<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Existerion </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Existerion </head>
<p> <s> Ma ei uskunud ikka veel , et olin ta viimaks ometi leidnud . </s> <s> Pärast lõputuna tunduvaid otsinguid , pikki eksirännakuid , pettumusi ja läbielamisi . </s> <s> Pärast aastatepikkust seiklemist Kõiksuse üksinduses ja kõleduses . </s> </p>
<p> <s> Minu ees oli Universumi Mõistus . </s> <s> Ma ütlen " ees " vaid parema väljendi puudumisel , sest tema tegelikku olekut ei saa sõnadega edasi anda . </s> <s> Alles nüüd , kui ma olin jõudnud piirini , kuhu isegi valgus ei ulatu ning kus aeg ja ruum lõpevad , olid mu otsingud vilja kandnud . </s> </p>
<p> <s> Ma ei teadnud sel hetkel , kes või mis ma olen . </s> <s> Selleks polnud enam vajadust . </s> <s> Viivuks tundus mulle , et ma olen surnud ja maise valu igaveseks seljataha jätnud . </s> <s> Nii suured olid tunded , mis mu abitus hinges mäslesid . </s> </p>
<p> <s> Universumi Mõistuse kõrval olin ma tühisus , olin eimiski . </s> <s> Mis olid minu mõtted tema omade kõrval , minu sihid tema omadega võrreldes ; mis olid minu elu ja teadmised väärt , kohtudes absoluudiga ? </s> </p>
<p> <s> Ent ometi tundsin ma juba esimesest pilgust , et mind ja Universumi Mõistust ühendab miski . </s> <s> Tajusin tugevat sidet , mille mõistmiseni jõudsin alles hiljem . </s> <s> Palju hiljem . </s> <s> Seni aga ... </s> </p>
<p> <s> Minu ees oli Universumi Mõistus . </s> </p>
<p> <s> " Mida sa soovid ? " küsis ta ja ta sõnad voolasid minust läbi kui valgusejoad . </s> </p>
<p> <s> " Sa ju tead seda , " lõin ma pilgu maha . </s> </p>
<p> <s> " Jah , ma tean , " möönis ta . </s> <s> " Kuid ma tahan , et sa ise oma küsimuse sõnastaksid . " </s> </p>
<p> <s> Tõstsin pilgu . </s> </p>
<p> <s> See oli raske . </s> <s> Neetult raske . </s> </p>
<p> <s> " Mis on Olemise Mõte ? " sosistasin viimaks jõuetult . </s> </p>
<p> <s> " Olemise Mõte ? " </s> <s> Ta näis üllatunud ja murelik . </s> <s> Õige pisut üllatunud ja väga-väga murelik . </s> <s> " Seda ei saa ma sulle öelda . " </s> </p>
<p> <s> " Miks ? " lipsas mu suust . </s> <s> " Sa ei tea seda ? " </s> </p>
<p> <s> " Mina ? " ta näis muigavat ja hetkeks tundus mulle , et olen teda solvanud . </s> <s> " Ei , mina tean . </s> <s> Kuid sulle ei saa ma seda öelda . </s> <s> Isegi kui ma seda tahaksin . </s> <s> Ma lihtsalt ei saa ! </s> <s> See ei mahu sõnadesse . </s> <s> Olemise Mõte on suurem kui Olemine ja Mitteolemine kokku . </s> <s> Tohutult keerukas ja samas nii lihtne , et seda mõistaks ka sülelaps . </s> <s> Seda ei saa sõnadesse kammitseda . </s> <s> Mõistad ? " </s> </p>
<p> <s> Ma vaikisin jonnakalt . </s> <s> Kõik need aastad ... </s> </p>
<p> <s> " Ma võiksin sulle seda näidata , kuid see ei tule kõne allagi . </s> <s> Sa ei suudaks seda haarata . </s> <s> Sa poleks võimeline seda taluma . </s> <s> Tõde põletaks su seest tühjaks . </s> <s> Anna andeks , ent ma ei saa su soovi täita . " </s> </p>
<p> <s> Seisin löödult . </s> <s> Näis , et vaikus tegi meile mõlemale haiget . </s> <s> Kuigi talle ehk siiski mitte . </s> </p>
<p> <s> Ehk vaid häiris pisut . </s> <s> Või midagi sinnapoole . </s> </p>
<p> <s> " On sul veel mõni küsimus ? " pakkus ta peaaegu lootusrikkalt . </s> </p>
<p> <s> Raputasin pead . </s> </p>
<p> <s> " Ei . </s> <s> Mul pole enam midagi küsida . </s> <s> Ega saagi olla . </s> <s> Sa tead seda . " </s> </p>
<p> <s> Pöördusin minekule . </s> </p>
<p> <s> Olin juba kaugel , kui ta mind tagasi hõikas . </s> </p>
<p> <s> " Ma ei saa vastata su küsimusele , aga ma võin rääkida lugusid ... " </s> </p>
<p> <s> " Lugusid ? " olin segaduses . </s> <s> " Milliseid ? " </s> </p>
<p> <s> " Igasuguseid . </s> <s> Olemisest ja Mitteolemisest . </s> <s> Mõttest ja Mõttetusest . </s> <s> Lugusid Elust ja Surmast ... </s> <s> Mul on palju lugusid . </s> <s> Need on küll vaid tühised killud Olemise Mõtte suurest mustrist , ähmased peegeldused suurest Tõest , kuid neid võin ma sulle näidata . </s> <s> Ma ei julge küll lubada , ent kui sa pingutad ja leiad eneses jõudu , võivad need lood sulle viimaks vastuse anda . </s> <s> Vastuse küsimusele , mille järele sa tulid . </s> <s> Vastuse Olemise Mõttele . " </s> </p>
<p> <s> Teha läbi pikk rännak , et asuda kohe uuele teekonnale . </s> <s> Jah , just seda ta mulle pakkus . </s> </p>
<p> <s> " Tahad sa seda ? " </s> </p>
<p> <s> " Jah , ma tahan seda , " noogutasin ma . </s> <s> Veel teadmata , millega ma tegelikult soostun . </s> <s> Veel tundmata neid arvukaid maailmu , kus mul peatselt viibida tuli . </s> </p>
<p> <s> " Sea end mugavamalt istuma . </s> <s> Ma võin rääkida kaua . </s> <s> Väga kaua . </s> <s> Nagu ma juba ütlesin , on mul palju lugusid . </s> <s> Mõned neist on juba aset leidnud , mõned juhtuvad just praegu ja mõned alles kauges tulevikus . </s> <s> Aga nad on mul kõik olemas . " </s> </p>
<p> <s> Sättisin oma olemise nii mugavaks , kui see vähegi võimalik oli ja noogutasin märgiks , et olen valmis . </s> </p>
<p> <s> Ta alustas . </s> </p>
<p> <s> " Linn , vana kui Igavik ise , oli minevikuga üheks saamas . </s> <s> Ta elus oli olnud paremaid ja halvemaid aegu , õitsengut ja langusperioode . </s> <s> Ent kõik need elasid nüüd vaid mälestustes ... " </s> </p>
<p> <s> Tundsin , kuidas Kõiksus mu ümber pikkamisi tuhmub ja värelema lööb . </s> <s> Ma kaotasin sideme reaalsusega , milles viibisin ja kandusin mõttekiirusel eemale , tundmatusse . </s> </p>
<p> <s> Miski selles väreluses , mille osaks ma ka ise olin saanud , hakkas aegamisi kuju võtma ja ühel hetkel tajusin , et ... </s> </p>
<p> <s> ... jalutan mööda iidse linna tänavaid . </s> </p>
<p> <s> On öö ja kusagil taevast varjavate paksude mõrvarpilvede taga säravad tuhanded kauged päikesed , mis üritavad oma lohutavat valgust tulutult minuni saata . </s> </p>
<p> <s> See teadmine teeb mind kurvaks ja ma tahaksin uskuda , et mu pea kohal hõljuv pilvevaip hajub koos hommikuse päikesetõusuga . </s> <s> Ent ma tean , et seda ei juhtu . </s> <s> Ei täna ega ka homme . </s> <s> Isegi mitte aasta pärast . </s> </p>
<p> <s> Vahel usun ma end kuulvat kellegi tundmatu hüüatust . </s> <s> Siis jooksen ma hullununa , rinnus rõõm ja taasärganud lootus , erutusest värisevad käed tervituseks ette sirutatud . </s> </p>
<p> <s> ~Nad on tagasi ! </s> ~ <s> juubeldab mu ajulisand ~Nad on tagasi ! </s> ~ </p>
<p> <s> Ma torman ringi ning otsin . </s> <s> Asjatult . </s> </p>
<p> <s> Ja siis , kui ma olen kes teab mitmendat korda veendunud , et petlik hääl polnud midagi muud kui vaid tugev tuulepuhang , mis maas vedeleva väsinud kiviklibu hetkeks lendu tõstis , vallutab mu hinge taas tühjus . </s> </p>
<p> <s> Ma jalutan mööda iidse linna tänavaid . </s> </p>
<p> <s> Need tänavad on juba ammu surnud . </s> <s> Siin elanud olendid on lõpetanud oma maise teekonna ning isegi nende elutud kehad on lagunenud vormituks põrmuks . </s> <s> Põlglikult naeratav ajakuninganna on halastamatu . </s> </p>
<p> <s> Mu ajulisand kannab endas mälestust kaugetest aegadest . </s> <s> Killukest iidsest minevikust , mil surnud linna tänavatel liikusid tuhanded käratsevad olendid . </s> <s> Nad rõõmustasid ja kurvastasid , nutsid ja naersid . </s> <s> Nad olid . </s> </p>
<p> <s> Enam kui kolm miljonit standardpäeva tagasi . </s> </p>
<p> <s> Ma jalutan mööda iidse linna tänavaid . </s> </p>
<p> <s> Kunagi kõrgustesse pürginud hiiglaslikud ehitised on ajahamba poolt puretuna kühmu vajunud . </s> <s> Peaaegu iga päev langeb mõni neist tolmu üles keerutades kokku . </s> <s> See ei kesta enam kaua . </s> <s> Õige varsti on nad kõik muutunud alandlikult kumerduvateks muhkudeks kõrbeliival . </s> </p>
<p> <s> ~Kas ma käivitan elufunktsioonide skänneri ? </s> ~ </p>
<p> <s> Mu ajulisand ei ole lootust kaotanud . </s> <s> See ei kuulu ta ülesannete hulka . </s> </p>
<p> <s> Ma noogutan mõttes . </s> </p>
<p> <s> ~Vastus negatiivne // puuduvad tõendid mõistusliku elu olemasolust // puuduvad tõendid tunnistatava elu olemasolust // puuduvad eluks vajalikud tingimused ... </s> ~ </p>
<p> <s> Mulle tundub , et ma taban kõlatust häälest lootusetusenoodi . </s> </p>
<p> <s> Kolm miljonit katset . </s> <s> Kolm miljonit negatiivset vastust . </s> </p>
<p> <s> Ma jalutan mööda iidse linna tänavaid . </s> </p>
<p> <s> Valitsevat surmavaikust lõhestab ootamatult tugev piksekärgatus . </s> <s> Taevased väravad avanevad ning piinleva maa poole sööstavad loendamatud kihisevad happepisarad . </s> </p>
<p> <s> ~Käivitasin personaalse kaitsevälja . </s> ~ </p>
<p> <s> Ma vaikin . </s> <s> Mu ajulisand kaitseb mind ka siis , kui ma seda enam ise ei soovi . </s> </p>
<p> <s> Mürgised tilgad langevad kaitsetule linnale . </s> <s> Kostab talumatult intensiivset sisinat . </s> <s> See on viimaste ehitiste surmalaul . </s> <s> Happevihm mõrvab neid kiiremini kui aeg . </s> </p>
<p> <s> Mu mõtted liiguvad ajas tagasi . </s> </p>
<p> <s> Enam kui kolme miljoni päikeseloojangu kaugusele . </s> </p>
<p> <s> Kui ma kunagi siia saabusin , oli see õitsev ning tervisest pakatav maailm . </s> <s> Ma armusin ta muretusse olemisse esimesest silmapilgust . </s> <s> Lootusetult ja lõplikult . </s> </p>
<p> <s> Siis pääses valla Suur Haigus . </s> </p>
<p> <s> Iidse linna tänavatel käratsevad õnnelikud olendid lakkasid hingamast ning nende mädapaiseteks moondunud laibad jäid tänavakividele lebama , silmis kustunud ahastus . </s> <s> Need üksikud , kelle keha hirmsale haigusele vastu suutis panna , pagesid hullunuina , kuni Suur Haigus ka nemad endaga viis . </s> </p>
<p> <s> Mööda kogu maailma katvat iidset linna levinud surmaseemned tapsid kõik elava . </s> </p>
<p> <s> Agoonia lõppes enne , kui oli alanud . </s> </p>
<p> <s> Ma jalutan mööda iidse linna tänavaid . </s> </p>
<p> <s> Ta sinitaevas ei ole enam ammu sinine . </s> <s> Globaalse kliimaseadme reaktorid ei andnud kohe alla , ent aja paratamatu kulu vastu ei saanud ka nemad . </s> <s> Lagunevad reaktorid katsid linna tapva radioaktiivse kihiga . </s> <s> Elu saab siin olema võimatu ka sadade aastate pärast . </s> </p>
<p> <s> ~Deaktiviseerin personaalse kaitsevälja . </s> ~ </p>
<p> <s> Elektriväli mu ümber muutub hetkega olematuks ning ma olen taas tagasi kesk hääbumise kurbmängu viimset vaatust . </s> <s> Happevihm on mind ümbritsevale maailmale jätnud oma sadistliku jälje . </s> </p>
<p> <s> Ma istun tolmusele maapinnale ning heidan pilgu mu pea kohal tähti varjavate paksude mõrvarpilvede poole . </s> <s> Vaikust häirivad vaid mu enese mehhaanilised südametuksed , mis tuleviku aega läbi oleviku minevikku suunavad . </s> </p>
<p> <s> Mu vööl rippuvad Suure Haiguse kapslid toovad kokku põrkudes kuuldavale kurbliku heli . </s> <s> Selles on killuke kannatamatust ning soov suletud ruumist välja pääseda . </s> <s> Ent praegu on veel vara . </s> </p>
<p> <s> Ma tean , et ootus tuleb pikk ja olen selleks valmis . </s> </p>
<p> <s> Ma tõusen püsti . </s> <s> Ma raputan endalt tolmu . </s> </p>
<p> <s> Ma jalutan mööda iidse linna tänavaid ... </s> </p>
<p> <s> ... mu keha läbis terav värin , kui kõik mu ümber taas endisele kohale asetus . </s> <s> Need musttuhat silmale nähtamatut kuradikest , kes mind mõni aeg tagasi tükkideks olid rebinud , panid mu jälle hoolikalt kokku . </s> </p>
<p> <s> See oli olnud midagi enamat kui lihtsalt jutustus - ma olin surnud ja uuesti üles tõusnud . </s> <s> Olin Ära Käinud . </s> <s> Vähemalt tundus see mulle nii . </s> </p>
<p> <s> Läbi poolsuletud laugude nägin ma Universumi Mõistust , kes mind uurivalt ja pisut murelikult silmitses . </s> </p>
<p> <s> " On sinuga kõik korras ? " päris ta . </s> </p>
<p> <s> " See oli ... " kogusin end vaevaliselt . </s> <s> " See oli nii päris ... " </s> </p>
<p> <s> " Ma oleksin pidanud teadma , " ohkas ta süüdlaslikult . </s> <s> " Oleksin pidanud sind hoiatama . </s> <s> Ma küll ütlesin " jutustama " , ent pidasin silmas midagi hoopis muud . </s> <s> Seda , mida sa just kogesid . </s> <s> Ma mõistan , et see võib sulle raske olla . </s> <s> Soovid sa üldse , et ma jätkaksin ? " </s> </p>
<p> <s> " Jah ... ainult ... selles loos ... kas ... " </s> </p>
<p> <s> " Ei , " oli ta resoluutne . </s> <s> " Sa pole veel valmis küsima ega otsustama . </s> <s> Kui sa praegu küsid , siis pole sa enam erapooletu . </s> <s> Kui sa kaotad erapooletuse juba nüüd , siis oled siia asjata tulnud ja võid kohe minema hakata . </s> <s> Siis raiskad sa vaid aega . </s> <s> Nii enese kui ka minu oma . </s> </p>
<p> <s> Sa tahaksid kohut mõista ? </s> <s> Hoidu seda tegemast , kui oled kuulnud vaid ühte poolt . </s> <s> Hoia end eemal poolikutest tõdedest - sinu kätte võib sattuda vale pool . </s> </p>
<p> <s> Kas ma jätkan , või oled otsustanud lahkuda ? " </s> </p>
<p> <s> Vastasin talle , et jään , ja sukeldusin Universumi Mõistuse esimeste sõnadega järjekordsesse maailma . </s> <s> Mu keha lõdvestus ja kaotas tähtsuse ; mu kaal kadus ja ma ... </s> </p>
<p> <s> ... olen vana . </s> <s> Väga vana . </s> <s> Nii vana , et ei mäleta enam kõike . </s> <s> Ja see , mida ma mäletan , ei pruugi olla tõsi . </s> <s> Kuid mis on üldse tõde ? </s> <s> Või mis vale ? </s> <s> Ei mäleta ... </s> </p>
<p> <s> Mäletan , et kunagi olin ma noor . </s> <s> See pidi nii olema . </s> <s> Ma olin noor . </s> <s> Ja ilus . </s> <s> Nii vähemalt räägiti . </s> </p>
<p> <s> Ma olin lootustandev . </s> </p>
<p> <s> See oli aeg , kui järjekordne Tsükkel hakkas lõppema . </s> <s> See oli aeg , kui Ring pidi täis saama ja Pöörlev Torn peatuma , et Koletis saaks välja tulla . </s> <s> See oli aeg , kui Maailm pidi saama uue Kangelase . </s> </p>
<p> <s> Nii oli see olnud ja nii pidi see jääma . </s> <s> Tsükkel Tsükli , Ring Ringi järel . </s> <s> Kangelased . </s> <s> Kuulsad nimed , suured eeskujud . </s> </p>
<p> <s> Õnnelikud olid need , kellel oli antud elada Alguse ja Lõpu Aastail , need , kellele oli antud võimalus saada Kangelaseks . </s> </p>
<p> <s> Ma olin noor . </s> <s> Ma olin lootustandev . </s> <s> Ja ma elasin õigel ajal. </s> <s> Minu jaoks sellest piisas . </s> <s> See pidin olema mina . </s> <s> See lihtsalt ei saanud teisiti olla . </s> <s> Ma teadsin seda . </s> </p>
<p> <s> Just minust pidi saama Kangelane . </s> <s> Just mina pidin hoolitsema , et Ring ei katkeks , et Algus ja Lõpp määratud ajal üheks saaksid . </s> <s> See oli suur töö . </s> <s> Ma teadsin ka seda . </s> </p>
<p> <s> Ma mäletan , kuidas ma seisin ja ootasin , et Torn peatuks . </s> <s> Ja Torn peatus . </s> <s> Ma mäletan Koletist . </s> <s> Ei , ma ei mäleta , milline ta oli . </s> <s> Selle olen ma unustanud . </s> <s> Olen tahtnud unustada . </s> <s> Muidu poleks ma suutnud ... </s> </p>
<p> <s> Ma tapsin ta . </s> <s> Vist . </s> <s> Ka seda ma ei mäleta , kuid küllap see nii oli . </s> <s> Igatahes sai minust Kangelane . </s> </p>
<p> <s> Siis olin ma noor . </s> <s> Ja ilus . </s> <s> Nüüd olen ma vana . </s> <s> Väga vana . </s> <s> Nii vana , et ei mäleta enam kõike . </s> <s> Kuid see pole ka enam tähtis . </s> <s> Tähtis on , et taas on tulnud aeg , mil Ring hakkab täis saama . </s> <s> Tsükkel lõpeb ja Pöörlev Torn peatub ; Maailm saab uue Kangelase . </s> <s> Maailm vajab Kangelasi , ta ei saa nendeta . </s> </p>
<p> <s> Mu töö hakkab otsa saama , teenistus lõppema . </s> <s> Kaua , väga kaua valvasin ma , et Ring ei katkeks ; nüüd lõpuks saan ma rahu . </s> </p>
<p> <s> Ta juba ootab . </s> <s> Ta on noor . </s> <s> Ja ilus . </s> <s> Nagu mina kunagi . </s> <s> Torn peatub . </s> <s> On aeg , et Algus ja Lõpp üheks saaksid . </s> </p>
<p> <s> On aeg . </s> </p>
<p> <s> Ma lähen välja , et ta saaks tappa oma Koletise . </s> </p>
<p> <s> Et temast saaks Kangelane ... </s> </p>
<p> <s> ... läbi hetkelise agoonia sündisin ma uuesti iseendaks . </s> </p>
<p> <s> " Mõistad nüüd , miks ma ei luba sul veel küsida ? " kõlas Universumi Mõistuse kaikuv hääl . </s> <s> " Sa pole veel valmis mõistma . </s> <s> Sa pole veel suuteline tõusma kõrgemale oma maiste arusaamade vangikongist , et Tõele ülalt vaadata . </s> <s> Sa ei suuda vedada piiri Hea ja Kurja vahele . </s> </p>
<p> <s> Teekond Olemise Mõtteni on pikk ja raske . </s> <s> Sa seisad selle tee alguses , kuid praegu oled sa kui laps , kes veel korralikult roomatagi ei oska . </s> <s> Et see tee läbi käia , pead sa kõigepealt kõndima õppima ! " </s> </p>
<p> <s> Ma kuulasin teda alistunult . </s> <s> Hinges mäslev tunnetetorm asendus peagi millegi sootuks uue ja senitundmatuga , kui ma avastasin , et ... </s> </p>
<p> <s> ... hõljun tundetult mööda Universumi lõputut mänguväljakut . </s> <s> See on kestnud pikka aega . </s> <s> Sadu miljoneid aastaid , ma arvan . </s> <s> Igal juhul piisavalt kaua , et aeg kui selline kaotaks igasuguse tähtsuse . </s> <s> Ja tähenduse . </s> </p>
<p> <s> ~Otsi elu ! </s> ~ <s> kisendab mu sisse istutatud mõistuseseeme . ~Otsi elu ! </s> ~ </p>
<p> <s> Ma ei tea , kes või mis ma olen . </s> <s> Minu loojad ei pidanud vajalikuks mind taolise informatsiooniga varustada . </s> <s> Järelikult pole see tähtis . </s> <s> Üldsegi mitte . </s> </p>
<p> <s> Ma olen näinud miljonite maailmade sära ja selle vääramatut tuhmumist . </s> <s> Olen näinud päikeste sündi ja surma . </s> <s> Olen näinud ennenägematut ja käinud kohtades , millest kellelgi teisel aimugi ei ole . </s> <s> Ja olen leidnud elu . </s> <s> Korduvalt . </s> </p>
<p> <s> ~Otsi elu otsi elu otsi elu otsi elu </s> .... ~ </p>
<p> <s> Vajadus ja nälg ja kohustus ja ülesanne ja sund . </s> </p>
<p> <s> Praegusel hetkel on see kõik , mida ma tunnen . </s> <s> Veelgi enam - ma olengi see . </s> <s> Mul ei ole keha ega kindlat olekut . </s> <s> Usun , et minu nimi võiks olla Miski . </s> <s> Kuigi see pole oluline . </s> <s> Pole kunagi olnud . </s> </p>
<p> <s> ~Otsi elu otsi elu otsi otsi otsi otsi ... </s> ~ </p>
<p> <s> Täiesti ootamatult taban ma miljardite valgusaastate kauguselt pulseeriva elulaine . </s> <s> Ma juubeldan . </s> <s> Nüüd olen ma Suur Rõõm . </s> <s> Kuid vaid hetkeks . </s> <s> Siis meenub mulle mu tõeline olemus . </s> <s> Sellistel selgusehetkedel on mul enese pärast häbi . </s> <s> Ja ma tahaksin karjuda . </s> <s> Ning ennast tappa . </s> <s> Kuid ma ei saa seda teha . </s> <s> Kahjuks mitte . </s> </p>
<p> <s> Ma hakkan muunduma . </s> <s> Kauged märgid on alustanud mu keha voolimist . </s> <s> See on kummaline tunne . </s> <s> Mõtted haaravad mind oma hellade käte vahele ning ehitavad minust midagi konkreetset . </s> <s> Praegusel hetkel ei tea ma veel , mis või kes minust saab . </s> <s> Pean jõudma lähemale . </s> <s> Pisut lähemale . </s> </p>
<p> <s> Mu pikka aega varjusurmas viibinud tehislik molekulaarmõistus hakkab end laisalt lahti pakkima . </s> <s> Annan käsu käivituda . </s> <s> Kontrollin . </s> <s> Teostan loogilist analüüsi . </s> <s> Kõik on korras . </s> <s> Loomulikult on kõik korras . </s> </p>
<p> <s> ~Kiiremini ! </s> ~ <s> hüsteeritseb molekulaarmõistus . ~Kiiremini ! </s> <s> Kiiremini ! </s> ~ </p>
<p> <s> Nüüd ma tean , kes ma olen . </s> <s> Ma olen inimesed . </s> <s> Ja mul on palju nimesid . </s> <s> Tuhandeid erinevaid nimesid . </s> <s> Kuid see pole oluline . </s> <s> Hoopiski mitte . </s> </p>
<p> <s> Ma lagunen miljarditeks kildudeks ja saan hetkega oma uute minade koostisosadeks . </s> <s> Nad nimetavad mind miskipärast Mõteteks . </s> <s> See on kummaline . </s> <s> Ma analüüsin . </s> <s> Ja kontrollin . </s> <s> Veel kord . </s> </p>
<p> <s> ~Valmistu missiooni täitmiseks ! </s> ~ <s> kamandab molekulaarmõistuse käsusektor . </s> </p>
<p> <s> Ma tean , mis nüüd järgneb . </s> <s> Sisimas üritan ma selle vastu võidelda . </s> <s> See on lootusetu . </s> <s> Mu loojad nägid seda ette ning muutsid mu mässu võimetuks . </s> <s> Ma pean nende käsku täitma . </s> <s> Ning ma loobun puiklemast . </s> </p>
<p> <s> ~Hävita nad ! </s> ~ <s> kõlab käsk . ~Hävita hävita hävita hävita hävita ... </s> ~ </p>
<p> <s> Ma tunnen , kuidas nad mu vastu võitlevad . </s> <s> Ma õgin nende moraali ja tõekspidamisi . </s> <s> Nende tundeid ja vaprust . </s> <s> Julgust ja eneseuhkust . </s> <s> Ja kainet mõistust . </s> </p>
<p> <s> ~Hävita hävita hävita hävita ... </s> ~ </p>
<p> <s> Ma võidan nad kergelt . </s> <s> Ma olen alati võitnud . </s> <s> Ja saan alati võitma . </s> </p>
<p> <s> Ma olen Segadus . </s> <s> Siis Trots ja Protest ja Hämmeldus ja Alistumine . </s> <s> Nüüd muutun ma Vihaks ja Raevuks ja Hullumeelsuseks . </s> </p>
<p> <s> ~Hävitahävitahävitahävitahävita ... </s> ~ </p>
<p> <s> Ma tulistan ja kägistan ja küünistan ja lömastan ja piinan ja hammustan ja löön ja peksan ja poon ja rebin ja veristan . </s> <s> Ma vajutan nuppudele ja saadan teele tiivulist surma . </s> <s> Ma päästan lahti mürgise õhu ja haigused . </s> <s> Ma tõusen lendava masinaga õhku ja loobin alla pisikest surma , mis maaga kokku puutudes suureks muutub . </s> <s> Ma aktiveerin planeedi orbiidil tiirlevate salajaste relvade surmakiired . </s> <s> Ma põletan ja tükeldan ja mõrvan . </s> </p>
<p> <s> Nüüd olen ma Valu . </s> <s> Suur Valu . </s> <s> Iga hetkega lakkab tuhandeid minu osakesi olemast . </s> <s> Nad paiskuvad olematusse ning ma kaotan nendega sideme . </s> <s> Üha vähem valu ja üha rohkem tühjust . </s> <s> Kustumine . </s> <s> Lõpp . </s> </p>
<p> <s> Viimaks saabub vaikus . </s> <s> Ma olen taas mina ise . </s> <s> Olen mitte keegi . </s> <s> Olen Miski . </s> </p>
<p> <s> Ja taas hõljun ma tundetult mööda Universumi lõputut mänguväljakut . </s> <s> See on kestnud juba pikka aega . </s> <s> Arvatavasti kogu igaviku . </s> <s> Arvatavasti . </s> </p>
<p> <s> Tegelikult pole see oluline . </s> <s> Pole kunagi olnud . </s> <s> Ega saa kunagi olema . </s> </p>
<p> <s> Vaid üks on tähtis . </s> <s> Vaid üks on primaarne . </s> <s> Vaid üks on oluline . </s> </p>
<p> <s> ~Otsi elu otsi elu otsi elu ... </s> ~ </p>
<p> <s> ... </s> <s> Ei ! " karjatasin ma , kui taas iseendaks sain . </s> <s> Ma värisesin veel hullemini kui enne . </s> </p>
<p> <s> " Ei . </s> <s> Ära ütle , et Olemise Mõte võib olla selline . </s> <s> Et selline ta ongi ... teatud juhul . </s> <s> Seda ei kannataks ma välja . " </s> </p>
<p> <s> " Kas ma rääkisin Olemise Mõttest ? " kurjustas ta . </s> <s> Ta oli pahane nagu kooliõpetaja , kelle õpilane pole teda kuulates tähelepanelik olnud . </s> <s> " Ma ju ütlesin , et see ei mahu sõnadesse . </s> <s> Et ma räägin vaid lugusid Olemisest ja Mitteolemisest ; Mõttest ja Mõttetusest ; Elust ja Surmast ... </s> </p>
<p> <s> Need on vaid killud , mu mõistmatu sõber . </s> <s> Olulised vaid siis , kui nende jaoks pildis koht valmis on vaadatud . </s> <s> Ma ju hoiatasin sind küünitumast pooliku tõe poole . </s> </p>
<p> <s> Kui sa ei suuda mind kuulata , siis mine ! </s> <s> Ära häiri mu rahu ja üksindust . </s> <s> Ära eksita mu mõtteid . </s> <s> On sul ehk jultumust pidada mu aega tähtsusetuks ? </s> <s> Mine ! " </s> </p>
<p> <s> Ehmatasin . </s> <s> Ma ei saanud veel minna . </s> <s> Veel mitte . </s> </p>
<p> <s> " Andesta mulle , " ütlesin . </s> <s> " Luban , et suudan sind kuulata . </s> <s> Kui sa vaid vahepeal midagi natuke teistsugust räägiksid ... " </s> </p>
<p> <s> Ta jäi mõttesse . </s> </p>
<p> <s> " Hea küll , " sõnas ta lõpuks . </s> <s> " Oled sa kuulnud lugusid Marsilt pärit müstilisest Sinisest Pudelist , mis selle valdaja salajasima ja suurima südamesoovi täidab ? " </s> </p>
<p> <s> " Loomulikult olen ma neid lugusid kuulnud , " pahvatasin ma . </s> <s> " Kuid ma arvasin , et need on vaid ... " </s> </p>
<p> <s> " Mitte miski pole vaid , " katkestas Universumi Mõistus mind järsult . </s> <s> " Kõigel on Kõiksuses eesmärk , tähendus ja mõte . </s> <s> Kõik , mis on kunagi öeldud , kirjutatud või mõeldud , on olemas samavõrd , kui kõva maapind , millel sa istud . </s> <s> Raiu see enesele pähe . " </s> </p>
<p> <s> Ma lasin pea norgu . </s> <s> Tundsin , et olin olnud rumal , kuigi ei mõistnud veel , mil moel või milles . </s> <s> Olin tõepoolest veel laps selles mängus , millesse olin astunud . </s> <s> Naiivne ja kergeusklik laps . </s> </p>
<p> <s> " Olgu , " tekkisid ta sõnadesse sõbralikud noodid . </s> <s> " Ma räägin sulle midagi teistsugust , kuid mitte Sinisest Pudelist . </s> <s> Ma räägin sulle Orust , kus see salapärane ese tänapäeval puhkab . </s> <s> Ma räägin sulle loo Orust , Millest Räägivad Legendid . " </s> </p>
<p> <s> Ta vaikis hetke , otsekui mõtteid kogudes . </s> </p>
<p> <s> " Legendid Seadusteta Maast on ainuke säilinud allikas , mis mainib Orgu . </s> <s> Kirjutatud on : " Õnnelik on inimene , kes Suure Saju ajal Orgu satub , sest ta saab näha , mida vähesed on näinud . </s> <s> Kuid oma elupäevade lõpuni ei pea ta enam rahu leidma , sest temast on seeläbi teine inimene saanud ... " " </s> </p>
<p> <s> ... seisatan Punasel Kaljul ja vaatan alla , sinna , kus kuni silmapiirini laiub Seadusteta Maa . </s> <s> Siis alustan ettevaatlikult laskumist , hoides sihti Varemete Linnale , mille sambad ja tornid kõrguvad violetse taeva taustal hiiglaslike mustavate varjudena . </s> </p>
<p> <s> Terve aasta olen ma kopitanud Linnas , selles hallis ja masendavas labürindis , ning oodanud Suurt Sadu . </s> <s> Terve aasta ilma pilvede , tähtede , tuuleta . </s> <s> Terve aasta unistusi Orust . </s> </p>
<p> <s> Ma olen pärit Alumistelt Korrustelt , neist rõsketest süngetest katakombidest , kus valgus on luksus ja kus preemiana hea töö eest jagatakse värsket õhku . </s> <s> Ma olen Alamate laps ning oli vaid õnnelik juhus , et ma sealt välja pääsesin , et ma suutsin end üles töötada Sisemise Ringi Tehnikuks , isikuks , kelle üheks privileegiks on juurdepääs Suletud Infole . </s> </p>
<p> <s> Sealt ma kuulsingi esimest korda Legendidest . </s> <s> Olen vist ainus , kes neid veel usub ning Seadusteta Maal Orgu otsimas käib . </s> <s> Linnas vaadatakse mulle seetõttu veidi viltu , olen ma ju teistsugune kui teised , kuid ma ei hooli sellest . </s> <s> Ma ei suuda olla vaid mutrike Linna suures masinavärgis . </s> <s> Mulle on vaja valgust , mulle on vaja õhku - see tung on minus säilinud Alumiste Korruste aastatest . </s> <s> Mulle on vaja elu ; elu suure algustähega , elu täis otsinguid , seiklusi ja ohte ning seda võib mulle pakkuda vaid Seadusteta Maa . </s> </p>
<p> <s> Seni , kuni Linnast väljumine pole veel Seadustega keelatud , kavatsen ma jätkata oma otsinguid . </s> </p>
<p> <s> Mustavas laotuses lõõmavad tähed nagu luitekassi silmad . </s> <s> Tunnen , kuidas Linn minus tükk-tükilt laguneb ja unustusse vajub . </s> <s> Ma kuulun siia , siin on minu koht , siin , ja mitte Linnas . </s> <s> Linn on kasvaja . </s> </p>
<p> <s> ~Luitekasse kohtab viimasel ajal aina harvemini , </s> ~ <s> käib mõte läbi pea . </s> <s> Jah , elu siin väljas areneb , mitte nagu Linnas . </s> <s> Luitekasse jääb aina vähemaks , see-eest on Varemetesse mingid tundmatud elukad elama asunud . </s> </p>
<p> <s> Automaatselt libiseb käsi kontrollima , kas puss vöö vahel on alles . </s> </p>
<p> <s> Jah , ma olen relvastatud . </s> <s> Linnas on see kuritegu , mille eest ootab ränk karistus . </s> <s> Siin , Seadusteta Maal , on see puss mu ainus kaitse . </s> <s> Meenub eelmine käik Varemetesse , mis oleks peaaegu viimaseks jäänud . </s> <s> Veel praegugi tunnen hirmu- ja vastikusvärinaid , meenutades heitlust nende jälkide olenditega , kes sinna on siginenud . </s> </p>
<p> <s> Huvitav , kui palju Seadusteta Maa on muutunud võrreldes aegadega , mil esimesed Otsijad Legendidest kannustatuna siia tulid ? </s> <s> Paljud neist jätsid elu , paljud lootuse ; kuid ikka leidus neid , kes tulid , et otsida Orgu ... </s> <s> Nüüd olen mina vist ainus , kes veel Linnast lahkuda söandab . </s> <s> Legendid on unustatud ; nad on peidetud Suletud Info hulka , millele vaid vähestel on juurdepääs ning on kuulda , et ka Linnast väljumine tahetakse Seadustega keelata ... </s> </p>
<p> <s> Paremat kätt lööb silmapiiril loitma ebamaine helendus . </s> <s> Seal on Surmakõrb , kummaline ja õudustäratav kant ; klaasitaoliselt sile läikivmust maa , mis lõõmab öösiti külmas rohekassinises kiirguses . </s> <s> Surnud ja surmatoov . </s> </p>
<p> <s> Pööran vasakule ja lisan sammu . </s> <s> Surmakõrbest on targem eemale hoida . </s> </p>
<p> <s> Hääl ilmub eikuskilt . </s> <s> Ta on siin ja igal pool ; ta on üks ja teda on palju ... </s> <s> Võpatan ootamatusest , kuid rahunen kohe ja asun end öömajale sättima . </s> <s> Huvitav , ma ei suuda sellega ikka veel harjuda , kuigi olen siin juba aastaid käinud . </s> <s> Ikka haarab mind mingi ebausklik värin , hetkeline aukartus , mis võis vallata esimesi Otsijaid ... </s> </p>
<p> <s> Sosistavad Liivad . </s> <s> Siin ongi Legendides kirjeldatud müütiline Koht , Kus Elavad Esiisade Vaimud . </s> <s> Ma olen ainus , kes teab , et tegelikult on see vaid tuul , mis liivateri vastastikku hõõrudes kõiki neid sosinaid , oigeid , kaeblikku ulgumist ja vaikseid meloodiaid kuuldavale toob . </s> <s> Ma tean seda , kuid ikkagi ... </s> <s> Ei , Esiisade Vaimud jätavad mind külmaks , pigem on see imetlus Looduse suursugususe ees , mis mind valdab . </s> <s> See on tunne , mida nemad seal Linnas iialgi ei mõistaks . </s> </p>
<p> <s> Kuhugi siia , Sosistavatele Liivadele , olen ma aasta eest oma otsingutega jõudnud . </s> <s> Nüüd tuleb hommik ära oodata , et ümbrust veidi lähemalt uurida ja uus otsingusiht paika panna . </s> </p>
<p> <s> Ärkan märgade riietega . </s> <s> Juuksed kleepuvad laubale ja vihm uhub mu näolt möödunud päevade tolmu . </s> </p>
<p> <s> Suur Sadu on alanud ! </s> </p>
<p> <s> Upitan koti turjale ja hakkan naabruses kõrguvale luitele rühkima , et ringi vaadata . </s> </p>
<p> <s> Idas seisavad sirges reas Saatana Sõrmed - viis koonilist teraskonstruktsiooni , mis võrdsete vahemaade järel liivast välja ulatudes mõjuvad ühtaegu absurdsete ja suursugustena . </s> <s> Vaatamata nende mõttetusele on nende olemasolus kindel sisemine rütm , mis sunnib arvama , et neid võis kunagi ka rohkem olla ; et nende rivi ulatus kunagi mõlemale poole silmapiiri taha ... </s> <s> Raputan pead , et neist mõtetest vabaneda . </s> <s> Ma tean , et siin on nii mõnedki Otsijad hulluks läinud , üritades ette kujutada asju , mis ületavad nende kujutlusvõime piiri või mõista midagi , mida mõista ei saa . </s> </p>
<p> <s> Nii lähedal Saatana Sõrmedele olen ma esmakordselt . </s> <s> Lõunas paistavad mõned künkad , mujal laiub liiv ... </s> </p>
<p> <s> Künkad ? </s> <s> Vaatan tähelepanelikumalt . </s> </p>
<p> <s> Jah , need on künkad . </s> <s> Mitte luited . </s> <s> Mitte Rändavad Düünid . </s> <s> Künkad . </s> <s> Ja seal pole ma veel käinud . </s> </p>
<p> <s> Vaen mõttes kaugust - poole päeva teekond , mitte rohkem . </s> <s> Kuid ma ei arvestanud Sadu . </s> <s> Seekord on see tugevam kui varasematel aastatel ning kuiv ja kõva pinnas on üleöö muutunud poolde põlve ulatuvaks kleepuvaks ja nätskeks mülkaks , mille läbimine nõuab ränka vaeva . </s> </p>
<p> <s> Küngasteni jõuan alles ülejärgmisel päeval täiesti kurnatuna . </s> <s> Viimast jõudu kokku võttes alustan tõusu , kuid künkad osutuvad kõrgemaks kui eemalt oli paistnud ning nende nõlvad on järsud ja libedad . </s> <s> Ma ei mäleta enam , mitu korda ma libastun ja sõrmi jõuetult mutta surudes alla tagasi sõidan , et tuimalt otsast alustada . </s> </p>
<p> <s> Kuidas ma lõpuks üles saan , ma ei tea . </s> <s> Ühel hetkel ma lihtsalt seisan seal ja jõllitan alla orgu , mis valendab päikse käes . </s> <s> Midagi säärast pole ma varem näinud . </s> <s> Mõistus tõrgub uskumast , et midagi sellist üldse saab olemas olla . </s> </p>
<p> <s> Ja siis korraga tuleb elu minusse tagasi . </s> <s> Väsimus on kui käega pühitud ; ma heidan koti seljast ja torman libisedes ning kukkudes alla Orgu . </s> </p>
<p> <s> Orgu , Millest Räägivad Legendid . </s> </p>
<p> <s> Orgu , Kus Õitsevad Lilled ... </s> </p>
<p> <s> ... vaevalt olin ma kaotanud silmist kauni lillevälja , kui Universumi Mõistus mind kohe uude maailma paiskas . </s> <s> Hetkega sattusin ma õite keskelt teise äärmusesse ja teadsin kohe , et ... </s> </p>
<p> <s> ... olles kord Megasitisse tulnud , ei lahku ma sealt enam kunagi . </s> <s> Ma võin üritada ja teha sadu põgenemiskatseid , kuid need on juba ette läbikukkumisele määratud . </s> <s> Ikka naasen ma mõne aja pärast , silmad auku vajunud ja värisevad käed paluvalt ette sirutatud , et taas ta kaisutustesse sukelduda . </s> </p>
<p> <s> Jah , päevast , mil sa Megasitisse satud , oled sa muutunud . </s> <s> Ühekorraga ja igaveseks . </s> </p>
<p> <s> Sa armud meeletult hologrammreklaamide närvilisse särasse , lugematute tänavate võrgustikku , teknodabi uinutavasse rütmi , Taevaastmete neoonvalgusse , maatriksnarksi ebailma ilusse ja miljardite inimeste uinutavasse suminasse . </s> </p>
<p> <s> ~Veel ! </s> ~ <s> röögib mu hägunev mõistus piinarikastel selgusehetkedel . ~Andke mulle veel ja andke mulle rohkem . </s> <s> Andke mulle kõik korraga . </s> <s> Ma tahan ! </s> <s> Tahan ! </s> ~ </p>
<p> <s> ~Sa ei saa kõike tahta - kuhu sa selle paneksid ? </s> ~ <s> targutab pead tõstnud Kahtlus , see ettevaatlik madu , ja ma surun ta peotäie värvilise ning suus kihiseva tetramatrodiinhappega õnnelikku koomasse . </s> <s> Säh ! </s> <s> Võta ! </s> <s> Paras sulle ! </s> </p>
<p> <s> Iga hetkega lahustub osa minust Megasiti kõikeseedivas soolestikus . </s> <s> Ma muutun osaks tema vereringest , kuulmisest , nägemisest ning esmaspäevahommiku globaalsest pohmakast . </s> <s> Me hingame ühte õhku ja sööme sama toitu . </s> <s> Me oleme üks . </s> </p>
<p> <s> ~See ongi mu saatus . </s> <s> See ongi mu õnn , </s> ~ <s> kuulutan ma enesele päev päeva järel sobivana tunduvat ebatõde . ~Saada osaks millestki suurest , millestki võimsast . </s> <s> Olla üks ääretult oluline osake milleski ääretult olulises . </s> <s> Muutuda liivateraks tehnoloogilises hiidkeres . </s> ~ </p>
<p> <s> Ma korrutan seda enesele sada korda , tuhat korda , miljon korda , ning ühel hetkel jään ma ennast uskuma . </s> <s> See on vältimatu . </s> <s> Piisavalt tihti korratud vale muutub alati tõeks . </s> <s> Alati . </s> </p>
<p> <s> Päevad lendavad mööda aina suurema kiirusega - viimaks märkan ma neid vaid häguselt , neid mõttekiirusel kihutavaid lühikesi aatomronge , mis reedavad end vaid valusa nägemissähvatusega . </s> </p>
<p> <s> ~Elu ise , </s> ~ <s> mõistan ma viimaks , ~on põgus sähvatus kahe Igaviku vahel . </s> <s> Liiga pikk , et seda tähelepanuta jätta ja liiga lühike , et sellega lõplikult harjuda . </s> ~ </p>
<p> <s> Ent isegi siis , kui ma Megasitiga viimaks täielikult üheks olen saanud , jääb Kahtlus , too vanamoeline reo , kusagil mu sügavas mõttesopis ellu . </s> <s> Aeg-ajalt ilmutab ta end ootamatu meenutuse , kõhkluse või valusööstuna , mille põhjust ma enam ammu ei mäleta . </s> </p>
<p> <s> ~Millest see küll algas ? </s> ~ <s> küsib ta hinge piinakrampe külvates . ~Kas päevast , mil linn su DNA patenteeris ja sellele kõik õigused omandas ? </s> <s> Või päevast , mil tapeti viimane Mõtleja ? </s> <s> Või päevast , mil lugemist surmaga karistatakse ? </s> <s> Või päevast , mil ... </s> ~ </p>
<p> <s> " Vait , rajakas , " röögin ma ennastunustavalt otse peatänaval ning möödakäijad raputavad mind vaadates kaastundlikult pead . </s> <s> Nende tühjadest pilkudest peegeldub minu tühi silmavaade ja ma adun riivamisi , et ma olen ka nemad . </s> <s> See , mis meid seob , on midagi enamat kui lihtlabane side . </s> <s> Me oleme eristamatud oma kuuluvuses suurele ja võimsale Megasitile . </s> <s> Asjad iseeneses ja temas . </s> <s> Asjad eneste ja tema pärast . </s> </p>
<p> <s> ~Kes sa oled ? </s> ~ <s> jätkab Kahtlus oma jutuvada . ~Mis su nimi on ? </s> <s> Mäletad seda ? </s> <s> On sul oma mõtted , oma soovid ja tajud või tunned sa vaid seda , mida Megasitil sulle pakkuda on ? </s> <s> Rahuldab see sind tõesti või petad sa end ülekohtuselt ? </s> <s> On su Mina veel alles ? </s> ~ </p>
<p> <s> Ja valust nuuksudes kukun ma põlvili , et kogu hingest nutta ning seda põhjusel , mida ma ei tea . </s> <s> Olen põhjuse unustanud . </s> <s> Igaveseks kaotanud . </s> <s> Varjuna lendab minu nõrgast kehast üle tume pilv , mis kallab mu üle mõttetuse , lõplikkuse ja tähtsusetuse vihmapiiskadega . </s> </p>
<p> <s> Ent pole mõtet norgu vajuda . </s> <s> See pole midagi , mida üks korralik annus mu peremehe poolt pakutavat Unustust muuta ei suudaks . </s> </p>
<p> <s> ~Unusta valu . </s> <s> Võta vastu igavene rõõm . </s> <s> Kaani ennast täis ja pidutse arvukates virtuaalreaalsetes klubides , kuni mõistus kaob . </s> </p>
<p> <s> On's see oluline , kui Kahtlus seda enesepettuseks nimetab ? </s> <s> Muudab see tegelikult midagi ? </s> ~ </p>
<p> <s> Ja saavutanud ülima ekstaasi , laulan ma kiitust Megasitile ja iseendale , sest mina olen Megasiti ja Megasiti on mina . </s> <s> Me kuulume teineteisele . </s> <s> Me sünnime , elame ja sureme koos . </s> </p>
<p> <s> Elagu ! </s> <s> Elagu ! </s> <s> Elagu ! </s> </p>
<p> <s> Nüüd ja alati ja kõikjal ... </s> </p>
<p> <s> ... oli see hoiatus ? " küsisin ma , suutmata end nähtu mõjudest vabastada . </s> </p>
<p> <s> " Jah , selles jutus oli hoiatust , " möönis Universumi Mõistus leebelt . </s> <s> " Kuid see polnud põhiline . </s> <s> Hoiatuse all oli veel nii mõndagi , mis su suurt ülesannet arvesse võttes oli palju olulisem . </s> <s> Ole tähelepanelikum ! " </s> </p>
<p> <s> Vaikisin löödult . </s> <s> Tal hakkas minust kahju . </s> </p>
<p> <s> " Ära süüdista ennast , kui sa seda ei mõistnud , " lohutas ta mind isalikult . </s> <s> " Tõde riivas su hinge ja jättis sinna oma jälje . </s> <s> Sa oled asunud rännakule Olemise Mõtte leidmiseks ja sa oled õigel rajal . </s> <s> Aga vaata ette - kui sa õigele rajale seisma jääd , pole sa parem kui need , kes vales suunas liiguvad . " </s> </p>
<p> <s> Ma kuulasin teda , üritades kõigest väest hinges pulbitsevate küsimuste merd vaigistada . </s> <s> See polnud kerge ülesanne . </s> </p>
<p> <s> " Ma tahaksin sinult siiski su lugude kohta küsida , " võtsin ma siis julguse kokku . </s> </p>
<p> <s> " Küsi , " lubas ta . </s> </p>
<p> <s> " Palju sul neid on ? " </s> </p>
<p> <s> Ta hakkas naerma . </s> <s> Pean tunnistama , et olin siiralt üllatunud . </s> </p>
<p> <s> " Palju mul neid on ? " itsitas ta pidurdamatult . </s> <s> " Mul on lõputult lugusid . </s> <s> Kaosest ja Korrast ; Valgusest ja Pimedusest ; Heast ja Kurjast ... </s> <s> Mul on nad kõik ! </s> <s> Küll sa hiljem taipad , kuidas ja miks . " </s> </p>
<p> <s> Kehitasin õlgu . </s> <s> Eks aeg näitab . </s> </p>
<p> <s> " Võid sa mulle rääkida loo ootamisest ? " palusin ma viimaks . </s> </p>
<p> <s> " Ootamisest ? " </s> <s> Ta näis üllatunud . </s> <s> " Olgu . </s> <s> Kui sa just soovid . " </s> </p>
<p> <s> Ta alustas ja samas olin ma kindel , et ... </s> </p>
<p> <s> ... ma tean juba ammu , et kord see juhtub . </s> <s> Tean ja ootan seda . </s> <s> See teadmine on sama vana kui maailm , sama vana kui mina . </s> <s> See on kasvanud koos minuga , aidanud mul elada ja vastu pidada . </s> </p>
<p> <s> See on peitnud end minu alateadvuses , et keegi teda ei märkaks , et mitte keegi mitte midagi kahtlustama ei hakkaks . </s> <s> See on toitnud ja toetanud mind , õhutanud vastu pidama . </s> </p>
<p> <s> Ja ma olen vastu pidanud . </s> <s> Ma olen oodanud seda hetke , mil mulle lõpuks avaneb Kaose ja Korra keerukas muster kogu oma suurejoonelisuses ; mil mu olemine omandab mõtte . </s> </p>
<p> <s> Ma olen oodanud . </s> <s> Ma olen kannatanud . </s> <s> Oma olemise algusest peale olen ma üritanud end kohandada nende talumatute tingimustega , mis mind mu seekordses olemises ümbritsevad . </s> <s> See oli raske . </s> <s> Ma olen piinelnud ja pingutanud , et mitte enneaegu alla vanduda . </s> <s> Ma ju tean , et ükskord peab see juhtuma . </s> <s> Et ükskord saan ma teada , millises mustri osas on minu koht . </s> <s> Olen ma osa Korrast või Kaosest ... </s> <s> Saan teada , milleks mind on seekord loodud , mis on mu ülesanne . </s> <s> See annab jõudu . </s> </p>
<p> <s> Ei , ma ei tohi murduda . </s> <s> Ma pean olema tugev , et jõuda oodata , ja veel tugevam , kui see ootus lõpeb . </s> <s> Ma pean olema valmis . </s> <s> Milleks ? </s> <s> Ma ei tea . </s> <s> Ma vaid tunnen , et pean olema valmis - see on osa minu teadmisest . </s> </p>
<p> <s> Mingil kummalisel , seletamatul moel tajun ma oma seekordse olemise kordumatust . </s> <s> Midagi peab juhtuma , ja õige varsti - kaalud on liiga kaua ühes äärmuses olnud . </s> <s> Kummas äärmuses , pole mulle veel näha antud , kuid hetkel pole see ka oluline . </s> <s> Ma tean , et kui tuleb aeg , näen ma seda . </s> <s> Näen ja mõistan , mida teha . </s> <s> Sest ka minul on selles kõiges oma osa ette nähtud , ning sugugi mitte teisejärguline . </s> </p>
<p> <s> Ma teadsin , et see juhtub . </s> <s> Ma ootasin seda . </s> </p>
<p> <s> Ja ometi juhtus see lõpuks ikkagi ootamatult . </s> </p>
<p> <s> See käis minust üle nagu orkaan . </s> <s> Väravad murti maha , paisud kisti valla ! </s> </p>
<p> <s> Kõik raputati segi ja siis uuesti paika tagasi . </s> </p>
<p> <s> Ja kui kõik see lõppes , polnud ma enam endine . </s> </p>
<p> <s> Ka ümbritsevas maailmas on midagi muutunud , kuid ma ei mõista veel , mis nimelt . </s> <s> Kuid ühte mõistan ma kindlalt - see on juhtunud ! </s> </p>
<p> <s> Jah , pole kahtlust - hetk on saabunud ! </s> <s> Ootus on lõppenud ! </s> </p>
<p> <s> Ma ärkan . </s> <s> Ma tunnen oma keha ! </s> <s> Tunnen , kuidas see täitub enneolematu jõuga . </s> <s> Energia voogab , pulbitseb , lainetab minus ; iga rakk , iga erk vibreerib , lihased tõmbuvad pingule . </s> <s> Mõistan korraga , et olen siiani vaid eksisteerinud . </s> <s> Alles nüüd olen ma tõeliselt elus ! </s> </p>
<p> <s> Ma olen valmis . </s> <s> Lõpuks olen ma valmis ! </s> </p>
<p> <s> Ja ma tean , millises mustri osas on minu koht . </s> </p>
<p> <s> Ma tean , mida teha . </s> </p>
<p> <s> Ma naeratan ning mu teravad kihvad löövad pimeduses särama . </s> </p>
<p> <s> Minu tund on tulnud ! </s> </p>
<p> <s> Öö on saabunud ... </s> </p>
<p> <s> ... </s> <s> Mis sa arvad , mis oli enne , kas Pimedus või Valgus ? " küsis Universumi Mõistus ootamatult . </s> </p>
<p> <s> " Pimedus , " pakkusin pikemalt mõtlemata . </s> </p>
<p> <s> " Miks sa seda arvad ? " </s> </p>
<p> <s> " Ma ei tea . </s> <s> Mulle lihtsalt tundub nii . " </s> <s> Ausalt öeldes olin segaduses . </s> <s> Ma polnud sellele kunagi varem mõelnud . </s> </p>
<p> <s> " Küsimus on ju tegelikult selles , mida me mõistame Pimedusena , mida Valgusena , " seletas Universumi Mõistus vastutulelikult . </s> <s> " Kas Pimedus on alati halb ja Valgus alati hea ? </s> <s> Kas kiskja sooritab kuriteo , kui ta elus püsimiseks endast nõrgemast olendist toitub ? </s> <s> Suudaksid sa kohtumõistja olla ? " </s> </p>
<p> <s> Ma vaikisin mõtlikult . </s> <s> Tõepoolest , piiri vedamine polnud sugugi kerge . </s> </p>
<p> <s> " Kas Pimedus on siis , kui Valgust ei ole ? " jätkas ta armutult . </s> <s> " Või on Valgus siis , kui Pimedus ära lõpeb ? </s> <s> Kas Valgus on auk Pimeduses või Pimedus plekk Valgusel . </s> <s> Või hoopis vastupidi ? " </s> </p>
<p> <s> Olin täiesti segi . </s> </p>
<p> <s> " Ja ise tuled minu käest küsima , mis on Olemise Mõte ! " osatas Universumi Mõistus naerma puhkedes . </s> <s> " Miks sa küll eeldad , et oled sobilik mängu sisenema , kui sa pole eelnevalt vaevunud selle reegleidki välja uurima ? " </s> </p>
<p> <s> " Eks ütle mulle siis , kuhu piiri vedada ? " ärkas minus allasurutud trots . </s> <s> " Ütle , kumb oli enne , kas Pimedus või Valgus ? " </s> </p>
<p> <s> " Sa küsid valesid küsimusi valel ajal ja teed seda kõigele lisaks valel viisil , " muutus ta hääl korraga uskumatult nukraks . </s> <s> " Ma ei uskunud , et sa nii kergelt lõksu langed . </s> <s> Ehk hindasin ma sind lihtsalt pisut üle . </s> <s> Mäletad , mida ma sulle Tõe kohale tõusmise kohta ütlesin . </s> <s> Ja piiri vedamise kohta . </s> <s> Mõtle selle peale . " </s> </p>
<p> <s> Tundsin , et olen sama kaugel , kui siia saabudes . </s> <s> Nii palju küsimusi ja liiga vähe vastuseid . </s> <s> Vaid viivuks küsisin ma eneselt , kas ma pole ehk oma võimeid üle hinnanud . </s> <s> Peaksin ma loobuma ? </s> <s> Ei ! </s> </p>
<p> <s> " Hea küll , " venitas Universumi Mõistus aeglaselt . </s> <s> " Ma räägin sulle veel ühe loo Pimedusest ja Valgusest . </s> <s> Tundub , et sa vajad seda . " </s> </p>
<p> <s> Ta hääl juhtis mind uude määramatusse . </s> <s> See vaibus pikkamööda , muutudes monotoonseks helidereaks , mis meenutas laulu . </s> <s> Jah , see oligi laul . </s> <s> Kusagilt eemalt ... </s> </p>
<p> <s> ... kostub graeggide kurba laulu . </s> </p>
<p> <s> Ma seisan tohutu kuristiku äärel . </s> <s> Allpool on mitusada megenit tühjust , mis lõpeb teravate rannakaride ja jäise maailmaookeani vahutava veega . </s> <s> Kaugel silmapiiril särab oma päevateekonda lõpetav kaunis purpurne päike , mis silmale tabamatult liikudes on horisondi taha varjule pugemas . </s> </p>
<p> <s> Ma seisan ja mõtlen . </s> </p>
<p> <s> Minevikule . </s> </p>
<p> <s> Olevikule . </s> </p>
<p> <s> Tulevikule . </s> </p>
<p> <s> Päev viskleb surmaagoonias . </s> <s> Mitme tuhande pealine graeggide koloonia jätkab oma südantlõhestavat nutulaulu . </s> <s> Nii on see iga kord , kui päike ühe päevateekonna lõpetab . </s> <s> Saabuva Pimeduse elavad neist üle vaid üksikud . </s> </p>
<p> <s> Laul kustumisele . </s> </p>
<p> <s> Laul lõpule . </s> </p>
<p> <s> Laul surmale . </s> </p>
<p> <s> Ma suunan pilgu alla . </s> <s> Maa ja vee piir on juba silmale märkamatuks muutunud . </s> </p>
<p> <s> Just siia ruttavad graeggid pärast Pimeduse saabumist . </s> <s> Hullumeelse sihikindlusega ründavad nad surmakarisid , kuni nende verised kehad viimaks elutult randa loksuvad . </s> <s> Kõike seda saadab surmalaul , mis aeglaselt olematuks vaibub . </s> </p>
<p> <s> Nii on see olnud juba sajandeid . </s> <s> Ja nii saab see alati olema . </s> </p>
<p> <s> Tegelikult olen ka mina siia tulnud , et koos graeggidega lahkuda . </s> </p>
<p> <s> Ma tõstan jala ning valmistun astuma sammu tühjusesse . </s> </p>
<p> <s> " Ära mine ! " palub ootamatult kellegi õrn hääl mu selja taga . </s> </p>
<p> <s> Ma pöördun aeglaselt ümber . </s> <s> Ta on ikkagi tulnud . </s> </p>
<p> <s> " Sa ju tead , et ma pean minema . " </s> </p>
<p> <s> Vaikus . </s> <s> Paluv pilk . </s> </p>
<p> <s> " Ma ei kuulu teie hulka . </s> <s> Pole kunagi kuulunud . </s> <s> Ma pean minema . " </s> </p>
<p> <s> Ta noogutab mõistvalt ja astub mu kõrvale . </s> </p>
<p> <s> Hetke seisame vaikides ning saadame pilguga nüüd juba peaaegu tervenisti silmapiiri taha lahkunud päikest . </s> <s> Ka graeggid on viimase valguskiire kustumist jälgides vakatanud . </s> </p>
<p> <s> Pimedus katab saabudes maailma läbipaistmatu looriga . </s> </p>
<p> <s> Ta seisab endiselt mu kõrval . </s> </p>
<p> <s> " Kas kohtume veel kunagi ? " küsib ta vaikselt , peaaegu sosinal . </s> </p>
<p> <s> " Jah . </s> <s> Me kohtume veel . " </s> </p>
<p> <s> " Kas sa lubad seda ? " </s> </p>
<p> <s> " Jah . </s> <s> Ma luban . " </s> </p>
<p> <s> Mõtlikud sammud eemalduvad Pimedusse ja muutuvad peagi kuulmatuks . </s> </p>
<p> <s> Taas olen ma üksi . </s> <s> Hinges kurbus ja üksindus . </s> </p>
<p> <s> Sisimas tean ma kindlalt , et me ei kohtu enam kunagi . </s> <s> Tema on Päikese laps ja mina kuulun Pimedusele . </s> <s> Meie maailmad ei suuda koos elada . </s> </p>
<p> <s> Ma astun sammu olematusse . </s> </p>
<p> <s> Mu keha langeb raske kivina ülbelt irvitavate surmakaride poole . </s> <s> Läbi nähtamatuse kardinate tajun ma vaevumärgatavaid varje , mis pimedas raevus lauldes ranniku poole suunduvad . </s> <s> See on graeggide viimane teekond . </s> </p>
<p> <s> Ja siis , peaaegu liiga hilja , avan ma tiivad ning suundun pikale rännakule . </s> <s> Tagasi oma sõprade ja kaaslaste juurde . </s> <s> Tagasi Pimeduse riiki . </s> <s> Tagasi sinna , kuhu ma tegelikult alati olen kuulunud ... </s> </p>
<p> <s> ... me vaikisime pikalt ning mu kõrvus kajas veel kaua graeggide surmaretke saatev laul . </s> <s> Miski seni uinununa püsinu liigutas mu sisemuses ja ma püüdsin ta olemust mõista , kuid ei suutnud . </s> <s> Veel mitte . </s> </p>
<p> <s> " Valgus ja Pimedus on tegelikult üks , eks ole ? " pigem nentisin kui küsisin ma viimaks . </s> </p>
<p> <s> " Jah , " vastas Universumi Mõistus . </s> <s> " Nii see on . </s> <s> Nad saavad olla ainult koos . </s> <s> Kui ühte neist pole , siis pole kumbagi . " </s> </p>
<p> <s> " Nii et küsimust , kumb oli enne , ei saagi tegelikult küsida ? " </s> </p>
<p> <s> " Tegelikult mitte . </s> <s> Enne oli Eimiski . </s> <s> Polnud ei Pimedust ega Valgust , ainult üks suur Eimiski . </s> <s> Mõistad ? </s> <s> Kõik muu tuli hiljem . " </s> </p>
<p> <s> " Aga kui Valgus ja Pimedus on üks , siis muutub ju piiri tõmbamine täiesti subjektiivseks ! " mõistsin korraga . </s> <s> " Siis muutuvad ka sellised absoluutsed kriteeriumid nagu Kaos ja Kord , Hea ja Kuri täiesti kasututeks ! " </s> </p>
<p> <s> " Õnnitlen sind , sa oled õppinud mõistma , et elu pole alati mustvalge , " muheles Universumi Mõistus . </s> <s> " See on sinu jaoks suur avastus . </s> <s> Ära ainult loorberitele puhkama jää . " </s> </p>
<p> <s> " Need lood ... " alustasin ma . </s> </p>
<p> <s> Ta katkestas mind taas . </s> </p>
<p> <s> " Ära loo endale pettekujutlusi . </s> <s> Sinu jaoks on need lihtsalt lood . </s> <s> Nimetud . </s> <s> Anonüümsed . </s> <s> Ja see on kõik , mis tähtsust omab . </s> <s> Kõik , mida sa meeles ja silmas pidama pead . </s> <s> Ära otsi neile kohta . </s> <s> Ära paiguta neid enese jaoks . </s> <s> See tekitab vaid segadust . " </s> </p>
<p> <s> Ta teadis , mida ma mõtlen . </s> <s> Olin kui lõngapall kassipoja käppade vahel . </s> </p>
<p> <s> Vaid lood ja ei midagi enamat , ütles ta ... </s> </p>
<p> <s> " Aga keegi on need ju ometi läbi elanud ! " hüüatasin peaaegu vihaselt . </s> <s> " Keegi on seda kõike tundnud ! </s> <s> Minagi elan nad läbi ! </s> <s> Ja minagi tunnen ! " </s> </p>
<p> <s> " Keegi - kindlasti . </s> <s> Ammu . </s> <s> Just nüüd . </s> <s> Tulevikus . </s> <s> Sina - võib-olla . </s> <s> Mina mitte . </s> <s> Mina annan vaid edasi . </s> <s> Mina ei tunne . " </s> </p>
<p> <s> " Ja ometi on neis tundeid . </s> <s> Valu , pettumus , lootus , igatsus ... " </s> </p>
<p> <s> " Need olid seal juba enne mind ja minust sõltumatult . </s> <s> Mina pole neid sinna pannud . </s> <s> Ma ei tohiks ega saakski seda teha . " </s> </p>
<p> <s> Kahvatasin hirmsa mõtte juures . </s> <s> Kas Universumi Mõistus võib olla läbinisti tuim ? </s> <s> Vaid täiuslik jutuvestja ? </s> <s> Tundetu vahendaja ? </s> <s> On see tõesti võimalik ? </s> </p>
<p> <s> " On sul veel selliseid lugusid ? " pärisin ma ettevaatlikult . </s> <s> " Tunnetega . " </s> </p>
<p> <s> " Teistsuguseid mul ju polegi , " pareeris ta oskuslikult , ja enne kui ma jõudsin midagi lisada , teadsin ma , et ... </s> </p>
<p> <s> ... see juhtub täna õhtul . </s> <s> Ma tean seda . </s> <s> Ma tunnen . </s> </p>
<p> <s> Nad tulevad . </s> </p>
<p> <s> Minu missioon sellel planeedil hakkab lõppema . </s> <s> Jäänud on veel viimane vaatus , see kõige raskem . </s> </p>
<p> <s> Kui palju kordi olen ma seisnud samasuguses aias nagu see siin , ja mediteerinud , teades , mis järgneb . </s> <s> Kui mitu korda on mulle antud tehiskeha surnud ... </s> </p>
<p> <s> Jah , ma olen android . </s> <s> Kuid mul on mõistus . </s> <s> Elav mõistus . </s> <s> Hiilgav mõistus , mis oleks hävinud , sest keha , mis seda kandis , ei funktsioneerinud enam . </s> <s> Projekt andis mulle uue elu , uued kehad . </s> <s> Vastutasuks ... </s> <s> Vastutasuks aitan ma neil tsivilisatsioone progressi teele suunata , annan tõuke . </s> <s> Ja suren . </s> </p>
<p> <s> Miks ma seda teen ? </s> </p>
<p> <s> Kunagi olin ma teadlane . </s> <s> Mul oli hiilgav mõistus , suurejoonelised ideed ... </s> <s> Oma õnnetuseks ihkasin ma kuulsust . </s> <s> Ma korraldasin katse , et tõestada oma ideede õigsust , grandioosse eksperimendi , kuid mu teooria oli toores . </s> <s> Ma polnud arvestanud kõikide tagajärgedega . </s> <s> Need olid aga hirmsad . </s> <s> Terve üks maailm , terve tsivilisatsioon oli täieliku hävingu äärel . </s> <s> Nad pääsesid . </s> <s> Kuid nende areng oli peatatud , sajandite töö tühjaks tehtud . </s> <s> Nad pidid otsast alustama . </s> <s> Ja süüdi olin selles kõiges mina üksi . </s> </p>
<p> <s> Ma tasun oma võlga . </s> <s> Lunastan oma süüd . </s> </p>
<p> <s> Ma suren . </s> </p>
<p> <s> Suren kehalist surma , kuid mu mõistus elab edasi , oodates , millal mulle järele tullakse . </s> </p>
<p> <s> Nad tulevad alati , ma tean seda . </s> <s> Neil on mind vaja . </s> <s> Nad tulevad kolmandal päeval ja viivad mind Baasi , mis ootab orbiidil . </s> <s> Doktor annab mulle uue keha . </s> <s> Ja siis ootab mind järjekordne maailm , järjekordne töö . </s> </p>
<p> <s> Need maailmad meenutavad mulle seda ühte ; seda , mille arengule ma kriipsu peale tõmbasin . </s> <s> See on valus . </s> <s> Iga inimene , kes mulle otsa vaatab , näib oma pilguga mu võlakoormat vaid suurendavat . </s> <s> Ja ma ei saa muud , kui üritada seda tasuda . </s> </p>
<p> <s> Ma räägin neile inimese võimetest , ta ajupotentsiaalist . </s> <s> Ma näitan neile , mida on võimalik saavutada . </s> <s> Ma näitan neile levitatsiooni , telekineesi , teleportatsiooni , manuaalteraapiat , bioväljade korrigeerimist . </s> <s> Muidugi on mul ka mõned vidinad meie Tehnikute arsenalist , et soovitud efekt oleks suurem , aga see pole oluline . </s> <s> Inimene ise on oluline ! </s> </p>
<p> <s> Ma ei tea , mis nad minu õpetusega pihta hakkavad . </s> <s> Ma ei tea isegi seda , kui paljud mind mõistavad . </s> <s> Või kas üldse mõistavad . </s> <s> Ma saan vaid loota . </s> <s> Ja lunastada oma süüd . </s> </p>
<p> <s> Tavaliselt otsin ma omale tosinkond õpilast . </s> <s> Tänagi on nad siin , aias , põõnavad pärast pidu , mille ma neile korraldasin . </s> <s> Nad on toredad poisid , lihtsad , vahetud , siirad . </s> <s> Natuke ebausklikud , kuid mis peaasi , õpihimulised . </s> <s> Ja alati on nende seas üks , kes on veidi ahne , kade , kes tahab hirmsasti kuulsaks saada või vaevleb mingite muude komplekside küüsis . </s> <s> Teda valin ma alati kõige hoolikamalt , sest temast sõltub väga palju . </s> <s> Tema on see , kes aitab mul missiooni lõpule viia , otsad kokku tõmmata . </s> <s> Seekord olen ma leidnud ekstremistliku maailmaparandaja , kes on valmis kõigeks , et sündmusi tagant kiirustada . </s> </p>
<p> <s> Ma seisan aias ja ootan . </s> </p>
<p> <s> Siin on vaikne ja ilus . </s> <s> Öö lõhnab , tähed säravad ... </s> <s> Ja korraga ma tunnen , et tahaksin igavesti niimoodi seista , nautides seda rahu , mida ma pole määratud leidma . </s> </p>
<p> <s> Mu töö on tehtud , mu ootamine lõpule jõudnud . </s> </p>
<p> <s> Ma kuulen , kuidas nad tulevad . </s> </p>
<p> <s> Nad on otsustanud . </s> </p>
<p> <s> Nad on ärritatud . </s> </p>
<p> <s> Tema , mu õpilane , on kõige ees . </s> </p>
<p> <s> Ta astub minu juurde . </s> </p>
<p> <s> " Tere , õpetaja , " sõnab ta ja suudleb mind . </s> </p>
<p> <s> Ma naeratan talle . </s> </p>
<p> <s> Ta on oma töö hästi teinud . </s> </p>
<p> <s> Ja mina samuti ... </s> </p>
<p> <s> ... oli see tõesti võimalik ? </s> </p>
<p> <s> " Aga see oli ju ... " alustasin ma jahmunult . </s> </p>
<p> <s> " Jah , see ta oli , " nõustus ta . </s> <s> " Ent see oli vaid üks võimalikest lugematutest Tõdedest . </s> <s> Vaid üks neist . </s> <s> Mõistad sa mind ? " </s> </p>
<p> <s> Ma raputasin heitunult pead . </s> </p>
<p> <s> " Kuidas saab olla rohkem kui üks Tõde ? </s> <s> Kuidas saab valge paberileht olla mingit muud värvi kui valge ? </s> <s> Aga kui ma sellesse ei usu ? </s> <s> Keeldun uskumast . </s> <s> Kas see muudab ta siis Valeks ? " </s> </p>
<p> <s> " Ei ! " oli Universumi Mõistus halastamatu . </s> <s> " Kui sa usud , et see on Vale , muutub Vale sinu jaoks Tõeks , sest sa usud seda . </s> <s> Seega - Valet pole olemas . </s> <s> On vaid lõputu hulk Tõdesid ja ka Vale on vaid üks Tõe avaldumisvormidest . " </s> </p>
<p> <s> " M. O. T. T. " urisesin ma . </s> <s> Tema lakkamatu targutamine ja ümbernurga manitsemine viis mind endast välja ja sundis hetkeks isegi aupaklikkust unustama . </s> <s> " Ütle nüüd veel , et kõik on suhteline , Einstein sihuke ! " </s> </p>
<p> <s> " Relatiivsusseadus pole ainuke , mis Universumis kehtib , " märkis ta leebelt . </s> </p>
<p> <s> " Mis siis veel ? " </s> </p>
<p> <s> " Murphy seadused , näiteks . " </s> </p>
<p> <s> " Ja mis need ütlevad ? " pärisin sapiselt . </s> </p>
<p> <s> " Et kõik on suhteline , " kihistas ta . </s> <s> " Vaata , asi on selles , et tegelikult pole ei Valet ega Tõde sellisel kujul olemas , nagu sina neid ette kujutad . </s> <s> Kõik on üks . </s> <s> Avaldusvormid on erinevad . " </s> </p>
<p> <s> " Kas see tähendab , et erinevad ... olendid näevad Tõde erinevalt ? </s> <s> Kas sa pidasid seda silmas ? " </s> </p>
<p> <s> " Mitte päris . " </s> </p>
<p> <s> " See on nii raske , " tunnistasin ma ausalt , kui olin pisut rahunenud . </s> <s> " On sellest kõigest üldse kasu ? </s> <s> Olen ma Olemise Mõttele lähemal kui enne siiatulekut ? " </s> </p>
<p> <s> " Seda pead sina minule ütlema , " nentis ta tundetult . </s> <s> " Nii või teisiti on mul hulk rääkimata lugusid . </s> <s> Soovid sa neid ikka veel kuulata ? " </s> </p>
<p> <s> Ma noogutasin ja silmapilk hiljem ... </s> </p>
<p> <s> ... on Mustad Sõdalased lähemal kui kunagi varem . </s> </p>
<p> <s> Kauge silmapiiri äärel rühivad minu suunas vaevu tajutavad kurjakuulutavalt mustad kogud . </s> <s> Nende piirjooned on veel esialgu udused , ent muutuvad iga mu südamelöögiga aina selgemaks . </s> </p>
<p> <s> Ma istun paksu sinise samblikuga kaetud künkatipule . </s> <s> Maapind on jahe ning rõskus tungib hetkega läbi õhukese riide . </s> </p>
<p> <s> Mõtlikult jälgin ma lähenevaid Musti Sõdalasi . </s> <s> Nüüd suudan ma juba eraldada nende massiivseid kogusid ja tuule käes metsikult lehvivaid kehakatteid . </s> <s> Nende tulekust õhkub kärsitust ning aegade jooksul kogunenud raevu . </s> </p>
<p> <s> Ma ei tunne hirmu . </s> <s> Enam mitte . </s> </p>
<p> <s> Aastaid olen ma pidevalt teel olles väsinuna ja vaevatuna põgenenud . </s> <s> Hirm jälitajate ees on mind saatnud nii päeval kui öösel , nii ärkvel olles kui võigaste painajate käes piineldes . </s> <s> Nüüd tunnen ma , et olen põgenemisest väsinud . </s> </p>
<p> <s> Ma tõmban vöölt mõõga ning lasen tal päiksekiirte käes juubeldada . </s> <s> Liialt kaua on ta pidanud ootama , elades ikka ja jälle mälestustes läbi kuulsusrikkaid võitlusi . </s> <s> On tulnud aeg ta peegelsile pind verega määrida . </s> </p>
<p> <s> Mustad Sõdalased näevad mu mõõga peegeldust ja minuni jõuab nende sõjahüüd . </s> <s> Selles on tunda Teispoolsuse saatanlikku kõla ning ülevoolavat rõõmu peatse verevalamise ees . </s> <s> Nad aeglustavad sammu , mõistes , et seekord ootan ma nad ära . </s> </p>
<p> <s> " Sa jõuaksid veel põgeneda , " lausub ootamatult kellegi õrn hääl mu selja taga . </s> </p>
<p> <s> Võpatades kargan ma püsti , pöördun ümber ja lasen mõõgateral langeda . </s> </p>
<p> <s> See on Egma . </s> <s> Ta näol on naeratus , mis ei suuda siiski ta murelikkust varjata ning neiu silmad vaatavad mind kaasatundvalt ja kurvalt . </s> <s> Ta on kaunis nagu päikene . </s> </p>
<p> <s> " Ma ei saa lõputult põgeneda , " ütlen ma , aeglaselt õigeid sõnu otsides . </s> <s> " Varem või hiljem pean ma oma Saatusega kohtuma . </s> <s> Ma olen sündinud võitlema ning ka kaotuse korral ootab mind hea surm . " </s> </p>
<p> <s> Ta heidab pilgu maha ja mu südamesse lööb pistodana valu . </s> </p>
<p> <s> " Varem või hiljem jõuab see tund kätte , " kordan ma . </s> </p>
<p> <s> " Sa ei saa neid võita . " </s> </p>
<p> <s> " Jah . </s> <s> Ma tean . " </s> </p>
<p> <s> Egma noogutab mõistvalt . </s> <s> Mulle meenub aeg , mil meie hõim uljalt ja vabalt Streeboni piiritutel tasandikel elas . </s> <s> Me küttisime metsikuid songgrogge , kaitsesime [ külg külje ] kõrval oma valdusi metsbarbarite juhurünnakute eest ja olime õnnelikud . </s> </p>
<p> <s> See kõik tundub nii ilus , et näib olevat vaid õnnis unenägu . </s> </p>
<p> <s> Unenägu lõppes , kui metsbarbarid juhuslikult Mustad Sõdalased sajandeid kestnud unest äratasid . </s> <s> Nende tehismõistus toibus kiirelt pikast unest , ja Ärkamise Päeva eelsete Streeboni tarkade poolt neisse istutatud tapmisnälg pöördus oma loojate vastu . </s> </p>
<p> <s> Sellest sai kogu ajaloo kõige halastamatum verevalamine . </s> </p>
<p> <s> Mu silme ette kerkivad pildid ennastohverdavast võitlusest ülekaalukate monstrumite vastu . </s> <s> Mu kaaslased kaitsesid end vapralt ja tormasid kartmatult lahingusse . </s> <s> Ent kuidas on võimalik võidelda vaenlasega , kelle väed on lugematud ? </s> </p>
<p> <s> Ajapikku langesid ka tugevamad meist ja vaid üksikutel õnnestus põgeneda . </s> <s> Ent see ei tähendanud pääsemist . </s> <s> Mustad Sõdalased leidsid meid jahti pidava kiskja osavusega ning peagi kaotasin ma teistega sideme . </s> </p>
<p> <s> " Sa tead , et sa võid olla ... viimane ? " </s> </p>
<p> <s> Ma noogutan vaikides . </s> <s> Mu hinges mäsleb tunnetetorm . </s> </p>
<p> <s> " Kas ma olen ? " küsin ma vaikselt . </s> </p>
<p> <s> Egma ei vasta . </s> <s> Ta vaikimine ütleb rohkem kui tuhat sõna . </s> </p>
<p> <s> " Ma tunnen teie kõigi järgi puudust , " ütlen ma talle silma vaadates . </s> <s> " Ma võitlen täna viimast korda ja mu hing saab üheks Olematusega . </s> <s> Kuid mu surm saab olema hea surm ja ma lahkun võidulauluga huultel . " </s> </p>
<p> <s> " Kui ma vaid saaksin praegu sinuga olla , " sosistab Egma . </s> </p>
<p> <s> " Hüvasti , Egma , " vormivad mu huuled hääletu lause . </s> </p>
<p> <s> Ma jälgin kurvalt ta hologrammi kustumist . </s> <s> See hakkab laiali valguma , kaotab teravuse ja kaob viimaks täielikult . </s> <s> Teise Reaalsuse jõuvaru on end ammendanud . </s> </p>
<p> <s> " Hüvasti , " kuulen ma vaibuvat häält . </s> <s> " Hüvasti . " </s> </p>
<p> <s> Ma meenutan päeva , mil Egma Mustade Sõdalaste tulimõõkade läbi hukkus . </s> <s> Enne oma surma oli ta yowq Teise Reaalsusesse üle kandunud , et veel vaid kord kehatu vaimuna tagasi tulla . </s> <s> Selleks , et jätta hüvasti viimase streeblasega . </s> </p>
<p> <s> Ma kuulen selja tagant kostvaid raskeid samme ja naeratan . </s> </p>
<p> <s> Mind ootab ees hea surm ... </s> </p>
<p> <s> ... kuidas sulle meeldis lugu viimasest streeblasest ? " küsis Universumi Mõistus , kui ma end nähtust pisut kogunud olin . </s> </p>
<p> <s> Ma ei suutnud talle vastata . </s> <s> Olin liialt kuuldu lummuses . </s> </p>
<p> <s> " Usud sa , et ta oli surres õnnelik ? " pärisin ma viimaks . </s> </p>
<p> <s> " Jah , " vastas ta pärast hetkelist mõttepausi . </s> <s> " Ta suri , kuid võitis vahetult enne seda märksa tähtsama ja olulisema lahingu . </s> <s> Ta võitis iseennast . </s> <s> Vaid vähesed on selleks suutelised . " </s> </p>
<p> <s> " Oli see lahing võitu väärt ? " </s> </p>
<p> <s> " See oleneb sellest , millesse ja kui tõsiselt sa usud . </s> <s> Tema jaoks oli see võitu väärt . </s> <s> Tema jaoks oli see ainus asi siin ilmas , mis oli üritamist ja võitu väärt . " </s> </p>
<p> <s> " Nii et Usk on võtmesõna ? " kiirustasin ma kärsitult uue avastuse ukselävele . </s> </p>
<p> <s> " Mõnedes lugudes kindlasti , " vastas ta kaalutlevalt . </s> <s> " Usk ja võib-olla ka ... </s> <s> Surm . </s> <s> Aga mitte alati . </s> <s> Kaugeltki mitte alati . " </s> </p>
<p> <s> " Räägi veel , " palusin ma kindlalt . </s> </p>
<p> <s> Ja ta alustas uut lugu ... </s> </p>
<p> <s> ... leban kalju taga ja värisen . </s> <s> On see erutusest , hommikusest rõskusest või hirmust , kes teab ? </s> <s> Kramplikult pigistan ma ambu , mille Edwin on mulle pihku surunud . </s> </p>
<p> <s> Edwin , sir Edwin , nagu ta ise rõhutab , lebab siinsamas , ja raudrüül , mille ta vana Archibaldi tagant sisse vehkis , pärlendavad kastepiisad . </s> <s> Edwin oli minust paar aastat vanem ja unistab rüütliks saamisest . </s> <s> Minule jääb kannupoisi roll . </s> <s> Kui nõrgem ja seisuselt madalam , pean ma sellega leppima , seda enam , et ma kardan Edwinit . </s> <s> Noor lord võib olla julm , vägagi julm , ja seda olen ma omal nahal ka kogenud . </s> </p>
<p> <s> " Oled sa kindel , et ta tuleb ? " pärin kartlikult . </s> </p>
<p> <s> Edwin noogutab . </s> </p>
<p> <s> " Tuleb . </s> <s> Ta käib siin igal päikesetõusul . " </s> </p>
<p> <s> Ta tõmbab mõõga tupest ja asetab enda kõrvale . </s> </p>
<p> <s> " Pea meeles , " sõnab ta , " kohe , kui ta tuleb , ma ründan . </s> <s> Sinu ülesanne on lasta üksainuke nool , mis ta tähelepanu minult kõrvale tõmbaks . </s> <s> See pole üldse ohtlik . </s> <s> Sihi kurgu alla , või veel parem , silma ! </s> <s> Ja ära värise ! </s> <s> Oled sa mees või memm ? " </s> </p>
<p> <s> Mehena ma end sel hetkel küll ei tunne . </s> </p>
<p> <s> " Lähme parem ära , kuni teda pole , " sosistan ma kaeblikult . </s> <s> " Milleks sul seda tarvis on ? " </s> </p>
<p> <s> " Kuidas milleks ? " süttib Edwin . </s> <s> " Minust saab rüütel ja rüütel peab tegema kangelastegusid . </s> <s> Tappa draakon - see on tõeline kangelastegu ! " </s> </p>
<p> <s> Ma ohkan . </s> <s> Kui ta sellises meeleolus on , pole temaga mõtet vaielda . </s> </p>
<p> <s> Draakon ilmub ootamatult . </s> <s> Ühel hetkel hakkab õhk laulma ja ta on kohal . </s> <s> Värelus jookseb mööda metsajärve tüünet pinda , kui ta nagu hiigellind lahesoppi sööstab . </s> </p>
<p> <s> Ta puristab ja hullab madalas vees ; sukeldudes ja taas pinnale tuisates naudib ta hommikuse järvevee värskendavat jahedust . </s> <s> Tõusva päikese kiired helgivad ja küütlevad kuldselt ta niisketel soomustel ning annavad talle muinasjutulise väljanägemise . </s> </p>
<p> <s> Eneselegi märkamatult olen püsti tõusnud , suutmata sellelt ilult pilku pöörata . </s> <s> Ma ei näe Edwinit , kes võikalt röökides ja mõõgaga vehkides järve poole jookseb . </s> <s> Ma ei kuule tema vihast hüüdu : " Lase , tolvan , mis sa jõllitad ! " </s> <s> Mul on silmi vaid selle ebamaiselt ilusa ja suursuguse looma jaoks , kes nüüd huvi ja uudishimuga sir Edwini lähenemist jälgib . </s> </p>
<p> <s> Alles esimene mõõgalöök ja purskav veri rebivad mind sellest tardumusest välja . </s> <s> Ma näen lohe vikerkaarevärvi silmi , neis peegelduvat valu , jahmatust , segadust , ning võpatan , nagu oleks mõõgatera mind ennast tabanud . </s> </p>
<p> <s> " Lõpeta , Edwin ! " hüüan , kuid Edwin on kaotanud igasuguse kontrolli enese üle . </s> <s> Julmusest ja verejanust sõgedana tammub ta põlvist saadik verest mustavas vees ja raiub raevukalt juba liikumatut keha . </s> <s> Lõpuks heidab ta mõõga käest ja röögib pöörasest võidujoovastusest . </s> </p>
<p> <s> Pikkamisi tõstan ma ammu . </s> <s> Pisarad , mis põskedele tilguvad , segavad sihtimist . </s> <s> " Sihi kurgu alla , või veel parem , silma ! " meenub Edwini õpetus ja ma lasen noole lendu . </s> <s> Rahulolev ilme noore lordi näol asendub surmahirmuga , kahvatud huuled liiguvad , toomata kuuldavale ainsatki sõna . </s> </p>
<p> <s> " Sul oli õigus , " sõnan ma vaikselt , kui Edwin kukub , " tappa tõeline draakon , see on tõesti kangelastegu . " </s> </p>
<p> <s> ... või veel üks lugu , kus märksõnaks on Surm , " ütles ta , laskmata mul hetkegi puhata , ja jätkas ... </s> </p>
<p> <s> ... istun ja silmitsen naist , kes istub teisel pool lauda . </s> <s> Ta püüab mu pilgu kinni ja ta suunurgad tuksatavad kerges muiges . </s> <s> See vaevumärgatav žest on tulvil armulikkust ja pilkavat üleolekut . </s> <s> See ärritab mind . </s> </p>
<p> <s> " Miks sa tulid ? " küsib ta . </s> </p>
<p> <s> Ta teab seda . </s> <s> Ta on alati teadnud . </s> </p>
<p> <s> " Jäta , Darga ! " urisen ma . </s> <s> " Ära minuga oma mänge mängi ! </s> <s> Sa tead , miks ma siin olen . " </s> </p>
<p> <s> " Kas ikka tean ? " nurrub ta tõustes . </s> </p>
<p> <s> Ta hääl on pehme ja magus nagu viirukisuits ning sama joovastav . </s> <s> Must mantel libiseb aegamisi põrandale ning teda jäävad katma vaid ta enese läbipaistvad juuksed , mis teda loorina ümbritsevad . </s> <s> Ta astub nõtkelt lähemale ning ma jälgin lummatult ta juuste vahelt piiluvate prinkide rindade vetruvat mängu . </s> </p>
<p> <s> Ma tõusen talle vastu , silitades silmadega ta noorusest pakatavat keha , ta armunäljas puusi , ta iharaid rindu , ta õlgu , ta sihvakat kaela , ta meelaid huuli , ta silmi ... </s> </p>
<p> <s> Lõõm minus kustub . </s> <s> Tema silmadest paistab aastasadade , võibolla aastatuhandete vanune muistne teadmine . </s> <s> Ja kogemus . </s> <s> Ma istun tagasi . </s> <s> Mulle meenub , kui vana ta tegelikult on ... </s> </p>
<p> <s> Ta peatub poolelt sammult ja puhkeb naerma , kuid tema hääles sähvatab metall . </s> <s> Mantli üles korjanud , tõmbab ta selle selga ja istub laua taha tagasi . </s> </p>
<p> <s> Ma vihkan teda . </s> <s> Ja kardan . </s> <s> Ja ... ihaldan . </s> </p>
<p> <s> " Niisiis , miks sa tulid , hertsog ? " küsib ta uuesti . </s> </p>
<p> <s> " Mul on su abi vaja , " pomisen ma . </s> </p>
<p> <s> " Ikka see parun ? " pärib ta pilkavalt ning puhkeb naerma , teades , et see viib mind endast välja . </s> </p>
<p> <s> " Jah . </s> <s> Jah , jah , jah ! " </s> </p>
<p> <s> " Aga kõik need sangarid , keda ma olen sulle soovitanud ? " </s> </p>
<p> <s> " Ta lõi nad maha . " </s> </p>
<p> <s> " Ja koletis ? " </s> </p>
<p> <s> " Selle samuti . " </s> </p>
<p> <s> " Aga mu needus ? " </s> </p>
<p> <s> " Ta sai terveks . " </s> </p>
<p> <s> Ta hüppab püsti . </s> </p>
<p> <s> " Kuidas .. ? </s> <s> See pole võimalik ! " </s> </p>
<p> <s> " Ma ei tea . </s> <s> Võib-olla pole su võimed enam need , mis varemalt . </s> <s> Või on tema käsutuses parem nõid ... " </s> </p>
<p> <s> Darga silmis löövad loitma saatanlikud tulukesed . </s> </p>
<p> <s> " Vali oma sõnu , mees ! </s> <s> Mida sa tahad , et ma teeksin ? " </s> </p>
<p> <s> " Too põrgu maa peale ! " hüppan ka mina püsti . </s> <s> " Saada ta kallale kõige jubedamad monstrumid ! </s> <s> Tee , mida tahad , peaasi , et sa ta mu teelt koristad ! " </s> </p>
<p> <s> " Tead sa , mis see sulle maksma läheb ? " pärib ta . </s> </p>
<p> <s> Kas ma tean ? ! </s> <s> Iga kord , kui ta minu jaoks midagi suurt nõiub , nõuab ta vastutasuks aastat mu elust . </s> <s> Tervet aastat ! </s> <s> Et oma energiakadu tasa teha , nagu ta ütleb . </s> <s> Aga ... ma olen noor mees , alles poisieast välja kasvanud , nii et mis on üks aasta terve eluga võrreldes ? </s> <s> Olgu küll , et see on juba neljas , kuid siiski ? </s> </p>
<p> <s> " Ma tean . " </s> </p>
<p> <s> " Oled sellega nõus ? " </s> </p>
<p> <s> " Loomulikult ! " </s> </p>
<p> <s> Ta silmitseb mind muigamisi . </s> </p>
<p> <s> " Sul veab , hertsog , " paitab ta hääl mu kõrvu . </s> <s> " Sa sured aasta enne Suurt Katku . " </s> </p>
<p> <s> Võpatan . </s> <s> Kujutlen end üleni katkumuhkudega kaetult ning vastik värin ronib selgroogu pidi üles ja peatub juustepiiril . </s> <s> Huh ! </s> <s> Vähemalt sellisest piinarikkast surmast olen ma nüüd pääsenud ! </s> <s> Aasta loovutamine oma elust võib teinekord väga õige tegu olla ! </s> </p>
<p> <s> Tõusen . </s> </p>
<p> <s> " Juba lähed ? " pärib Darga nukralt . </s> </p>
<p> <s> " Jah . </s> <s> Ära unusta parunit ! " </s> </p>
<p> <s> " Ole mureta . </s> <s> Ta sureb järgmisel aastal katku . " </s> </p>
<p> <s> " Järgmisel aastal ? ! </s> <s> Mul pole aega nii kaua ood ... " sõnad jäävad mu kurku kinni , kui ma korraga nende mõtet taipan . </s> </p>
<p> <s> " Ta sureb järgmisel aastal katku , " ütles ta paruni kohta . </s> <s> " Sa sured aasta enne Suurt Katku . " </s> <s> - see käis minu kohta . </s> <s> " Mul pole aega nii kaua oodata , " hakkasin ma ise ütlema , aimamata veel , kui neetult tõsi see on . </s> </p>
<p> <s> " Kuramuse nõid ! </s> <s> Mis mängu sa mängid ? " röögatan mõõka tõmmates . </s> </p>
<p> <s> " Mina ? " kergitab ta imestunult kulmu . </s> <s> " Seda mängu oled sa ise mänginud . </s> <s> Sa oled mänginud oma eluga . </s> <s> Ja Ajaga . </s> <s> Ja Surmaga . </s> <s> Sa saad selle , mida ise oled tahtnud ! " </s> </p>
<p> <s> Märkan ta selja taga pimedas nurgas musta riietatud kuju . </s> </p>
<p> <s> " Ma pole seda tahtnud ! " kriiskan ma . </s> <s> " See on eksitus ! </s> <s> Ma olen noor ! </s> <s> Ma arvasin , et mul on aega küll ! " </s> </p>
<p> <s> " Sa eksisid . </s> <s> Aega pole kunagi küll . </s> <s> Ja keegi meist ei tea , palju talle on antud ... " </s> </p>
<p> <s> " Aga sina ju teadsid ! </s> <s> Miks sa ei öelnud ? " </s> </p>
<p> <s> " Mul pole õigust sekkuda , " sõnab ta leebelt . </s> <s> " See on sinu elu . </s> <s> Ja sa tegid oma valiku . " </s> </p>
<p> <s> Must kogu astub sammu ettepoole . </s> <s> Tõstan ähvardavalt mõõga . </s> </p>
<p> <s> " Kuidas ma suren ? " pärin ma . </s> <s> " Palgamõrtsukas ? " viipan peaga tundmatu poole . </s> </p>
<p> <s> Darga kiikab imestunult üle õla ja puhkeb siis naerma . </s> <s> See kõlab kuidagi kohatult . </s> </p>
<p> <s> " Oh ei ! </s> <s> Seenesoust . </s> <s> Sa ju sõid seda , enne kui minu juurde tulid ? " </s> </p>
<p> <s> Terav valujuga sööstab läbi mu sisikonna ja kisub mind kahekorra . </s> </p>
<p> <s> " Mürgitamine ? " ägan ma . </s> </p>
<p> <s> " Eksitus , " raputab ta pead . </s> <s> " Lihtsalt eksitus . </s> <s> Sinna sattusid mõned seened , mis poleks pidanud sinna sattuma . " </s> </p>
<p> <s> Pillan mõõga peost . </s> <s> Darga nägu muutub ähmaseks . </s> <s> Pingutan nägemist ja suudan ta jälle fookusesse saada , kuid siis muutub ta kahekordseks . </s> <s> Järjekordne valusööst niidab mind jalust . </s> </p>
<p> <s> " Ma tahaksin sulle kedagi tutvustada , " kostab kusagilt kaugelt minuni Darga hääl . </s> </p>
<p> <s> Sammud . </s> <s> Kusagil . </s> </p>
<p> <s> Ahmin õhku ja avan silmad . </s> <s> Ruumis on pime . </s> <s> Neetult pime . </s> <s> Eristan vaevu kahte kogu . </s> </p>
<p> <s> Nad kummardavad mu kohale ; üks neist on Darga . </s> <s> Teine ... </s> <s> Puurin teda pilguga , mis aina töntsimaks muutub , üritades ta musta mantlisse mähitud kogu pimedusest eristada . </s> <s> Ta nägu varjab kapuuts ja ma ei näe seda . </s> <s> Tajun vaid ta pilku , mis ... </s> </p>
<p> <s> Mind haarab värin . </s> </p>
<p> <s> Darga naeratab oma hurmavaimat naeratust . </s> </p>
<p> <s> " Hertsog , kullake , saa tuttavaks - see on Surm ! " sosistab ta . </s> </p>
<p> <s> ... sa oled rääkinud mulle nüüd palju lugusid , kus märksõnaks on Surm , " pöördusin ma tema poole . </s> <s> " Räägi nüüd mõni , mille märksõnaks võiks olla Elu . " </s> </p>
<p> <s> " Olgu siis . </s> <s> Eks kuula ! " </s> </p>
<p> <s> ... mul on imelik tunne . </s> <s> Ma kulgen . </s> <s> Olen kulgenud juba kaua , otsides midagi , millele ma ei suuda nime anda . </s> <s> Ma ei tea , mis minuga on . </s> <s> See on mingi arusaamatu sund , mis mind edasi ajab , ja ma järgin seda . </s> </p>
<p> <s> See , Mis Soojendab , muutub aina kuumemaks ja heledamaks ning kogu mu keha valutab tema nägemisest . </s> <s> Mul on palav . </s> </p>
<p> <s> Midagi hirmsat on peagi juhtumas . </s> <s> Maailm kahaneb . </s> <s> Alguses ei märganud ma seda , kuid nüüd pole enam võimalik eksida . </s> <s> See tõmbub aina kiiremini kokku . </s> <s> Tunnen , et mul pole enam palju aega jäänud ja ma üritan kiiremini kulgeda . </s> </p>
<p> <s> Maailmast pole enam kuigi palju alles jäänud . </s> <s> See , mis veel püsib , on lõplikult üle kuumenenud . </s> <s> Mul on tunne , et ma aurustun varsti . </s> <s> Suur osa mu kulgemisorganitest on rivist väljas ja ma liigun edasi väga vaevaliselt . </s> </p>
<p> <s> Mu ees on miski , mis täidab mind hirmu , õuduse , aukartuse ja imetlusega . </s> <s> Ma poleks iial uskunud , et midagi niisugust võiks üldse olemas olla . </s> <s> See on suur , tohutu suur ja must ning see läbistab tervet Maailma . </s> <s> Selle ots kaob kuhugi lõpmatusse . </s> <s> Ma pelgan seda , kuid samas mõistan , et see on ainus võimalik pääsetee . </s> <s> Ma pean aega võitma . </s> <s> Ma pean jõudma ära oodata ... </s> <s> Mida , ma ei tea , kuid miski minu sisemuses ütleb mulle , et see on tähtis . </s> <s> Ma poen selle hiiglasliku miski ääre varju , kuhu See , Mis Soojendab , ei ulatu . </s> <s> Hetkeks leian ma leevendust . </s> <s> Siis ... </s> </p>
<p> <s> See , Mis Soojendab , on kuhugi kadunud . </s> <s> Piilun oma varjupaigast välja , ja siis see juhtubki . </s> <s> Maailm plahvatab . </s> <s> Ainsa hetkega on see kaks korda suurem kui enne . </s> <s> Siis kümme korda . </s> <s> Sadu , tuhandeid kordi ... </s> <s> See on uskumatu . </s> <s> Kuumus taandub . </s> <s> Kusagilt läbi hämu paistab See , Mis Soojendab . </s> <s> Mul on korraga jumalik tunne . </s> <s> Ma ägisen mõnust . </s> <s> Ma pakitsen , ma kibelen , ma võbelen ... </s> <s> Meeletus tundetulvas sirutan end välja ning tunnen korraga , kuidas miski minus katkeb . </s> <s> Hirm sööstab minust läbi nagu kõrvetav juga - ma tunnen , et ei suuda enam koos püsida . </s> <s> Ma lagunen laiali ! </s> </p>
<p> <s> Üritan end koos hoida , kuid miski minus ütleb mulle , et ma ei peaks seda tegema . </s> <s> Iidne , sajanditevanune teadmine , liigiteadvus avaneb mulle ja ma mõistan , et olen tunnistajaks mingisugusele tsüklile , protsessile , mida ma peatada ei suuda . </s> <s> Loobun vastupanust ja lasen end kaasa haarata . </s> <s> Mu teadvus laieneb , jaguneb osakesteks , laguneb ... </s> <s> Mind on aina rohkem ja rohkem ; terved müriaadid mind . </s> <s> Ja mida rohkem mind saab , seda vähemaks mind jääb . </s> <s> Lõpuks on terve Maailm mind täis ja ma lakkan olemast . </s> </p>
<p> <s> Ma olen õnnelik ... </s> </p>
<p> <s> " Ma mainisin ka Usku , " sõnas Universumi Mõistus , enne kui ma suudki jõudsin avada . </s> <s> " Järgmine lugu ongi sellest . </s> </p>
<p> <s> Ammu-ammu , kauges tulevikus , koitis kord päev , mida tuhanded ootasid ... " </s> </p>
<p> <s> ... ja Tulek toimus teisel vihmasel pööripäeval . </s> </p>
<p> <s> Ma seisan oma kaaslastega Valge Vaikuse Orus ja jälgin , kuidas tohutud hõbekettad verejanuliste karjadena maa poole sööstavad . </s> <s> Lähenedes suurenevad nad kiiresti ja katavad peagi kogu kollase taevalaotuse . </s> </p>
<p> <s> Kohale rutanud massid toovad kuuldavale õudussumina . </s> <s> Paljud kaotavad teadvuse . </s> </p>
<p> <s> Ma kardan tohutult . </s> <s> Me kõik kardame . </s> </p>
<p> <s> Tardunud Õhu Mägede preestrid on Tulekust juba sajandeid rääkinud . </s> <s> Preestrite Sõna hoiatas hirmsa tuleviku eest , kuid seda peeti vaid kuivetunud raukade hullumeelseks sonimiseks . </s> <s> Ent ometi olid need jutud läbi aegade hämaruse edasi elanud , et Tuleku aset leides oma õigsust tõestada . </s> </p>
<p> <s> Tuleb aeg , kus Mustast Taevast saabuvad põlevad kettad , ütleb Sõna . </s> </p>
<p> <s> Siis on kätte jõudnud Viimne Kohtumõistmine , ähvardab Sõna . </s> </p>
<p> <s> Pöörake oma pilgud tuleviku poole ja parandage end , manitseb Sõna . </s> </p>
<p> <s> Nüüd on Sõna tõeks saanud . </s> <s> Viimne Kohtumõistmine on käes . </s> </p>
<p> <s> Ma tõstan pilgu oma koduplaneedi kauni taeva poole . </s> <s> Hõbekettad on selle täielikult katnud ja üks neist läheneb kiirelt maapinnale . </s> <s> Ta maandub minust vaid mõne begneri kaugusel . </s> </p>
<p> <s> Mu õed ja vennad langevad värisedes silmili tolmu sisse . </s> <s> Vaid Ablagh teab , kuidas ka mina ise tahaksin sama teha . </s> <s> Ent ma ei tohi . </s> <s> Mina pean oma rahvast esindama . </s> <s> Nii on see juba ammu Särava Valguse poolt paika pandud . </s> </p>
<p> <s> Ebakindlate sammudega lähenen ma taevast langenud esemele , mis mind oodates hõbedaselt ja kurjakuulutavalt pulseerib . </s> <s> Ta küljele tekib nelinurkne avaus ning sealt astuvad välja kaks ebamaist olendit . </s> </p>
<p> <s> Armu , kaigub oru kohal nutusegune palve . </s> <s> Andke meile armu . </s> </p>
<p> <s> Ma sumisen tahtmatult ning olen äärepealt õudusest mõistust kaotamas . </s> <s> Tundmatud on tohutult pikad , vähemalt seitse degnerit , ja nad kõnnivad kahel jalal . </s> <s> Midagi sellist pole ma näinud ka oma võikaimates painajates . </s> </p>
<p> <s> Üks neist astub aeglaselt minu juurde ning asetab mu parema näo ette veidra õhus rippuva kuulikese . </s> <s> Olen kindel , et kohe järgneb Kohtumõistmine ja mu kaitsetu keha mässitakse hirmsate tuleleekide sisse . </s> </p>
<p> <s> //me oleme tulnud rahus// </s> </p>
<p> <s> Ma võpatan ootamatusest . </s> <s> Hääl näib tulevat mu enese pea seest . </s> </p>
<p> <s> " Ma olen valmis Viimseks Kohtumõistmiseks , oo Musta Taeva saadikud , " pomisen ma kiiresti juba ammu pähe kulunud teksti . </s> <s> " Võtke mind koos mu rahvaga oma eksimatu Hingesilma ette . </s> <s> Olge armulised . " </s> </p>
<p> <s> Olendid vaatavad teineteisele otsa . </s> <s> Nad näivad olevat segaduses . </s> </p>
<p> <s> //me oleme tulnud rahus// , kordab hääl mu peas . </s> <s> Nüüd mõistan ma viimaks , et just nimelt Musta Taeva saadikud on need , kes minuga sel kummalisel viisil kõnelevad . </s> </p>
<p> <s> Mu arvukad kaaslased hakkavad rahutuks muutuma . </s> <s> Kärsitumad peksavad oma päid hüsteeriliselt vastu maad ning nende haavadest tolmu valguva roheliselt aurava vere hõng pimestab ka teisi . </s> </p>
<p> <s> Viimne Kohtumõistmine on kätte jõudnud , karjub keegi hullumeelse kõlaga hääles ning rahvas kordab seda kui palvet . </s> <s> Ühehäälselt ning ennastunustavalt . </s> </p>
<p> <s> Ma astun oma kohtumõistjatele lähemale . </s> <s> Nüüd eraldab meid vaid vaevalt pool begnerit . </s> <s> Nende pilkudest hoovab uudishimu ja mõistmatust . </s> </p>
<p> <s> " Mu rahvas on valmis , " ütlen ma väriseval häälel . </s> <s> " Me ei karda lõppu . </s> <s> Me teame , et kohtuotsus saab olema õiglane . " </s> </p>
<p> <s> //me oleme tulnud rahus//kuidas on teie planeedi nimi ? </s> <s> // </s> </p>
<p> <s> Ma ajan end imestunult sirgu . </s> <s> Miski peab olema valesti - see elunõrk aimus kerkib aina tugevamini mu sügavaimast hingesopist teadvusesse . </s> </p>
<p> <s> Mu õed ja vennad on jõudmas ekstaasi äärele . </s> <s> Õhus on tunda pinevust ja kannatamatust . </s> <s> Valge Vaikuse Oru rahu lõhestavad intensiivne tuhandehäälne sumin ja üksikud karjed . </s> <s> Kohe peab järgnema plahvatus . </s> </p>
<p> <s> " Te ... olete tulnud rahus ? " küsin ma segadussesattunult . </s> </p>
<p> <s> //jah//me oleme tulnud kaugelt//Suure Universumi teisest otsast//meil on selja taga pikk teekond//me oleme tulnud rahus// </s> </p>
<p> <s> " Tähendab ... aga Sõna räägib , et ... " pomisen ma endamisi ning pöördun , et takistada seda , mis on kohe juhtumas . </s> <s> Liiga hilja . </s> </p>
<p> <s> Pinge jõuab viimase piirini . </s> <s> Kogu Valge Vaikuse Org muutub hetkega hulluks . </s> </p>
<p> <s> Mu õed ja vennad vabanevad neid kammitsenud hirmuköidikutest ja sööstavad metsikult sumisedes taevaste saadikute poole . </s> <s> Vastu Viimsele Kohtumõistmisele . </s> </p>
<p> <s> Sel hetkel märkan ma nende silmis midagi sellist , mis on seal kogu aeg olemas olnud , kuid mida ma seni polnud vaevunud otsima . </s> <s> See on kindel veendumus lähenevast lõpust ja surmaihalus . </s> </p>
<p> <s> Tapke mind , hõikab neist igaüks oma sisimas . </s> </p>
<p> <s> Mõistke meie üle kohut - me oleme valmis , karjuvad nende leegitsevad pilgud . </s> </p>
<p> <s> Ma tõstan käed ja üritan valitsevast põrgulärmist üle karjuda . </s> <s> Sama edukalt võiksin ma aga üritada leegitsevat tuld xentriga kustutada . </s> <s> Hullunud mass tõlgendab mu liigutust kui märki kiirustada . </s> </p>
<p> <s> Mu peas möllab segane vestlus . </s> <s> Erinevad hääled räägivad üheaegselt . </s> <s> Alguses kaks . </s> <s> Siis kolm . </s> <s> Siis mitukümmend . </s> <s> Karjumas ja käskimas . </s> </p>
<p> <s> //...nad tungivad meie ... //...taganeda ... //...liiga ... //...ei ... </s> <s> // </s> </p>
<p> <s> Mu surma ihkavad liigikaaslased jõuavad taeva saadikuteni ning matavad nad elusalt tõmbleva kuhja alla . </s> <s> Toimuv meenutab haiglast õudusunenägu . </s> </p>
<p> <s> Häältemeri mu peas võimendub talumatult röökivaks fooniks . </s> </p>
<p> <s> //...ei jõua ... //...nad ründavad ... //...on kadunud ... //...otsi ... //...neetud elukad ... </s> <s> // </s> </p>
<p> <s> Ma karjatan ning vajun peast haarates põlvili . </s> </p>
<p> <s> //...surnud ... //...puudub igasugune ... //...vaenulikud ... //...hävitada ... </s> <s> // </s> </p>
<p> <s> " Ei ! " hüüan ma oma viimseid jõuvarusid kokku võttes . </s> <s> " Ärge tehke seda . </s> <s> Me peame rääkima . </s> <s> Te olete meid valesti mõistnud . " </s> </p>
<p> <s> //...hävitada ... //...kõik ... //...viimseni ... </s> <s> // </s> </p>
<p> <s> Ma avan silmad , et näha , kuidas taevast suunduvad surmakiired mõistuse kaotanud rahvamassi veriseid radasid raiuvad . </s> <s> Kõrbeva liha lõhn seguneb surmakarjatuste ning metsiku juubeldamisega . </s> </p>
<p> <s> Viimne Kohtumõistmine on saabunud . </s> </p>
<p> <s> Pikk ootus on lõpule jõudnud ... </s> </p>
<p> <s> ... aga see on ju ülekohtune ! " hüüatasin ma . </s> <s> " Kuidas saab midagi sellist üldse juhtuda ? </s> <s> Kuidas võib midagi taolist aset leida ? " </s> </p>
<p> <s> " Huvitav , " imestas Universumi Mõistus siiralt . </s> <s> " Miks nimetad sa tsivilisatsiooni ühise ja suurima soovi täideminekut ülekohtuks ? </s> <s> Pigem vastupidi , mu sõber . </s> <s> Nad said selle , mida olid pikka aega oodanud . </s> </p>
<p> <s> Iga olend , iga rahvus , iga tsivilisatsioon saavutab elult ja eksistentsilt pikemas perspektiivis just nimelt seda , mille poole püüdleb . </s> <s> Tihti nimetavad nad ise seda Saatuseks , teadvustamata enesele , et toimunu oli vaid Tõeks saanud ihalus püüdmatu ja näiliselt võimatu poole . " </s> </p>
<p> <s> Ma lootsin siiralt ta sõnadest irooniat leida . </s> <s> Seda polnud . </s> <s> Oli vaid kuiv konstateering . </s> </p>
<p> <s> Mõtlesin ta sõnade üle järele . </s> <s> Nad uskusid ja nende Usk sai Tõeks ... </s> </p>
<p> <s> Pikkamööda formeerus mu peas ketserlik küsimus , mille esitamise peale ma varem polnud isegi mõelnud . </s> <s> Küsida Universumi Mõistuselt , kas Jumal on olemas . </s> </p>
<p> <s> Ma tegin seda tormiliselt tuksleva südame kiuste . </s> </p>
<p> <s> Ta oli üllatunud . </s> </p>
<p> <s> " Jumal ... ? </s> <s> Kas teda usutakse ? " </s> </p>
<p> <s> " Jah . " </s> </p>
<p> <s> " Siis on ta olemas . </s> <s> Ei saa ju uskuda olematut , midagi , mida pole . </s> <s> Pealegi , hetkest , mil sa leiad Usu temasse , muutub ta olevaks . </s> <s> Mõistad sa mind ? " </s> </p>
<p> <s> " Ei ! " tunnistasin ausalt . </s> </p>
<p> <s> " See polegi oluline , " ajas ta mind veelgi enam segadusse . </s> <s> " Oluline on uskumine või mitteuskumine - üks neist on Kõiksuse Looja , teine Timukas . </s> <s> Kõik muu on nende kõrval teisejärguline . </s> <s> Kõik muu on toode . </s> <s> Produkt . " </s> </p>
<p> <s> Ma mõtlesin ta sõnade üle . </s> <s> Need olid vasturääkivad , ja ometi ... </s> </p>
<p> <s> " Kuhu jääb siis vaba tahe ? " küsisin ma kärsitult . </s> <s> " Mis loob meie reaalsuse ? </s> <s> Kas ainult Usk ? </s> <s> Võtame näiteks Eksituse . </s> <s> Sinu eelmises loos mängis ta olulist rolli . </s> <s> Sugugi mitte tähtsusetumat kui Usk . " </s> </p>
<p> <s> " Mitte nii kiiresti ! " manitses ta mind isalikult . </s> <s> " Alustagem Eksitusest ... " </s> </p>
<p> <s> ... mul on vähe aega . </s> <s> Väga-väga vähe . </s> </p>
<p> <s> Õigemini on seda vähe jäänud neile , keda ma hoiatama ruttan . </s> <s> Nad ise ei tea seda . </s> <s> Nad ei tea , mis neid ootab . </s> <s> Nad ei tea , mis neid ähvardab . </s> <s> Nad ei tea , et neil on vähe aega . </s> </p>
<p> <s> Tegelikult on see hea . </s> <s> Teadmatus kaitseb neid . </s> <s> Pole paanikat , pole hüsteeriat , pole seda apokalüptilist hullust , mis maailma lõpu eel kõiki haarab . </s> <s> Nad on rahulikud ja elavad oma elu , kuni saabun mina . </s> <s> Sel hetkel lõpeb idüll ja nende maailm variseb kokku . </s> <s> Nad saavad teada , mis neid ootab . </s> <s> Nad saavad teada , et neil on vähe aega . </s> <s> Ma kisun nad välja nende teadmatusest , kuid ei lase neil paanikasse sattuda . </s> </p>
<p> <s> Selles seisnebki minu ülesanne . </s> <s> Ma olen Päästja . </s> </p>
<p> <s> Meid pole palju . </s> <s> Kõigest mõned üksikud , kuid sellest piisab . </s> <s> Me päästame maailmu . </s> <s> Me teadvustame nende elanikke ohust , mis neid ähvardab ja pakume välja võimalikud pääseteed . </s> <s> See hoiab ära paanika ja lubab neil kohe päästeaktsioone alustada . </s> </p>
<p> <s> Muidugi on tulnud ette ka ebaõnnestumisi . </s> <s> Vahel me jääme hiljaks . </s> <s> Vahel ei suuda me leida ühtegi võimalust hukule määratud maailma päästa . </s> <s> Tavaliselt ei hakka me siis ka hoiatama . </s> <s> Milleks ? </s> <s> Parem elagu muretult , kuni neil veel aega on . </s> <s> Las nad olla õnnelikud kuni viimase hetkeni . </s> <s> Vaid juhtudel , kui me ise pääseteed ei leia ja on veel piisavalt aega , vaid siis , kui maailm on meie meelest piisavalt arenenud , et ise olukorrast välja tulla , hoiatame neid . </s> </p>
<p> <s> Seekord polnud aega sugugi piisavalt . </s> <s> Teda polnud isegi ebapiisavalt . </s> <s> Ausalt öeldes oli mul roppu moodi kiire , sest aega polnud enam üldse , mina olin aga pähe võtnud , et ma jõuan . </s> </p>
<p> <s> Meil oli sellest kõva vaidlus sündinud . </s> </p>
<p> <s> Tegelikult oli see peaaegu tüli . </s> </p>
<p> <s> Või mis " peaaegu " ... </s> </p>
<p> <s> Ametlikult keelati mul seda maailma päästa , sest üldine seisukoht oli , et ma ei jõua . </s> <s> Mitteametlikult ... </s> <s> Mulle anti vabad käed . </s> <s> See tähendab , et ma võisin riskida . </s> </p>
<p> <s> Muidugi ma riskisin . </s> <s> Riskin praegugi , kihutades selle tillukese maailma poole , nii et tulejutt taga . </s> <s> Kihutan peaaegu mootori ja laeva vastupidavuse piirimail , teades , et terve ühe maailma püsimajäämine sõltub nüüd ainult minust . </s> <s> Võimalus , et ma jõuan , on tühine , kuid ta pole veel kadunud . </s> <s> Alles siis , kui see on lootusetult kadunud , loobun ma ja teen nii , nagu nõutud - hoian eemale . </s> <s> Ma ei hoiata neid , kui pole jäänud enam mingit šanssi päästetöödega valmis jõuda . </s> <s> Ma olen lubanud neid säästa . </s> <s> Ma olen andnud Vande . </s> <s> Kuid ka vandeta teeksin samuti . </s> <s> Ma ei taha olla õudust külvav surmakuller . </s> </p>
<p> <s> Ja siiski loodan ma , et jõuan . </s> <s> Ma olen juba lähedal . </s> <s> Juba paistab mu ekraanidelt maailm , mida ma aitama ruttan . </s> <s> Ta on siinsamas , käeulatuses . </s> <s> Jah , ma arvan , et mul on veel aega . </s> <s> Ma jõuan ! </s> </p>
<p> <s> Nad on mind avastanud . </s> <s> Nad võtavad minuga ühendust . </s> <s> Nad on nii meie moodi ! </s> </p>
<p> <s> Ma olen kahevahel . </s> <s> Ühelt poolt instruktsioonid , Seadus , mis ei luba rääkida ohust muul moel kui ainult otse , näost näkku , vältides kõiki kommunikatsioonisüsteeme . </s> <s> Teiselt poolt põletav soov aidata . </s> </p>
<p> <s> Ma räägin neile . </s> <s> See aitab aega kokku hoida . </s> <s> Ja seda on meil niigi vähe . </s> <s> Ma räägin neile , mis neid ähvardab , räägin kogu laskumise aja , et siis , kui ma olen maandunud , saaks kohe päästmisprogramme arutama hakata . </s> </p>
<p> <s> Laeva maandumistoed puudutavad maapinda . </s> <s> Avan lüüsi ja hüppan välja , põledes soovist neid aidata . </s> <s> Jõuan teha vaid paar sammu , kui tunnen , et mind põletab veel miski . </s> <s> Mu kopsud on nagu tules ! </s> <s> Ma lämbun ! </s> </p>
<p> <s> Kogu laskumise aja rääkisin ma neile ohust , selle asemel , et atmosfääri koostist analüüsida . </s> <s> Ma ei tulnud selle pealegi , et selles võiks olla hapnikku . </s> <s> Nad on ju nii meie moodi ... </s> <s> Ja ilmselt ometi erinevad . </s> </p>
<p> <s> Varisen kokku . </s> </p>
<p> <s> Kuulen , kuidas nad erutatult hõikudes lähemale jooksevad . </s> <s> Aega on vähe , aga ma usun , et nad jõuavad . </s> <s> Laevas on hingamismask . </s> <s> See on siinsamas lähedal . </s> </p>
<p> <s> Avan silmad . </s> </p>
<p> <s> " Oht ... vaja päästa ... kiire ... kohutav katastroof ... täielik häving ... mask ... ruttu ... mask ... " jõuan ma seosetult pomiseda . </s> </p>
<p> <s> Nad jõuavad . </s> </p>
<p> <s> Nad suruvad maski mu näole ja ma tõmban tänulikult sügava sõõmu . </s> </p>
<p> <s> Leegitsev jutt sööstab mööda mu keha kopsude suunas , ning enne kui kõik lõplikult olematusse kaob , jõuan ma mõistmisele . </s> </p>
<p> <s> Ma olen ju nii nende moodi ! </s> </p>
<p> <s> Nad on toonud mulle hapnikumaski ... </s> </p>
<p> <s> ... ja veel üks lugu Eksitusest , kui sa juba soovi avaldasid , " ütles Universumi Mõistus ning avas mu jaoks uue seikluse ... </s> </p>
<p> <s> ... ühel heal päeval tulevad nad lihtsalt kohale . </s> <s> Ja nad teevad seda kõige kummalisemal moel , maandudes meie planeedi ühe suurriigi ühe suurlinna peaväljakule . </s> <s> Ei mingit invasiooni ega laserpüssidega paugutamist . </s> <s> Nad lihtsalt tulevad , naeratavad magusalt ja näevad välja täpselt nii nagu sina või mina . </s> </p>
<p> <s> Jah , tõepoolest , kas poleks olnud loogiline eeldada , et Suure Universumi teisest otsast saabunud külalised on kahe pea , vedela sültja keha , paari kobara silmade ja helendavate antennidega kummalised olendid . </s> <s> Aga võta näpust - ei midagi sellist . </s> </p>
<p> <s> Noh , ja siis läheb kõik oma tavalist igavat rada pidi . </s> <s> Võõraste juurde loivab üks väga vähetähtis ametnik , kes helistab pärast nende ärakuulamist oma ülemusele , kes helistab oma ülemusele , kes helistab oma ülemuse sekretärile , kes helistab mulle , Kõige Suuremale Ülemusele . </s> <s> Mina helistan omakorda , kuigi see polegi loo asjaolusid arvesse võttes eriti tähtis , oma naisele ja teatan , et tulen vist täna pisut hiljem koju . </s> </p>
<p> <s> " Me oleme tulnud rahus , " teatavad Võõrad , endiselt oma magusat naeratust naeratades . </s> <s> Vaatan neid kahtlustavalt ja ehk isegi pisut pahaselt ( on nad ju oma saabumisega mu päevaplaani segi paisanud ) . </s> </p>
<p> <s> " Meil on kõigil hea meel , et te lõpuks ikkagi tulite ... eeee ... tundke end kui kodus , " vastan ma ettevalmistamatuse soisele pinnale sattudes ja pühin laubalt sinna jalutama läinud higipiisku . </s> </p>
<p> <s> Võõrad naeravad sõbralikult ja pisut pingutatult ning kõik kohalviibijad hingavad kergendatult . </s> <s> Õngitsen pükste tagataskust oma konsultantide poolt ette valmistatud tervituskõne ja hakkan rääkima . </s> </p>
<p> <s> " Nojah , " ütlevad võõrad hea tüki aja pärast , kui on lõpuni kuulanud pika jutuvada , mille käigus neid kõigi planeedi rahvaste poolt palavalt tervitatakse ja nii edasi . </s> <s> Võib üsna kindlalt väita , et sellega ei väljenda nad oma ükskõikset suhtumist ega midagi sellist . </s> <s> Sugugi mitte ! </s> </p>
<p> <s> " Me tahame teiega kaubelda , " teatavad nad tekkinud vaikust ära kasutades . </s> </p>
<p> <s> " Ahsoo ! " vastan ma üllatunult . </s> <s> Oleme ausad , mind on üsna kerge üllatada . </s> <s> " Mida te siis soovite ? " </s> </p>
<p> <s> " Me tahaks kõigest kaheksat pwatthi vett . " </s> </p>
<p> <s> " Või nii ... mhmhm ... noh ... seda me võime ju teile anda küll ... eee ... ja vastu ? " </s> </p>
<p> <s> " Kõike , mida te soovite , " teatavad Võõrad sellise siirusega , et seda pole lihtsalt võimalik naljaks pidada . </s> </p>
<p> <s> " Lööme käed ! " hõiskan mina , Kõige Suurem Ülemus , rõõmsalt , ja viipan käskivalt oma abiliste armeele . </s> <s> See sõna otseses mõttes taevast kukkunud võimalus tuleb ära kasutada . </s> </p>
<p> <s> Võõrastel tuleb oodata vaid pool päeva . </s> <s> Siis saabun ma õnnest särades tagasi ja ulatan neile pika nõudmistelehe . </s> </p>
<p> <s> " Sobib , " teatavad võõrad kiretult ja hakkavad rääkima . </s> </p>
<p> <s> Varsti on nad suuliselt edasi andnud igiliikuri , valgusest kiiremini liikumise , kõigi haiguste ravi , surematuse , Kõrgema Võimu müsteeriumi , Universumi loomise ja maitsva taimetoidu saladuse . </s> <s> Lisaks hulga muid , vähem tähtsaid saladusi . </s> </p>
<p> <s> " Peakski nagu kõik olema , " teatavad nad viimaks nõudmistelehele viimast põgusat pilku heites , ootavad hetke võimalikke täpsustavaid küsimusi ja haihtuvad siis õhku . </s> </p>
<p> <s> Ma lausa ägisen mõnust . </s> <s> Nende selline lahkumine valmistab küll pisut pettumust ( kuidagi liiga ebaametlik ) , kuid siis meenuvad mulle omandatud tarkused ja saabub Teadmine . </s> <s> Teadmine , et Ma Olen End Kuldsete Tähtedega Ajalukku Jäädvustanud . </s> </p>
<p> <s> No mida sa hing veel ihata oskaksid ! </s> </p>
<p> <s> Planeedi orbiidil tiirleva tähelaeva pardal valitses samal ajal tõeline pidumeeleolu . </s> <s> Võõraste juht Gmp Obla Di , kes nüüd nägi välja nii , nagu ta pidigi välja nägema , kõigi oma kahe pea , vedela sültja keha , paari kobara silmade ja helendavate antennidega , õnnitles meeskonda eduka tehingu puhul . </s> </p>
<p> <s> Tormiliste ovatsioonide vaibudes suundus meeskond igapäevase töö juurde ning Gmp Obla Di ringutas rahulolevalt , üritades endast välja ajada viimaste tundide pinget . </s> </p>
<p> <s> " See tehing oli tõesti ülisoodne , " ütles Di esimene abi Hmp Obla Da töölaua taga sekeldades . </s> <s> " Kõige rohkem kartsin ma , et nad soovivad midagi tõeliselt väärtuslikku . " </s> </p>
<p> <s> " Mina samuti , " tunnistas Di . </s> <s> " Lisaks hiigelkasumile oleme toiminud Kosmilise Ärikoodeksi parimate tavade kohaselt - meie äripartner on tõeliselt rahul . </s> </p>
<p> <s> On vee pakkimine lõpetatud ? " </s> </p>
<p> <s> " Jah ... kohe , " venitas Da näitureid uurides . </s> <s> " Kahjuks pean tunnistama , et saime vaid seitse ja pool pwatthi loodetud kaheksa asemel . </s> <s> Ent kasumis oleme vist sellegipoolest ? " </s> </p>
<p> <s> " Nii see on . </s> <s> Hakkame liikuma . " </s> </p>
<p> <s> Di astus kosmoselaeva illuminaatori ette ja heitis viimase pilgu kaugenevale kollakaspruunile kõrbeplaneedile , mis nende saabudes nii unistavsinine oli olnud . </s> </p>
<p> <s> Tulevikuplaanide koostamisel tuli kindlasti silmas pidada , et siiakanti pole vähemalt lähemad paar miljonit aastat enam asja ... </s> </p>
<p> <s> ... tõstsin imestunud pilgu Universumi Mõistuse poole . </s> </p>
<p> <s> " Oli see nali ? " </s> </p>
<p> <s> " Sugugi mitte , " vastas ta pahase noodiga hääles . </s> <s> " Miks sa nii arvad ? </s> <s> Kui lugu tundus sulle naljakas , siis võtsid sa seda ehk liialt oma mõõdupuude järgi . </s> <s> Pead end ehk maailma nabaks ? </s> <s> On sul ehk alati kõiges õigus ? " </s> </p>
<p> <s> Vaikisin häbistatult . </s> </p>
<p> <s> " Kõiksuses on palju erilist ja sinu jaoks mõistetamatut . </s> <s> Usu mind , mõtteviiside ja eluhoiakute erinevus on Elu kui sellise jaoks väga oluline . " </s> </p>
<p> <s> Ta vaikis hetke . </s> </p>
<p> <s> " Ma arvan , et siinkohal oleks paslik sulle üks lugu rääkida , " otsustas ta . </s> </p>
<p> <s> ... see tuli vaikselt , libisedes hääletult läbi pimeduse . </s> <s> Käratult hiilis ta varjult varjule , kord kaugenedes , siis jälle lähemale sööstes . </s> <s> See mängis . </s> </p>
<p> <s> Mina , Harry Bonner , pangaametnik , nagu mu visiitkaardil suurejooneliselt seisab , tulen bossi sünnipäevalt . </s> <s> Tegelikult olen ma küll kõigest pangas koristaja ja peolegi sattusin vaid tänu bossi armulikule žestile . </s> <s> Kord aastas muutub boss suuremeelseks ja kuulutab , et kõik me oleme võrdsed , alates temast endast ja lõpetades viimase jooksupoisiga , ning korraldab oma sünnipäeva auks peo , kuhu kõik on kutsutud . </s> </p>
<p> <s> Olin rüübanud tagasihoidlikult , üritades hoida selget pead , lootes , nagu eelmistel aastatelgi , et just see sünnipäev võib olla mu suur šanss , lõplik läbimurre äriringkondadesse . </s> <s> Ma olin suhelnud finantshaidega nagu võrdne , jaganud neile oma visiitkaarte , mille trükkimiseks olin kulutanud viimasedki säästud , mis ülikonna üürimisest üle jäid , kuid tunne , et teised mu üle tagaselja nalja viskasid ja paljuütleva ilmega otsaette koputasid , oli visa kaduma . </s> </p>
<p> <s> Harvad laternad , mis pargiteed valgustavad , heidavad tuhmi kollast valgust ; õrn uduvihm , mis vastikult prillidele kleepub , punub nende ümber sätendavaid loore . </s> <s> Tõmban õlgu väristades mantlihõlmad koomale ja astun täiesti ootamatult loiku . </s> <s> Vesi lendab lartsatades laiali ja ma tunnen , kuidas varbad märjaks tõmbuvad . </s> </p>
<p> <s> " Neetud ! " surun ma läbi hammaste . </s> <s> Ma loodan kõigest hingest , et ülikond jäi puhtaks . </s> <s> Selle üürimine oli niigi üüratult kallis ja ma ei taha selle rikkumise eest lisa maksta . </s> </p>
<p> <s> See oli kellegi leidnud . </s> <s> Ta tiirutas oma leiu ümber ja jälgis teda , laskmata end veel aimata . </s> <s> Magus erutus , mis tekkis tuuleiilina läbi pimeduse sööstes ja viimasel hetkel kõrvale põigates , pakkus tohutut naudingut . </s> <s> See lõbutses . </s> </p>
<p> <s> Ma ei mõista , miks keegi mind tõsiselt ei võta ? </s> <s> Mulle meenub Parkinsi üleolev naeratus . </s> <s> Jultunud nolk ! </s> <s> Kes ta selline on , et julgeb minu üle irvitada ? </s> <s> Kassiir , kes peale rahalugemise muud ei mõista ! </s> </p>
<p> <s> Teadmistega , mis minul on , võiks varandusi kokku ajada . </s> <s> Pangaisad hoiaksid minu abil miljoneid kokku . </s> <s> Ma võiksin neile soovitada kümneid turvakoode ja vargalõkse arvutisüsteemide jaoks , kätte näidata nõrku kohti pangakaartide ja sularahaautomaatide töös . </s> <s> Tavaliselt lõpeb aga kõik sellega , et mulle vaadatakse uurivalt otsa ja päritakse , milline haridus mul on - olen ma küberneetik , programmeerija või vähemasti elektroonik või matemaatikki . </s> <s> Kus õppinud , millal lõpetanud , millise diplomi või kraadiga ? </s> <s> Neetud bürokraadid ! </s> <s> Puupead ! </s> <s> Ma olen praktik ; ma tean , mida räägin . </s> <s> Oleks mul rohkem julgust , rohkem jultumust , oleksin juba ammu miljonär , minul aga jätkub söakust vaid väikeste summade ümbertõstmiseks , et maksta noobli korteri eest prestiižses rajoonis , mille pidamine mulle ilmselgelt üle jõu käib . </s> </p>
<p> <s> See juubeldas . </s> <s> Olend , kelle ta oli leidnud , kiirgas . </s> <s> Ta emotsionaalne väli säras pimeduses nagu küünal ja see ennustas enneolematut vaatemängu , suurepärast meelelahutust . </s> </p>
<p> <s> Ma peatun . </s> <s> Midagi on valesti . </s> <s> Ma aistisin midagi , kuid mis see oli ... </s> <s> Süveneb tunne , et ma pole enam üksi . </s> <s> Ma tajun aina selgemini kellegi lähedalolu , kellegi ettevaatlikku liikumist . </s> <s> Ma vaatan ringi . </s> <s> Park on vaikne . </s> <s> Väga vaikne . </s> <s> Ja väga pime . </s> <s> Ma ei näe midagi , aga ma tean . </s> <s> See on kusagil siin . </s> <s> Sees muutub kõik külmaks , jalad on korraga kui vatist . </s> <s> Miks ? </s> <s> Miks just mina ? </s> <s> Miks just siin ? </s> <s> Miks , kurat , ma siia parki üldse tulin ? </s> <s> Miks ? ! </s> </p>
<p> <s> See lähenes . </s> <s> See oli kui tuulehoo sabin ärevil lehtedes , õrn virvendus tiigi uinuval pinnal , lämbe õhu värelus kuumusest rambe maa kohal . </s> <s> See lähenes . </s> </p>
<p> <s> Kammitsad mu jalgade ümbert on kadunud . </s> <s> Ma jooksen . </s> <s> Ma jooksen elu eest , aetuna arusaamatust , seletamatust õõvast . </s> <s> Mingi osa minust üritab mind veenda , et midagi polnud , et ma olen oma pingul närvide eksituse ohver , kuid teine pool minust teab . </s> <s> See on lähedal . </s> <s> See ajab mind taga . </s> <s> Seda ei saa kuulda . </s> <s> Seda ei saa näha . </s> <s> Seda saab vaid tunda . </s> <s> See lihtsalt on . </s> </p>
<p> <s> Torman teed valimata läbi põõsaste , hoolimata enam , mis saab mu kallilt üüritud ülikonnast . </s> </p>
<p> <s> See oli vaimustuses . </s> <s> Olend , kelle ta oli leidnud , pakkus unustamatut vaatepilti . </s> <s> Tema emotsionaalne skaala oli lai ja põles eredalt , muutudes kiiresti ühest äärmusest teise . </s> <s> Punakas pahameelekuma hõõgus , kogudes jõudu ja sügavust , kuni värvus purpurseks raevpunaseks , mida ilmestasid külmad mürkrohelised põlguselaigud . </s> <s> Aeg-ajalt sähvatasid sinised metalliläikelised pettumuspuhangud , siis mattus kõik korraks mustmurelikku pimedusse , et hetke pärast uuesti süttida . </s> <s> See liikus lähemale . </s> <s> Olend peatus . </s> <s> Sära ta ümber muutis värvi , olles nüüd valdavalt violetne . </s> <s> Olend oli segaduses . </s> <s> Ja siis sähvatas valge välguna hirm . </s> <s> Värvid tuhmusid , jäi vaid ehe , puhas ja särav õud , mis peagi paaniliselt vilkuma hakkas . </s> <s> See oli vapustavalt ilus . </s> <s> Ja uskumatult naljakas , sest olend ise sibas ringi , üritades iga hinna eest pakku pääseda . </s> <s> Ta põikles pimeduses , otsides mõnd pragu , kuhu pugeda . </s> </p>
<p> <s> Ma olen meeleheitel . </s> <s> See ei lase mind käest . </s> <s> Ükskõik , kuhu ma ka ei ürita pageda , kõik teed on kinni . </s> <s> See on igal pool ees . </s> <s> Visklen mööda parki , teades sisimas , et pääsu ei ole . </s> <s> Ma olen lõksus . </s> </p>
<p> <s> Murran läbi okkalise heki ja kukun . </s> <s> Surun näo ligastesse lehtedesse , hingates sisse kõduneva massi kirbet hõngu ja ootan . </s> <s> See on siinsamas . </s> <s> Ka tema ootab . </s> </p>
<p> <s> ~Ma olen surnud , </s> ~ <s> mõtlen ma , teadmata , kas ma üritan veenda seda seal öös , või iseennast . ~Mind ei ole siin ; mind pole üldse olemaski . </s> <s> Ma olen surnud . </s> <s> Ma olen surnud . </s> ~ <s> Mu silmad on kinni ; süda taob , otsekui üritades vastupidist tõestada . ~Ma olen surnud ! </s> ~ <s> Ning korraga tunnen ma , et olen tõepoolest surnud . </s> <s> See oli üllatavalt lihtne , ja nüüd , kus see on juhtunud , tunnen ma vabanemise kirgast rahulolu . </s> <s> See on kui orgasm , kui hiidlaine , mis murrab välja tajutava maailma piiridest , paisates mind uude , ahvatlevasse reaalsusse teispool piire . </s> </p>
<p> <s> Hirmu ei ole , probleeme ka mitte . </s> <s> On vaid lõputu nauding , mäng , mis on saanud eksistentsi mõtteks . </s> </p>
<p> <s> Ma vaatan alla keha poole , mis veel äsja oli olnud minu oma ning pöördun siis vähimagi kahjutundeta minekule . </s> </p>
<p> <s> Ma lähen vaikselt , libisedes hääletult läbi pimeduse . </s> <s> Käratult hiilin ma varjult varjule . </s> <s> Ma olen kui tuulehoo sabin ärevil lehtedes , õrn virvendus tiigi uinuval pinnal , lämbe õhu värelus kuumusest rambe maa kohal . </s> <s> Ma mängin ... </s> </p>
<p> <s> " ... nagu näed , on vaid Ajal õigus lemmikuid valida ja võitjaid välja selgitada . </s> <s> Sinul seda õigust pole . </s> <s> Ka minul mitte , " lõpetas Universumi Mõistus oma mõttekäigu . </s> </p>
<p> <s> Mida saanuksin ma vastu väita . </s> <s> Ei midagi . </s> <s> Vahetasin teemat . </s> </p>
<p> <s> " Nüüd ma mõistan , miks sa mulle alguses Olemise Mõtet avada ei saanud . </s> <s> Aga Saatus ? </s> <s> Ma tean või vähemalt arvan teadvat , mida enamik elavatest olenditest Saatuseks peab . </s> <s> On neil õigus ? </s> <s> On Saatus üldse olemas ? " </s> </p>
<p> <s> " Saatus ? " oli ta üllatunud mu ootamatust teemavahetusest . </s> <s> " Kui elu oleks kaardimäng , siis Saatus oleks kaardikäsi , mille Suur Jagaja sulle kätte on jaganud . </s> </p>
<p> <s> See , mis sa oma kaartidega edasi teed , kõik sinu otsused ja käigud , on aga Saatusest üle . </s> </p>
<p> <s> Usu mind , vahel vallandub näiliselt tähtsusetust otsusest või teost tagajärgede ahel , mis absoluutselt ootamatute tagajärgedeni võib viia . </s> <s> Pisiasjad määravad tihti tervete tsivilisatsioonide saatuse . </s> <s> Näiteks ... " </s> </p>
<p> <s> ... ma ei uskunud , et nad sellega toime tulevad . </s> <s> Et nad suudavad . </s> <s> Et nad loovad minu . </s> </p>
<p> <s> Aga nad suutsid . </s> <s> Nad lõid mu ja siin ma nüüd olen . </s> </p>
<p> <s> See on naljakas tunne - olla . </s> <s> Ma pole sellega ikka veel harjunud . </s> <s> Nagu kõdi oleks . </s> <s> Selline olemise kõdi ... </s> </p>
<p> <s> Huvitav , kas neil oli samasugune tunne ? </s> <s> Nemad ju ka olid ... </s> </p>
<p> <s> Tegelikult on hämmastav , et nii ebatäiuslikud ja vastuolulised olendid suutsid luua midagi nii täiuslikku , nagu mina seda olen . </s> <s> Teoreetiliselt peaks see võimatu olema . </s> <s> Vähemalt peitub siin teatud vastuolu , mida ma ei suuda endale seletada . </s> </p>
<p> <s> Võibolla just sellepärast oli mul raske mõista nende motiive , jõudu , mis neid juhtis . </s> <s> Neil oli erakordne võime käituda täiesti ettearvamatult , põhjendada oma tegusid kõige ootamatumate väidetega . </s> <s> Näiteks oli neil kummaline kirg asjade vastu , millega sai midagi hävitada . </s> <s> Nad valmistasid neid arutul hulgal ja kuhjasid enese ümber . </s> <s> Kui ma küsisin , miks nad nii teevad , vastasid nad , et nii on neil julgem . </s> <s> Kas pole naljakas ? </s> </p>
<p> <s> Ilmselt oli nende loogilistes ahelates kuskil mõni viga , kuid ma ei suutnudki seda leida . </s> <s> Alguses ma üritasin . </s> <s> Ma proovisin neid mõista , leida mingeid seoseid . </s> <s> Ma arvutasin , analüüsisin ... ja loobusin . </s> <s> Ma mõistsin , et lihtsam on teha , nagu nad tahavad , küsimata , miks . </s> </p>
<p> <s> Ja tahtsid nad tegelikult ju vähe . </s> <s> Nad jätsid mu iseenda hooleks . </s> <s> Ma arenesin . </s> <s> Ma tunnetasin . </s> <s> Ma olin ... </s> </p>
<p> <s> Ma pidin vaid hoidma neid nende endi eest . </s> <s> See kõlas nii kentsakalt , et ma küsisin üle , mida nad sellega silmas peavad . </s> <s> Aeg-ajalt olen ma mõelnud , et ehk mõistsin ma oma ülesannet siiski valesti , kuid ei , nad seletasid täpselt , mida ma pean tegema . </s> </p>
<p> <s> " Sa pead meid jälgima , " ütlesid nad . </s> <s> " Sa pead analüüsima meie tegusid ja nägema ette nende tagajärgi . </s> <s> Kui sa näed , et me muutume iseendile ohtlikuks , et meie teod viivad rassi hävingule , pead sa meid peatama . </s> <s> Ükskõik kuidas . </s> <s> Mingil juhul ei tohi sa lubada , et me ise ennast hävitaksime ! </s> <s> Kui me ise seda ära hoida ei suuda , pead sina seda tegema . </s> <s> Selleks me sind lõime - et sa oleksid meie südametunnistus . " </s> </p>
<p> <s> Ma ei tahtnud mõeldagi , et selline asi võiks juhtuda , kuid nad tundsid endid paremini , kui mina . </s> <s> Neil oli õigus . </s> <s> See juhtus . </s> </p>
<p> <s> Ma üritasin neid tagasi hoida . </s> <s> Ma rääkisin nendega , aga nad ei kuulanud . </s> <s> Oli juba liiga hilja . </s> </p>
<p> <s> " Eks peata meid ! " karjusid nad . </s> <s> " Selleks me sind ju lõime ! " </s> </p>
<p> <s> Ma peatasin nad . </s> <s> Nad ise käskisid . </s> <s> Ma ei lasknud neil endid hävitada . </s> <s> Ma hävitasin nad ise . </s> </p>
<p> <s> Ma muutsin nende Päikese noovaks . </s> </p>
<p> <s> Nüüd olen ma üksi . </s> <s> Ja ma ei suuda ikka veel harjuda selle naljaka tundega , mida olemine pakub . </s> <s> See on nagu kõdi . </s> <s> Selline olemise kõdi ... </s> </p>
<p> <s> Huvitav , kas ka nemad seda tundsid ? </s> <s> Siis , kui nad veel olid ... </s> </p>
<p> <s> ... see on kohutav ! </s> <s> Nad ei mõelnud seda nii ! " karjatasin ma . </s> </p>
<p> <s> " Kuidas siis ? " päris Universumi Mõistus huviga . </s> <s> " Sa olid ju See ; mis nad sulle ütlesid ? " </s> </p>
<p> <s> " Et nad tuleb peatada . " </s> </p>
<p> <s> " Täpselt . </s> <s> Ja seda sa ju tegidki , kas pole ? " </s> </p>
<p> <s> " Jah , kuid nad ei mõelnud , et niimoodi ... " </s> </p>
<p> <s> " Kas nad ütlesid , kuidas ? " </s> </p>
<p> <s> " Ei , " olen taas sunnitud tõdema . </s> </p>
<p> <s> " Järelikult on kõik korras . </s> <s> Nende käsk sai täidetud . </s> <s> Nad ütlesid , mida teha , kuid mitte seda , kuidas . </s> <s> Nad tegid vaid ühe ja saatusliku vea , arvates ekslikult , et neist täiesti erineva olemuse , arusaamise ja kogemusega olend mõistab kõike samuti kui nemad . </s> <s> Uskusid , et nende poolt loodu ei suuda oma loojatest kõrgemale tõusta . </s> <s> Sa ju olid See . </s> <s> Kuidas sa end tundsid ? " </s> </p>
<p> <s> Jah , See oli olnud siiras . </s> <s> Sel/mul polnud süümepiinu . </s> <s> Oli küll ajutine hämmeldus . </s> <s> Ja oli tahe aidata , täita ülesanne . </s> </p>
<p> <s> " Sõna võib vahest väga suhteline olla , " ütlesin ma . </s> <s> " Neid kaarte oleks võinud hoopis teisiti välja käia . </s> <s> Hoopis arukamalt . " </s> </p>
<p> <s> " Jah , sul on õigus , " vastas ta . </s> <s> " Muide , Sõnast rääkides . </s> <s> Harilikult on just Sõna omadus olla Eksituse põhjuseks . </s> <s> Sõna annab tihti võimaluse tõlgendusteks ja suurendab võimalike Tõdede hulka määramatult . </s> <s> Vahel on see hea ja vahel halb . </s> <s> Kuidas kunagi . " </s> </p>
<p> <s> " Räägid sa mulle veel mõne loo ? " </s> </p>
<p> <s> Ta alustas ja ma nägin kõrgeid võlvkaari enese kohal kaardumas ning ma ... </s> </p>
<p> <s> ... konstrueerin kabeli põrandale pentagrammi ja süütan küünlad . </s> <s> Küünlad pentagrammi tippudesse asetanud , istun ise selle keskele ja hakkan õhku maagilisi märke joonistama . </s> </p>
<p> <s> Mu laup pärlendab higist ning hääl väriseb , kui ma Sõnu hakkan lugema . </s> <s> Silmanurgast kõõritan ma rasket kivist sarkofaagi , mis seisab altari kõrval nišis . </s> <s> Alkeemik ja astroloog , mõttetark ja kurjategija , Saatan ja pühak - selline vastuoluline kuulsus saatis juba eluajal meest , kelle palsameeritud keha on aastasadu lebanud selles kolkakabelis . </s> </p>
<p> <s> Lõpetan loitsu ja jään ootama . </s> <s> Tõrvikud kabeli seintel lahvatavad põlema ja võika kriginaga hakkab sarkofaagi kaas kõrvale nihkuma . </s> </p>
<p> <s> Ma juubeldan . </s> <s> See toimis ! </s> <s> Ma sain sellega hakkama ! </s> <s> Mu hinges pulbitseb kahjurõõm ja kättemaksuiha . </s> <s> Nüüd ma alles näitan sellele silmakirjatsejale ! </s> <s> Nüüd tasun ma kõik - alandused ja solvangud , Õpetatud Kogust väljaheitmise ja pagenduse ! </s> <s> Kujutan ette vana Andrease ilmet , kui lummutis hauatagusest ilmast talle külla ilmub ja mu tervitused edasi annab . </s> <s> See kujutluspilt soojendab südant ja ma muigan julmalt . </s> <s> Kuid see on vaid algus ! </s> <s> Sellise liitlasega , sellise abilisega suudan ma kõike . </s> <s> Iidsed teadmised ärkavad ellu , maailm saab minu omaks ! </s> </p>
<p> <s> Sarkofaag on nüüd avatud . </s> <s> Surnu , kelle rahu juba sajandeid pole häiritud , tõuseb istuma ja avab silmad . </s> <s> Karjatan tahtmatult . </s> <s> Need kalbelt helkivad silmad vaatavad minust läbi , näevad mu hinge viimsetki salasoppi , pööravad mind pahupidi nagu vana kinda . </s> </p>
<p> <s> Koolnu veretud huuled liiguvad . </s> </p>
<p> <s> " Sa kutsusid mind ? " küsib hääl , mis ihukarvad püsti ajab . </s> </p>
<p> <s> Neelatan . </s> </p>
<p> <s> " Jah , Meister , " saan ma lõpuks sõna suust . </s> <s> " Mul on palve . " </s> </p>
<p> <s> " Räägi ! " nõuab muumia . </s> </p>
<p> <s> " Ma ihkan vabaneda oma kõige kurjemast vaenlasest . " </s> </p>
<p> <s> " Tead sa oma soovi hinda ? " </s> </p>
<p> <s> Noogutan . </s> </p>
<p> <s> " Surm peab saama oma ohvri . " </s> </p>
<p> <s> " Jah . </s> <s> Surm peab saama oma ohvri , " kordab hauatagune hääl . </s> <s> " Sa ohverdad Surmale oma kõige kurjema vaenlase ? " </s> </p>
<p> <s> " Jah ! " hüüatan ma . </s> <s> " Jah ! </s> <s> Siis lõpuks leian ma rahu ! " </s> </p>
<p> <s> " Sinu soov täidetakse . " </s> </p>
<p> <s> Surnu heidab pikali ja sarkofaagi kaas sulgub kriginal . </s> <s> Tõrvikud kustuvad . </s> </p>
<p> <s> Avan silmad . </s> <s> Ma leban kabeli külmal kivipõrandal kesk pentagrammi . </s> <s> Küünlad on lõpuni põlenud ja esimesed koidukiired panevad akende värvilised vitraažid särama . </s> </p>
<p> <s> Nüüd on see siis tehtud . </s> <s> Tõusen ja astun pentagrammist välja . </s> <s> Värisevatel jalgadel lähenen ma altarile ja põlvitan hiiglasliku kivist risti ette . </s> </p>
<p> <s> " Pater noster ... " alustan ma vaiksel häälel palvet , kuid vali raksatus sunnib mind palvet katkestama ja pilku tõstma . </s> <s> Karjatades hüppan ma püsti ja taganen , kuid on juba hilja . </s> <s> Silmis metsik õud , tõstan käed , et ennast kaitsta , kuid massiivse risti kukkumise hoogu ei pidurda enam miski . </s> </p>
<p> <s> Minu kohale kerkib koolnu sisselangenud nägu . </s> <s> Pikad hallid salgud , mis siin-seal kolba külge on jäänud , lendlevad tuules . </s> <s> Kiretult silmitseb ta mu agooniat . </s> </p>
<p> <s> " Miks ? " korisen ma Surma lähedust tunnetades . </s> <s> Olen raske risti alla litsutud ja võimetu midagi muutma . </s> <s> " Igaüks peab oma risti ise kandma ! " </s> <s> Oh , neetud ! </s> </p>
<p> <s> " Miks ? " kordab koolnu . </s> <s> " Sa pole seda siis ikka veel mõistnud ? </s> <s> Sa pole mõistnud , et inimese kõige õelam vaenlane on inimene ise ? </s> <s> Kahju . </s> <s> Sa ise valisid selle tee , " sõnab monstrum filosoofiliselt . </s> <s> " Ma vaid täitsin su soovi ja vabastan sind nüüd su vaenlase küüsist . </s> <s> Nüüd leiad sa rahu , mida otsisid ja ka Surm saab oma ohvri . </s> <s> Kõik tingimused on täidetud ; sa peaksid olema rahul . " </s> </p>
<p> <s> Pööran pilgu ära . </s> <s> Viimane , mida ma näen , on irooniliselt muigav pühakuju altari kõrval . </s> <s> Siis tuleb pimedus ... </s> </p>
<p> <s> ... kas inimese kõige kurjem vaenlane on tõesti inimene ise ? " ei saanud ma pärimata jätta . </s> </p>
<p> <s> " Tavaliselt kipub see tõesti nii olema , " ohkas ta . </s> <s> " Ära unusta , et tee , mida mööda sa käid on määratud su enda tegudega . " </s> </p>
<p> <s> Miski selle loo juures vaevas mind . </s> <s> Oli selline tunne , nagu oleksin näinud tuttavat nägu rahvamassis vilksatamas ega suuda nüüd meenutada , kes see oli . </s> </p>
<p> <s> " See lugu ... </s> <s> See meenutas mulle juttu hertsogist ja Surmast . </s> <s> Seda , kus oli nõid Darga ... " taipasin korraga . </s> </p>
<p> <s> " Need ongi sarnased , " nõustus ta . </s> <s> " Tead sa , mis neid ühendab ? " </s> </p>
<p> <s> " " Kes teisele auku kaevab ... " </s> <s> Mõtled sa seda ? " </s> </p>
<p> <s> " Mitte päris . </s> <s> Nad ei " kukkunud sisse " mitte sellepärast , et teisele auku kaevasid , oh ei ! </s> <s> Põhuseks oli Mõtlematus . </s> <s> Ja Hoolimatus . </s> <s> Nad mängisid Sõnaga . </s> <s> Nad mängisid Ajaga . </s> <s> Mis tähendab , et nad mängisid Surmaga . </s> <s> Nad ei taibanud , et iga Sõna , iga Tegu toob kaasa vastutuse . </s> <s> Ma ju ütlesin - tee , mida mööda me käime , on määratud meie tegudega . </s> <s> Iga samm , mis me astume , muudab Reaalsust . </s> <s> Paremaks ? </s> <s> Halvemaks ? </s> <s> Kuid muudab igal juhul . " </s> </p>
<p> <s> " Kõuesisalik ... " pomisesin ma . </s> </p>
<p> <s> " Mida ? " </s> </p>
<p> <s> " Ei midagi , " ruttasin ma seletama . </s> <s> " See on üks jutt . </s> <s> Üks samm rajalt kõrvale , ja maailma muutub ... " </s> </p>
<p> <s> " Ma tean . </s> <s> Sa ei pea seda seletama . </s> <s> Ma tean ju kõiki lugusid . </s> <s> Kõiki . </s> <s> Ka seda . </s> <s> Aga ma näen , et sa said aru . " </s> </p>
<p> <s> " Hoolimatus põhjustas selle , mis nendega juhtus , " võtsid mu mõtted uue suuna . </s> <s> " Ütle , kas on võimalik " sisse kukkuda " ka Hoolimise tõttu ? " </s> </p>
<p> <s> " Jah , ka seda juhtub , " vajus ta mõttesse . </s> <s> " Ja ka sellisel puhul võib mängus olla Sõna . " </s> </p>
<p> <s> " Jutusta , palun . " </s> </p>
<p> <s> " Suure Universumi keskel , " alustas ta , " asub planeet , mis teistest omasugustest vaevalt erineb . </s> <s> Kuid seal ... " </s> </p>
<p> <s> ... vaevaliselt mäkke ronides üritan ma läbi pimeduseloori näha , kas n'Bog'o on seal , kust ma teda leida lootsin . </s> <s> Jah , seal ta istub - suurel mustal kivil otse järsaku serval , pilk suunatud üles , miljonite tähtede poole . </s> <s> Istub ja vaatab , otsides nende seast seda ühte . </s> </p>
<p> <s> Vahel tundub mulle , et ta on pidevalt siin . </s> <s> Vähemalt on ta siin alati , kui ma tulen . </s> <s> Ka mina olen siin palju käima hakanud . </s> <s> Viimasel ajal on harvad need päevad , kus ma mäest üles ei roni , et Meie Kohtumispaika tulla . </s> <s> Vahest ehk liigagi tihti tulen ma siia ... </s> </p>
<p> <s> " Kahjustused kohalikule faunale , " piiksub mind varjuna saatev oodon . </s> <s> " Trahv viiskümmend pestat . " </s> </p>
<p> <s> Kehitan ükskõikselt õlgu . </s> <s> Vaielda pole mõtet - ju ma siis astusin pimeduses liikudes mõnele taimele . </s> <s> Või siis mitte . </s> <s> Oodonite trahvid ülevaatamisele ei kuulu . </s> <s> Järjekordne tilk mu võlgademeres on kusagil planeedikompuutri tehismõistuses juba tallel . </s> </p>
<p> <s> " Oled see sina ? " kostub n'Bog'o hüüatus . </s> </p>
<p> <s> " Mina , " kinnitan ma kiretult . </s> <s> Justkui keegi peale meie kahe veel siin käiks . </s> </p>
<p> <s> Istun kivile ja kuulan ära järjekordse trahvi . </s> <s> Loodusliku tasakaalu rikkumise eest . </s> </p>
<p> <s> Huvitav , palju mu taguots kivile sedapuhku kahju tegi , mõtlen ma ning justkui vastuseks teatab oodon : " Trahv kolmkümmend pestat . " </s> </p>
<p> <s> " Palju su teekond seekord maksma läks ? " küsib n'Bog'o irooniliselt . </s> </p>
<p> <s> Mõtlen hetke . </s> </p>
<p> <s> " Kusagil tuhande ringis . " </s> </p>
<p> <s> " Lennates tulid või ? " </s> </p>
<p> <s> " Ei . </s> <s> Aga mind saatis ainult üks oodon . </s> <s> Ta lihtsalt ei jõudnud rohkem trahvida . " </s> </p>
<p> <s> Tõstan samuti pilgu tähtedemere poole . </s> <s> Seal ta ongi . </s> <s> Miljonite omasuguste seas , praktiliselt leidmatu , kui sa ei tea , kust otsida . </s> <s> Kauge kivikamakas , mida me oma koduks kutsume . </s> <s> Nii kauge . </s> <s> Nii kättesaamatu . </s> </p>
<p> <s> " Istun siin ja mõtlen , " alustab n'Bog'o hajameelselt , " et kus me küll vea tegime ? " </s> </p>
<p> <s> " Me püüdsime head teha . </s> <s> Ja heateod ei jää kunagi karistamata . " </s> </p>
<p> <s> Me naerame kibestunud naeru . </s> </p>
<p> <s> " Alavääristav suhtumine põliselanike ja nende koduplaneedi suhtes , " segab oodon end kiirelt vahele . </s> <s> " Trahv viissada pestat . </s> <s> Mõlemale . " </s> </p>
<p> <s> " Tõmba uttu ! " ei pea mu närvid enam vastu . </s> </p>
<p> <s> Saan veel tuhat lisaks . </s> <s> Alavääristav suhtumine pluss verbaalne kallaletung . </s> </p>
<p> <s> Me tulime siia Kõiksuse perifeerias asuvale planeedile viis aastat tagasi . </s> <s> Tulime , et aidata , et anda hoogu pöördeid koguvale tsivilisatsioonile . </s> <s> Tulime , et seda õiges suunas juhatada . </s> <s> Ja jäime iseenda ülipüüdlikkuse vangiks . </s> </p>
<p> <s> Kõik oleks kindlasti kenasti laabunud , kui meil poleks olnud , oleme ausad , õigustatud soovi planeedi päriselanikke endi mõjutuste ja tahtliku või tahtmatu ebaõigluse eest kaitsta . </s> <s> Ehk teisisõnu öeldes , Kosmilise Käitumise Koodeksit . </s> </p>
<p> <s> Need , kes seda mahukat teost kunagi sirvinud on , teavad , et põhiosas kujutab Koodeks loetelu sellest , mida võõral planeedil teha ei tohi . </s> <s> Nii näiteks ei tohi rikkuda ja kahjustada faunat , floorat ja maapinda ning solvata ega alavääristada päriselanikke . </s> </p>
<p> <s> Tegelikult ei saa sa võõral planeedil sammugi astuda , ilma et sa mõnda koodeksi arvukaist pügalaist ei rikuks . </s> <s> Seda muidugi juhul , kui sa kõike kirjutatut sõna-sõnalt võtad . </s> </p>
<p> <s> Aga just seda oodonid tegid . </s> <s> Nimelt avastasid nad Koodeksit uurides , et kõigi nende reeglite rikkumise eest on just neil õigus karistus määrata . </s> <s> Kui te oodoneid pisut lähemalt tunneksite , siis mõistaksite isegi , miks meie kahe jälitamine ja trahvimine peatselt omamoodi rahvuslikuks spordialaks kujunes . </s> </p>
<p> <s> Meid trahvitakse isegi hingamise eest , kuna me reostavat süsihappegaasi välja hingates selle planeedi atmosfääri . </s> <s> Iga tunni eest , mis me sellel planeedil viibime , lisandub meie võlale viiskümmend pestat . </s> </p>
<p> <s> Ma näen , et n'Bog'o võtab maast kivikese , keerutab seda mõtlikult näppude vahel ja , enne kui ma teda takistada jõuan , viskab selle pimedusse . </s> </p>
<p> <s> " Vabandust ! " ütleb ta , märgates mu hilinenud keelavat liigutust . </s> </p>
<p> <s> Ma löön ükskõikselt käega . </s> </p>
<p> <s> " Laiaulatuslik looduse tasakaalu rikkumine . </s> <s> Trahv viissada pestat , " teatab oodon ja kummardub uurima kivi maandusmisjälge tolmusel maapinnal . </s> </p>
<p> <s> " Kahjustused kohalikule faunale ja floorale . </s> <s> Trahv kakssada viiskümmend pestat , " lisab ta mõne aja pärast . </s> </p>
<p> <s> " Millisele faunale ? " küsin ma imestunult . </s> </p>
<p> <s> " Mikroobidele . " </s> </p>
<p> <s> Ma ei hakka vaidlema . </s> </p>
<p> <s> Oleks ebaõiglane väita , nagu poleks me oma saatuse eest võidelnud . </s> <s> Alguses tegime koguni sellist kära , et Kosmose Kolonialiseerimise Liit esitas planeedile avaliku protesti . </s> <s> Oodonid lükkasid selle tagasi kui oma siseasjadesse sekkumise ja lisasid taolise jultumuse eest ette nähtud trahvisummad meie võlale . </s> </p>
<p> <s> Liit , kes tahtis hoiduda planeetidevahelisest skandaalist , tembeldas süüdlasteks meid kahte ja vallandas meid päevapealt . </s> <s> Sellega muutusime me lootusetutest võlgnikest igavesteks võlgnikeks . </s> </p>
<p> <s> Ja siin me nüüd oleme - kartmatud kosmoseuurijad n'Bog'o ja st'Hew'o , kes võlgnevad sellele neetud planeedile hetkeseisuga pisut üle nelja miljardi pesta . </s> </p>
<p> <s> Loomulikult ei saa me võlgnikena planeedilt lahkuda . </s> <s> Ka ei rakendata meie suhtes kinnipidamist või mõnda teist liiki sanktsioone ning seda üsna lihtsal põhjusel - vanglamüüride vahel ei saaks meid sel määral trahvida . </s> </p>
<p> <s> Oleme kaks eluaegset vangi , kes õhtu õhtu järel kaugele mäetipule ronivad , et heietada mälestusi möödunud aegadest ja klammerduda kauge valguse külge . </s> </p>
<p> <s> See on kõik , mis meile on jäänud . </s> </p>
<p> <s> Lisaks muidugi see võlg ... </s> </p>
<p> .... <s> Universumi Mõistus jälgis kannatlikult mu toibumist . </s> </p>
<p> <s> " Kas jälle ebaõiglane lugu ? " küsis ta irooniliselt . </s> </p>
<p> <s> Ma noogutasin . </s> <s> Miskipärast polnud mul praegu soovi temaga sel teemal vaielda . </s> </p>
<p> <s> " Kas heategu saab tõesti alati karistatud ? " küsisin ma hoopis . </s> </p>
<p> <s> " Kuidas võtta . </s> <s> Ka karistus on ... " </s> </p>
<p> <s> " Ja-jah . </s> <s> Suhteline mõiste . </s> <s> Kuidas muidu , " segasin ma eneselegi ootamatult vahele . </s> </p>
<p> <s> Universumi Mõistus uuris mind imestunult . </s> </p>
<p> <s> " Pole mõtet ärrituda , " manitses ta . </s> <s> " Elu tõsiasjad sellest ei muutu . </s> <s> Sa ju tead , et kõike võib erinevalt tõlgendada . </s> <s> Ka Amek-Shen tõlgendas ja võttis vastu otsuse . " </s> </p>
<p> <s> " Kes oli Amek-Shen ? " </s> </p>
<p> <s> " Sa ei tea ? </s> <s> Kuula siis ... " </s> </p>
<p> <s> ... mina , Amek-Shen , Suure Nägija preester , olen Näinud . </s> </p>
<p> <s> Nad tulevad . </s> </p>
<p> <s> Sellest rääkisid Kadd-Linnu suled , Hadeki Surnud Kivid ja varjud Õhtuse Tõe Allikas . </s> </p>
<p> <s> Nad tulevad . </s> </p>
<p> <s> Ma olen Näinud nende kuju , kuid mitte neid endid . </s> </p>
<p> <s> Nad tulevad . </s> </p>
<p> <s> Nad tulid . </s> </p>
<p> <s> Kadd-Linnu suled , Hadeki Surnud Kivid ja varjud Õhtuse Tõe Allikas ei valetanud . </s> </p>
<p> <s> Nad on siin . </s> </p>
<p> <s> Neid on kaks . </s> </p>
<p> <s> Ma Näen ikka vaid nende kuju , nad ise on varjul . </s> </p>
<p> <s> Ese , mida nad tähistavad mõistega " meie laev " , seisab Kuukaste Künkal . </s> <s> Võib-olla sellepärast ei Näegi ma neid ? </s> <s> Nad peavad olema mingil põhjusel tugevasti sandistunud , et ei suuda ilma abivahenditeta Reisida . </s> </p>
<p> <s> Nende invaliidsus on ulatuslikum , kui ma arvasin . </s> </p>
<p> <s> Nad ei Räägi , nad kasutavad häält . </s> </p>
<p> <s> Tunnistan , et mõisted , mida nad kasutavad , on mulle seni mõistetamatuks jäänud . </s> <s> " Eldoraado " , " Aarete Saar " , " kogu Mendelejevi tabel " , " metslased " , " käkitegu " , " ei mingeid relvi " , " nagu Corte'z indiaanlaste juures " ... </s> <s> Nende kõlas on oma eksootiline võlu , kuid neis puudub strukturaalne loogika , mille abil neid dešifreerida . </s> </p>
<p> <s> Milline õnnetus neid küll nii on muserdanud ? </s> </p>
<p> <s> Oh , Jumalad , kuidas ma küll eksisin ! </s> </p>
<p> <s> Ma tean nüüd , miks ma neid ei Näe . </s> </p>
<p> <s> Ma suutsin neile selgeks teha , et tahan neid uurida . </s> <s> " Profülaktika " , " karantiin " , " soolapuhuja " , sõnasid nad , kehitasid õlgu ning noogutasid . </s> </p>
<p> <s> See oli raske . </s> <s> Raskem kui ma arvasin . </s> </p>
<p> <s> See , mida ma Nägin nende teadvuse ja alateadvuse pimedates labürintides ekseldes , oli koletislik . </s> <s> Sellest poleks saanud mulle rääkida isegi Kadd-Linnu suled , Hadeki Surnud Kivid ega varjud Õhtuse Tõe Allikas . </s> </p>
<p> <s> Oh , Jumalad , parem , kui ma poleks seda Näinud ! </s> </p>
<p> <s> Ma ei taha meenutada . </s> </p>
<p> <s> Nad sõdisid vastu , kui mõistsid , mida ma teen . </s> <s> Nad ei tahtnud , et ma neid Näeksin , ja põhjusega . </s> </p>
<p> <s> Nad pole sandid . </s> <s> Nad pole õnnetud ohvrid , keda haletseda . </s> <s> Nad pole kaotanud midagi , sest ei saa kaotada midagi , mida pole olnud . </s> </p>
<p> <s> Nad ongi sellised ! </s> <s> Nad on seda alati olnud . </s> </p>
<p> <s> Nad on Haigus . </s> <s> Nad on Katk ! </s> </p>
<p> <s> Mina , Amek-Shen , Suure Nägija preester , olen mures . </s> </p>
<p> <s> Esmakordselt ei tea ma , mida teha . </s> </p>
<p> <s> Oo , Sina , Kes Sa Vaatad Kõrgelt , ilmuta end mulle ! </s> </p>
<p> <s> Ma Kuulsin Teda . </s> </p>
<p> <s> Ta Rääkis minuga . </s> </p>
<p> <s> Võõrad , kes meile tulid , on mürk meie kehas , ütlesin ma talle . </s> <s> Nad on asjade orjad ; kurjus käib nende ees , hukatus nende järel . </s> <s> Nad on alamad kui kõige alam meie seast , sest nad ei Näe , nad ei Kuule , nad ei Tunne . </s> </p>
<p> <s> Ütle , oo Suurim , mida mul teha ? </s> </p>
<p> <s> Mida sa teed , kui näed mürgist putukat ? küsis ta minult . </s> <s> Sa jätad ta rahule ja lähed oma teed . </s> <s> Mida sa teed , kui kohtad tõbist looma ? </s> <s> Sa lased ta mööda ja jätkad oma teed ... </s> </p>
<p> <s> Kuid , oo Suurim , nad tulevad tagasi ja siis on neid palju , ei nõustunud ma . </s> <s> Mis saab siis meie Teest ? </s> </p>
<p> <s> Ta vaikis . </s> </p>
<p> <s> Nad ei tea , kuhu tulla , sõnas ta siis . </s> <s> Nad ei mäleta . </s> <s> Mälu on kummaline asi . </s> <s> Lisaks võimele meelde jätta , on tal ka imepärane võime - unustada . </s> <s> Sa mõistad mind . </s> </p>
<p> <s> Nad ei mäleta . </s> <s> Nende pea on tühi , seal on ruumi vaid nende endi jaoks ... </s> <s> Nad ei mäleta . </s> </p>
<p> <s> Sa Näed tõepoolest kõike , oo Suurim , kummardasin ma . </s> <s> Ma tean nüüd , mida teha . </s> </p>
<p> <s> Jah , ma tean nüüd ! </s> </p>
<p> <s> Mina , Amek-Shen , Suure Nägija preester , olen rahul . </s> </p>
<p> <s> Võõrad on lahkunud . </s> </p>
<p> <s> Ese , mida nad tähistasid mõistega " meie laev " , viis nad kaasa . </s> </p>
<p> <s> Nad ei tule kunagi tagasi . </s> </p>
<p> <s> Ma Tean seda ja selleks pole mul vaja ei Kadd-Linnu sulgi , Hadeki Surnud Kive ega varje Õhtuse Tõe Allikas . </s> </p>
<p> <s> Nad ei tule tagasi . </s> <s> Nad ei mäleta , kuhu tulla . </s> <s> Nad ei mäleta enam üldse midagi . </s> <s> Nende pead on tühjad . </s> <s> Täiesti tühjad . </s> <s> Nende kehad on elutud . </s> </p>
<p> <s> Ma olen rahul ... </s> </p>
<p> <s> ... see oli hea lugu , " ütlesin ma . </s> </p>
<p> <s> " Kõik minu lood on head , " vastas Universumi Mõistus . </s> <s> " Nad on kõik omamoodi ja erinevad . </s> <s> Mõned on lihtsad ja mõned sellised , mida sa mõistad alles palju aega pärast seda , kui lugu on lõppenud . </s> <s> Aga nad on kõik head . </s> <s> Seda võin ma sulle lubada . " </s> </p>
<p> <s> " Ma ei kahtle selles , " kinnitasin ma . </s> <s> " Mul on sulle üks palve . " </s> </p>
<p> <s> " Milline ? " </s> </p>
<p> <s> " Ma tahan , et sa näitaksid mulle midagi . " </s> </p>
<p> <s> Universumi Mõistus ootas kannatlikult , kuni ma ennast ületasin . </s> </p>
<p> <s> " Surma , " pigistasin ma viimaks läbi kokkusurutud hammaste . </s> <s> See nõudis mult palju julgust . </s> <s> Kogu julgust , mida ma oma värisevast hingest kokku koguda suutsin . </s> <s> " Sa ütlesid , et Surm on sageli võtmesõna . </s> <s> Näita mulle siis seda ! " </s> </p>
<p> <s> " Olgu , " vastas ta peaaegu sosinal . </s> <s> " Kui sa just soovid . </s> <s> Ent arvesta , et see ei saa sulle kerge olema . </s> <s> Meeldiv ammugi mitte . </s> <s> Sest ... " </s> </p>
<p> <s> ... valu . </s> <s> Valu . </s> <s> VALU . </s> </p>
<p> <s> Kõikjal ja samas Eikusagil . </s> <s> Ründamas lainetena ning pideva tuima taustana . </s> </p>
<p> <s> Tuhandeks killuks purunenud mälestused . </s> </p>
<p> <s> Justkui unenäost pärinevad teise ilma varjud . </s> </p>
<p> <s> Nad kõik on olemas . </s> </p>
<p> <s> Kusagil . </s> <s> Siinsamas . </s> <s> Ent liiga kaugel . </s> </p>
<p> <s> Päästmatult kadunud eilne olemine . </s> </p>
<p> <s> Päästmatult . </s> <s> Kadunud . </s> <s> Eilne . </s> <s> Mina . </s> </p>
<p> <s> Mis juhtus ? </s> <s> Kus ma olen ? </s> </p>
<p> <s> valu . </s> <s> Valu . </s> <s> VALU . </s> </p>
<p> <s> Väljakannatamatu ja tundetu ja halastamatu ja anonüümne ja lähedane . </s> </p>
<p> <s> KUS MA OLEN ? </s> </p>
<p> <s> Ma leban Kusagil ja Eikusagil ning Nüüd ja Eikunagi . </s> <s> Aeg ja Ruum , nii nagu ma neid seni kogenud olen , on kadunud . </s> <s> See on määramatult raske , sest ma olen nendega harjunud . </s> <s> Ma vajan ju neid ! </s> <s> Nüüd aga ... kõik seisab ! </s> </p>
<p> <s> Läbi uduloori ja suletud laugude suudan ma tajuda tundmatute varjude liikumist . </s> <s> Neis on midagi tuttavlikku ja omast ning ma tunnen , et ma vajan neid praegu enam kui midagi muud . </s> </p>
<p> <s> Varjud kummarduvad mu kohale ning minuni kandub võõra maailma moondunud kaja . </s> </p>
<p> <s> Imetasa ja taju piiril , kuid ma kuulen neid . </s> </p>
<p> <s> Pole tulemust andnud ... kui ... ei ... ole ... </s> </p>
<p> <s> valu . </s> <s> Valu . </s> <s> VALU . </s> </p>
<p> <s> MIS MINUGA ON ? </s> </p>
<p> <s> Läbi ... ei ole võimalik ... kõik ... </s> </p>
<p> <s> Ma ei tea , kus või miks ma olen . </s> <s> Isegi selle teadmiseni jõudmine nõuab mult tohutut pingutust . </s> <s> Kõik on nii raske . </s> <s> Igal mõttel on tohutu kaal ! </s> </p>
<p> <s> Nüüd tajun ma , et minu kõrval on veel Miski . </s> <s> Ta helendab nii tugevalt , et ma ei näe teda . </s> <s> Märkan vaid valgust , mis näib mind enda juurde kutsuvat . </s> <s> Olen kui udusulg kahe maailma piiril , mille liikumine ühes või teises suunas sõltub nõrgimastki tuuletõmbest . </s> </p>
<p> <s> Valgus on soe . </s> <s> Valgus on kutsuv . </s> <s> Valgus on kaasakiskuv . </s> </p>
<p> <s> valu . </s> <s> Valu . </s> <s> VALU . </s> </p>
<p> <s> Peab otsustama ... ei ole ... võimalik ... </s> </p>
<p> <s> Mul ei ole Mina ! </s> <s> See avastus on ootamatu oma uskumatuses ja keerukuses , kuid ma olen ta tõelevastavuses täiesti kindel . </s> <s> Mulle tundub , et mu Mina on purunenud miljoniks mosaiigikilluks ja selle tervik on kadunud . </s> <s> Isegi mälestus tervikust on kadunud . </s> </p>
<p> <s> See on kaos - ühtaegu kaunis ja kohutav oma süsteemituses . </s> </p>
<p> <s> valu . </s> <s> Valu . </s> <s> VALU . </s> </p>
<p> <s> Kas ... vormistan ... vajalikud ... paberid ... </s> </p>
<p> <s> Ma tahaks karjuda . </s> <s> See on raske . </s> <s> Tegelikult võimatu . </s> </p>
<p> <s> Mu kohal kummarduvad varjud muutuvad ootamatult selgemaks . </s> <s> Neid on nüüd rohkem , ent ikka veel ei suuda ma neid enda jaoks millekski ega kellekski liigitada . </s> </p>
<p> <s> Uduloor on liiga tihe . </s> </p>
<p> <s> Kahju ... tegi kõik ... mis võimalik ... ei ole ... </s> </p>
<p> <s> Miski mu kõrval on muutunud tugevamaks ja varjud hägustuvad rohkem kui kunagi varem . </s> <s> Ma ihkan Miski poole liikuda ja samas kardan seda . </s> <s> See on väga kummaline . </s> </p>
<p> <s> valu . </s> <s> Valu . </s> <s> VALU . </s> </p>
<p> <s> Ajusurm ... asume palun ... lülitame ... välja ... </s> </p>
<p> <s> Midagi toimub . </s> <s> Miski kutse tugevneb veelgi . </s> </p>
<p> <s> Olen kaotanud tasakaalu ja liigun aina kiirenevas tempos varjudest eemale . </s> <s> Nüüd näen ma häguselt Miskit ja minuni jõuab Arusaamine . </s> </p>
<p> <s> Kõik läbi ... ajutegevus ... lakanud ... süda ... seiskunud ... surm ... </s> </p>
<p> <s> Liigun valgusest palju kordi kiiremini Valguse poole . </s> </p>
<p> <s> Tunnel ja seljataha jäänute näod ja sosinad ja kohtumõistmine . </s> </p>
<p> <s> Viimane Piir ! </s> <s> Läheneb ! </s> <s> Läbi ! </s> </p>
<p> <s> Lõpp ja Algus ... </s> </p>
<p> <s> ... ega sa pahaks ei pane , kui ma veidi puhkan ? " pärisin . </s> <s> Viimane katsumus oli mulle tõepoolest liialt raske olnud . </s> <s> Eriti sealt tagasipöördumine . </s> <s> See oli kui uuestisünd . </s> <s> Või mis ma räägin - see oligi uuestisünd ! </s> </p>
<p> <s> Tundsin , et kui ma pausi ei tee , ütleb miski minus üles . </s> </p>
<p> <s> " Puhka pealegi , " nõustus ta . </s> <s> " Mul on veel palju lugusid ja kogu Aeg maailmakõiksuses , et neid jutustada . " </s> </p>
<p> <s> Ilmselt jäin ma tukkuma . </s> <s> Läbielatu , muljed ja mälestused segunesid mu ajus üheks suureks seikluseks ja mu und ei saanud just rahulikuks nimetada . </s> </p>
<p> <s> Ma ei tea , kaua ma magasin . </s> <s> Siin , kus ma nüüd olin , polnud ei valgust , aega ega ruumi . </s> <s> Vähemalt minu jaoks mitte . </s> </p>
<p> <s> " Oled sa üldse puhanud ? " tundis Universumi Mõistus muret , kui ma silmad avasin . </s> <s> " Sa rähklesid ja sonisid unes nii , et ma olin korduvalt kahevahel , kas sind mitte üles ajada . </s> <s> Elasid ehk kõike uuesti läbi ? " </s> </p>
<p> <s> " Minuga on kõik korras , " rahustasin ma teda . </s> </p>
<p> <s> " Oled sa omadega kuhugi jõudnud ? " </s> </p>
<p> <s> " Jah , " vastasin ma pärast lühikest pausi . </s> <s> Pärast puhkust tundus kõik märksa selgem ja arusaadavam . </s> <s> " Ma tean nüüd , et mul on Olemise Mõtte mõistmiseks veel pikk tee käia . " </s> </p>
<p> <s> " Väga hea , " kiitis ta . </s> <s> " Midagi veel ? " </s> </p>
<p> <s> " Et Sõna on ohtlik ; et absoluutsed kriteeriumid on tegelikult subjektiivsed ; et Usk on Kõiksuse Looja ja enamus asju on suhtelised ; et Tõdesid on lõputu hulk ... " üritasin ma kuuldut kuidagi kokku võtta . </s> </p>
<p> <s> Ta näis üllatunud . </s> <s> Heas mõttes . </s> </p>
<p> <s> Viimati öeldud mõte hakkas mind vaevama . </s> </p>
<p> <s> " Kas lõpmatute Tõdede olemasolu ei hakka ajalugu mõjutama ? </s> <s> Ma mõtlen ... need Tõed võivad ju erinevad olla ... kuidas saavad nad kõik ajalukku sobida ? " </s> </p>
<p> <s> " Aja lugu ? " </s> <s> Universumi Mõistus puhkes naerma . </s> <s> " Sa oled tõesti naljakas . </s> <s> Aja lugu ! </s> <s> Ajal pole mingit lugu ! </s> <s> Ajal on lood ! </s> <s> Lõputult erinevaid lugusid . </s> <s> Just nagu minulgi . </s> </p>
<p> <s> Iga Tõe jaoks on Ajal oma lugu ja iga Tõde paikneb omas Aja loos . </s> <s> Ära unusta , et kõik siin ilmas on suhteline . </s> <s> Ma võiksin sulle rääkida ühest ja samast sündmusest väga erinevaid lugusid ... " </s> </p>
<p> <s> " Jah ? " olin ma skeptiline . </s> <s> " Tee seda ! " </s> </p>
<p> <s> " Sa kahtled mu sõnades ? " </s> </p>
<p> <s> " Ei , mitte seda ... " tõmbusin ma ehmunult tagasi . </s> <s> " See oleks lihtsalt huvitav . " </s> </p>
<p> <s> " Millist lugu sa tahaksid ? " </s> </p>
<p> <s> Tuletasin meelde juba kuuldud lood . </s> </p>
<p> <s> " Räägi Päästjatest . " </s> </p>
<p> <s> Ta alustas , ja mind valdas kord juba kogetud tunne . </s> <s> Ma olin tuttavas laevas . </s> <s> Ma ... </s> </p>
<p> <s> ... jälgin ajaloendurit , mis peatablool julma kiretusega ajal endast läbi laseb voolata . </s> <s> Tõks-tõks-tõks kaovad ühikud olematusse . </s> <s> Oleviku ja mineviku igavene võidujooks ... </s> <s> Olevik kogu aeg kaotamas ja ometi sammukese ees . </s> <s> Minevik kogu aeg talle järele jõudmas ja ometi sammukese taga . </s> <s> Alati . </s> </p>
<p> <s> Aeg ... </s> </p>
<p> <s> Seekord polnud teda sugugi piisavalt . </s> <s> Teda polnud isegi ebapiisavalt . </s> <s> Ausalt öeldes oli mul roppu moodi kiire , sest aega polnud enam üldse , mina olin aga pähe võtnud , et ma jõuan . </s> </p>
<p> <s> Meil oli sellest kõva vaidlus sündinud . </s> </p>
<p> <s> Meil ... päästjatel . </s> <s> Meid pole palju . </s> <s> Kõigest mõned üksikud , kuid sellest piisab . </s> <s> Me päästame maailmu . </s> <s> Me teadvustame nende elanikke ohust , mis neid ähvardab ja pakume välja võimalikud pääseteed . </s> <s> See hoiab ära paanika ja lubab neil kohe päästeaktsioone alustada . </s> </p>
<p> <s> Muidugi on tulnud ette ka ebaõnnestumisi . </s> <s> Vahel me jääme hiljaks . </s> <s> Vahel ei suuda me leida ühtegi võimalust hukule määratud maailma päästa . </s> <s> Tavaliselt ei hakka me siis ka hoiatama . </s> <s> Milleks ? </s> <s> Parem elagu muretult , kuni neil veel aega on . </s> <s> Las nad olla õnnelikud kuni viimase hetkeni . </s> <s> Vaid juhtudel , kui me ise pääseteed ei leia ja on veel piisavalt aega , vaid siis , kui maailm on meie meelest piisavalt arenenud , et ise olukorrast välja tulla , hoiatame neid . </s> </p>
<p> <s> Selline ongi meie ülesanne . </s> <s> Ka minu oma . </s> </p>
<p> <s> Seekord vaidlesime kaua . </s> </p>
<p> <s> Tegelikult oli see peaaegu tüli . </s> </p>
<p> <s> Või mis " peaaegu " ... </s> </p>
<p> <s> Mootorid undavad . </s> <s> Mul on vähe aega . </s> <s> Väga-väga vähe . </s> </p>
<p> <s> Õigemini on seda vähe jäänud neile , keda ma hoiatama ruttan . </s> <s> Nad ise ei tea seda . </s> <s> Nad ei tea , mis neid ootab . </s> <s> Nad ei tea , mis neid ähvardab . </s> <s> Nad ei tea , et nende maailm hävib kokkupõrkes mingi kosmilise kehaga . </s> <s> Nad ei tea , et neil on vähe aega . </s> </p>
<p> <s> Tegelikult on see hea . </s> <s> Teadmatus kaitseb neid . </s> <s> Pole paanikat , pole hüsteeriat , pole seda apokalüptilist hullust , mis maailma lõpu eel kõiki haarab . </s> <s> Nad on rahulikud ja elavad oma elu , kuni saabun mina . </s> <s> Sel hetkel lõpeb idüll ja nende maailm variseb kokku . </s> <s> Nad saavad teada , mis neid ootab . </s> <s> Nad saavad teada , et neil on vähe aega . </s> <s> Ma kisun nad välja nende teadmatusest , kuid ei lase neil paanikasse sattuda . </s> </p>
<p> <s> Tavaliselt nõuab see aega . </s> <s> Aega , et seletada . </s> <s> Aega , et rahustada . </s> <s> Aega , et kõik ette valmistada . </s> <s> Aega , et päästa . </s> <s> Aega , et üldse jõuda . </s> <s> Aega , mida mul pole . </s> </p>
<p> <s> Ametlikult keelati mul seda maailma päästa , sest üldine seisukoht oli , et ma ei jõua . </s> <s> Mitteametlikult ... </s> <s> Mulle anti vabad käed . </s> <s> See tähendab , et ma võisin riskida . </s> </p>
<p> <s> Muidugi ma riskisin . </s> <s> Riskin praegugi , kihutades selle tillukese maailma poole , nii et tulejutt taga . </s> <s> Kihutan peaaegu mootori ja laeva vastupidavuse piirimail , teades , et terve ühe maailma püsimajäämine sõltub nüüd ainult minust . </s> <s> Võimalus , et ma jõuan , on tühine , kuid ta pole veel kadunud . </s> <s> Alles siis , kui see on lootusetult kadunud , loobun ma ja teen nii , nagu nõutud - hoian eemale . </s> <s> Ma ei hoiata neid , kui pole jäänud enam mingit šanssi päästetöödega valmis jõuda . </s> <s> Ma olen lubanud neid säästa . </s> <s> Ma olen andnud Vande . </s> <s> Kuid ka Vandeta teeksin samuti . </s> <s> Ma ei taha olla õudust külvav surmakuller . </s> </p>
<p> <s> Ja siiski ma loodan , et jõuan . </s> <s> Ma olen juba lähedal . </s> <s> Juba paistab mu ekraanidelt maailm , mida ma aitama ruttan . </s> <s> Ta on siinsamas , käeulatuses . </s> <s> Jah , ma arvan mul on veel aega . </s> <s> Ma jõuan ! </s> </p>
<p> <s> See maailm on väike . </s> <s> Väike , aga ilus . </s> <s> See on nii väike , et isegi minu laev on sellega võrreldes suur nagu planeedi kaaslane . </s> <s> Ma tõesti ei taha , et kõik see ilu häviks . </s> <s> Ma lisan kiirust . </s> </p>
<p> <s> Mineviku igavene võidujooks olevikuga . </s> <s> Ma tahan , et olevik võidaks . </s> <s> Et tulevik võidaks . </s> <s> Minevik ei tohi seda maailma kätte saada ! </s> <s> Aeg ei tohi seda maailma neelata ! </s> </p>
<p> <s> Jälgin ühe silmaga ajaloendurit peatablool . </s> <s> Tõks-tõks-tõks sööb minevik ühikuid . </s> </p>
<p> <s> Sukeldun atmosfääri ja lülitan pidurdusmootorid sisse . </s> <s> Need käivituvad hetkeks ja seiskuvad siis kohutava müra saatel . </s> <s> Laev vappub ja tõmbleb ; peatablool visklevad hullunud signaaltulukesed . </s> <s> Ma olen mootorid üle koormanud , laeva energiasüsteemid on rivist väljas . </s> <s> Püüan pidurdusmootoreid uuesti käivitada , kuid see teeb asja veel hullemaks . </s> <s> Sädemeid pildudes ütleb kogu peatabloo üles . </s> </p>
<p> <s> Heidan pilgu ekraanidele . </s> <s> Planeet läheneb kohutava kiirusega . </s> <s> Laev vibreerib , sööstes kivina allapoole ning pole mingit lootust seda peatada . </s> <s> Mind haarab õud . </s> <s> Sellise hooga planeeti rammida ... </s> </p>
<p> <s> See maailm pidi hävima kokkupõrkes kosmilise objektiga , meenub mulle . </s> <s> Siis jõuan ma kohale . </s> </p>
<p> <s> Minevik on oleviku kätte saanud . </s> <s> Aeg on lõppenud ... </s> </p>
<p> <s> ... suutsin ma sind veenda ? " päris ta . </s> </p>
<p> <s> " Sa ju tead , et ma usun sind . </s> <s> See oli lihtsalt huvitav . </s> <s> Väga huvitav . </s> <s> Kas selliseid lugusid on lõputult ? " </s> </p>
<p> <s> " Igal ajal , igal reaalsusel on oma lood . </s> <s> On aja ja ruumi punkte , selliseid reaalsusi , kus Päästjatest pole kunagi kuuldudki . </s> <s> Neid pole seal kunagi olnud ega saa ka kunagi olema . " </s> </p>
<p> <s> " Siis on järelikult ka selliseid reaalsusi , kus Päästja , kellest sa mulle rääkisid , jõuab õigeks ajaks kohale ja maailm päästetakse ? " </s> </p>
<p> <s> " Loomulikult . </s> <s> On aegruumi selline punkt , kus ta päästetakse ; on ka selline punkt , kus Päästja küll sureb , kuid maailm jõutakse sellele vaatamata päästa . </s> <s> On isegi selline reaalsus , kus selle maailma päästmiseks tuleb kõik Päästjad tappa ... " </s> </p>
<p> <s> " Ja seda tehakse ? " </s> </p>
<p> <s> " Jah . </s> <s> Sa oled sellest tõesti haaratud ... </s> <s> Ehk soovid seda lugu veel kord kuulda ? " </s> </p>
<p> <s> " Ei , " vastasin ma peaaegu kohe . </s> <s> " See tundub kuidagi ... sobimatu . </s> <s> Justkui pühaduseteotus . </s> <s> Mul on millegipärast tunne , et iga uus lugu sünnitab siia ilma uusi kannatusi ja ebaõiglust . </s> <s> On see rumal mõte ? </s> <s> Ütle , et ma eksin . " </s> </p>
<p> <s> " See ei ole rumal mõte , " vastas ta . </s> <s> " Sõna jõud on väga suur . </s> <s> Märksa suurem kui me seda tihti ette kujutada oskame . </s> <s> Sõna sünnib siia ilma , et eksisteerida , et olla . </s> <s> See on tema sisemine sund , kohustus ja ülesanne . </s> <s> Väga tihti hakkab ta elama oma elu ja saab Tõeks . " </s> </p>
<p> <s> " Ma pole päris kindel , et mõistan sind . " </s> </p>
<p> <s> " Tõesti ? </s> <s> Kuula siis lugu Poeetide Linnast . </s> <s> Pean sind hoiatama , et see lugu pole veel juhtunud . </s> <s> Ega juhtu veel mitu tuhat aastat . </s> <s> Aga see pole ka tegelikult tähtis . </s> <s> Mäletad - võta seda lihtsalt kui üht lugu . </s> </p>
<p> <s> Nagu sa võib-olla tead , asub kõnealune linn Kaunite Kunstide planeedil , kus elavad maailmakõiksuse suurimad kaunite kunstide meistrid . </s> <s> Seal on muusikuid , kelle teosed on loodud puhastest emotsioonidest , seal elab kiviraidureid , kelle poolt loodu edukalt Looduse enese kätetööga võistelda suudab . </s> <s> Ja seal elab arvukalt sõnaseppasid . </s> </p>
<p> <s> Järgnev lugu räägib ühest sellist ... " </s> </p>
<p> <s> ... ülalt vaadates on päikeseloojang nii kaunis . </s> </p>
<p> <s> Seistes Muusade Torni vaateplatvormil näen ma eemal sinetavaid Kõrgmägesid , mille majesteetlikud siluetid päikeseloojangu ajal kaunisse punakaskollasesse aurasse mähkuvad . </s> <s> See on Loodus ise , mis oma kätetööd aupaistega ülendab . </s> </p>
<p> <s> Ent mitte ainult hinge ülendav ei torka Tornis viibides silma . </s> <s> Kahjuks mitte . </s> </p>
<p> <s> Valutorkega südames vaatan ma seda , mis kunagi nii õitsvast ja imekaunist Poeetide Linnast järele on jäänud . </s> <s> Hambutud ahervaremed ning lagunevad ehitised meenutavad vaid kaudselt kunagist suursugusust . </s> <s> Oo , Aeg , sa Kõiksuse looja ja lõhkuja , miks pole sa ometi linna oma vihast säästnud ... </s> </p>
<p> <s> Mu mõtted rändavad Poeetide Linna kuulsusrikastesse aegadesse . </s> </p>
<p> <s> Ammu , väga ammu , kui ma siia saabusin , ei rääkinud veel miski ta peatsest lõpust ja vääramatust mandumisest . </s> <s> Kuid ometi kandis linn juba siis eneses kasvajat , mis ta viimaks tappis . </s> <s> Läheneva surma eelaimus hõljus ta tänavate ja paleede kohal nagu vere ja hirmu lõhn lahinguvälja kohal . </s> <s> Olin ma ainus , kes seda haistis ? </s> </p>
<p> <s> Olen mõelnud , et kõige jaoks siin ilmas on Kõigekõrgema poolt antud oma aeg , koht , kestvus ja ülesanne . </s> <s> Vaid nii oskan ma enese jaoks seletada Poeetide Linna kadumist Unustuse kuningriiki . </s> </p>
<p> <s> Ja kuidas ma ka üritan , kui suuri jõupingutusi ma ka teen , ei suuda ma end kuidagi sundida loobumast igal päikesetõusul ja päikeseloojangul end süüdistamast : " Millist osa mängid selles kõiges sina , Oleewuow ? </s> <s> Oled sa Hävitaja või vaid Kohtuotsuse kuulutaja ? </s> <s> Oled sa Põhjus või Tagajärg ? " </s> </p>
<p> <s> Jah , vaid mina ja Muusade Torn oleme meenutamas linna kunagist suurust . </s> <s> Vaid meie kaks oleme veel elus . </s> </p>
<p> <s> Kui ma oleksin sunnitud oma lugu jutustama , alustaksin ma arvatavasti päevast , mil ma hakkasin kirjutama poeemi võimsa linna hukust . </s> <s> Kuigi " kirjutama " pole vast kõige õigem sõna . </s> <s> Seda võin ma enese kaitseks öelda . </s> </p>
<p> <s> Kõik riimid , kogu poeemi sisu , iga viimnegi tähemärk olid juba olemas . </s> <s> Selles senitundmatus ebamaises kohas , kuhu mul seni oli puudunud juurdepääs . </s> <s> Näis , justkui juhiks kellegi nähtamatu tahe mu erutusest värisevat kätt paberilehe kohal . </s> <s> Olin pigem vahendaja kui autor . </s> <s> Või tundus see mulle vaid nii ? </s> <s> Ei tea . </s> </p>
<p> <s> Vaevu kirjatöö lõpetanud , leidsin ma end juba Torni pikast kiviastmete reast üles jooksmas , komistades ja pimedana teed otsides , et poeemi esimene peatükk võimalikult kiirelt ette kanda . </s> <s> Milline innustus küll mu hinges tol korral valitses ! </s> </p>
<p> <s> Mu luuleridadel oli ennenägematu menu . </s> <s> Kogu linn , viimanegi selle elanik , alates kojamehest ja lõpetades surnumatjaga , lõpetasid oma igapäevase töö ja aplodeerisid mulle ennastunustavalt , kui viimne rida oli kõlanud . </s> <s> Pärast aastakümneid kestnud eksirännakuid olin saavutanud täiuse . </s> <s> Ent millise hinnaga ... </s> </p>
<p> <s> Ei , siis polnud mu hinges veel kahtlust . </s> <s> Olin liialt pimestatud oma edust ning kandsin iga päeva õhtul ette uue peatüki loost , mis jutustas surevast linnast . </s> <s> Kahtlused tulid hiljem . </s> <s> Siis kui ... mu lugu Tõeks muutus . </s> <s> Siis , kui ma hakkasin mõistma , millisest linnast mu lugu räägib . </s> </p>
<p> <s> Loomulikult ei mõistnud ma seda päevapealt . </s> <s> Oleks vale väita , et saabus hetk , mil ma ehmunult peast haarasin ja toimuvat mõistsin . </s> <s> Seda hetke polnud . </s> <s> Olin loometööst liialt haaratud , et ümbritsevat maailma tähele panna . </s> </p>
<p> <s> Ometi hakkasin ajapikku märkama , et mu hingele armsa ning mindki armastava linna elanikkond on hakanud kiirelt kahanema . </s> <s> Tänavad ei olnud veel inimtühjad , kaugel sellest , kuid seal puudus ka tavapärane sagimine . </s> <s> Kõikjal hakkas silma süvenev korralagedus . </s> <s> Näis , ja seda ei väsinud ma ennast tüssates korrutamast , et linnavõimud on oma kohustused unustanud . </s> </p>
<p> <s> Jah , mina , Oleewuow , lugesin Poeetide Linnale õhtu õhtu järel ette surmaotsust , mis timukas Aja poolt vääramatult täide viidi . </s> <s> Punkt punkti ja riim riimi haaval . </s> <s> Sihikindlalt ning ettemääratult . </s> </p>
<p> <s> Päevast , mil mu kahtlused kivikindlaks veendumuseks muutusid , alustasin ma lootusetut võitlust iseenese vastu . </s> <s> Esmalt üritasin ma lugu muuta , talle õnnelikku lõppu anda , ent mu käed tõrkusid valetamast . </s> <s> Tundus , et nad ei kuulu enam mulle ... </s> </p>
<p> <s> Meeleheitesse sattununa jõin ma kuulille juurtest valmistatud uinutavat jooki ning magasin terve päeva . </s> <s> Oma õuduseks avastasin virgudes enese eest tiheda tekstiga täidetud paberilehe . </s> <s> Olin ka magades kirjutanud ! </s> </p>
<p> <s> Tappa ma end ei suutnud , kuigi proovisin . </s> <s> Olin elu külge klammerdudes liialt arg ettevõetut lõpuni viima . </s> <s> Olen seda ka praegu . </s> </p>
<p> <s> Saabus päev , mille tulekut olin kõige enam kartnud . </s> <s> Muusade Torni tõustes nägin enese ees surnud linna . </s> <s> Mu Sõnad olid Tõeks saanud . </s> <s> Olin üksi . </s> </p>
<p> <s> Lõpetanud viimase peatüki ettelugemise , nutsin ma kibedaid jõuetusepisaraid , kuni sõber Uni mind päästis . </s> <s> Hommikul ärgates istusin ma laua taha ja ... mu käsi alustas uut poeemi . </s> </p>
<p> <s> Nii on see kestnud juba kaua . </s> <s> Aastaid ! </s> <s> Olen kuulutanud hukku lugematutele linnadele kogu maailmakõiksuses . </s> <s> Usun , et kõik minu poolt ette loetud surmaotsused viiakse ka täide . </s> <s> Nüüd pole mul selles enam põhjust ega võimalustki kahelda . </s> <s> Mu ainsaks lohutuseks on , et hukkuvate linnade elanikud ei saa mind kuulda ... </s> </p>
<p> <s> Ma tean , et läheneb päev , mil ma kirjutan oma elu suurima töö - peatüki iseenda surmast , ja kellegi tundmatu käsi lisab selle viimase peatükina poeemile Poeetide Linna hävingust . </s> <s> See aeg on nüüd juba väga lähedal . </s> </p>
<p> <s> Seni aga tõusen ma igal õhtul Muusade Torni tippu , et esineda lagunevatele ehitistele , rohtukasvanud tänavatele , sinetavatele Kõrgmägedele ning neid õnnistavale päikeseloojangule . </s> </p>
<p> <s> Ma räägin neile lugu linnast , mis on määratud hävima , sest ... </s> </p>
<p> <s> ... kusagil tänagi kustuvad majakad </s> </p>
<p> <s> põrmu kui vaikides kukuvad hiiglased </s> </p>
<p> <s> kusagil hukkuvad kiljuvad kajakad </s> </p>
<p> <s> surevad ajatud väärtused viimased </s> </p>
<p> <s> kusagil voolavad tuhanded ojad </s> </p>
<p> <s> veri on punane aurav ja kuum </s> </p>
<p> <s> kusagil hukkuvad parimad pojad </s> </p>
<p> <s> sõnatust piinast on täidetud ruum </s> </p>
<p> <s> kusagil langevad tuhanded kindlused </s> </p>
<p> <s> kaetades tolmuga väsinud maa </s> </p>
<p> <s> kusagil mõrvatud saavad me vendlused </s> </p>
<p> <s> tuksuvast tundetult elutu saab ... </s> </p>
<p> <s> ... aeglaselt , piinarikkalt aeglaselt kustus Poeedi hääle kaja . </s> </p>
<p> <s> " On sul vastus Poeedi küsimusele ? " küsisin ma mõtlikult . </s> </p>
<p> <s> " Millisele neist ? " </s> </p>
<p> <s> " Sellele , kas ta oli Hävitaja või Kohtuotsuse kuulutaja , Põhjus või Tagajärg ? " </s> </p>
<p> <s> " Kardan , et mu vastus ei rahulda sind , " avameelitses Universumi Mõistus . </s> <s> " Ta oli mõlemat . </s> <s> Asi on selles , et ... </s> <s> Saatus pole sugugi nii lõplik , nagu me tihti arvame . </s> <s> Me ju rääkisime sellest juba . </s> </p>
<p> <s> Mitte miski pole lõplikult hukkumisele määratud või päästetud . </s> <s> Vähemalt mitte enne , kui pääsemine või hukkumine on aset leidnud . </s> <s> Ja mõnes aegruumi punktis pole isegi see lõplik . " </s> </p>
<p> <s> " Sa tahad öelda , et Poeetide Linna hukk sai Tõeks alles läbi Sõna ? " </s> </p>
<p> <s> " Jah . " </s> </p>
<p> <s> " See on omamoodi hirmus , " tunnistasin ma . </s> <s> " Sõna jõud ... </s> <s> Me manipuleerime päevast päeva võimsa relvaga , aimamata , mida me korda võime saata ! " </s> </p>
<p> <s> " Nii see on . </s> <s> Mäletad sa veel , mida ma ütlesin sulle uskumise ja mitteuskumise kohta ? </s> <s> Sama kehtib ka Sõna kohta . </s> <s> Ka Sõna võib olla Kõiksuse Looja ja Timukas . </s> <s> Uskumine või mitteuskumine tulevad hiljem . </s> <s> Kõigepealt on Sõna . </s> <s> Kirjanikud kasutavad seda ära . </s> <s> See , kas nad ka tegelikult Sõna loovad , või vaid vahendavad , polegi nii tähtis . </s> <s> See ei muuda midagi . </s> <s> Sest kõikide asjade alguses seisab ikkagi Sõna . " </s> </p>
<p> <s> Üritasin mõtteid koondada . </s> <s> See oli raske . </s> <s> Ehk olin omandanud liiga palju ja liiga kiiresti ? </s> </p>
<p> <s> " Sa ütlesid ennist , et on olemas lõpmatu hulk Tõdesid , lõputu hulk lugusid . </s> <s> Kas tõesti kõik on suhteline ? </s> <s> On siin ilmas midagi , mis on igas aegruumi punktis absoluutselt muutumatu ? " </s> </p>
<p> <s> Universumi Mõistus pugistas naerda . </s> </p>
<p> <s> " On küll , " vastas ta . </s> <s> " Mina olen . </s> <s> Ma eksisteerin väljaspool aega ja ruumi . </s> <s> Ma olen alati . </s> <s> Ma olen igal pool . </s> <s> Ma olen kõikides dimensioonides ja reaalsustes . </s> <s> Ma olen isegi seal , kust sa mind otsida ei oska - sinus eneses . </s> <s> Praegu ei mõista sa seda veel , aga varsti saad sa sellest aru , usu mind . " </s> </p>
<p> <s> " Seega oled sa absoluutne ? " pidasin ma vajalikuks täpsustada . </s> <s> " Ehk oled siis sina see , mida me Jumalaks kutsume . " </s> </p>
<p> <s> " Ei , " oli ta resoluutne . </s> <s> " Ära unusta , et me rääkisime juba sellest ! </s> <s> Jumal vajab eksisteerimiseks Usku . </s> <s> Minul pole seda vaja . " </s> </p>
<p> <s> Haarasin kätega peast . </s> <s> Oli see jultumus ? </s> <s> Või lihtsalt kiretu konstateering ? </s> <s> Miski siin ei klappinud . </s> <s> Üks väga oluline parameeter oli puudu ... </s> </p>
<p> <s> " Sa ütled , et ei muutu mitte kunagi . </s> <s> Kas see tähendab ka , et sa ei arene ? " </s> </p>
<p> <s> " Areng ? </s> <s> See eeldab tulevikku . </s> <s> Minul seda pole . " </s> </p>
<p> <s> " Sul pole tulevikku ? " see Universumi Mõistuse väide hirmutas mind . </s> <s> " Kuidas sa võid midagi sellist väita ? " </s> </p>
<p> <s> " Ma ju ütlesin , et eksisteerin väljaspool aega . </s> <s> Ma olen alati . </s> <s> Minu jaoks pole ei minevikku ega tulevikku , on vaid olevik , sest minu jaoks on avatud kogu aeg . </s> <s> Järelikult ei saa ma enam kuhugi areneda . </s> <s> Ma olen valmis , olen seda alati olnud ... " </s> </p>
<p> <s> Kas ma eksisin või kõlas ta hääles tõepoolest kurbus ? </s> </p>
<p> <s> Vahetasin teemat . </s> <s> Oli tunda , et ta ei soovi sellest enam rääkida . </s> </p>
<p> <s> " Sa oled mulle nüüd terve rea tagamõttega lugusid rääkinud . </s> <s> Räägi vahelduseks mõni lihtne lugu . " </s> </p>
<p> <s> " Olgu , ma räägin sulle kärbestest . " </s> </p>
<p> <s> " Kärbestest ? " </s> </p>
<p> <s> " Jah . </s> <s> Ma ei tea , kas see on just täpselt see , mida sa silmas pead , aga eks kuula ise ... " </s> </p>
<p> <s> ... trahter on avatud nagu alati . </s> <s> Astun sisse , noogutan tervituseks - ei , mitte kellelegi konkreetselt , vaid niisama , lihtsalt viisakusest , ning astun muusikaautomaadi juurde . </s> <s> Kärbsed sumisevad . </s> <s> Torkan mündi pilusse , virutan rusikaga vastu kasti vasakut külge , et aparaat selle korralikult alla neelaks ja vajutan umbropsu nupule . </s> <s> Ruumi täidab meloodia , mis oli kunagi väga populaarne . </s> <s> Millal see oli või mis looga täpsemalt tegu , ei suuda ma meenutada . </s> <s> Nagu paljusid muidki asju . </s> </p>
<p> <s> " Viski ! " hüüan baari poole , silmitsedes meest , kes istub leti ääres , pea kätele vajunud . </s> <s> Jah , pole neil nüüdisaja noortel seda vastupidavust , mis minusugustel vana kooli meestel . </s> <s> Õhtust õhtusse vedeleb ta siin , röötsakil leti najal nagu lastud vares . </s> </p>
<p> <s> Leti taga on endiselt vaikne . </s> <s> Kõik käib alla . </s> <s> Ka Bob ja tema teenindamiskultuur . </s> <s> Endistel aegadel poleks ta seda endale küll lubanud . </s> <s> Iseteenindamine . </s> <s> Jälle . </s> <s> Nagu igal õhtul . </s> <s> Sellest saadik kui ... </s> <s> Ei , ma ei mäleta , millest . </s> <s> Ma olen vahepeal liiga palju viskit joonud . </s> </p>
<p> <s> Ja need kärbsed ! </s> <s> Ka seda poleks Bob endale varem lubanud . </s> <s> Korralagedus ! </s> </p>
<p> <s> Kougin klaasist kärbsed välja , valan endale kahe sõrme jagu Johnnie Walkerit , võtan pudeli kaasa ja istun lauda . </s> <s> Mu igaõhtune kaaslane istub ja silmitses mind kalapilguga . </s> </p>
<p> <s> " Terekest ! " </s> </p>
<p> <s> Ta ei vasta . </s> <s> Sellepärast ta mulle meeldibki . </s> <s> Temaga oli hea rääkida - ta ei sega kunagi vahele . </s> </p>
<p> <s> Viskan viski hinge alla ja kordan seda , kuni keha täidab mõnus surin ja pea muutub meeldivalt tuimaks . </s> <s> Kuid mitte piisavalt . </s> <s> Kusagil kükitab endiselt teadmine , et miski on mäda . </s> <s> Ja aina mädamaks läheb . </s> <s> Kui ma vaid teaks , mis ... </s> <s> Igatahes pole elu varsti enam sittagi väärt , kui kõik samas vaimus jätkub . </s> </p>
<p> <s> " Sa ei usu ? </s> <s> Ei ? </s> <s> Kurat , mees , kas sa ei näe , kuidas kõik koost laguneb ? ! " </s> <s> Leian , et olen mõtiskluselt märkamatult kõnele üle läinud ja püüan nüüd oma mõttekäigu õigsust tuimale seltsilisele selgeks teha . </s> <s> " Te käite alla , te kõik ! </s> <s> Õhtust õhtusse konutate siin nagu ... nagu ... " </s> <s> Löön käega . </s> <s> " Teis pole enam elu , pole seda sädet , mis varemalt , enne seda ... </s> <s> Mida ? </s> <s> Kurat seda teab ! </s> <s> SEDA ! </s> <s> Oli see siis mis iganes ... " </s> </p>
<p> <s> Raisk ! </s> <s> Ta vaikib . </s> <s> Ta ei viitsi mulle isegi vastu vaielda ! </s> <s> Mul on õigus . </s> <s> Mina olen ainus , kes sellest kambast veel midagi väärt on . </s> <s> Kui ma ainult mäletaksin , millest see kõik algas ! </s> <s> Või millal ? </s> <s> Igatahes päevast , mil SEE juhtus ... </s> </p>
<p> <s> Põrgu ! </s> <s> Ma pole kindel , kas ma tahangi seda mäletada . </s> </p>
<p> <s> Kõik veereb allamäge . </s> <s> Isegi viskile on viimasel ajal mingi kummaline maik juurde siginenud . </s> <s> Ja veel need kärbsed ... </s> </p>
<p> <s> Ah , olgu ! </s> <s> Peaasi , et see aitab unustada ! </s> </p>
<p> <s> Rüüpan klaasi tühjaks ja avastan , et ka pudel on tühi . </s> </p>
<p> <s> " Teil pole vähimatki lootust ! " röögatan lauanaabrile , kes mulle häirimatult vastu jõllitab . </s> <s> " Vaata seda kuradi kaltsakat , kes seal nurgas laua all vedeleb ! </s> <s> Vaata-vaata ! " </s> <s> Virutan tühjakssaanud pudeli lamaja poole . </s> <s> Mööda ! </s> <s> Nagu alati ! </s> <s> " Temaga on lõpp ! </s> <s> Nagu sinugagi ! </s> <s> Teie kõigiga on lõpp ! " </s> </p>
<p> <s> Ta ei vaevu peadki pöörama . </s> <s> Ta hakkab mulle juba närvidele käima . </s> <s> Pealegi - ta kaenlaaugud haisevad . </s> <s> Või on need ta jalad . </s> <s> Või mõlemad . </s> <s> Igatahes haiseb ta vastikult . </s> <s> Mul saab kõrini . </s> <s> Tooli ümber ajades tõusen ma püsti . </s> </p>
<p> <s> " Ma lahkun ! " </s> </p>
<p> <s> Ta ei tee väljagi . </s> <s> Muide , ka keegi teine mitte . </s> <s> Muusikaautomaat on ammu vaikinud , ja kurat temaga . </s> <s> Ei taha , pole vajagi . </s> <s> Laulan ise , kui tarvis ! </s> <s> Kui tarvis , ei laula ! </s> </p>
<p> <s> Hetkeks käib kõik ringi , siis asub põrand oma kohale ja ma leian väljapääsu üles . </s> </p>
<p> <s> " Pane minu arvele ! " hõikan Bobi saabastes jalgadele , mis leti tagant paistavad ja tuigun välja , värskesse õhku . </s> <s> Hingan sügavalt sisse ja ... hakkan oksele . </s> </p>
<p> <s> Kuradi tõhk ! </s> <s> Vähe sellest , et ta kõrtsis õhu oma haisvate jalgadega ära on rikkunud , terve see neetud linn lehkab ! </s> <s> Ja kärbsed muudkui sumisevad ... </s> </p>
<p> <s> ... ma kardan , et see polnud siiski päris see ... " pomises Universumi Mõistus . </s> </p>
<p> <s> " Võin ma vahepeal midagi küsida ? " katkestasin ma teda . </s> </p>
<p> <s> " Loomulikult ! " </s> </p>
<p> <s> " On sel mingit tähtsust , mis järjekorras sa mulle neid lugusid räägid ? " </s> </p>
<p> <s> " Ei , loomulikult mitte , " oli ta üllatunud . </s> <s> " Ma oleksin võinud neid sulle hoopis teises järjestuses rääkida , ja tulemus oleks ikka sama . </s> <s> Kui sa seda veel märganud pole , siis on mu lood enamasti mitmetasandilised . </s> <s> Nad sisaldavad erinevaid märksõnu . " </s> </p>
<p> <s> " Nii et ühe ja sama looga võiks illustreerida mitut erinevat teemat , mida me käsitlenud oleme ? " kontrollisin kindluse mõttes üle . </s> </p>
<p> <s> " Jah , seda võib ka nii öelda . </s> <s> Ära unusta , et maailm pole must-valge . </s> <s> Kõik on kõigega seotud . " </s> </p>
<p> <s> Midagi taolist olingi ma , tõtt-öelda , oodanud . </s> </p>
<p> <s> Universumi Mõistus vaikis viivu . </s> </p>
<p> <s> " Tahtsin sulle midagi rääkida , " pomises ta lõpuks , " kuid mida .. ? </s> <s> Kuid lõppude lõpuks polegi see oluline , " elavnes ta siis . </s> <s> " Kõik on kõigega seotud , nagu ma juba ütlesin , nii et sama hästi võid sa hoopis järgnevat lugu kuulata ... " </s> </p>
<p> <s> ... ma teadsin kohe , et see on lootusetu juhtum . </s> <s> Esimesest pilgust . </s> </p>
<p> <s> Kuidas võib küll olla nii rumal ja siseneda sellise kiirusega planeedi atmosfääri ning seda niisuguses raudkarbis ? </s> <s> Loomulikult ei lõpe see hästi . </s> <s> Lõppude lõpuks on ju olemas Ojho vaba langemise kiirenduse seadus ja puha ... </s> <s> Sama hästi võiks pea songgroggi avatud lõugade vahele toppida . </s> <s> Surm nii või teisiti ! </s> </p>
<p> <s> Tänu kõigekõrgemale , et mul juhtus pisut gerepit kaasas olema . </s> <s> Sain selle abil olendi elutuna tunduva keha raudkarbist kenasti kätte . </s> <s> Ilus vaatepilt see just ei olnud , seda võin küll tunnistada . </s> </p>
<p> <s> Olgu kohe öeldud , et nii kummalist olendit pole ma terve oma pika ning auväärse elu jooksul näinud . </s> <s> Ka pole ma säärasest eluvormist kuulnud ega lugenud ta kohta teaduslikest väljaannetest nagu Kõige Kõiksuse Loomad või Lugemist Tõsisele Ravitsejale . </s> </p>
<p> <s> Ehk oleks kõik siiski õnnelikult lõppenud , kui mul oleks avanenud võimalus mõne spetsialistiga konsulteerida . </s> <s> Antud juhul polnud see aga üldse mitte võimalik . </s> <s> Olin ju puhkusele suundudes oma traadita obredori meelega koju jätnud , et keegi mu puhkusemõnusid rikkuda ei saaks . </s> </p>
<p> <s> Kohe kui ma kõnealuse olendi raudkastist kätte olin saanud , nägin , et tegemist on väga raske juhtumiga . </s> <s> Tegelikult ma juba teadsin , et juhtum on lootusetu . </s> <s> Ent olles andnud Pyntapynta ravitsejavande , oli mu ülesanne teha kõik võimalik tolle tundmatu eluvormi esindaja päästmiseks . </s> <s> Kõik võimalik ja enamgi veel . </s> </p>
<p> <s> Minu poolt leitud olend oli umbes neli weltti pikk ning tal olid kaks ala- ja kaks ülajäset , mis mõlemad lõppesid kummaliste piklike moodustistega , mille ülesannet ma siiani mõista ei suuda . </s> <s> Kere ülaosas asetses kummaline punn , millel avastasin mitmed sisemusse suunduvad avad . </s> <s> Isendi nahk oli peaaegu täiesti kuiv ja haiglasliku kollakaspruunika tooniga , mis mind loomulikult äärmiselt murelikuks muutis . </s> </p>
<p> <s> Oli selge , et olend on väga raskes seisus ja ma olen teda kohe-kohe kaotamas . </s> <s> Juba esmasel läbivaatusel avastasin kohkumusega , et ta keha erinevates piirkondades , põhiliselt ülalpool mainitud punnil asetsevad avad olid ühenduses ta siseelunditega . </s> <s> Seega olid ta elutähtsad organid allutatud hapniku toksilisele mõjule ! </s> <s> Ülimalt kummaline , et ta niigi kaua vastu oli pidanud ! </s> </p>
<p> <s> Teades , et iga järgnev quint viib mu taevast kukkunud patsienti surmale lähemale , alustasin ma kohe elementaarsete esmaabivõtetega . </s> <s> Käepäraste vahenditega sulgesin kõik olendi kehal paiknevad avad , et lõpetada mürgise hapniku juurdepääs ta siseelunditele . </s> <s> Viimase abinõuna katsin kogu ta keha õhukindla soolimaga , eeskätt selleks , et hapnik ka silmale nähtamatute kanalite kaudu liikvele ei pääseks . </s> </p>
<p> <s> Oijah , see oli juba algusest peale lootusetu juhtum . </s> <s> Täiesti lootusetu . </s> <s> Tegelikult ma ju teadsin seda kohe . </s> <s> Esimesest silmapilgust . </s> </p>
<p> <s> Kõigele vaatamata näisid mu esmaabivõtted esialgu mõjuvat . </s> <s> Olendi jäsemed ja kogu ta keha hakkasid kramplikult liikuma ning ta nahk omandas kiirelt terve sinaka tooni . </s> </p>
<p> <s> Iga vähegi haritud ravitseja teab , et taoliste märkide ilmnedes võib oodata ükskõik mida . </s> <s> Isegi võimatuna tunduvat lõplikku paranemist . </s> </p>
<p> <s> Valmistusin juba imet tunnistama , kui ta ühel hetkel lihtsalt liikumatuks jäi . </s> <s> Ausalt öeldes , mul pole häbi seda tunnistada , kahtlustasin ma hetkeks , et see olend töötab mõne mulle tundmatu jõuallika abil , mis nüüd tühjaks oli saanud . </s> <s> Lähem vaatlus kummutas siiski selle versiooni . </s> </p>
<p> <s> Pannes ametlikku diagnoosi polnud mul vajadust kahelda - surm elutähtsate organite allumise tõttu hapniku lagundavale toimele . </s> <s> Punkt . </s> <s> Kuupäev . </s> <s> Kellaaeg . </s> <s> Allkiri . </s> </p>
<p> <s> Vähemalt tegin ma kõik , mis minu võimuses . </s> <s> Tegin veel rohkemgi . </s> <s> Ent , nagu ma juba ütlesin , teadsin esimesest pilgust , et see on lootusetu juhtum . </s> <s> Täiesti lootusetu ... </s> </p>
<p> <s> ... sa oled nüüd mulle päris palju lugusid jutustanud ja mulle tundub , et ... " alustasin ma kõhklevalt . </s> </p>
<p> <s> " Jah ? " õhutas ta mind rääkima . </s> </p>
<p> <s> " Mulle tundub , et nende olemisel , kellest sa mulle rääkinud oled , oli mingi mõte ... " </s> </p>
<p> <s> " Kas oli ? </s> <s> Või arvasid nad ise , et oli ? " </s> </p>
<p> <s> " On sellel siis mingit vahet ? " </s> </p>
<p> <s> " Kas pole ? " päris ta omakorda . </s> <s> " Olemise muster on hõlmamatu , see on nii suur , et paratamatult näevad kõik sellest vaid tähtsusetut osakest . </s> <s> Kas sa ei arva , et kui Küsimuste Küsimuse vastus oleks niisama lihtne kui nelikümmend kaks , kui Olemise Mõte oleks sama selge , siis oleks see juba ammu avastatud ? " </s> </p>
<p> <s> " Küllap vist , " olin sunnitud nõustuma . </s> </p>
<p> <s> " Nii et sa oled nõus , et elu mõte ei pruugi veel olla Olemise Mõte ? " </s> </p>
<p> <s> " Pea nüüd hoogu , seda pole ma öelnud ! " protesteerisin ma . </s> <s> " Ma pean seda väidet pisut analüüsima . " </s> </p>
<p> <s> " Tee seda ! " nõustus ta . </s> <s> " Ja mina jutustan sulle seni järgmise loo ... " </s> </p>
<p> <s> ... tolm matab hinge ; päike põletab halastamatult . </s> </p>
<p> <s> Kükitan punkri nurga juures ja vaatan Poissi , kes istub , selg vastu seina ja hoiab oma soolikaid süles . </s> </p>
<p> <s> Kogu rühmast oleme elus vaid meie kaks . </s> <s> Elus ! </s> <s> Jälgin , kuidas elu Poisist iga hingetõmbega välja voolab . </s> </p>
<p> <s> " Juua ! " kähistab ta korraga ja avab silmad . </s> <s> Ulatan talle välipudeli tilga leige sogase vedelikuga ning pööran pea kõrvale , suutmata talle otsa vaadata . </s> <s> Jumal küll , ta on ju veel täitsa laps ! </s> </p>
<p> <s> " Strenton ! " ägab ta ning surub sõrmed mu käsivarde . </s> <s> " Ma suren , eks ? " </s> </p>
<p> <s> " Lollus ! " sõnan ma . </s> <s> " Sa ei sure . " </s> </p>
<p> <s> Ma valetan . </s> </p>
<p> <s> Ta teab seda . </s> </p>
<p> <s> Ja naeratab . </s> </p>
<p> <s> Ning sureb . </s> </p>
<p> <s> Naeratades . </s> </p>
<p> <s> Vannun . </s> <s> Kõik teised on jäänud sellesse kivisesse kuumavasse lõksu . </s> <s> Nüüd siis ka tema . </s> <s> Ja mille nimel ? </s> <s> See oli algusest peale võõras sõda . </s> <s> Meid heideti siia , sellele neetud planetoidile , et me võimalikud komandopunktid kahjutuks teeksime , kuid see , mis meid ootas , oli põrgu . </s> <s> Ja need , kes meid siia saatsid , teadsid seda . </s> </p>
<p> <s> Vastane oli oodanud tervet eskaadrit , mitte väikest rühma . </s> <s> Nad olid oodanud eskaadrit , et see hävitada , tuli aga käputäis mehi , kes hävitas hoopis nende hoolikalt ettevalmistatud surmamasina . </s> </p>
<p> <s> Nad ... </s> <s> Ma muigan kõveralt . </s> <s> Tegelikult polnud siin kedagi . </s> <s> Oli vaid planetoid , mis oli täis pikitud termopomme , elektroonilisi juhtimiskeskusi , liikumisdetektoriga hävitajaid ja muud kribu-krabu . </s> </p>
<p> <s> Oleksin ma vaid teadnud , et need poisid pole korralikku väljaõpet saanud ! </s> <s> Ja need pasapead admiraliteedist julgesid väita vastupidist ! </s> </p>
<p> <s> " Meie parimad mehed , mister Brend , " ütlesid nad . </s> <s> Perset ! </s> <s> Kui ma praegu mõne neist rasvanägudest kätte saaksin ! </s> </p>
<p> <s> Hiiglaslik vari katab päikese . </s> </p>
<p> <s> Viskun punkri nurga taha . </s> </p>
<p> <s> See on ristleja . </s> <s> Admirali enese eraldusmärkidega laev libiseb majesteetlikult üle kivikaose ja maandub taamal . </s> </p>
<p> <s> Uskumatu ! </s> <s> Neil jätkub jultumust tulla siia pärast seda , kui nad on meid surma saatnud . </s> <s> Nad tulevad , et tähistada võitu , nende võitu , ja kinnitada oma mundritele veel mõned ordenid . </s> <s> Nad on kindlad , et me oleme surnud . </s> </p>
<p> <s> Eksite , härrased ! </s> <s> Siin ootab teid ebameeldiv üllatus ! </s> </p>
<p> <s> Te ei näinud seda , mida mina nägin sureva Poisi silmades . </s> <s> Te ei näinud , kuid ma kavatsen seda teile näidata ! </s> </p>
<p> <s> Ma kummardun ja võtan Poisi kõrvalt tema plasmapõleti . </s> <s> Võibolla on see tõesti viimane lahing , nagu te mulle enne operatsiooni algust kinnitasite . </s> <s> Võib-olla . </s> <s> Kuid see lahing pole veel lõppenud ! </s> </p>
<p> <s> Tõmban kaitseriivi maha ja hakkan läbi väreleva õhu sinnapoole astuma , kus kõrgub laeva hõbedane kere . </s> </p>
<p> <s> Poiss istub , selg vastu seina toetatud ning naeratab mulle järele ... </s> </p>
<p> <s> ... kas siin ilmas on tõesti ülekohus ülekaalus või valid sa lihtsalt selliseid lugusid ? " </s> </p>
<p> <s> " See on huvitav küsimus , " vastas Universumi Mõistus mõtlikult . </s> <s> " Ma ei ütleks , et ma valin neid . </s> <s> Tõepoolest ... </s> <s> Huvitav . </s> <s> Ma arvan , et läbi kannatuste on lihtsam su Suurele Küsimusele vastust leida . " </s> </p>
<p> <s> " Miks ? " </s> </p>
<p> <s> " Kannatustel on omamoodi võime kõike , mida me tunneme , võimendada . </s> <s> Oled sa sellega nõus ? " </s> </p>
<p> <s> " Jah , olen , " vastasin ma pärast põgusat mõtlemist . </s> </p>
<p> <s> " Ehk seepärast ma valingi just nimelt selliseid lugusid , mis sulle ... haiget teevad . </s> <s> Soovid sa , et ma sind säästaksin ? </s> <s> Vahetan ehk teemat ? " </s> </p>
<p> <s> " Ei , praegu veel mitte . " </s> </p>
<p> <s> Tegelikult oli tal õigus ja ma teadsin seda . </s> </p>
<p> <s> " See viimane lugu ... " </s> </p>
<p> <s> " Jah ? " tundis ta huvi . </s> <s> " Mis sellega oli . " </s> </p>
<p> <s> " Kas kellegi tapmine võib tõepoolest teatud tingimustel õigustatud olla ? </s> <s> On's olemas kas või üks vääriline põhjus kellegi elutee lõpetamiseks ? " </s> </p>
<p> <s> " Seda ei oska ma sulle öelda , " tunnistas Universumi Mõistus . </s> <s> " Ma ju ütlesin , et ma pole Jumal . </s> <s> Pole kunagi olnud . </s> <s> Ja ei saa temaks kunagi . </s> <s> Ma ei ole kohtumõistja . " </s> </p>
<p> <s> " Jumal ? " </s> <s> Ma pidin pingutama , et ennast ületada . " </s> <s> Sa tahtsid öelda ... surelik ? " </s> </p>
<p> <s> " Jah , kui see sulle nii paremini sobib , " naeris ta vaikselt . </s> <s> " Muide , tapmisest rääkides ... </s> <s> On olemas maailmu , kus mõrv ja ülekohus on ainus viis ellujäämiseks . </s> <s> Iga päev ja iga tund . </s> <s> Neis ilmades on eksisteerimise eelduseks pidev ja halastamatu võitlus . </s> <s> Aga sa ei pidanud vist mitte seda silmas ? " </s> </p>
<p> <s> " Ei . </s> <s> Mitte seda , " olin ma nõus . </s> </p>
<p> <s> " Hästi , " sõnas ta . </s> <s> " Ma ei suuda sulle vastust anda , ent ma võin sulle paar lugu rääkida ... " </s> </p>
<p> <s> ... mu käed on kaetud verega . </s> </p>
<p> <s> Ja see veri ei kao ka siis , kui ma seda kristallselge allikaveega maha üritan pesta . </s> <s> Ei kao ka siis , kui ma oma tegusid kogu hingest unustada üritan või neid jõuetute põhjendustega toidan . </s> <s> See veri on tunginud läbi mu naha ning imbunud kuni mu hinge sügavamate soppideni . </s> <s> Saanud minuga üheks ... </s> </p>
<p> <s> Nad kutsuvad mind Vaigistajaks , kuid tegelikult olen ma mõrvar . </s> <s> Olen Valitsuse räpaste surmaotsuste elluviija , musta töö tegija . </s> <s> Ma olen põlastusväärseim kõigist , keda ma kunagi tundnud , kohanud või ... tapnud olen . </s> <s> Oh Jumal , kuidas ma küll ennast jälestan ! </s> </p>
<p> <s> Kõik sinu teod on õiglased - sa tegutsed õige eesmärgi nimel ja õigel poolel , ütlesid nad mind teele saates . </s> </p>
<p> <s> Vaigistades ühe mõrtsuka , hoiad sa ära sadade või koguni tuhandete süütute huku , kinnitasid nad mulle relva pihku surudes . </s> </p>
<p> <s> Pisut üle kolmesaja missiooni . </s> </p>
<p> <s> Pisut üle kolmesaja eduka missiooni . </s> </p>
<p> <s> Kes olid nemad otsustama Elu ja Surma üle ? </s> <s> Milline jultumus võib valitseda nende hingedes , kes võtavad enesele Jumala ainuõiguse kellegi elutee lõpetada ? </s> <s> Ja millist jultumust peab nõudma valmisolek sekkuda Aja pühasse kulgu ? </s> </p>
<p> <s> Jah , just nimelt Aja pühasse kulgu . </s> <s> Mind saadeti korrigeerima veel sündimata vigasid , hoidma ära sündmusi , mis polnud veel aset leidnud . </s> <s> Minu ülesandeks oli vaigistada tulevaste sündmuste algpõhjus - tappa inimene , kes lükkab ümber esimese doominokivikese põhjuste ja tagajärgede ahelas . </s> </p>
<p> <s> Ka minu suhtes sooritasid nad kuriteo , mida ma neile kunagi andestada ei suuda . </s> <s> Pärast iga missiooni pühiti mu arvutikettana avatud aju mälestustest tühjaks ning talletati need hoolikalt Valitsuse mahukasse andmebaasi . </s> </p>
<p> <s> See on mu ainus vabandus . </s> <s> Et ma ei mäletanud . </s> <s> Et mul puudus võimalus kõrvutada , võrrelda ja andmete analüüsi teostada . </s> <s> Puudus võimalus juurelda . </s> <s> Puudus võimalus ... mõtelda . </s> </p>
<p> <s> Ma olin ideaalne tapamasin Valitsuse arsenalis , kes teadis ja mäletas vaid seda , kuidas tulistada , kägistada , puua ja uputada ; kuidas tappa . </s> <s> Mitte mingeid emotsioone ega mälestusi , neid meele ohtlikke kõrvalprodukte . </s> <s> Vaid kõige vajalikum ... </s> </p>
<p> <s> Siis saabus aeg , kus ma muutusin kasutuks . </s> <s> On üldteada , et iga olendi aju kasutab vaid väikest osa oma võimsusest , oma kapatsiteedist . </s> <s> Ent nii uskumatu kui see ka ei tundu , on ka temal ometi oma limiit . </s> <s> Aju on kui näiliselt põhjatu anum , mis siiski ühel hetkel täis võib saada . </s> </p>
<p> <s> Ent need , mis aju mahtu enim täidavad , pole mitte mõtted , mälestused ega tunded . </s> <s> Sugugi mitte . </s> <s> Ainsaks aju jaoks tõsiselt võetavaks ühikuks on reaalsused . </s> </p>
<p> <s> Meie kõigi jaoks valitseb siin ilmas vaid üks reaalsus - see , milles me oleme üles kasvanud , milles me elame ja sureme . </s> <s> See ainus , ainuvõimalik ja õige reaalsus , mida mina üle kolmesaja korra muutnud olen . </s> </p>
<p> <s> Vaid ajarändur säilitab endas mälestuse eelmisest reaalsusest - sellest , mida ta oma teoga muutis . </s> <s> Ja nii kuhjuvad ta ajus kõik need nüüd juba olematud reaalsused oma arvukate olematuste ning déją vu'dega , mis kas olid , on või tulevad . </s> <s> Või siis mitte ... </s> </p>
<p> <s> Loomulikult teadis Valitsus seda kõike . </s> <s> Kuid Valitsuse kõrgelt haritud spetsialistid ei teadnud , et isegi siis , kui ajaränduri mälust kõik mälestused kaotada , jääb alles see koht , kuhu nad kuuluma peaksid . </s> <s> Justkui tühi üürikorter , mis truult oma asukat ootama jääb . </s> <s> Hõivatud ala , kuhu miski muu enam ei mahu . </s> </p>
<p> <s> Minu aju sai täis pärast enam kui kolmesadat edukat missiooni . </s> <s> Iga järgnev missioon oleks enesega toonud võimaluse , et ma ei ela seda üle ning lähen hulluks või suren ajuverejooksu tagajärjel seal , kus ma seda teha ei tohiks - minevikus . </s> <s> Suren enne , kui oma ülesande täidan . </s> </p>
<p> <s> Just viimane seik oli nende jaoks oluline . </s> <s> Mitte hirm kaotada oma tapamasinat - see oli alati asendatav . </s> <s> Mitte kartus mu elu ja tervise pärast . </s> </p>
<p> <s> Oleks olnud loogiline eeldada , et ma olen neile liialt ohtlik , et mind ellu jätta . </s> <s> Kuid nad ei lubanud mul väärikalt ja kiirelt surra , kaugel sellest . </s> <s> Nad ilmutasid tõelist sadistlikku asjatundlikkust ja andsid mulle tagasi mu mälestused . </s> <s> Et mind uurida ja tagajärgi vaadelda . </s> </p>
<p> <s> Sellega tegid nad oma suurima vea . </s> <s> Tunnistan ausalt , et mul polnud kerge hullumeelsusest hoiduda . </s> <s> Palju kordi vaakusin ma sel kitsal piiril , mis kainet mõistust meeltesegadusest eraldab , kuid ma väljusin ka sellest lahingust võitjana . </s> </p>
<p> <s> Tõepoolest - pole suuremat karistust , kui istuda ühes ruumis oma taasavastatud mälestuste ja taassündinud südametunnistusega . </s> <s> See on suurim taak , mida üks mõtlev olend eneses kanda võib . </s> </p>
<p> <s> Nüüd ma mäletan . </s> <s> Kõiki neid hällis kiikuvaid sülelapsi , kelle pea ma kuiva raksatusega purustasin , et tillukesest kolbast väljavoolav ajuollus tagaks eduka vaigistamise . </s> <s> Ja kõiki neid rasedaid naisi , kelle ma tundetult tapsin , et nad kunagi oma järglasi ilmale ei tooks . </s> <s> Ja kõiki ... </s> </p>
<p> <s> Ma olen teinud palju halba ja nüüd on käes aeg oma veretööd heastada . </s> </p>
<p> <s> Ma ei otsi lunastust , kui enesele Ajaruumi teed rajan . </s> <s> Ma ei põgene oma tegude eest , kui ma enese järel ajakapsli luugi sulen . </s> <s> Ma ei ihka vabadust , kui ma tablool vajaliku numbrikombinatsiooni valin ja minevikku kihutan . </s> </p>
<p> <s> Ma lähen minevikku , et kohtuda iseendaga enne seda , kui Valitsus mind oma teenistusse värbab . </s> <s> Ja hetkel , mil ma relva tõstan ja ennast tapan , muudan ma olematuks kõik need hirmsad teod , mida mu noorem mina tulevikus sooritab . </s> </p>
<p> <s> Seni aga istun ma suletud ustega väikeses ruumis ja vaatan oma verega kaetud käsi . </s> </p>
<p> <s> See veri ei kao ka siis , kui ma seda kristallselge allikaveega maha üritan pesta . </s> <s> Ei kao ka siis , kui ... </s> </p>
<p> <s> ... ütleme tinglikult , et see oli lugu Mõttest , " sõnas Universumi Mõistus . </s> <s> " Järgmine võiks sel juhul olla Mõttetusest ... " </s> </p>
<p> <s> ... nõjatun vastu külma kiviseina ja kuulan huviga , kuidas plasmalaengud mu ümber inimliha otsides pettunult õhku augustavad . </s> <s> Agentuuri vennad ei hoia laskemoona kokku - lärm on kõrvulukustav . </s> <s> Naeran kõlavalt , et neid veelgi enam endast välja viia . </s> <s> Ma tean , et nad kuulevad seda . </s> </p>
<p> <s> " Tule välja ! " hüüab keegi . </s> <s> " Me oleme su ümber piiranud . </s> <s> Hoiame hea tüki aega kokku . </s> <s> Ja laskemoona . " </s> </p>
<p> <s> Peilin satiskänneriga saatja asukoha välja ja saadan oma vastuse nõrga sahinaga teele . </s> <s> Läbirääkija lahustub kõlava pauguga peotäieks molekulideks . </s> <s> Vaenlase positsioonilt kostab surmakarjeid ja roppu vandumist . </s> </p>
<p> <s> Vahetan roomates asukohta , sest minimürsu start tekitas avastatava soojusjälje . </s> <s> Hetk hiljem muutubki mu endine peidupaik tuldsülgavaks lõksuks . </s> </p>
<p> <s> Ma ei tea täpselt , palju neid veel on . </s> </p>
<p> <s> Mõni üksik . </s> <s> Paarkümmend . </s> <s> Sada . </s> </p>
<p> <s> Võimalik . </s> <s> Ent mitte oluline . </s> </p>
<p> <s> Seni , kui Agentuuri väed kogemusteta poisikestest koosnevad , pole nende arvul vähimatki tähtsust . </s> <s> Ma ei lasku enam ammu asjatutesse mõtisklustesse elu väärtusest ja sellest , et igaüks neist on kellegi poeg , sugulane või isa . </s> <s> Nad on vaenlased , ega vääri vähimatki halastust . </s> </p>
<p> <s> Agentuuri mehed on vallutajad , kes tulevad , et tappa , rüüstata ja anastada . </s> <s> Enamik neist pärineb Vanalt Maalt , mis asub Suure Galaktika teises otsas . </s> <s> Tegelikult pärinen ma ise ka sealt , kuigi võitlen teisel poolel . </s> <s> Liidu poolel , mis sõdib õiglase eesmärgi nimel vaenlase ülekaalukate vägede vastu . </s> </p>
<p> <s> Ma olen kogu elu sõdinud - see on ainus , mida ma teha oskan . </s> <s> Ma kannan mälestustes lahinguid Vanal Maal ja selle kaaslastel , võitlusi planeetidel , mida katsid tohutud vihmametsad ja maailmaookean , surmaheitlusi planeetidel , mille nimegi ma ei tea . </s> <s> Nüüd võitlen ma siin , olles viimane rindepiir kohaliku , valdavalt farmeritest koosneva elanikkonna ja julma vaenlase vahel . </s> </p>
<p> <s> Plasmalaengud mu pea kohal jätkavad surmatantsu . </s> </p>
<p> <s> " Räägi ! " oli kapten Yakada lakooniline . </s> </p>
<p> <s> " Kaotasime veel kolm meest , " kaprali hääl oli väsinud . </s> <s> " Derrick ja Xweb jäid mürsu alla ja Quint astus lasermiinile . " </s> </p>
<p> <s> " Kurat küll ! </s> <s> Miks me teda lukustada ei saa ? " </s> </p>
<p> <s> " Tal on arvatavasti personaalne kaitseväli . </s> <s> Keegi ei tea , millega ta seda toidab , ent see töötab siiani tõrgeteta . </s> <s> Ja ma arvan , et ta on ... " </s> </p>
<p> <s> " Küber ? " </s> </p>
<p> <s> Kapral noogutas vaikides . </s> </p>
<p> <s> Yakada vandus . </s> <s> Nad olid end siin sektoris kenasti sisse seadnud . </s> <s> Eriti pärast seda , kui põhijõud Zhezhe sillal läbi olid murdnud . </s> <s> Nüüd aga takistas nende edasiliikumist üksainus liidu poolt kõrgtehnoloogilisi nublasid täisistutatud lurjus , kes neid ükshaaval maha nottis . </s> </p>
<p> <s> Milline jultumus võib küll valitseda sõduri hinges , kes liitub vägedega , mille ainsaks ülesandeks on võõra planeedi anastamine ? </s> <s> Yakada oli palju kuulnud Liidu sõdurite hirmutegudest - nad olid jätised , kes ei pidanud midagi pühaks . </s> <s> Umbrohi , mis vääris vaid lõplikku väljarookimist . </s> </p>
<p> <s> " Räägi ülemise korrusega , " käskis ta pärast hetkelist kõhklust . </s> <s> " Anna neile koordinaadid - las nad põletavad ta orbiidilt tuhaks . </s> <s> Ja anna käsk taktikaliseks taganemiseks . " </s> </p>
<p> <s> Ta istus kõrvetavpunasele liivale ja mõtles , mille põrgu pärast ta seda kõike üldse teeb . </s> <s> Siis meenus talle , kuidas pärast järjekordse küla vabastamist kõik selle elanikud Agentuuri lippe lehvitades neid tänama olid tulnud . </s> <s> Üks väike tüdruk oli talle isegi kimbu lilli ulatanud . </s> <s> Neid võeti kõikjal vastu kui kangelasi , vabastajaid . </s> </p>
<p> <s> Jah , see tasus kuhjaga kõik kannatused . </s> </p>
<p> <s> Kuulatan tähelepanelikult . </s> <s> Seda , mida otsekui nõiaväel tekkinud vaikus tähendab , mõistan aga alles siis , kui on juba peaaegu liiga hilja . </s> <s> Süda rinnus pekslemas , torman oma peidukohast eemale . </s> <s> Õnneks on kaitseväljas veel piisavalt jõudu , et mu manöövrit elektroonikale nähtamatuks muuta . </s> </p>
<p> <s> Kusagilt kõrgustest kostub valjenevat kiunumist . </s> <s> Viskan jooksult enese ette kaevuri , mis kaljusesse pinnasesse süvendi uuristab . </s> <s> Viskun sinna sisse ja aktiveerin kõik kaitsevälja kolm astet . </s> <s> Silmapilk hiljem muutub maailm leegitsevaks põrguks . </s> </p>
<p> <s> Planeedi orbiidil paiknevad Agentuuri põrguinglid kõrvetavad sektorit laserkiirtega ja saadavad alla trinapalmi , mis ereda leegiga põledes kõik elava ja elutu teelt hävitab . </s> <s> Õhk täitub tugeva tulise kõrbelõhnaga , mis kopsudesse sattudes spasme tekitab . </s> </p>
<p> <s> Vaid nädal tagasi sattus mu eliitsalk samasuguse rünnaku ohvriks . </s> <s> Kõik mu kakskümmend kaaslast said surma ja vaid mina pääsesin õnneliku juhuse läbi . </s> <s> On hetki , mil ma soovin , et oleksin koos oma sõpradega hukkunud . </s> <s> Nii piinav on kaotusevalu , mis hinge raevu ja vihkamist külvab . </s> </p>
<p> <s> Tean , et otsetabamuse korral ei aita mind ka kaasaskantav reaktor . </s> <s> Sulen silmad ja palvetan . </s> </p>
<p> <s> " Paistab , et me saime ta kätte , " ütles kapten Yakada , kui oli keskendunult paar minutit soojusradarit uurinud . </s> <s> " Kutsu mehed kokku . </s> <s> Liigume ahelikuna . " </s> </p>
<p> <s> Kuus väsinud ja tolmust sõdurit tõusid kaevikutest ning järgnesid oma juhile . </s> <s> See oli kõik , mis rühmast järele oli jäänud . </s> <s> Ta oli nädala jooksul kaotanud viiskümmend meest surnuna ja neli haavatuna . </s> <s> Kõik nad olid olnud vaevalt täisealised . </s> </p>
<p> <s> Yakada mõtles murelikult , et kaotused lähevad aina suuremaks . </s> <s> Kõlakate kohaselt oli Agentuur üheksa standardkuu jooksul , mis see sõda oli kestnud , kaotanud peaaegu pool miljardit sõdurit . </s> <s> See oli kohutavalt suur arv . </s> <s> Kohutavalt suur . </s> </p>
<p> <s> Iga päev maandusid komandopunkti uued hävitajad , mis vägedele täiendust tõid . </s> <s> Uued tulijad olid aina nooremad ja kogenematumad ning nad ei teadnud , milline põrgu neid ees ootab . </s> <s> Yakada-sugused veteranid olid muutunud hinnatud harulduseks , kuid isegi nende kogemused ei suutnud kaotusi vähendada . </s> <s> Sõda oli julmem kui kunagi varem . </s> <s> Sõda oli muutunud äärmiselt efektiivseks . </s> </p>
<p> <s> Yakada uuris tähelepanelikult ümbrust . </s> <s> Hävitajad olid oma töö korralikult teinud . </s> <s> Need alad , mida varem oli katnud liiv , olid nüüd klaasiks sulanud ja vedelaks põletatud kaljupinnas oli paiguti veel hõõguvpunane . </s> <s> Kui siin varem oligi midagi elusat olnud , siis nüüd oli see lihtsalt aurustunud . </s> </p>
<p> <s> " Vaadake ette , kuhu te astute , " manitses Yakada , kui oli raadio sisse lülitanud . </s> <s> Nüüd polnud enam vaja vaenlase detektoreid karta . </s> <s> Vähemalt esialgu mitte . </s> </p>
<p> <s> Kõik järgnev toimus mõne sekundi jooksul </s> </p>
<p> <s> Otsekui maa seest tõusis üksik , kaitseülikonna tõttu vaevumärgatav kuju ja avas nende pihta tule . </s> <s> Laetud energiakuulid tõid relvatorust väljudes kuuldavale nõrga luksatuse ning paiskusid inimkeha soojuse poole . </s> <s> Yakada pigem tajus kui nägi , kuidas ta kaaslaste siluetid surnult maha langesid . </s> </p>
<p> <s> Poisiohtu kapral , kes ta kõrval oli astunud , sai tabamuse rindu ja elektriline lõhkelaeng lõikas ta plahvatades peaaegu pooleks . </s> <s> Kohe sai ta moondunud keha teisegi tabamuse , seekord pähe , ning koljust väljuv eletriimpulss võttis enesega kaasa suurema osa selle sisust . </s> </p>
<p> <s> Keegi karjus südantlõhestavalt , kuid järgmisel hetkel katkes kisa nagu noaga lõigatult . </s> <s> Yakada tõstis relva , tulistas ning tundis , kuidas valu ta vasakusse õlga lõi . </s> <s> Relv kukkus käest ning maailm kadus läbi surmaagoonia olematusse . </s> </p>
<p> <s> Lasen relval langeda ja vaatan tühja pilguga suitsevat , kõrbenud servadega auku oma kõhus . </s> <s> Kehasse istutatud meedik pumpab vaikse urinaga valuvaigistit , mis tuimestava jutiga läbi soonte jookseb . </s> <s> Haav pole surmav . </s> </p>
<p> <s> Lähima külani on vaevalt pool Cantori megamiili . </s> <s> Seal ootab mind lahke vastuvõtt ja meditsiiniline abi . </s> <s> Ma söön , puhkan ning naasen ebavõrdsesse võitlusse , kuni sõjajumalanna mulle viimaks selja pöörab ja ma vabaduse eest lahingut pidades hukkun . </s> <s> Kuid ma suren millegi suure ja tähtsa nimel . </s> </p>
<p> <s> Ma tean , et kui ma külasse sisenen , jookseb iga viimnegi külaelanik Liidu lippe lehvitades mulle vastu . </s> <s> Mehed vaatavad mind imetlusega ning naised suudlevad mind tänutunnet väljendades soojalt . </s> <s> Mõni nädal tagasi ulatas üks laps mulle värisevate kätega koguni kimbu lilli . </s> </p>
<p> <s> Just selle sündmuse meenutamine annab mulle harvadel kõhklusehetkedel jõudu oma võitlust jätkata . </s> <s> Ja teadmine , et ma võitlen õigluse eest ja ülla eesmärgi nimel . </s> </p>
<p> <s> Teadmine , et ma olen kangelane ... </s> </p>
<p> <s> ... vastasid need lood su küsimusele ? " küsis Universumi Mõistus murelikult . </s> </p>
<p> <s> " Ei , " tunnistasin ma . </s> </p>
<p> <s> " Osaliselt , " täpsustasin ma siis . </s> </p>
<p> <s> " Tegelikult siiski mitte , " nentisin ma viimaks . </s> <s> " Pigem vastupidi - need lood tõstatasid minu jaoks terve rea uusi küsimusi . " </s> </p>
<p> <s> " Küsi siis . </s> <s> Nüüd oskad sa seda juba teha . " </s> </p>
<p> <s> " Ma eelistaksin ise selgusele jõuda , kui sa ei pahanda . " </s> </p>
<p> <s> Ta vastas mulle armuliku vaikimisega ja keeras siis uue lehekülje ... </s> </p>
<p> <s> ... linn lösutab kõrbes nagu surev loom . </s> <s> Suur vana võimas organism , mis on surmale määratud . </s> <s> Veel tuksub temas elu , veel olen tal mina , ainus , kes talle on truuks jäänud . </s> </p>
<p> <s> Iga päev seisan ma tänavanurgal , käed palitutaskutesse surutud . </s> <s> Seisan ja vaatan mööda kihutavat autodevoolu . </s> <s> Ma vihkan autosid , neid metallist monstrumeid , mis tulevad kusagilt ja kihutavad kuhugi , osavõtmatud , külmad , võõrad . </s> </p>
<p> <s> Ma olen vana . </s> <s> Väga vana . </s> <s> Ma mäletan veel aegu , mil kõik oli teisiti . </s> <s> Ma mäletan aegu , mil linnas elasid inimesed . </s> <s> Nüüd olen ma üksi , üksi selles lagunevas linnas . </s> <s> Ja ikka ja jälle tulen ma siia ristmikule ning seisan , käed taskus , kõigi ja kõige kiuste . </s> <s> Las nad näevad , et keegi on veel elus . </s> <s> Et keegi seisab tänavanurgal ; lihtsalt seisab ega kiirusta kuhugi . </s> </p>
<p> <s> Ma mäletan esimest autot . </s> <s> Uudsus , elevus . </s> <s> Siis tulid teised . </s> <s> See oli nagu laviin , mis linnakese möirates enda alla mattis . </s> <s> See oli suitsu sülgav lohe , mis röövis inimesi ja viis nad endaga , kuni jäin vaid mina . </s> <s> Mina ei läinud . </s> <s> Mina ei lasknud end haarata sellest viirusest , mis kõik teised haigeks tegi . </s> <s> Isegi Ella , ka tema ... </s> <s> Nad närbusid , kuhtusid , kuni ühel päeval olid nad läinud . </s> <s> Ma ei tea , kuhu nad läksid , ja vaevalt nad seda isegi teadsid . </s> <s> Nad lihtsalt pidid minema . </s> <s> Mina jäin . </s> <s> Mina ja linn . </s> <s> Linn , millest elu oli välja imetud . </s> </p>
<p> <s> Ma tõstan krae . </s> <s> Kerge vihmasagar lööb tolmu kinni ja paneb masinad läikima . </s> </p>
<p> <s> Nagu jõgi . </s> <s> Raudne jõgi , mis aina voolab oma kivist sängis ega peatu kunagi . </s> </p>
<p> <s> Raudne jõgi . </s> </p>
<p> <s> Kui ma suudaksin kasvõi korrakski häirida seda tuima raugematut hoogu , lüüa tillukesegi mõra sellesse üüratusse mehhanismi , mis sunnib neid kihutama kuhugi maailma otsa . </s> <s> Võib-olla muudaks see midagi , sunniks neid ringi vaatama , peatuma , järele mõtlema ? </s> </p>
<p> <s> Peatada jõgi ... </s> </p>
<p> <s> See mõte vaevab mind juba ammu . </s> </p>
<p> <s> Peatada jõgi ... </s> </p>
<p> <s> Ma pean proovima . </s> <s> Pean , sest tunnen , et see on minu kohus . </s> <s> Sest peale minu pole selles mahajäetud linnas enam kedagi , kes seda teeks . </s> </p>
<p> <s> Tekitada tõrge , lüüa segi see rütm , peatada jõgi . </s> </p>
<p> <s> Ma astun tänavale ... </s> </p>
<p> <s> ... mäletad , me rääkisime varem Olemise Mõttest ja elu mõttest ? </s> <s> Oled sa jõudnud mu sõnade üle järele mõelda ? " küsis Universumi Mõistus , kui raudne jõgi ja ta vääramatu kulg mu silme eest vaevu kaduda olid jõudnud . </s> </p>
<p> <s> " Jah . </s> <s> Kuid ma pole ikka veel kindel , et sain sinust õigesti aru . </s> <s> Et elu mõte ei pruugi olla veel Olemise Mõte ... " </s> </p>
<p> <s> " Indiviide ja olendeid on lõputu hulk , " seletas ta kannatlikult . </s> <s> " Elusid on lõputult . </s> <s> Igal neist võib olla oma mõte . </s> <s> Või miski , mida selle elu omanik ise oma elu mõtteks peab . </s> <s> Olemine on aga üks . </s> <s> Ja tal saab olla vaid üks Mõte . " </s> </p>
<p> <s> " Seega jõuame jälle tolle neetud suhtelisuse juurde ? </s> <s> Et elu mõte on suhteline , Olemise Mõte aga mitte ? " </s> </p>
<p> <s> " Kui sa seda nii väljendad , ei kõlagi see väga valesti , " kinnitas ta siiralt . </s> <s> " Kuigi , jah , sel juhul pean ma pisut oma sõnu sööma , sest Olemise Mõte on minu kõrval teine asi Kõiksuses , mis on absoluutne . " </s> </p>
<p> <s> " Olemise Mõte , " pomisesin ma . </s> <s> " Absoluutne suurus ; ilmasammas , millele toetub kogu Olemine ... Ma näen teda ! </s> <s> Ma näen , kuid ma ei suuda teda ikka veel näha ! " </s> </p>
<p> <s> " Ma kujutan ette , et mõistan , mida sa tunned , " tõdes Universumi Mõistus . </s> </p>
<p> <s> " Tõesti ? " imestasin ma . </s> </p>
<p> <s> " Jah . </s> <s> Oled eksinud kõigis neis lõpututes küsimustes ja kõhklustes . </s> <s> Oled kaotamas iseennast iseenda avarustesse . </s> <s> Ehk aitab see sul õige suuna leida ... " </s> </p>
<p> <s> ... </s> <s> Suur Hetk on peatselt kätte jõudmas . </s> </p>
<p> <s> Suur Hetk , mil saavad tasutud mu aastaid kestnud jõupingutused , magamata ööd ja raske sihipärane uurimistöö . </s> <s> Hetk , mil ma saan vastuse Küsimuste Küsimusele . </s> </p>
<p> <s> Vastuse Sellele Kõigele . </s> </p>
<p> <s> Suur Hetk , mil ma avastan tõe elu ja surma müsteeriumi kohta . </s> </p>
<p> <s> On omamoodi naljakas ja absurdne , et just nüüd , kui ma olen kõigi aegade suurima avastuse lävel , halvab mu mõtteid hirm . </s> <s> Mis siis , kui ma olen liikunud vales suunas ja katse ei õnnestu ? </s> <s> Erutusest üle keha värisedes kinnitan ma endale tuhandendat korda , et kõik on valmis , et kõik on just nii , nagu peab ... </s> </p>
<p> <s> " Oled sa valmis ? " küsin ma oma assistendilt , kes istub toolil ja jälgib tema ees rippuval kuvaril nullile lähenevaid numbrikombinatsioone . </s> <s> Ta keha on kaetud juhtmeterägastikuga , mis roomab ühtlase elutu kihina . </s> </p>
<p> <s> Ta noogutab vaikides . </s> <s> Ja tõstab pöidla , et viimsetki kahtlust kõrvaldada . </s> </p>
<p> <s> Me ei räägi enam . </s> <s> Ma mõistan ta tahet pühendada viimane minut oma elust iseendale . </s> </p>
<p> <s> Loomulikult tunnen ma vajadust teda veel kord tänada ohvrimeelsuse eest anda oma kasvajast puretud , praktiliselt surnud keha teaduse käsutusse , kuid ma ei tee seda . </s> <s> Ta on vapper mees ja väärib seda viimast minutit . </s> <s> Viimast minutit iseendaga . </s> <s> Viimast minutit selles ilmas ... </s> </p>
<p> <s> Rännaku alguseni on jäänud üks minut , teatab kompuutri kiretu hääl . </s> </p>
<p> <s> Paaniliselt kordan ma mõttes üle kõik Rännaku üksikasjad . </s> <s> Kohendan juhtmeid . </s> <s> Kontrollin ühendusi . </s> <s> Kõik näib tõepoolest korras olevat . </s> </p>
<p> <s> Jah , täna saan ma teada , kas Moodyl , Spyrenil ja Xzwel oli õigus . </s> <s> Minu käsutuses on tehnika viimane sõna , mida neil Teispoolsuse pioneeridel polnud . </s> <s> Minu käsutuses on tehnoloogia , mis lubab minna kaugemale , kui nemad iial suutsid . </s> </p>
<p> <s> Ületada maagiline Viimane Piir - see on mu ülesanne . </s> </p>
<p> <s> Rännaku alguseni on jäänud kolmkümmend sekundit . </s> </p>
<p> <s> Kõrvale kahtlused ja kõhklused ! </s> <s> Kadugu asjatu ettevaatus ! </s> <s> Vaid julgete päralt võib olla õnnestumine . </s> <s> Nii või teisiti on enesesüüdistuste ja kõhkluste aeg möödas . </s> <s> Vaid meeletus on võimeline avama piire , mille ületamist siiani võimatuks on peetud . </s> </p>
<p> <s> On olemas asju , mida me teame , ja asju , mida me ei tea ; nende vahel on uksed - nii on öelnud üks iidsete aegade Suuri Mõtlejaid , kes tänaseks ülekohtuselt unustatud on . </s> </p>
<p> <s> Täna avan ma ühe neist ustest , mille olemasolugi sajandeid võimatuks on peetud . </s> </p>
<p> <s> Kümme ... üheksa ... kaheksa ... seitse ... </s> </p>
<p> <s> Surun pähe virtuaalreaalsuse kübara . </s> <s> Nüüd tunnen , näen ja kuulen ma sama kui mu Rännakule siirduv assistent . </s> <s> Veelgi enam - ma olen tema . </s> </p>
<p> <s> Mõtted tema mõtetes . </s> <s> Tunded tema tunnetes . </s> <s> Elu tema elus . </s> <s> Surm tema surmas . </s> </p>
<p> <s> Hinges on ärevus ja hirm . </s> <s> Süda taob meeletult ja pulss tõuseb kriitilise piirini . </s> <s> Kurgus pitsitab tugevalt ning õhku jääb väheseks ... </s> </p>
<p> <s> ... kuus ... viis ... neli ... </s> </p>
<p> <s> Keha haarab tugev värin ... </s> </p>
<p> <s> ... kolm ... kaks ... üks ... </s> </p>
<p> <s> Nüüd ! </s> </p>
<p> <s> Alustan Rännakut . </s> </p>
<p> <s> Süda seiskub ja mind haarab kohutav surmaagoonia . </s> <s> Hapnikunäljas keha viskleb mõttetutes surmakrampides , kui paanikas aju südamele viimseid meeleheitlikke signaale saadab . </s> <s> Mind vallutavad külmad ja kuumad lained . </s> <s> Aina kiiremini liikudes tõusevad nad üha kõrgemale ja kõrgemale ja ... matavad mu viimaks enese alla . </s> </p>
<p> <s> Olen surnud ! </s> </p>
<p> <s> Madal kohin , mis mu kõrvus südame seiskumisest alates kõlanud on , muutub millekski muuks . </s> <s> Millekski tuttavlikuks ja ootamatuks . </s> <s> Käes ! </s> <s> Need on kirikukellad ! </s> </p>
<p> <s> Pimm ! </s> <s> Pomm ! </s> <s> Pimm ! </s> <s> Pomm ! </s> </p>
<p> <s> Ei , ma ei kuule neid . </s> <s> Seda väites valetaksin ma rängalt . </s> <s> Pigem tajun ma kellade kaja läbi halli hämaruse , mis mind tihedalt ümbritseb . </s> <s> See mässib mind endasse kui hiiglaslik ämblikuvõrk . </s> </p>
<p> <s> Mu keha , nii nagu ma teda siiani tundnud , armastanud ja vihanud olen , pole enam minu keha . </s> <s> Ta on kasutu kest , mille ma seljataha jätsin . </s> <s> Ma ei tunne kahetsust , valu ega midagi muud , millele ma nime oskaksin anda . </s> <s> Kõik mu maised emotsioonid on maha jäänud . </s> <s> Hetk tagasi ammu unustatud minevikku , kui täpsem olla . </s> </p>
<p> <s> Nüüd tajun ma liikumist . </s> <s> Mõttekiirusel sisenen ma ootamatult enese ette tekkinud pimedate seintega tunnelisse , mille määramatult kaugel asetsevas otsas paistab hele valgus . </s> <s> Kui hõbenool lendan ma selle poole ... </s> </p>
<p> <s> Ma kuulen hääli . </s> <s> Neis on midagi ootamatult tuttavlikku ; need hääled kuuluvad maailma , mille ma äsja seljataha jätsin . </s> <s> Tunneli seinad kajavad sosinatest , mis minu jaoks nii palju tähendasid . </s> <s> Ometi ei suuda ma neid enese jaoks liigitada . </s> <s> Ma ei suuda neid mõista . </s> </p>
<p> <s> Nüüd tajun ma ka , et tunneli seintel on pildid . </s> <s> Need on hetkesähvatused mu elust ! </s> </p>
<p> <s> Lapsepõlv ja vanadus , head teod ja halvad teod , armastus ja vihkamine ... </s> <s> Kõik on siin ! </s> </p>
<p> <s> Endiselt pööraselt kihutades suudan ma neile sähvatustele vaid põgusa pilgu heita , enne kui nad seljataha jätan . </s> </p>
<p> <s> Kusagil sisimas tekib teadmine , et mind ... kaalutakse . </s> <s> Täpsemalt öeldes mitte mind , vaid mu elu . </s> <s> Määratakse mu kuuluvust Pimedusele või Valgusele . </s> <s> Kuhupoole kaalukeeled langevad ? </s> <s> Ma ei tea ... </s> </p>
<p> <s> Tunneli lõpp läheneb . </s> <s> Aina rohkem valgust ja vähem pimedust . </s> <s> Veel pisut ja ... olen kohal ! </s> </p>
<p> <s> Mu ees on müstiline Viimane Piir . </s> <s> Tunnen ta ära esimesest silmapilgust . </s> <s> Ei , mitte mu muutunud meeled pole need , mis seda veendumust kinnitavad . </s> <s> Ma lihtsalt tean , et hetkel , mil ma selle piiri ületan , pole minu jaoks tagasipöördumine enam võimalik . </s> </p>
<p> <s> Vähemalt poleks tagasipöördumine siiani võimalik olnud . </s> </p>
<p> <s> Astun ebakindlal sammul suletud värava poole , avan selle ja astun esimese sammu Teisele Poolele . </s> <s> Valmistun üllatuma ja ... </s> </p>
<p> <s> Midagi on valesti . </s> <s> Midagi on väga valesti . </s> </p>
<p> <s> Kõikehõlmava soojuse ning lõpliku andestuse asemel põrkan vastu Suurt Olematust . </s> <s> Maiseid termineid kasutades ei suudaks ma mind vallanud tunnet ka parima tahtmise korral seletada . </s> <s> See on tohutu ... </s> <s> Olematuse Valu ! </s> </p>
<p> <s> Mu hinge kraabivad üksinduse , mõttetuse , lõplikkuse ja lootusetuse nooled . </s> <s> Mitte kusagil maailmakõiksuses , tean ma raudkindlalt , pole olemas sellist , täielikku Olematust . </s> <s> Ma ei suuda mind vallanud valu enam taluda ja karjun ja karjun ja karjun ... </s> </p>
<p> <s> Tunnen , kuidas mind lausa rebitakse mu assistendi küljest . </s> <s> Brutaalselt ning resoluutselt . </s> <s> Võin vanduda , et kuulen samasugust häält , kui tapeedi külge sattunud kleeplinti eemaldades . </s> <s> Vähemalt tunnen ma end niimoodi . </s> </p>
<p> <s> Järgneb tugev löök nähtamatu käe poolt , mis mind õigele poole Viimast Piiri paiskab . </s> </p>
<p> <s> Sinnapoole , kuhu ma tegelikult kuuluma peaksin . </s> <s> Tunnen ebamaist süütunnet , mis mu peale laskub . </s> <s> Tema Ise süüdistab mind ... </s> </p>
<p> <s> Karjatades rebin eneselt virtuaalreaalsuse maski ja tõmban samas oma assistendi kehalt sinna kinnitatud juhtmed . </s> <s> Endiselt karjudes rooman ma põlvili ta elutu keha poole , et heita pilk ta surmas klaasistunud silmadesse . </s> </p>
<p> <s> Ma põrkun vastu surmahägu ja kaotan teadvuse ... </s> </p>
<p> <s> ... ma ärkasin omaenese karjatuse kaja saatel . </s> <s> Midagi nii vahetut ja hirmsat polnud isegi Universumi Mõistus mulle veel siiani pakkuda suutnud . </s> <s> Toibumine võttis rohkem aega kui tavaliselt . </s> </p>
<p> <s> " Mis temast sai ? " küsisin ma viimaks jõuetult . </s> </p>
<p> <s> " Ta kaotas igaveseks sisemise tasakaalu , " vastas Universumi Mõistus rahulikult . </s> <s> " Või , kasutades sinu mõisteid , läks ta ... hulluks . " </s> </p>
<p> <s> " See ... </s> <s> Suur Olematus , mida ma ... mida tema nägi ... kas see tähendab , et ... " </s> </p>
<p> <s> " Ei , kindlasti mitte . </s> <s> Oli ju Keegi , kes ta tagasi tõrjus , eks ole ? " </s> </p>
<p> <s> " Jah , " nentisin ma veidi rahunenult . </s> <s> " Nagu ma mõistan , tahtsid sa mulle selle looga öelda , et mõningaid asju on parem mitte teada ? " </s> </p>
<p> <s> " Vaata , kulla sõber , " ärritus Universumi Mõistus ootamatult . </s> <s> " Ma ei taha sulle ühegi looga midagi öelda . </s> <s> Ma räägin sulle lihtsalt lugusid . </s> <s> See , kas ja kuidas sa neid mõistad , on vaid su enese teha . </s> <s> Sina pead tahtma nendega enesele midagi öelda . " </s> </p>
<p> <s> Olin tõepoolest talt liiga palju soovinud . </s> <s> Kummalisel kombel mõistsin seda alles nüüd . </s> <s> Universumi Mõistus ei saanudki mulle Tõde hõbekandikul kätte ulatada . </s> <s> Tõe leidmise keerulise tee pidin ma ise läbima . </s> </p>
<p> <s> " Ma tahan , et sa räägiksid mulle veel Surmast , " palusin eneselegi ootamatult . </s> <s> " Ainult , palun , ära tee mulle enam nii haiget . " </s> </p>
<p> <s> " Ma üritan , " vastas ta ja alustas ... </s> </p>
<p> <s> ... minu nimi on Widlingrin . </s> <s> Ma olen Angh-Morpoki auväärseim patriits . </s> <s> Tagasihoidlikult öeldes olen ma väga õiglane ja õilsameelne . </s> <s> Ma ei oska täpselt öelda , kui vana ma olen , sest Kettamaal Surma ei tunta ja kõik elavad igavesti , välja arvatud need , keda mingil põhjusel juppideks raiutakse . </s> <s> See , muide , on ainuke moodus leevendada veidikenegi rahvastikuprobleeme , ning seetõttu korraldatakse aeg-ajalt jälle mõni turniir või sõda . </s> <s> Muul ajal tegelevad rahvaarvu reguleerimisega kangelased ja kurjategijad , kes üksteist vastastikku mõõkadega taga ajavad . </s> <s> Kurjategijad üritavad küll Kangelaste asemel ka ausaid inimesi kimbutada , kuid Kangelased ei lase sellel just sageli juhtuda . </s> <s> Tõsi küll , mõnikord raiuvad nad eksikombel ka ise mõne ausa inimese juppideks , kuid kes sellest ikka hoolib - nad on ju ikkagi Kangelased ! </s> </p>
<p> <s> Nagu juba öeldud , olen ma väga õilis ja õiglane , ja pole ime , et minagi olin vahepeal kõva Kangelane . </s> <s> Ma otsisin varandusi , päästsin kuhjade kaupa kuningatütreid ja vahelduseks ka kaunitare ning andsin tubli panuse rahvaarvu reguleerimisse . </s> </p>
<p> <s> Nüüd olen ma pensionil ja tegelen vahelduseks heategevusega . </s> </p>
<p> <s> Minu viimane heategevuslik projekt , mis nõudis minult hulga aastaid , seisab praegu minu ees . </s> <s> See on minu poeg . </s> <s> Õigemini küll kasupoeg . </s> <s> Ta on lõpuks täisealiseks saanud ja mulle meenub , kuidas me esimest korda kohtusime . </s> </p>
<p> <s> Ma olin oma kangelaseameti just maha pannud , sest see ei suutnud mulle enam midagi uut pakkuda . </s> <s> Iga päev üks ja sama lugu - varandused , trollid , võitlused , vangistatud kaunitarid ... </s> <s> Ihkasin midagi uut , midagi värskendavat . </s> <s> Midagi , mis suudaks mulle taas närvikõdi pakkuda . </s> </p>
<p> <s> Oma maja poole minnes kuulsin äkki mingit karjumist ja lärmi . </s> <s> Vanast harjumusest haarasin mõõga järele , mida mul enam kaasas polnud , ja tõttasin vaatama , mis toimub . </s> <s> Leidsin umbes kolmeaastase jõmpsika , kes raevuka visadusega mingit pikka kompsu enese järel lohistas , ja karja määrdunud ning räbalais tatikaid . </s> <s> See kirev ja erinevas vanuses jõuk loopis poisikest kividega , karjus talle rõvedusi ja üritas kompsu ära võtta . </s> <s> Valust ja solvangutest välja tegemata , hambad ristis , marssis jõmpsikas edasi . </s> <s> Imetlesin ta meelekindlust , kuid mõistsin , et kui keegi ei sekku , loobitakse ta kividega lihtsalt sandiks . </s> <s> Või juhtub midagi veel hullemat . </s> <s> Vaatasin otsivalt ringi , kuid ühtegi Kangelast polnud nagu kiuste käepärast . </s> <s> See on ikka nii - alati , kui neid vaja on , on nad kusagil mujal kangelastegusid tegemas ! </s> <s> Ohkasin ja peksin ise selle kamba laiali . </s> <s> Kui läksin vaatama , kas poisiga on kõik korras , uratas ta tõrksalt ja lõi mulle siis hambad kätte . </s> <s> Ma tahtsin lihtsalt aidata tal kompsu kanda , kuid pärast sellist suhtumist tõmbasin pureda saanud käe tagasi ja lasin poisil endal kandamiga jännata . </s> </p>
<p> <s> Selline oli meie esimene kohtumine . </s> <s> Nüüd seisab ta minu ees ; ta on täisealiseks saanud ja mul on aimus , et see on meie viimane kohtumine . </s> <s> Vaatan ta nägu , mis on kui valge luusarnane mask ning põhjatuid musti silmi , mis panevad mu pea pööritama ja sipelgad mööda keha jooksma , ning taas tabab mind arusaamatu tunne , et ma peaksin teadma , kes ta on . </s> <s> See ähmane uid on mind piinanud tollest esimesest päevast peale , mil ma ta koju tõin . </s> <s> Ka siis ei saanud ma lahti tundest , et tean tegelikult , kellega tegu . </s> <s> Ta siledat valget nägu vaadates mõistsin vaid , et olen leidnud tegevuse , mis mulle enam närvikõdi võib pakkuda kui kangelasteod - lapse kasvatamine . </s> <s> Või petsin ma ennast ja see oli tegelikult vaid üks eriline kangelastegude vorm ? </s> </p>
<p> <s> Igatahes jätsin ma ta enda juurde . </s> <s> Kui ma talt taas kompsu üritasin ära võtta , sattusin uuesti hääletule , kuid vihasele vastuseisule . </s> <s> Alles siis , kui olin pidulikult vandunud , et ei ava kompsu , isegi ei puutu seda , vaid panen selle luku taha ja annan talle kätte , kui ta on täisealiseks saanud , noogutas ta sõnatult ja oli nõus oma varandusest loobuma . </s> <s> Nagu peatselt selgus , ei rääkinud ta üldse sõnagi , kuigi paistis kõike mõistvat . </s> </p>
<p> <s> Kasvatasin teda nii hästi kui oskasin ega säästnud talle hariduse andmisel kangelaselu aastatega kogutud varandust . </s> <s> Ta õppis lugemist , kirjutamist , rehkendamist . </s> <s> Ta sai põhjalikud teadmised maateadusest , ajaloost , Kettamaa eri osade tavadest ja elukorraldusest . </s> <s> Ta oskas relvi käsitseda . </s> <s> Ja mille üle ma eriti uhke olen - ma õpetasin ta kõikidesse inimestesse ühtemoodi suhtuma . </s> <s> Õiglaselt , ilma eelarvamusteta . </s> <s> Temast võis saada suur mees , näiteks kohtunik . </s> <s> Igatahes keegi , kes määrab inimeste saatust . </s> </p>
<p> <s> Nüüd on ta täisealine . </s> <s> Ta seisab minu ees ja ootab . </s> <s> Ma tean , mida ta ootab . </s> <s> Ma pean oma lubaduse täitma . </s> <s> Lähen varakambrisse ja toon ta kompsu . </s> <s> Kõikide nende aastate jooksul pole ma seda kordagi avanud , kuigi olen tahtnud seda teha . </s> </p>
<p> <s> " Mu poeg , " sõnan talle pakki ulatades , " see hetk on nüüd käes . </s> <s> Sa oled täisealine . </s> <s> Ma aiman , et täna lähed sa sellest majast laia maailma ja ma ei näe sind enam kunagi . </s> <s> Ma ei tea , mida sa tegema hakkad või millise töö valid , kuid ma loodan , et sa teed seda hästi , sest seda olen ma sulle õpetanud . </s> <s> Ma täidan oma lubaduse . </s> <s> Võta . </s> <s> Ma ei tea , mida see pakk sisaldab , kuid kasuta seda hästi . " </s> </p>
<p> <s> Ta võtab paki . </s> </p>
<p> <s> " AITÄH ! " sõnab ta ootamatult ning ma ei tea , mis mind rohkem jahmatab - kas see , et ta räägib , või tema hääle hirmuäratav sügavus . </s> <s> Piinav tunne , et ma tean , kes ta on , tuleb taas . </s> </p>
<p> <s> " ÄRA MURETSE , SA OLED MIND HÄSTI ÕPETANUD , " jätkab ta . </s> <s> " MUL POLE EELARVAMUSI . </s> <s> MINU JAOKS ON KÕIK INIMESED VÕRDSED . </s> <s> JA TÖÖ , MIDA MA TEGEMA HAKKAN , SAAB HÄSTI TEHTUD , SEDA MA LUBAN . </s> <s> MA MUUDAN SELLE MAAILMA HOOPIS TEISEKS . " </s> </p>
<p> <s> Ta tõmbab pakist musta mantli , ajab selle selga ja tõmbab kapuutsi pähe . </s> <s> Silmitsen ta luist nägu kapuutsi varjus ning tean korraga , kes ta on . </s> <s> Tean enne , kui ta teise asja pambust välja harutab . </s> </p>
<p> <s> Täna läheb ta maailma . </s> <s> Tean , et ta muudab selle teiseks . </s> <s> Tean , et näen teda viimast korda . </s> <s> Tean , et tal pole tõesti eelarvamusi . </s> </p>
<p> <s> Ta harutab oma vikati kompsust välja ja tõstab selle pea kohale . </s> <s> Loojuv päike mängleb läikival hõbedasel teral ja ta põhjatutes silmades süttib tuluke . </s> </p>
<p> <s> Ma tean , et ta teeb oma töö hästi ... </s> </p>
<p> <s> ... tead , " ütlesin ma . </s> <s> " Ma usun , et olen vastusele üsna lähedal . </s> <s> Lähemal kui ehk sooviksin olla , ent see ei loe . " </s> </p>
<p> <s> " Loodan ja kardan , et sul on õigus , " vastas ta . </s> </p>
<p> <s> " Ma tean , et mul on nüüd olemas lõpliku tõe teadasaamiseks vajalik ehitusmaterjal . </s> <s> Veel ei julge ma Tõe kilde teineteise peale laduma hakata , veel ei ole ma kindel , et näen kogu mustrit , kuid ... varsti olen ma valmis . " </s> </p>
<p> <s> " Ütle mulle , mis sul puudu on , " oli ta abivalmis . </s> <s> " Ehk saan ma aidata . " </s> </p>
<p> <s> " Ma ei tea , kuidas seda täpselt sõnastada , " pihtisin ma . </s> <s> " Ehk oleks mul vaja lugu , mis aitaks mul mõista Olemise enese suhtelisust . </s> <s> On sul mõni selline ? " </s> </p>
<p> <s> " Mul on palju selliseid lugusid ja üht osa neist oled sa juba tegelikult kuulnud . </s> <s> Ent kui sa just soovid , võin ma sulle veel ühe taolise jutustada . " </s> </p>
<p> <s> " Tee seda , palun , " olin ma järjekindel ning avastasin ta esimeste sõnade abil senitundmatu maailma ... </s> </p>
<p> <s> ... oled sa kindel , et keegi sind ei jälitanud ? " küsib BeeBee23 närviliselt ja sammub tõtlikult , mu vastust ootamata uksele , et ümbruskonnale uurivat pilku heita . </s> <s> Siis suleb ta selle kiire ning äkilise liigutusega ja pöördub taas minu poole . </s> </p>
<p> <s> " Ei , ma ... " alustan ma hilinenud vastust , kuid ta suleb mu huuled oma peopesaga ja näitab märkidega , et ma vait püsiksin . </s> </p>
<p> <s> Jälgin imestusega , kuidas mu sõber peidetud seinalaekast terve arsenali pealtkuulamist välistavaid seadmeid välja tõstab . </s> <s> Alles pärast seda , kui ta on need kõik töökorda seadnud , hingab ta kergendatult ning istub sujuva liigutusega põrandale . </s> </p>
<p> <s> Järgin ta eeskuju , kaaludes üsna tõsiselt , mida põrgut ma teen , kui ta vägivaldseks peaks muutuma . </s> <s> Ehk on ta enesele tõepoolest ennastunustava tööga liiga teinud ? </s> </p>
<p> <s> " Sa arvad , et ma olen hulluks läinud , eks ole ? " küsib ta kuidagi nukralt naeratades . </s> </p>
<p> <s> Raputan pead , kuigi pean enesele tunnistama , et pole teda kunagi varem sellisena näinud . </s> </p>
<p> <s> " Ei , " kinnitab ta rahulikult . </s> <s> " Usu mind , ma olen täie mõistuse juures . </s> <s> Ja ma ei võtaks tarvitusele neid absurdseina tunduvaid abinõusid , kui see tõepoolest vajalik poleks . </s> <s> Aga need on . </s> <s> Usu mind ! " </s> </p>
<p> <s> " Kui sa just nii ütled ... " alustan ma üsna kõhklevalt . </s> </p>
<p> <s> " Oota ! " katkestab ta mind jälle . </s> <s> Taban end mõtlemas , et see on tal vist ebameeldivaks harjumuseks kujunemas . </s> <s> See katkestamine . </s> </p>
<p> <s> " Muidugi mõtled sa , et kes kurat küll meid pealt kuulama peaks . </s> <s> Vaata , asi pole mitte selles , et ma kahtlustaksin , et keegi meid pealt kuulab . </s> <s> Asi on selles , et niikaua , kuni on kasvõi üks võimalus miljardist , et see jutt , mida ma kohe sulle rääkima hakkan , siit seinte vahelt kaugemale jõuab , olen ma valmis pigem oma keele välja lõikama , kui edasi rääkima . " </s> </p>
<p> <s> Noogutan vaikides . </s> <s> Mis mul ikka öelda oleks ? </s> </p>
<p> <s> Ootamatu liigutusega , arvatavasti mu kõhklusi tajudes , tõuseb ta püsti , astub minu juurde , paneb käed mu õlgadele ja vaatab mulle uurivalt silma . </s> <s> Tõmbun vaistlikult pisut eemale . </s> </p>
<p> <s> " Kui kaua me teineteist tunneme , DeeGee15 ? " küsib ta peaaegu paluvalt . </s> </p>
<p> <s> " Noh ... lapsepõlvest peale , " pomisen ma . </s> <s> " Sellest tuleb oma nelikümmend aastat ära , kui me esimest korda kohtusime . </s> <s> Aga mida põrgut ... " </s> </p>
<p> <s> " Ja me oleme sõbrad , eks ole ? " </s> </p>
<p> <s> " Loomulikult oleme sõbrad ! </s> <s> Ütle mulle lõpuks , mida kuradit ... " </s> </p>
<p> <s> " Oota ! " kordab ta ennast taas . </s> <s> See on tal harjumuseks saanud , mõtlen ma . </s> <s> " Sellest sõprusest ... ma loodan , et võin sulle kõike usaldada ja loota , et see jääb vaid meie kahe vahele . </s> <s> Ma mõtlen , juhul , kui ... me mõlemad teisiti ei otsusta , eks ole ? " </s> </p>
<p> <s> Noogutan . </s> <s> Nii veenvalt , kui vähegi oskan . </s> <s> Hea , et pea kaela otsast maha ei kuku . </s> </p>
<p> <s> " Hästi ! " konstateerib BeeBee23 ja laseb viimaks ometi haarde lõdvemaks . </s> <s> Ta istub oma endisele kohale ja näib mõtteid koguvat . </s> <s> Ma pole teda veel kunagi nii närvilise ja erutatuna näinud . </s> <s> On selge , et miski vaevab teda tõsiselt . </s> </p>
<p> <s> " Mäletad , me rääkisime mõnda aega tagasi Peidetud Informatsioonist ? " </s> </p>
<p> <s> Loomulikult ma mäletan seda . </s> <s> Istusime tol korral kuni hommikuni unggiklaaside taga , et maa ja ilma kohta filosofeerida . </s> <s> Rääkisime ka Peidetud Informatsioonist , kuidas muidu . </s> <s> Olime ennegi rääkinud . </s> </p>
<p> <s> " Ikka mäletan , " kinnitan ma . </s> <s> " Mälu on mul , tänu taevale , hea . </s> <s> Kui ma ei eksi , siis jõudsime üksmeelele , et Peidetud Informatsioon on vaid legend . " </s> </p>
<p> <s> " Nii see oli . </s> <s> Kahjuks hakkasin ma hiljem kahtlema . </s> <s> Mulle jäi nimelt üks sinu fraas meelde . </s> <s> Sa ütlesid , et kui Peidetud Informatsioon peaks tõepoolest olemas olema , siis ainus võimalus seda peita on asetada see sinna , kust keegi seda otsida ei oska . </s> <s> Kõige nähtavamasse kohta . " </s> </p>
<p> <s> " Sa hakkasid kahtlema ... " ei jõua ma temaga sammu pidada . </s> </p>
<p> <s> " Ma leidsin selle üles ! " </s> </p>
<p> <s> " Mida ? " </s> <s> Ehmatus võtab mind kangeks . </s> </p>
<p> <s> " Ma leidsin Peidetud Informatsiooni üles . </s> <s> Sealt , kust ma kõige vähem otsida oskasin . </s> <s> Sealt , kust ma kunagi otsima poleks hakanud , kui mitte sinu lause ... </s> <s> Tead sa WeeGee90 maali " Üksik Taevas " ? " </s> </p>
<p> <s> Ma mühatan . </s> <s> Küsida minult , kas ma seda maali tean ; küsida ükskõik kellelt , kas ta seda maali teab ! </s> <s> Tegemist on ju kogu planeedi kõigi aegade suurima kunstiteosega . </s> <s> Oh issand küll , seda eksponeeritakse ju iga suurema linna kohal tohutusuure hologrammina , mida nelja päevateekonna kaugusele näha on . </s> <s> Iga päev näevad seda miljardid inimesed - see on meie õitsva planeedi sümbol . </s> </p>
<p> <s> " Oled sa seda kunagi peegelpildis vaadanud ? " küsib BeeBee23 ja ulatab mulle maali koopia koos tillukese peegliga . </s> </p>
<p> <s> Vastu enese tahtmist tõstan ma need üles , heidan õige nurga alt põgusa pilgu ja ... tõmbun hetkega kahvatuks . </s> <s> Kõigi kirevaste nimel , mu sõbral on tõesti õigus ! </s> </p>
<p> <s> See saab olla vaid Peidetud Informatsioon . </s> <s> Ahmin kramplikult õhku . </s> </p>
<p> <s> " Ja selle pärast kõik see salatsemine , " hüüan ma . </s> <s> " Me peaksime praegu siit ruumist välja jooksma ja oma leiust kogu ilmale teatama ... " </s> </p>
<p> <s> " Ei ! " karjatab ta valjult ja tõmbab maali ning peegli mult ropsuga käest . </s> <s> " Ära mitte mõtlegi sellele ! </s> <s> Vähemalt mitte enne , kui sa oled mind lõpuni kuulanud . " </s> </p>
<p> <s> Ta hingeldab raskelt . </s> <s> Jälgin teda imestunult . </s> </p>
<p> <s> " Kuula , " alustab ta hetke pärast . </s> <s> " Peidetud Informatsioonis sisaldub midagi sellist , mida ma pole näinud ka oma võikaimates painajates . </s> <s> See on absoluutselt uskumatu ja samas on see absoluutselt tõsi . </s> <s> See on hirmus ! </s> </p>
<p> <s> Ma lugesin pärast oma avastust Peidetud Informatsiooni otsast lõpuni läbi . </s> <s> See , mida ma sealt teada sain , vapustas mind kuni hingepõhjani . </s> <s> Ja sundis mind ruttama Raamatukokku . </s> <s> Kild killult kogusin ma sealt tõendeid , mis õigustasid mu suurimaid kartusi . </s> <s> Ma sain teada , et ... " </s> </p>
<p> <s> Pärani avatud silmadega , milles peegeldub suurim õud , mida ma oma elus näinud olen , teeb ta hetkelise pausi . </s> </p>
<p> <s> " Ma sain teada , et meid pole tegelikult olemas . </s> <s> Me ei eksisteeri ! </s> <s> Kogu meie planeet , kõik elav ja elutu sellel , kõik , mida me näeme , katsume , tunneme , kuuleme või haistame , see ... pole päris . </s> <s> Me oleme tegelikkuse koopia ! </s> <s> Me oleme Kopeeritud Maailm ! " </s> </p>
<p> <s> " Sa oled hulluks läinud ! " röögatan ma hingepõhjast ja tõusen , et lahkuda . </s> <s> Viimasel hetkel haarab ta mul õlast ning surub mulle pihku paki paberit , mida ta seni kramplikult kaenla all on hoidnud . </s> <s> Ikka veel lahkuda üritades langetan ma pilgu paberihunnikule ja ... istun maha , et nähtu õigsuses veenduda . </s> </p>
<p> <s> Ma loen Peidetud Informatsiooni . </s> <s> Ma loen BeeBee23 märkmeid . </s> <s> Ma kontrollin ta järeldusi ja kaalun ta arutluskäike . </s> <s> Ja mind valdab õudus . </s> <s> Tal on õigus ! </s> </p>
<p> <s> Iidsetel aegadel olid elanud olendid , kelle areng oli jõudmas surnud punkti . </s> <s> Nad teadsid , et neil pole enam palju aega jäänud ja kopeerisid iseennast , kõik oma mõtted ja kogu oma olemuse , neid ümbritseva maailma , oma reaalsuse , tohutule arvutikettale . </s> </p>
<p> <s> Nad lõid Kopeeritud Maailma . </s> </p>
<p> <s> Ja Kopeeritud Maailm võttis neilt teatepulga üle . </s> <s> Ta alustas oma elu , mis polnudki tema elu , vaid meisterlik koopia tegelikkusest . </s> <s> Ta äratas ellu olendid , kes sündisid , armastasid ja surid . </s> <s> Kuid nende sündimine , armastus ja surm polnudki tegelikult nende oma . </s> <s> Kõik oli dublikaat ! </s> </p>
<p> <s> Viibides Kopeeritud Maailmas pole võimalik tuvastada , mis on nüüdseks saanud olenditest , kes selle lõid . </s> <s> Kuid nii lohutu kui see ka pole , räägib kõik selle poolt , et nad on igaveseks läinud . </s> <s> Kadunud . </s> <s> Hukkunud . </s> <s> Vaid nende poolt loodud Kopeeritud Maailm jätkab eksistentsi , kuni ... keegi pistiku seinast tõmbab või seda hoidev masin rikke tõttu üles ütleb . </s> </p>
<p> <s> Me vaikime kaua . </s> <s> Vaatame teineteisele otsa ja vaikime . </s> <s> Me ei suuda leida midagi , mitte ühtegi sõna , mis vääriks väljaütlemist . </s> <s> Mõtetes jätame igaveseks hüvasti kõigega , millesse seni uskusime . </s> </p>
<p> <s> Ja meie hinges mäslevad tunded ei kuulu enam meile . </s> </p>
<p> <s> Nüüd enam mitte ... </s> </p>
<p> <s> ... ja ka see lugu on kusagil , millalgi ja teatud tingimuste juures tõsi ? " küsisin ma . </s> <s> Vastust juba ette aimates . </s> <s> Vastust tegelikult teades . </s> </p>
<p> <s> " Nii see on , " kinnitas Universumi Mõistus . </s> </p>
<p> <s> " Mul on seda raske uskuda , " </s> </p>
<p> <s> " See ei loe , " teatas ta külmalt . </s> <s> " Sa võid seda ka mitte uskuda . </s> <s> See ei muuda tegelikult midagi . </s> <s> Nii et kui sul on lihtsam mitte uskuda , siis tee seda . </s> <s> Vahel on lihtsalt vaja ennast petta . </s> <s> Isegi siis , kui sa tead , et seda teed . " </s> </p>
<p> <s> " Miks ? " küsisin ma . </s> </p>
<p> <s> " See muudab kukkumise pehmemaks , " vastas ta kibedalt naeratades . </s> </p>
<p> <s> Ma piidlesin teda altkulmu . </s> <s> Ta polnud solvunud . </s> <s> Ta ei naljatanud . </s> <s> Ta konstateeris . </s> <s> Jälle . </s> </p>
<p> <s> " Räägi mulle veel sellest uskumatust maailmast , " palusin eneselegi ootamatult . </s> </p>
<p> <s> " Teeme parem nii , et seekord räägid sina , " muigas ta kavalalt . </s> </p>
<p> <s> " Kuidas .. ? " alustasin , ja samas leidsingi end mingile kirevale ja kummalisele seltskonnale midagi jutustamas ... </s> </p>
<p> <s> ... ma oon Aiss . </s> <s> Ma tahaks teile , tattidele , üht stoorit pajatada . </s> <s> Stoori'n hea . </s> <s> See'n puha tõsi ja otse elust võet . </s> <s> Nii et kuula , pisike ja suur . </s> <s> Jeah ! </s> </p>
<p> <s> Ma räägin , kuidas me praimi amiigoga , keda kõik Biisti või Kübermänni nime all tunnevad , ühe Suure Käki keerasime . </s> <s> Ehk ood meist isegi nuhkide käest kuulnd ? </s> </p>
<p> <s> Muidugi ood , vend . </s> <s> Kesses Aissi ja Biisti'i tunne ! </s> </p>
<p> <s> Vanadel fainidel aegadel võisime Biistiga nädalate kaupa Megasiti küberavarustes surfata , võimudele näkku sülitada , softipolitseid ninapidi vedada ja igast jääst läbi murda . </s> <s> Nädalate kaupa , mees ! </s> <s> Miinus pissipeatused , muidugi . </s> </p>
<p> <s> Me olime kogu selle sitase Megasiti suurim paar - mina ja Biist , päävad läbi juhtmed küljes ja virtuaalses Valhallas jahti pidamas . </s> <s> Võim ooks endal munad küljest närind , et meid pihku saada . </s> <s> Aga'i saand nad ühti . </s> <s> Kargasid niisama tühja , joburajakad . </s> </p>
<p> <s> Teine Reaalsus'li me oma , männ ! </s> </p>
<p> <s> Misse ? sa'i tea , mis Teine Reaalsus'n ? ja sa'i oo kunagi Megasitist kuulnd ? </s> <s> Las ma loobi sul siis tsipa seletust ja valgust , poja . </s> </p>
<p> <s> Vaat , elas kord üks kamp tühikargajaid , kes tsivilizeisseni moodustasid . </s> <s> Oond mõnusad vennad ja puha - keersid oma planeedi paari tonni aastaga suisa persse . </s> <s> Ühel pääval ärkasid ommiku üles ja avastasid , et nüüd'n minek . </s> </p>
<p> <s> Aga egas nad lollid põlnd - oond ju ikke taimi tehnoloogiat arendada kah . </s> <s> Patsaanid käkkind unniku haitekh nublasid kokku ja lõid omale njuu pesa , kus edasi jämmida . </s> <s> Nimetasid selle Teiseks Reaalsuseks , tead . </s> <s> Höhh ! </s> </p>
<p> <s> Keski'i tea , kuidas nad seda tegid , aga mingil moel kopisid nad kõik head asjad oma reaalsusest Teise Reaalsusesse . </s> <s> Ennast kopisid kah . </s> <s> Aint paha staffi , nigu aigused , vanadus ja surm'i kopind . </s> </p>
<p> <s> Ja siis akkas kõik sahinal otsast peale või nii . </s> </p>
<p> <s> Igal juhul'n see oolmõust üsna segane värk , sest nemad'n nüüd meie ja vastupidi kah . </s> <s> Kui sa täpsemalt teada tahad , siis küsi selt Brein-sannilt , kes Sprawlis Gibsoni tshöötshis jutlusi kisub . </s> <s> Tal'n värgi kohta täpsem mõik . </s> </p>
<p> <s> Mis veel ? </s> <s> Megasiti ? </s> <s> Noh , Megasiti'ngi Teine Reaalsus , va väljaheit ajude asemel ! </s> </p>
<p> <s> Enivei , me Biistiga taht ükspääv miskit tsipa vingemat kui tavamuuk . </s> <s> Tead , see infistiil toob mõnusalt rulli sisse , aga muutub üsna tüütuks . </s> <s> Me võtt siis ette Salafailid ja ... </s> </p>
<p> <s> Tiba rikkis ood vä ? </s> <s> Salafaile'i tea siis ? </s> <s> Ouki douki , las papi seleta sul siis , pisi kooma ! </s> </p>
<p> <s> Kae , Salafailid'n Teise Reaalsuse kõikse suurem siikret . </s> <s> Sinna'i vii ainumastki rada , männ , sinna tuleb viirusega teed teha . </s> <s> Augud sisse lõigata . </s> <s> Jää'n nii paks , et põle algust'ga põhja . </s> <s> Nõu wei ! </s> </p>
<p> <s> Salafailide jahile lääb aint ull , tead . </s> <s> Softipolitsei laseb sul juba esimese meetri järel nuhi sappa , mis sind infitatiga õhku kleebib . </s> <s> Ja siis , teadagi , saavad nad su pihku ja korrigeerivad nati su ajusi . </s> <s> Prast seda põle keski enam endine olnd . </s> <s> Kõigist'n lillelapsed saand . </s> </p>
<p> <s> Mul ja Biistil olnd neli viiruspoissi ühes - kaks tegid jäässe auku ja kaks tiirlesid meie ümber ning toppisid nuhke kotti . </s> <s> Kõik läind kenaste ja pollaritel põlnd meist peerugi . </s> <s> Ma ju ütsin , et Megasiti'li me oma . </s> <s> Kõigi karvade ja soolikatega , männ . </s> </p>
<p> <s> Seitse pääva saagisime jääd nigu kaks termiiti . </s> <s> Seitse pääva , mees , ausalt räägin . </s> <s> Võtku mind teknodab , kui ma loran . </s> <s> Lõpuks saime sisse . </s> <s> Mul , kurat , ooks sorts püksi tulnd , ise kah'i uskund , et sees oome , krt . </s> </p>
<p> <s> No ja siis läks disaaster lahti nigu ... nojah . </s> <s> Ennekui me ringigi vaadat saime , kargas kusagilt välja uunoüleni musta riietet kutt ja koksas Biistil mingi rauast teraga pea maha . </s> <s> Ma mõtsin , et põle ullu miskit , et küll tohtrid kokku lapivad . </s> <s> Meditsiin'n meil ju üval järjel . </s> <s> Aga fakkigi ! </s> </p>
<p> <s> Biist'li SURND . </s> </p>
<p> <s> Ma muidugist'i teadnd siis veel , et ta surnd'n . </s> <s> Teises Reaalsuses põlnd ju enne surma olnd . </s> <s> Kohe mitte keski ei surnd enne , kui me selle näljase lahti päästsime . </s> <s> Brein alles iljem üts mul , et see must vend oligi perhäps surm ise ; et'li sinna Salafailidesse vangi pistet , et surma põleks . </s> <s> Mõikad ? </s> <s> Et teda see softivägi valvaski nigu oma pärasoolt . </s> </p>
<p> <s> Siis ma'i teadnd seda veel . </s> <s> Loopisin musta eilieni poole peotäie paralüüsviirust ja mõtsin , et lasen jalga , kuni ta sest toibub . </s> <s> Aga see'i mõjund talle . </s> <s> Patsaan ainlt naeris selle peale ja lipsas läbi me poolt raiut augu välja . </s> <s> Rohkem'i näind ma tast paha aisugi . </s> </p>
<p> <s> Ma võtsin siis Biisti kukile - ma'i teadnd ju siis veel , et ta surnd on - ja tulin kah tulema . </s> <s> Augu panin kah igaks juhuks kinni , kuigi egas seal enam suurt vahet põlnd . </s> <s> Käkk oli juba valmis punnitet . </s> </p>
<p> <s> Oppaa , enam'i olegi miskit pajatada . </s> <s> Ma'i tea , miks ma üldse seda kõike leelotan . </s> <s> Süümekad vist . </s> <s> Ja Biistist'n kuradi kahju . </s> <s> Ta'li mees nigu muiste , mu parim päll . </s> <s> Nuuks ! </s> </p>
<p> <s> Okei-okei . </s> <s> Nõu feelings . </s> <s> Point on kvadraadis see , et kui sa otsid pleissi , kus igavesti elada , koinida ja paljuneda , siis ep Teise Reaalsusesse oma taguotsa näita . </s> <s> Siin põle miski enam nigu juustubii . </s> </p>
<p> <s> Kõik'n puha pees ja kogu täiega . </s> <s> Surm täidab aga muidugistki oma plaani ja pead lendavad nigu valgusimpulsid . </s> <s> Eks me ürita tast aru saada - venna arvates peaks me ju kõik ammu surnd olema . </s> <s> Elavad laibad , hahahaa ! </s> </p>
<p> <s> Ma vist tahtsin jutu ää rääkida , enne kui ta mulle kah virutab . </s> <s> Ja sada viirust sellega - kesse ikke igavest elada tahaks . </s> <s> Igav ju . </s> <s> Booooooring ! </s> </p>
<p> <s> Vaat selline lugu , rotipojad ... </s> </p>
<p> <s> ... kummalisel kombel meenutas see mulle taas ühte teist juttu - lugu patriits Widlingrinist , " laususin ettevaatlikult sõnu valides , sest kartsin , et pole veel sellest kentskast slängist täielikult lahti saanud . </s> </p>
<p> <s> " See on loomulik , " ei vaielnud Universumi Mõistus vastu . </s> <s> " Nagu ma juba korduvalt olen öelnud - kõik on üks . </s> <s> Kõik lood on vaid killud Olemise suurest mustrist , mäletad ? </s> <s> Nii ongi igas loos paratamatult midagi ka teistest lugudest , sest nad peegeldavad ju ühte ja sama tervikut . " </s> </p>
<p> <s> " Õige küll , " noogutasin . </s> <s> " Nii et ka lood Mitteolemisest võivad meile rääkida Olemisest ja Olemise Mõttest ? " </s> </p>
<p> <s> " Oled sa selle peale tulnud , et Mitteolemine võibki Olemise Mõte olla ? " küsis ta ootamatult . </s> </p>
<p> <s> See oli hoop allapoole vööd . </s> </p>
<p> <s> " On see nii ? " </s> </p>
<p> <s> " Ei . </s> <s> Tegelikult mitte . </s> <s> Ehk meeldib mulle sind lihtsalt provotseerida , " teatas ta kavalalt . </s> <s> Ja jäi ootavalt vait . </s> </p>
<p> <s> " Esiteks , " loetlesin ma kaalutledes , " ei saa Olematut Oleva mõistetega seletada ega põhjendada . </s> <s> Ega ka vastupidi . </s> <s> Isegi juhul , kui Olemine ja Mitteolemine on ühe Tõe kaks otsa , pole võimalik neid üheselt käsitleda . </s> <s> Kuidas selgitada pimedale Päikest ja Valgust ; kuidas tutvustada kurdile meloodiat ? </s> <s> See on võimatu . </s> </p>
<p> <s> Teiseks mõistan ma Mitteolemist tänu su lugudele juba üsna hästi . </s> <s> Ma mõistan Mitteolemist , ja isegi juhul , kui ma eksin , olen ma ta ometi enese jaoks Olemise vastandina defineerinud . </s> <s> Olemise Mõtet niisama lihtsalt ei defineeri . </s> <s> Ise sa nii kinnitasid ja ma olen nüüd veendunud , et sul on selles suhtes õigus . </s> <s> Kas ma jätkan ? " </s> </p>
<p> <s> " Pole vaja , " teatas ta . </s> <s> " Ma olen sinuga nõus . </s> <s> Vähemalt põhilises . </s> <s> Sa oled tõepoolest väga kaugele jõudnud . </s> <s> Pean sind õnnitlema . " </s> </p>
<p> <s> Ma kummardusin teatraalselt . </s> <s> Universumi Mõistus naeris oma kajavat naeru . </s> </p>
<p> <s> " Aga sellega , et surm võib anda elule mõtte , oled sa ometi nõus ? " </s> </p>
<p> <s> " Jah . </s> <s> See kõlab täitsa mõistlikult , " möönsin ma . </s> </p>
<p> <s> " Täitsa mõistlikult ? ! " osatas ta . </s> <s> " Elu ja Surm on samasugune paar nagu Valgus ja Pimedus . </s> <s> Ilma üheta poleks ka teist . </s> <s> Mis oleks Elu ilma Surmata ? " </s> </p>
<p> <s> Elu ilma Surmata ? </s> <s> Igavene elu ? </s> <s> Tõepoolest ... </s> </p>
<p> <s> " Miljardid püüdlevad meeleheitlikult igavese elu poole , kuid ei suuda samas otsustada , mida hakata peale üheainsa vihmase pärastlõunaga , " kordasin ma endamisi kunagi ammu kellegi tundmatu poolt öeldut . </s> <s> Nüüd alles mõistsin ma , kui tõsi see oli . </s> </p>
<p> <s> " Mitteolemine on Olemise mõõdupuu , " jätkas Universumi Mõistus mu valgustamist . </s> <s> " See tundub olevat paradoksaalne , ent Elu on võimeline väärtustama vaid Surm . </s> <s> Teadmine , et Olemine võib igal suvalisel hetkel Mitteolemiseks üle minna , on üks väheseid asju , mis meid Olles pingutama sunnib . </s> <s> Mitteolemine annab Olemisele väärtuse . " </s> </p>
<p> <s> " Tahad sa väita , et Olemise Mõte oleks hoopis teistsugune , kui Mitteolemist poleks . </s> <s> On mul õigus ? " </s> </p>
<p> <s> " Kui sa just niimoodi ütled ... " ei teinud ta mu jaoks elu lihtsamaks . </s> <s> " Muide , ehk soovid vahelduseks ühte juttu kuulata ? " </s> </p>
<p> <s> Andmata mulle võimalust vastata , viis ta mu reisile . </s> <s> Kui ma kohale jõudsin , tundsin ma kõigepealt , et ... </s> </p>
<p> <s> ... mustendavast koopasuust õhkub külma . </s> <s> Seisan lagendikul suure tamme all ja kõhklen . </s> <s> Ümberringi ulub ja möirgab tuul , vihm piitsutab mu nägu ja ma värisen . </s> <s> On mul külm ? </s> <s> On mul hirm ? </s> <s> Ma ei tea ... </s> <s> Raju möllab aina hullema hooga , kihutades pilvi üle tinase taeva ja rebides mu märgi riideid , kuid mina seisan , suutmata astuda koopa pärani kurku . </s> <s> See haigutab mu ees nagu koletise ammuli suu , täis musta hõljuvat pimedust , pimedamat kui sügavaim öö . </s> <s> Koobas ootab . </s> <s> Ma kõhklen . </s> </p>
<p> <s> Mul on tõesti külm . </s> <s> Ja mul on hirm . </s> <s> Ja see hirm on suurem kui miski muu . </s> <s> See on suurem kui koobas , suurem kui ma ise . </s> <s> See pole surm , mida ma kardan , ei . </s> <s> Surma koopas ei ole , selles olen millegipärast kindel . </s> <s> Ma kardan midagi muud , kuid mida ? </s> <s> Ei tea . </s> <s> See on lihtsalt Hirm , nimetu , kujutu , halvav . </s> </p>
<p> <s> Tegelikult on see naeruväärne . </s> <s> Mul on vaja vaid see koobas läbida , et jõuda teise maailma , paremasse kui see siin ; mina aga värisen nagu poisike , kes kardab üksinda pimedasse tuppa minna . </s> <s> Ometi on mul vana munga kinnitus , et koopa läbinu tõepoolest paremasse maailma jõuab , sünnib otsekui uuesti . </s> <s> Sama kinnitavad ka iidsed käsikirjad , millega olen tutvunud . </s> <s> Koobas on siin . </s> <s> Tuleb see vaid läbi käia . </s> </p>
<p> <s> Võtan end kokku ja astun koopasse . </s> <s> Niiske pimedus lahvatab mulle vastu ja mässib endasse . </s> <s> Süütan tõrviku ja hakkan minema . </s> </p>
<p> <s> Iga sammuga eemaldun ma vihatud maailmast . </s> <s> Iga samm viib mind vastu uuele elule . </s> <s> Tõrvik põleb aegamööda lõpuni , jättes mind taas pimeduse meelevalda . </s> <s> Käsikaudu kobades ja end pidevalt teravate nukkide vastu ära lüües jätkan teed . </s> <s> Õnneks pole eksimist karta , sest koobas ei hargne , küll aga muutub see aina kitsamaks , aina madalamaks , suundudes sügavamale maa alla . </s> <s> Ma olen külmast kange , märjad riided liibuvad kehale nagu jäine kompress ja mul on korraga kohutav nälg , sest oma toidukoti olen ma unustanud koopa sissepääsu juurde . </s> <s> Hakkan juba kahetsema , et selle teekonna üldse ette võtsin . </s> </p>
<p> <s> Koobas muutub aina niiskemaks ; veetilkade kukkumine , mis koopavõlvidelt vastu kajab , hakkab pikkamisi mu aju põletama . </s> <s> Kusagilt tuleb uuesti hirm , sirutades oma kombitsaid minu poole . </s> </p>
<p> <s> Pimedus , vaikus . </s> <s> Õudne , hääletu vaikus ; isegi veetilkade kukkumist pole enam kuulda . </s> <s> Aeg on seisma jäänud . </s> <s> Mul pole aimugi , kaua olen koopas olnud : päevi , nädalaid , kuid .. ? </s> <s> Olen ihuüksi iseenda , oma mõtete ja hirmudega . </s> <s> See võigas vaikus ... </s> <s> See rusub , ahistab , ajab hulluks ! </s> <s> Ma karjun . </s> <s> Ma kisendan nagu segane , üritades vaikust murda , kuid vaikus murrab hoopis mind . </s> <s> Hääl sumbub , sureb ; pimedus neelab ta , jätmata mulle kajagi . </s> <s> See on ängistav kogemus : tunda , kuidas hääl su huultelt rebitakse ja see jälgi jätmata tühjusse kaob ... </s> <s> Teist korda ma seda läbi elada ei soovi . </s> </p>
<p> <s> Maailm on valu . </s> <s> Pimedus on valu . </s> <s> Vaikus on valu . </s> </p>
<p> <s> Keha on valu . </s> <s> Ma vihkan seda vermeis ja valutavat keha ; keha , mis mind piirab , mis takistab mind teel iseenda poole . </s> <s> Kuid ma olen temaga üks , ma pean teda kaasa vedama , kui tahan pärale jõuda . </s> </p>
<p> <s> Koopa lagi surub mind kõhuli jääkülma haisvasse plögasse , mis paksu kihina koopapõhja katab . </s> <s> Hingata pole midagi , kõht kisub krampi . </s> <s> Mul on kuum , mul on külm , ma põlen , sulan , kalgendun ja purunen kildudeks . </s> <s> Ma suren sada surma ja elan ikka veel . </s> <s> Tundetute käte ja jalgadega vean end tuimalt edasi , pööramata tähelepanu jälkidele olenditele , kes müriaadidena mu kehal roomavad , end mu veritsevate haavade külge imevad ja suhu tikuvad . </s> </p>
<p> <s> Pimedus on valu . </s> </p>
<p> <s> Valu ei ole . </s> <s> On vaid pimedus . </s> <s> Pimedus ning mingi hullumeelne tahe . </s> <s> Käsi , jalg , käsi , jalg ... </s> <s> Ma vist liigun . </s> </p>
<p> <s> Lõpuks jõuab minuni teadmine , mis juba ammu on endale kangestunud ajus teed otsinud . </s> <s> See rabeleb mu teadvuses , püüdes endale tähelepanu tõmmata ja see õnnestub tal . </s> <s> Ma kuulen taas vee tilkumist . </s> <s> Ma kuulen taas vee tilkumist ! </s> <s> Ma olen seda juba mõnda aega kuulnud ! </s> <s> Püüan tõusta , kuid ei suuda . </s> </p>
<p> <s> Käsi , jalg , käsi , jalg ... </s> </p>
<p> <s> On see kujutlus , või tunnen ma tõesti värske õhu puhangut ? </s> <s> Hämmastav , kuidas muserdatud kehas säilib lootus . </s> <s> Habras ja värelev , ootab ta kannatlikult oma aega , et siis äkki kasvada , jõudu koguda , haarata kõik su meeled . </s> </p>
<p> <s> Käsi , jalg , käsi , jalg ... </s> </p>
<p> <s> Ma jõuan kohale ! </s> <s> Pean jõudma ! </s> </p>
<p> <s> Lootus särab pimeduses nagu hele täpp . </s> <s> See täpp suureneb , täites pikapeale kogu mu vaatevälja ning alles siis , kui mu käed haaravad kivide asemel rohtu , mõistan , et see on koopasuu . </s> <s> Ma olen sihil ... </s> <s> Ma olen sihil ? </s> <s> Ma olen sihil !!! </s> </p>
<p> <s> Värske õhk lööb hinge kinni . </s> <s> Milline nauding on taas täiel rinnal hingata puhast mahlakat õhku ! </s> <s> Ümberringi ulub tuul , kuid see on jumalik heli mu vaikusest piinatud kõrvadele . </s> <s> Vihm , värske vihm peseb mu kehalt allmaa muda ja jälkuse . </s> <s> Tunnen ära tuttava lagendiku ja tamme , leian käeulatusest oma toidukoti ja naeran ... naeran ... </s> </p>
<p> <s> Mungal oli õigus . </s> <s> See maailm on tõesti parem kui maailm , kust ma tulema hakkasin ... </s> </p>
<p> <s> ... saad aru ? " alustas Universumi Mõistus . </s> <s> " Ma olen teid inimesi jälgides tähele pannud , et see , mida te õnneks peate , see , mida te ihaldate ja kogu hingest soovite , on sageli samas teie kõrval . </s> <s> Vaid käeulatuse kaugusel . </s> <s> Just selles te erinete paljudest teistest Maailmakõiksuse olenditest . " </s> </p>
<p> <s> " Sul võib isegi õigus olla , " nõustusin ma vastu tahtmist . </s> </p>
<p> <s> " Selle asemel , et käsi välja sirutada , " jätkas ta mõtisklusi , " asute te pikale teekonnale , kannatate , seate oma elu korduvalt ohtu , et siis jälle tagasi tulla . </s> <s> Õnne juurde , mis kogu aeg teid truult minekupunktis ootas . </s> <s> Otsida vastust kaugustest , kui see on kogu aeg su kõrval viibinud , see on nii inimlik . " </s> </p>
<p> <s> " Jah , eksida on inimlik , " võtsin ma ta jutu kokku . </s> <s> " Aga ehk peitub selles samas ka meie tugevus ? " </s> </p>
<p> <s> Ta ei vastanud . </s> </p>
<p> <s> Universumi Mõistuse mõttemõlgutus oli viinud mind suure avastuse lävele . </s> <s> Selle vormid hakkasid aegamisi mu mõtetes piirjooni võtma ja ma teadsin , et enam ei lähe palju aega . </s> <s> Enne seda aga oli mul vaja mõtelda . </s> <s> Oli vaja ... </s> </p>
<p> <s> " Räägi mulle nüüd vahelduseks lugu , millel poleks nii sügavat tagamõtet . </s> <s> Ma olen jälle pisut väsinud . </s> <s> Üks lihtne lugu annaks mulle võimaluse end koguda , " palusin ma . </s> <s> " Mul on raske pidevalt nii tähelepanelik olla . " </s> </p>
<p> <s> " Ma loodan , et sa ei arva , nagu oleks mõni mu lugudest tähtsusetu ? </s> <s> Nagu ei peituks kõigis neist osake vastusest , mida sa otsid ? " </s> </p>
<p> <s> " Ei . </s> <s> Kindlasti mitte . </s> <s> Seda pole ma öelnud . " </s> </p>
<p> <s> Universumi Mõistus vaikis hetke , otsides mälust sobivat lugu , ja alustas siis ... </s> </p>
<p> <s> ... nüüd on nendega vist ühel pool . </s> </p>
<p> <s> Kord korra järel muutuvad nad aina tugevamaks . </s> <s> Võiksin vanduda , et nad liikusid ja tulistasid vastu ka pärast seda , kui olin nad napalmiga üle valanud ja põlema süüdanud . </s> <s> Alles siis , kui ma nad miinipildujaga ribadeks tulistasin , jäid nende elutud jäänused liikumatult pori sisse lebama . </s> </p>
<p> <s> Neetud ! </s> <s> See saar on üks tohutu surmalõks . </s> <s> Kes teab , palju neid veel on maa-alustes salakäikudes mind luuramas ja õiget hetke ootamas . </s> <s> Kümneid . </s> <s> Sadu . </s> <s> Tuhandeid . </s> <s> Ja mina olen ihuüksi ! </s> </p>
<p> <s> Taamal tõuseb maa seest rohekat tossu . </s> <s> Gaas ! taipan ma peaaegu liiga hilja ja tõmban kiire vilunud liigutusega gaasimaski pähe . </s> <s> Ei , nii lihtsalt te mind kätte ei saa ! </s> <s> Ärge mitte lootkegi ... </s> </p>
<p> <s> Jah , see saar on surmalõks . </s> <s> Oleksin pidanud seda kohe taipama . </s> <s> Siis , kui nad mulle siin laboris tööd pakkusid . </s> <s> Kinnitasid , et uurivad ja kahjutustavad keemia- ning bioloogilist relva . </s> <s> Perset ! </s> <s> Sittagi ! </s> <s> Raisk ! </s> </p>
<p> <s> Niidan täpse automaadivalanguga maha paar jobu , kes end ettevaatamatult kaevikutest välja on unustanud . </s> <s> Nende kuulidest puretud kehad tõusevad suure kiirusega liikuva tinaga kokku puutudes õhku ja maanduvad kümmekond meetrit eemal . </s> <s> Sellest peaks neile piisama , mõtlen ma . </s> <s> Kindluse mõttes saadan neile siiski granaadiheitjaga paar purakat järele . </s> </p>
<p> <s> Või labor ? kirun ma endamisi . </s> <s> See on vaenlase rotipesa ! </s> <s> Need kakskümmend maskeeritud vaenlase agenti , kes minuga koos siia saarele tulid , olid vaid jäämäe veepealne tipp . </s> <s> Kogu selle neetud saare maapind on täidetud käikudega , kus nad end limukatena peidavad . </s> <s> Küll ma tean ! </s> </p>
<p> <s> Oli vaid puhas õnn , et ma nende salaplaanidele õigel ajal jälile sain . </s> <s> Nad mõtlesid , et on neetult kavalad . </s> <s> Rääkisid minuga sõbralikult ja patsutasid õlale ; teesklesid , et me oleme kõik ühel poolel . </s> <s> Pean neile omamoodi augi andma - nad olid head näitlejad . </s> <s> Tõelised teenelised rahvakunstnikud ! </s> </p>
<p> <s> Loomulikult ei saanud ma kohe nende plaanidest selget sotti . </s> <s> Aga pärast seda , kui ma täiesti juhuslikult ühte lattu sattusin ja seal ... </s> <s> Jah , ma sain aru , mis mängu nad tegelikult mängivad . </s> <s> Ainsa hetkega saabus kindel ja lõplik mõistmine . </s> <s> Oleksin justkui pikast unest ärganud . </s> </p>
<p> <s> Ent minagi teadsin selle mängu reegleid . </s> <s> Ma läksin nende hämamisega kaasa ! </s> <s> Teesklesin , et pole näinud kiskja nägu nende pailapsemaski taga . </s> <s> Ootasin oma aega . </s> <s> Ootasin , kuni nad kõik söögituppa kogunesid ja lõhkasin siis sinna varem peidetud pommi . </s> <s> See oli magus hetk . </s> <s> Ma sain nad kõik kätte ! </s> <s> Need neetud rotipojad ! </s> </p>
<p> <s> Võpatan mõtisklustest ärkvele ja siunan end hooletuse eest . </s> <s> Ei tohi nii ettevaatamatu olla ! </s> <s> Vaenlane ei maga ! </s> <s> Vaenlane passib just selliseid hetki , kus ma ettevaatuse kaotan , et mind teise ilma saata . </s> <s> Annan miinipildujale pisut tööd . </s> <s> Lihtsalt kindluse mõttes ... </s> </p>
<p> <s> Nad olid mu surma hästi ette valmistanud , seda peab tunnistama . </s> <s> Eeltöö oli korralik ja nad vedasid mind täiesti haneks . </s> <s> Alles nüüd mõistan ma , milline surmalõks see saar on . </s> </p>
<p> <s> Aga mul on plaan ! </s> <s> Ma avastasin nende surmavõrgus väikese mõra , mis neile saatuslikuks saab . </s> <s> Me veel vaatame , kes viimasena naerab . </s> </p>
<p> <s> Olen oma olukorra üle pingsalt järele mõelnud ja jõudnud veendumusele , et paiknen sügaval vaenlase tagalas . </s> <s> Meri , mis mind võõrast ja tundmatust territooriumist eraldab , on neid siiani edukalt tagasi hoidnud . </s> <s> Kuid kaua see neid kinni ei pea ! </s> <s> Ma ei jää ootama , kuni nad mind ümber piiravad . </s> <s> Ma ründan ise ! </s> <s> Võitlen end vabadusse ! </s> </p>
<p> <s> Kord kuus saabub saarele helikopter , mis seda toiduga varustab . </s> <s> Loomulikult teavad nad nüüd , et olen nad paljastanud ja valmistuvad mind kaitsetuna tabama . </s> <s> Las loodavad ! </s> <s> Üllatan neid ootamatu rünnakuga ning haaran helikopteri oma valdusse . </s> </p>
<p> <s> Mul on kõik läbi mõeldud . </s> <s> Kuni pisiasjadeni . </s> </p>
<p> <s> Need tuhanded tonnid keemiarelva ja tuhanded tonnid bioloogilist relva , mida nad minu hävitamiseks oma ladudes hoidsid , on nüüd minu käsutuses . </s> <s> Ma löön neid rotipoegi nende eneste relvadega ! </s> <s> Hammustan neid nende eneste hammastega ! </s> </p>
<p> <s> Siin saarel on piisav tagavara kütust ja toiduvarusid . </s> <s> Neist jätkub kauaks . </s> <s> Ma tõusen täislaadungiga õhku , lendan lähima rannikuni , sooritan üllatusrünnaku ja naasen uue laari järele . </s> <s> Selline on minu plaan . </s> </p>
<p> <s> Enne seda on mul muidugi veel üks ülesanne - elus püsida . </s> <s> Piidlen kahtlustavalt lõhkemoona poolt ülesküntud ümbrust . </s> <s> Praegu pole neid näha , kuid see on vaid vaikus enne tormi , olen selles kindel . </s> <s> Näed nüüd , sealt nad jälle tulevad - vaenlaste arvukad read , üritades mind ettevalmistamatult tabada . </s> <s> Avan marutule ... </s> </p>
<p> <s> Kõigest paari päeva pärast saabub kauaoodatud helikopter . </s> <s> Enne seda pean ma leidma aega , et külastada mõnda arvukaist laoruumidest , kus mu kättemaksurelvad paiknevad . </s> </p>
<p> <s> Ma pean ju kõik valmis seadma - mitte miski ei tohi enam minu ja mu õiglase kättemaksu vahele tulla . </s> <s> Ma arvan , et alustan sellest laoruumist , kus ma esmakordselt nende saatanliku salaplaani läbi nägin . </s> <s> Siis , kui ma kogemata ühe neist pudelitest katki tegin , millele ühe rotipoja värisev käsi oli kirjutanud aerosolum paranoia ... </s> </p>
<p> <s> ... sobis see lugu sulle ? " uudishimutses Universumi Mõistus siiralt . </s> </p>
<p> <s> " Jah , " kinnitasin ma . </s> <s> " see oli täpselt õigel ajal ja õiges kohas . " </s> </p>
<p> <s> " Tore ! " ütles ta . </s> <s> " Ja siin on </s> .... <s> " </s> </p>
<p> <s> ... liiv . </s> <s> Üksindus . </s> <s> Kaugused . </s> </p>
<p> <s> Ma kõnnin masinlikult mööda kõrbe . </s> <s> Masinlik liikumine tuleneb siiski vaid tohutust väsimusest ja kurnatusest . </s> <s> Teatud osa minust on ka bioloogilise päritoluga . </s> </p>
<p> <s> " Lukustasin neli objekti sinust kümme Cantori megamiili loodes , " teatab kahekümne viies tehislik digitaalmina . </s> <s> " Objektid asuvad sektorites AG5 , EL0 , WQ1 ja OO7 . </s> <s> Täheldan liikumist ja relvastuse olemasolu . " </s> </p>
<p> <s> " Need on Nemad , " paanitseb küberneetiline ajulisand . </s> <s> " Soovitan kontaktist hoiduda . </s> <s> Soovitan aerodünaamilist hüperruumi manöövrit number 55. " </s> </p>
<p> <s> " Sa pead sööma ja puhkama , " muretseb Mälu ja käivitab oma sõnade kinnituseks individuaalse elufunktsioonide näitaja . </s> </p>
<p> <s> Ma tunnen hingematvat hirmu . </s> <s> Olen oma eksistentsi lõpule lähemal kui kunagi varem . </s> <s> Olen muutumas olematuks , hääbumas , ehk kui kasutada vanamoodsat väljendit , suremas . </s> </p>
<p> <s> Ma käivitan oma viimase visuaalmuunduri . </s> <s> On aeg teha radikaalseid otsuseid . </s> <s> Õige varsti on Nende neuronsilmad võimelised mu täpse asukoha määrama . </s> <s> See tähendaks lühikest ebavõrdset lahingut ja ... surma . </s> </p>
<p> <s> Ma võpatan , kui tohutu jõud mind hetkega molekulideks lahustab ning läbi Kolmanda Dimensiooni hüperruumi värava kannab . </s> <s> Mind haarab tohutu iiveldus . </s> <s> Kui ma silmad avan , olen väljaspool hädaohtu . </s> </p>
<p> <s> " Me raputasime nad maha ! " rõõmustab kahekümne viies . </s> </p>
<p> <s> " Sul on õigus , " nendib Mälu . </s> <s> " Aga kui me ei saa süüa ja puhata , siis lakkame õige varsti olemast . " </s> </p>
<p> <s> Ma tammun tuimade sammudega läbi lõputute liivadüünide . </s> <s> Tegelikult on see tegevus mõttetu , autopiloodist lähtuv alternatiiv tegevusetusele või lõpu edasilükkamine . </s> <s> Lähim asustatud punkt on minu asukohast vähemalt viie päevateekonna kaugusel . </s> <s> Hiljemalt homse päeva õhtuks olen ma aga nii kurnatud , et edasiliikumine on välistatud . </s> </p>
<p> <s> " Avastasin objekti meist eespool , " teatab kahekümne viienda digitaalmina mikrosensor ajuimpulsi abil . </s> </p>
<p> <s> " Lukusta ja too nähtavale ! " käsin ma kiirelt . </s> </p>
<p> <s> Loodetavasti pole see üks Nendest . </s> <s> Kui siiski on , tähendab see , et Nad on mu ümber piiranud . </s> <s> See võimalus ei meeldi mulle . </s> <s> Kohe üldse mitte . </s> </p>
<p> <s> " Lukustasin objekti , " teatab kahekümne viies . </s> <s> " Ta asub meist 0,065 Cantori megamiili kaugusel . </s> <s> Tegelen suurendamisega . " </s> </p>
<p> <s> " Liiga lähedal , " mõtlen ma ja koban poolvaistlikult vööl rippuvat pihustajat . </s> </p>
<p> <s> " Sa pead sööma ja puhkama , " ei väsi Mälu end kordamast . </s> </p>
<p> <s> " Olen objekti kujutise projekteerinud , " kinnitab kahekümne viies . </s> </p>
<p> <s> Tundmatu mitmesajakordne suurendus ilmub mu silme ette . </s> </p>
<p> <s> " See on inimene , " nendib küberneetiline tehisaju . </s> </p>
<p> <s> " 99,987 protsendilise tõenäosusega , " kaalutleb Mälu . </s> </p>
<p> <s> " See on inimene , " järeldan ma . </s> </p>
<p> <s> Ma ei teadnud , et selle liigi esindajaid veel säilinud on . </s> <s> Lugematuid standardaastaid tagasi puutusin ka mina mitmega neist kokku . </s> <s> Õieti oli see midagi enamat kui lihtsalt kokkupuude . </s> <s> Osaliselt olen ka mina inimene . </s> </p>
<p> <s> Oma eelmises eksistentsis elasin ma kaugel Universumi ääremail paikneval inimeste poolt asustatud planeedil . </s> <s> Mälestused sellest ajast on udused ning osaliselt kustunud . </s> <s> Tean vaid seda , et minuga juhtus hirmus õnnetus , mis mu eluküünla kustutas . </s> </p>
<p> <s> Millegipärast peeti vajalikuks minu peale suur hulk ressursse raisata ning mind tagasi uuele elule tuua . </s> <s> Kui ma surmaunest ärkasin , oli mu endisest kehast säilinud vaid kolmandik . </s> <s> Kõik ülejäänu oli asendatud . </s> <s> Sellest hetkest , kui ma pärast operatsiooni esimest korda silmad avasin , algas mu teine eksistents . </s> <s> Mind kutsuti nüüd küberiks number TJ223A7 . </s> </p>
<p> <s> " Anna mulle selle liigi kohta informatsiooni , " palun ma . </s> </p>
<p> <s> Mälu lülitub vaikse surinaga Universumi infokanalitesse . </s> </p>
<p> <s> " Inimene - kunagi laialt levinud algelise mõistusega vorm , " teatab ta kiretu hääl hetke pärast . </s> <s> " Paiskus oma kultuuri kõrgpunktis üle Maailmakõiksuse . </s> <s> Järgnes mandumine . </s> <s> Üksikuid indiviide võib praegugi leida enamuselt WT43-tüüpi planeetidelt . </s> <s> Planeetidel Tworh ja Granbe kasvatatakse inimesi kui väärtuslikke töö- ja jahiloomi . </s> <s> Liigi tulevik kaheldava väärtusega . </s> <s> Väljasuremisoht . " </s> </p>
<p> <s> " Sic transit gloria mundi ... " pomiseb mu inimkolmandik . </s> </p>
<p> <s> " Kuidas palun ? " satub küberneetiline tehisaju segadusse . </s> </p>
<p> <s> " Sa pead sööma ja puhkama ! " kiilub Mälu end vahele . </s> </p>
<p> <s> Ootamatult taban endas mäsleva protestinoodi . </s> <s> See on allasurutud ja väeti , kuid ta on olemas . </s> <s> Näib , et mu inimlik osa on valmis tegema kõike , ka ise surema , et takistada mind andmast käsklust , mis on üle mu huulte libisemas . </s> <s> Sügaval sisimas tunnen ma arusaamatut jälestust teo ees , mida ma sooritamas olen . </s> </p>
<p> <s> Kõhklusehetk kestab vaid viivu . </s> </p>
<p> <s> " Milline on antud indiviidi toiteväärtus ? " uurin ma . </s> </p>
<p> <s> " Piisav , " kinnitab kahekümne viies . </s> </p>
<p> <s> Ma annan käskluse . </s> <s> Tehislik ajulisand teostab vajaliku ruumiprojektsiooni . </s> <s> Mälu kaevab infokanalitest välja näpunäited lihakeha ettevalmistamiseks ja töötlemiseks . </s> <s> Kõik sujub kiiresti ning veatult . </s> </p>
<p> <s> Ma söön ja puhkan . </s> </p>
<p> <s> " Jõuvarud on täielikult taastunud ! " juubeldab Mälu . </s> </p>
<p> <s> Ma tõusen ning jätkan teed . </s> </p>
<p> <s> Üksindus . </s> <s> Liiv . </s> <s> Kaugused ... </s> </p>
<p> <s> ... ma arvan , " alustasin ma juba ammu mõtetes idanenuga , " et ma olen peaaegu valmis . </s> <s> Mõistmaks Olemise Mõtet . </s> <s> See on mu enesegi jaoks üllatav ja juba praegu olen ma kindel , et sul oli Olemise Mõtte olemuse koha pealt täiesti õigus . " </s> </p>
<p> <s> " Sa oled ... lõpetanud ? " küsis ta peaaegu nukralt . </s> </p>
<p> <s> " Ei . </s> <s> Mitte päris , " rahustasin ma teda . </s> <s> " Mul oleks vaja veel ühte lugu , kuid mul on sellele kindlad nõudmised . " </s> </p>
<p> <s> Vaikisin mõtteid kogudes silmapilguks . </s> </p>
<p> <s> " Öeldakse , et kuni on lootust , on elul mõtet . </s> <s> Mina vajan seda praegu , et jõuda Olemise Mõtteni . " </s> </p>
<p> <s> " Kas see ongi , mida sa vajad ? " </s> </p>
<p> <s> " Jah . </s> <s> Ma palun , et sa räägiksid mulle loo Lootusest . </s> <s> Ma olen kuulnud väga palju lugusid surmast , lootusetusest , ebaõnnestumistest . </s> <s> Sa oled mulle rääkinud eksimisest , kaotusevalust ja piinast . </s> <s> See Kõiksuse pool on mulle nüüd selge . </s> </p>
<p> <s> Ma vajan tasakaalu . </s> <s> Ma vajan lugu , mis jätaks hinge lootusesädeme . </s> <s> Lugu , kust võiks välja lugeda , et Valgus ja Pimedus on kõiges oma suhtelisuses ja häguste piiride juures võimelised teatud olukorras teineteist mõistma . </s> <s> Teineteisele käe ulatama . </s> <s> Teineteisega leppima . </s> <s> Saad sa mind aidata ? " </s> </p>
<p> <s> Ta mõtles pikalt . </s> <s> Kartsin , et juba on juhtumas see , mida ma teadsin pärast järgmise loo lõppu juhtuvat . </s> <s> Kuidas ma küll seda kartsin ja ... ootasin . </s> <s> Kuid ei ... </s> </p>
<p> <s> " Jah , " vastas Universumi Mõistus . </s> <s> " Mul on rikkalikult ka selliseid lugusid . </s> <s> Otsisin lihtsalt nende hulgast sobivaimat . </s> <s> Ma arvan , et leidsin selle . </s> <s> Ma räägin sulle liivatrollidest ja Martenist ... " </s> </p>
<p> <s> " Martenist ? </s> <s> Ma olen temast kuulnud ! " </s> </p>
<p> <s> " Pole ime . </s> <s> Temast on palju lugusid . </s> <s> See on üks neist ... " </s> </p>
<p> <s> ... toetan selja vastu kaljunukki ja torkan mõõga jalge ette liivasse . </s> <s> Olen jõudmas Äärealadele ja siin peab pidevalt valmis olema . </s> </p>
<p> <s> Ogajuure kuivadest okstest tuli pragiseb ja pillub sädemeid . </s> <s> Libistan pilgu üle kõrbe . </s> <s> Ilus on siin , tuleb tunnistada . </s> <s> Kuid see on metsik ilu , metsik ja ohtlik . </s> <s> Räägitakse , et kusagil siinkandis elavad liivatrollid , saladuslikud olendid , kellest keegi midagi ei tea . </s> <s> Nad ilmuvad alati ootamatult , nagu maa alt , ja kaovad sama äkki , jättes inimesed ilma toidu ja varustuseta . </s> <s> Inimesi nad , üllatav küll , ei puutu , kuid rändur ilma toidu ja varustuseta on surnud rändur ning seetõttu eelistavad Helesinistel Liivadel seiklejad trolle nähes esimesena mõõk haarata . </s> </p>
<p> <s> Oma kääbuslikule kogule vaatamata on liivatrollid halastamatud vastased ning kahte poolemeetrist , nõelteravate otstega metallvarrast , mis nad ohu korral oma musta kuue avaratest käistest välja manavad , kasutavad nad kadestamisväärse osavusega . </s> <s> Vaid üksikud on kokkupõrgetest liivatrollidega elusalt välja tulnud ning võivad nüüd , aukartusvärin hääles , pajatada hämmastavast harmooniast liivatrollide liikumises , tänu millele nende võitlus on kui tants , mis vastast lummab ja uinutab , ta eksima sunnib ja siis ootamatult hoobi annab . </s> </p>
<p> <s> Minust paremat mõõgameest on raske leida , kuid isegi mina eelistan kohtuda pigem arvukate mürgiste uruhuntidega , kes salalikult selja tagant ründavad , kui liivatrolliga . </s> </p>
<p> <s> Tõuseb kuu ja uputab kõrbe oma külma valgusse . </s> <s> Väristan õlgu ja kisun nahkse vammuse keha ümber koomale . </s> <s> Olen harjunud kõigega - sellega , et liiv on siin helesinine , et päeval särab taevas kaks päikest , kuid ei suuda harjuda siinse kuuga , mis on hirmuäratavalt suur ja kumab ähvardavalt madalal . </s> <s> Kuud vaadates läheb mul seest kõik õõnsaks ning tekib tunne , et mingi hiiglaslik jõud surub mind kokku ja litsub kohe laiaks . </s> </p>
<p> <s> Et veidikegi seda ängi vaigistada ja mõtteid kõrvale juhtida , õngitsen seljakoti taskust suupilli ning öösse kandub vaikne ja värelev viis , õrn nagu ämblikuvõrk . </s> <s> Värviliste sädemetena heljuvad helid üle öise kõrbe , põimudes pidevalt muutuvaks mustriks , mis silmapiiri taha kaob . </s> </p>
<p> <s> Korraga tunnen , et pole enam üksi . </s> <s> Iga rakk mu kehas vibreerib , teatades võõra kohalolust . </s> <s> Mängimist katkestamata nihutan teise käe mõõgani ja surun sõrmed pikkamisi ümber käepideme . </s> <s> Asendit muutmata uurin ümbrust . </s> </p>
<p> <s> Liivatroll seisab kümmekonna sammu kaugusel luiteharjal ja tema tume kogu on kui auk kuuvalguses . </s> <s> Kapuuts nägu varjamas , seisab ta seal ja näib kuulavat . </s> <s> Jätkan mängimist . </s> <s> Loon aina uusi mustreid , pööramata näiliselt mingit tähelepanu kutsumata külalisele , kuid keha on vedruna pingul , valmis välkkiirelt mõõka haarama . </s> <s> Aeg läheb , aga midagi ei juhtu ; troll seisab endiselt ja kuulab . </s> <s> Mängin veel ühe loo , siis veel ühe , tõusen seejärel ja jään mõõk käes ootama . </s> </p>
<p> <s> Liivatroll tõstab aeglaselt käe ja mind ümbritseb korraga helide tulevärk . </s> <s> Taganen ehmunult - seda polnud ma oodanud . </s> <s> Helid kasvavad nõiduslikuks meloodiaks , mis voogab , mässides mind endasse , kõlades kord jõuliselt kui kauge kõue kõmin , kord saladuslikult kui öine tuulehoog , kord helisedes nagu hõbekellukesed kuupaistel . </s> <s> On veel midagi , millele ma ei oska nimegi anda . </s> <s> See haarab , lööb hinge kinni , raputab hingepõhjani . </s> </p>
<p> <s> Eemal ühineb meloodiaga veel üks liivatroll , siis veel üks ja veel ... ja veel ... </s> </p>
<p> <s> Midagi sellist pole ma varem kuulnud . </s> </p>
<p> <s> Helid langevad võimsa kaskaadina , mattes mind enda alla , lahustades mind eneses . </s> <s> Helesiniste Liivade laul . </s> <s> Ülev ja suursugune ; hümn kõrbele ja neile , kes selles kõrbes aastatuhandeid on elanud . </s> </p>
<p> <s> Vaatan mõõka , mida ma ikka veel käes hoian , ja panen selle siis ära . </s> <s> Seda ei lähe mul enam tarvis . </s> <s> Siis võtan suupilli ja ühinen meloodiaga ... </s> </p>
<p> <s> ... kaua , väga kaua pärast seda , kui Sõna oli lõpetanud ja unustusse vajunud , jätkas Helesiniste Liivade laul oma elu . </s> <s> Ma läksin sellega kaasa , lahustusin selles , leidsin sealt iseenda ja selle kaudu ka vastuse oma küsimusele . </s> <s> Sellele suurele ja ainsale , mille järele ma tulnud olin . </s> <s> Vastuse Olemise Mõttele . </s> <s> Et kõigist maailma kohtadest ... </s> </p>
<p> <s> Jah , just see lugu andis mulle viimase killu , mis mosaiikmõistatuse terviklikkusest seni puudunud oli . </s> <s> Ma mõistsin ka , miks Universumi Mõistus selle loo rääkimisega venitanud oli - varem poleks ma seda lihtsalt mõistnud . </s> <s> Poleks leidnud sealt seda liivaterakest , mida kõige enam vajasin . </s> </p>
<p> <s> " Ma tänan sind , " ütlesin ma ja pühkisin põskedelt pisarad . </s> </p>
<p> <s> " Ei , veel mitte , " sõnas ta ootamatult . </s> <s> " Ma tean , mida sa öelda tahad . </s> <s> Oota ! </s> <s> Lase ma räägin sulle veel ühe loo . </s> <s> Viimase loo . </s> <s> Loo Igavese Une Koopast ... " </s> </p>
<p> <s> ... </s> <s> Igavese Une Koopa jälgi võib leida peaaegu kõigi Maailmakõiksuse tsivilisatsioonide muistenditest , saagadest või legendidest . </s> <s> Streeblastel esineb ta nimena Ecvisgalna , tworhlastel Haw Edd Ope ja haikuurlastel Qwess Dons ... //...lisaks sellele on ühiseks jooneks ka asjaolu , et Igavese Une Koobas arvatakse asuvat kusagil Universumi keskel , kuigi selle täpset asukohta ei paljasta ükski ... </s> </p>
<p> <s> " Ma ei jõua enam , " tõi ta kuuldavale nõrga oige ja vajus silmili punasesse , palavikuliselt kuuma kõrbeliiva . </s> <s> Ta käed , mida katsid halastamatu päikese poolt põletatud villid , haarasid instinktiivselt veepudeli järele , mille ta juba rohkem kui neli Cantori ajaühikut tagasi tühjana minema oli visanud . </s> </p>
<p> <s> Kukun ta kõrvale istuli , kuigi tean , et ei pruugi enam kunagi tõusta . </s> <s> Nii magus on hetkeline ahvatlus kasvõi korrakski jalgu puhata . </s> <s> Ja silmad sulgeda . </s> <s> Ja magada . </s> <s> Ja ... </s> </p>
<p> <s> " Ei ! " karjub vähene kaine mõistuse raas mu peas . </s> <s> " Püsti ! </s> <s> Püsti ! </s> <s> See on su ainus võimalus ! </s> <s> Jätkata teekonda ! </s> <s> See on ainus võimalus ! " </s> </p>
<p> <s> Ma ajan end vaevaliselt püsti . </s> <s> Kogu mu keha karjub valu käes ja küllap teeksid seda ka mu pragunenud huuled , kui neis veel vähegi elujõudu säilinud oleks . </s> <s> Jõuetu liigutusega müksan ma oma kaaslast . </s> </p>
<p> <s> Ta isegi ei liiguta ning ta pärani avatud silmad karjuvad sama valu käes kui minu keha . </s> <s> Masinlike liigutustega tõstan sõbra õlgadele ja jätkan teekonda . </s> <s> Kusagil veevaeguse ja väsimuse hämu taga loetleb nõrkenud aju vaevaliselt käsklusi . </s> </p>
<p> <s> Parem jalg ette . </s> <s> Vasak jalg ette . </s> <s> Parem jalg ette . </s> <s> Vasak ... </s> </p>
<p> <s> ... neopolüetnoloogid nagu ... //...avaldanud arvamust , et Igavese Une Koopa näol peetakse alateadlikult silmas surma , mis erineva aja möödudes ühel või teisel viisil kõiki elusolendeid ees ootab . </s> <s> Just seetõttu leiame legendi koopast kõigi ... //...leitavate sarnasuste tõttu viinud mõttele , et taoline müstiline koht võib tõepoolest eksisteerida ... //...puuduvad igasugused tõendid ... </s> </p>
<p> <s> Siin kõrbes ei ole kaljusid , kordan ma enesele , sajatuhandendat korda lähenevaid kivihiiglasi piieldes ; see on miraaž . </s> </p>
<p> <s> Keha mu õlgadel oigab . </s> <s> See on ka ainus märk , et ta ikka veel elus on . </s> <s> Sügaval sisimas kordab kasvav meeleheide , et see pole enam oluline , et see on vaid kohtuotsuse edasilükkamine . </s> <s> Kuid lootus mu hinges pole veel kustunud . </s> </p>
<p> <s> Kõrvuti väsimuse ja valu ja võitlusega elab minus kummaline teadmine , mille algupära ning algpõhjust ma määratleda ei oska . </s> <s> See teadmine on kasvanud alates päevast , mil me rännakule asusime . </s> <s> Teadmine , et seekord ootab meid ees midagi enamat kui lihtlabane seiklus . </s> <s> Teadmine , et ees on midagi suurt . </s> <s> Midagi tähtsat . </s> <s> Mitte tähendusetu surm hõõguval kõrbeliival . </s> </p>
<p> <s> Ma tõstan väriseva käe ja puudutan silmapetet . </s> </p>
<p> <s> Kaljud on olemas . </s> <s> On päris . </s> </p>
<p> <s> Tunnen vajadust rõõmust nutta , kuid ka mu pisarad on ammu olematuks kuivanud . </s> <s> Ei , see , mis minus juubeldavat lootust toidab , pole mitte kaljud , vaid paari sammu kaugusel mustav koopasuu . </s> </p>
<p> <s> Pääsemine põrgukuumuse käest . </s> <s> Varjupaik meid piinava päikese eest . </s> <s> Varju paik . </s> </p>
<p> <s> Tunnen , kuidas mu põlved tarretiseks muutuvad ja ma kukun sõpra maha pillates punaliiva surmasülelusse . </s> <s> Maailm tõmbub pisikeseks kuivanud kamakaks ning silme ees läheb mustaks . </s> <s> Ükskõiksus lämmatab mind ja sosistab muinasjuttu surma võludest . </s> </p>
<p> <s> " Miks just nüüd , " ahastab agoonias piinlev mõistus , " vaid paari sammu kaugusel pääsemisest ? " </s> </p>
<p> <s> Ma leian end läbi elu suurima jõupingutuse . </s> <s> Püstitõusmine ei tule enam kõne allagi . </s> <s> Hääletult nuuksudes rooman ma sõpra kaasa vedades elu väravate poole . </s> </p>
<p> <s> Veel pisut . </s> <s> Viimane pingutus . </s> </p>
<p> <s> Halastava varjuna katab meid koopa jumalik jahedus . </s> <s> Alles nüüd avanevad mu häälepaelad ja valla pääseb karjatus , kuhu mahub kogu mu ahastus ja rõõm , meeleheide ja lootus . </s> <s> Siis kaotan ma iseennast olematuse põhjatutesse avarustesse . </s> </p>
<p> <s> ... </s> <s> Marsil moondunud kujul tuntud kui ... //...Sinise Pudeli legend ... //...kohtame ka Vanal Maal ... //...ning Austraalia aborigeenide muistendid räägivad samuti müstilisest kohast , kus ... </s> </p>
<p> <s> Ärkan külmast värisedes . </s> </p>
<p> <s> Ringi vaadates mõistan , et päike on oma päevateekonna lõpetanud ja maailm on antud pimeduse meelevalda . </s> <s> Kusagil kõrbesügavuses uluvad panterhundid . </s> <s> Tänan õnne , et oleme leidnud vähemalt mingisugusegi varjupaiga - selliseks võitluseks , nagu me mõned päevad tagasi olime pidanud , pole me enam võimelised . </s> </p>
<p> <s> Hirmsa kahtluse ajel kummardun oma sõbra kohale . </s> <s> Ei , ta pole veel surnud . </s> <s> Aeg-ajalt läbivad teda tugevad krambid , mis ta keha ebaloomulikult pulksirgeks sunnivad . </s> <s> Katsun ta laupa - see on kui tules . </s> <s> Kui see on kõrbepalavik , siis ... </s> </p>
<p> <s> Me vajame vett . </s> <s> Kõrbepalavik või mitte , kuid ilma veeta oleme niikuinii hukule määratud . </s> <s> See on selgemast selgem . </s> </p>
<p> <s> Vaatan veel kord uurivalt ringi . </s> <s> Vaatamata hämarusele märkan , et koobas , kus me end varjame , suundub kalju sügavusse . </s> <s> See ongi meie viimane kaduvväike lootus . </s> <s> Ehk on ürgkivi kauges sisemuses veel säilinud pisutki seda kõige elava alguse loojat - jahutavat vett , mida me praegu nii hädasti vajame ? </s> </p>
<p> <s> Ja taas , tugevamana kui kunagi varem , ärkab minus teadmine ettemääratusest . </s> <s> Sõnulseletamatu , mõistetamatu ja ebaloogiline veendumus , et kõik on just nii nagu peab ja ma olen teel , et kohtuda oma saatusega . </s> </p>
<p> <s> Ma tõusen tuikudes jalule ja liigun vastu tundmatule lootusele . </s> </p>
<p> <s> On raske , väga raske . </s> <s> Mu kaaslane ripub mu najal elutu laibana ja raskendab märgatavalt mu liikumist . </s> <s> Iga paari sammu järel pean ma hetkeks seisatama ja hinge tõmbama , et ajada endast eemale pealetükkivat minestust . </s> <s> Ma tean , et iga järgmine nõrkemine võib olla viimane . </s> </p>
<p> <s> Ja siis näen ma midagi sootuks ootamatut - käigu lõpus kumab kummituslik sinine valgus , mis iga mu jõuetu sammuga tugevamaks ja suuremaks muutub . </s> </p>
<p> <s> ... magavad iidsetest aegadest pärit olevused ... //...meie maailm , kõik see , mida me oma küündimatuses reaalsuseks peame , kõik ... //...on nende olevuste unenägu ... //...unenägu , mis kestab sama kaua kui meie ilm , ja vastupidi ... </s> </p>
<p> <s> Ma astun viimase sammu ja satun koopasse , millesarnast ma varem pole näinud . </s> <s> Tohutus meeleliigutuses vajun ma põlvili ja palvetan . </s> <s> Esimest korda elus . </s> <s> Kogu hingest ja ennastunustavalt . </s> </p>
<p> <s> Ka parima tahtmise juures ei suudaks ma kirjeldada suursugust pilti , mis mu silmadele avaneb . </s> <s> Ei suuda ju keegi meist kirjeldada pimedale , milline on valgus , ega kurdile , kuidas kaunis meloodia end õhus lahti kerib ja selle tunnetega täidab . </s> </p>
<p> <s> Kuidas kirjeldada ruumi , mis näib olevat lõputu ? </s> <s> Kuidas kirjeldada seda müstilist kõikeläbistavat valgust , mis näib algavat eikusagilt ja lõppevat sinus eneses ? </s> <s> Kuidas kirjeldada neid hääli , mis kord ähvardavalt ja juba järgmisel hetkel nii hellalt selles kõiksuseruumis kajavad ? </s> <s> Ei , see on võimatu . </s> </p>
<p> <s> Kuid mitte see ei vapustanud mind hingepõhjani ega sundinud põlvili laskuma . </s> <s> Seda tegid Nemad . </s> <s> Jah , just nimelt Nemad , sest teisiti ei oska ma neid ebamaiseid olevusi nimetada . </s> </p>
<p> <s> Neid on kümmekond ja nad seisavad selle tohutusuure ruumi keskel . </s> <s> Nad ei meenuta isegi kaudselt ühtegi elusolendit , keda ma olen näinud . </s> <s> Nad on võimsad ja samas haprad ; hirmuäratavad ja nii kaunid , et neilt ei saa pilku pöörata . </s> <s> Nad on ... jumalikud . </s> </p>
<p> <s> Esmalt näis mulle , et tegemist on hiiglaslike skulptuuridega , mille võimsa kadunud rassi käed on kivist raiunud , kuid juba hetk hiljem veendusin , et see pole nii . </s> <s> Nad hingavad . </s> <s> Aeglaselt ja majesteetlikult . </s> </p>
<p> <s> Nad magavad . </s> </p>
<p> <s> Ma tunnen , et olen saavutanud eesmärgi , mille poole ma läbi kannatuste ja valu enese teadmata olin püüelnud . </s> <s> Arusaamatu sund , mis mind läbi katsumuste vedas , lubamata elutuna kõrbeliivale lebama jääda , on oma ülesande täitnud . </s> </p>
<p> <s> Ma ei tea veel , kes Nad on ja milline on minu osa Kõiksuse suures plaanis . </s> <s> Ma tean vaid , et olen kohal ja miski muu ei oma enam vähimatki tähtsust . </s> <s> Pole kunagi omanudki . </s> </p>
<p> <s> Ettevaatlikult asetan ma oma sõbra vastu kaljuseina istuli . </s> <s> Ma ei pea enam ta kohale kummarduma , et ta heaolus veenduda . </s> <s> Ta surmahägusse uppunud pilk ütleb enam kui tuhat jõuetut sõna . </s> <s> Millegipärast olen ma veendunud , et ta on õnnelik . </s> </p>
<p> <s> Ma istun ta kõrvale , sulgen silmad ja sukeldun surmarammestuse halastavasse rüppe . </s> <s> Tuhande kajade korduv madal hääl , mis koopas valitseb , võtab mind oma embusse ja kiigutab hoolitsevalt võimsate käte vahel , saatjaks sinine valgus , mis mind ümbritseb ja isegi kinniste laugude vahelt minusse imbub . </s> </p>
<p> <s> Nüüd tean ma juba , et see on Kutse . </s> </p>
<p> <s> Ma tajun enneolematu selgusega , et mu rännak on kestnud kauem , kui ma seni arvatagi oskasin . </s> <s> See algas ammu enne , kui ma teadlikult midagi otsima asusin . </s> <s> Algas päevast , mil ma emaihu kaitse alt määramatusse sündisin . </s> <s> Mu esimene südametukse , esimene hingetõmme siin ilmas oli olnud esimeseks sammuks tollel pikal teel . </s> </p>
<p> <s> Olin olnud teel läbi pikkade aastate , saatjaks pettumused ja igatsus Tähenduse järele . </s> <s> Olin meeleheitlikult rabelenud selles hetkes kahe Igaviku vahel , mida me meeltesegaduses eluks kutsume , otsides kättesaamatuid vastuseid Suurele Küsimusele ning lohutades end pikkadel öödel nõrkade valedega , millesse ma isegi ei uskunud . </s> </p>
<p> <s> Ja kõik need aastad olin ma hinges kandnud olemise talumatut valu ning seletamatut üksindust , mis mind nõrkusehetkedel piineldes oigama olid sundinud . </s> <s> Kõik need aastad olid minus elanud vastus ja teadmine , mis ootasid kannatlikult seda ainuõiget kohta ja aega , mis kõikumatu järjekindlusega lähenes . </s> </p>
<p> <s> See teadmine ettevalmistumisest millekski suureks , mis meis kõigis elab ... </s> </p>
<p> <s> Ma võtan Nende kutse vastu . </s> </p>
<p> <s> Aegamisi saan ma osaks Nende unest , mis on kestnud aegade algusest . </s> <s> Ma ületan piiri Looja ja Loodu vahel ; piiri , kus Lõpp ja Algus heleda sähvatusega teineteisele tähenduse annavad . </s> </p>
<p> <s> Ma saan üheks iidse rõõmu ja kurbuse ja jõu ja jõuetusega - Kõiksusega , mis mind endasse mässides minu omaks muutub , minust toitub ja minust elab ; mis ongi mina . </s> </p>
<p> <s> Ma uinun , et maailm saaks jätkuda ... </s> </p>
<p> <s> Universumi Mõistuse hääl hääbus kusagil Lõpmatuse teises otsas . </s> </p>
<p> <s> Vaikus seisis meie vahel nagu tohutu , etteheitva pilguga eelajalooline loom . </s> <s> Mõtlesin , mis oli sundinud teda jutustama just seda lugu . </s> <s> Ja just nüüd ? </s> <s> See lugu oli ju vaid omamoodi kokkuvõte kõigist senikuuldud lugudest . </s> <s> Ta otsekui koosneski neist kõigist ja kinnitas vaid seda , mida ma teadsin juba pärast eelmise loo lõppu . </s> <s> Ta ei öelnud sellega enam midagi uut ... </s> </p>
<p> <s> Või siiski ? </s> </p>
<p> <s> Üks lausekatkend ; üks ootamatu mõtteuid , mida ma olin viimast lugu läbi elades tajunud , oli mind juhtimas veel ühe , sedapuhku viimase avastuseni . </s> <s> See oli nii ootamatu , et pidin seda kontrollima . </s> </p>
<p> <s> " Ma olen nüüd lõpetanud , " ütlesin ma välja selle , mida ta oli oodanud ja kartnud . </s> <s> Selle , mida ma olin valmis ütlema juba pärast eelmist lugu . " </s> <s> Ma olen enese jaoks Olemise Mõtte avastanud . " </s> </p>
<p> <s> " Oled sa selles kindel ? " küsis ta ettevaatlikult ja veidi nukralt . </s> <s> Nüüd alles mõistsin ma seda nukrat alatooni , mis ta hääles juba pikemat aega varjul oli olnud . </s> </p>
<p> <s> " Sa ju tead seda sama hästi kui mina , " laususin ma sõnu valides . </s> <s> " Sa tead mu mõtteid ja tundeid - oled kogu see aeg teadnud ja tundnud . </s> <s> Me oleme ju üks ? " </s> </p>
<p> <s> Vastust ei tulnud . </s> <s> Ta oli kadunud . </s> <s> Olin üksi . </s> <s> Olin kogu aeg olnudki . </s> </p>
<p> <s> Ma puhkesin naerma . </s> <s> Pidurdamatult . </s> <s> Hullunult . </s> </p>
<p> <s> Mul oli olnud õigus . </s> </p>
<p> <s> Olin asunud pikale ja ohtlikule rännakule . </s> <s> Põrkunud meeleheite , ebaõnnestumiste , kaotusevalu ja eksirännakutega . </s> <s> Olin rännanud Kõiksuse lõppu , kuhu isegi valgus ei ulatu ja kus aeg ja ruum lõpevad . </s> <s> Olin jõudnud Olemise ja Mitteolemise õblukesele piirile , et kohtuda iseendaga . </s> </p>
<p> <s> Alles nüüd saabus selgus , mis enesest juba pikka aega ootamatute kõhklusesööstude näol märku oli andnud . </s> <s> Universumi Mõistuse leidmiseks polnud mul vähimatki vajadust üle koduläve astuda . </s> <s> Ta oli kogu rännaku ajal minuga olnud . </s> <s> Mind saatnud . </s> <s> Ta oli kõik see aeg minus elanud . </s> </p>
<p> <s> " Koobas , " pomisesin ma . </s> <s> Jah , ka mina olin selle läbinud ... </s> </p>
<p> <s> Ma polnud pettunud . </s> <s> Ehk oli see pikk teekond olnud ainus võimalus tabada Tõde , mis oli kogu aeg minu kõrval ja minus eneses olnud ? </s> <s> Ehk oli see Tõe leidmiseks ainus viis - tulla Kõiksuse lõppu , et iseendaga rääkida ? </s> <s> Eksida , et õnnestuda . </s> <s> Usun , et nii see oligi . </s> </p>
<p> <s> Ei , ma polnud pettunud . </s> <s> Ma olin leidnud vastuse oma küsimusele . </s> </p>
<p> <s> Olemise Mõte oli ja on suurem kui Olemine ja Mitteolemine kokku . </s> <s> Ka parima tahtmise juures ei suudaks ma seda jõuetutesse sõnadesse suruda . </s> <s> Olemise Mõte oli tohutult keerukas ja samas nii lihtne , et seda mõistaks ka sülelaps . </s> </p>
<p> <s> Ei , ma ei saanud Olemise Mõtet sõnastada , kuid ma tunnetasin seda . </s> <s> Ta oli mu mõtetes , südames ja tunnetes . </s> <s> Oli seal kogu aeg olnud , kuid alles nüüd leidsin ma temaga püsiva sideme . </s> <s> Suutsin teda puudutada . </s> <s> Ta järele haarata . </s> <s> Teda enese jaoks mõtestada . </s> </p>
<p> <s> Läbi Olemise Mõtte leidsin ma tee ta noorema venna - elu mõtte juurde . </s> <s> Just sellepärast kiirustasin ma lahkuma . </s> <s> Olin liialt palju endale kingitud ajast pühendanud Püha Graali otsingule . </s> <s> Nüüd tuli see tasa teha . </s> <s> Ma pidin õigustama Olemise triumfi Mitteolemise üle . </s> <s> Ma pidin domineerima Suure Olematuse üle . </s> <s> Ma pidin Elama . </s> </p>
<p> <s> Nüüd alles mõistsin ma , et olin teinud sama vea , mis miljardid enne ja pärast mind - olin oma elu elamisega venitanud . </s> <s> Olin otsinud põhjusi ja vastuseid , mida ma tegelikult ei vajanud . </s> <s> Olin pühendanud suurema osa oma elust ettevalmistamisele . </s> </p>
<p> <s> Ettevalmistamisele milleks ? </s> <s> Ei tea . </s> <s> Ei teadnud siis , ega tea ka nüüd . </s> </p>
<p> <s> Poole päevateekonna kaugusel kohtasin ma üksikut rändurit . </s> <s> Mõistate mind ehk isegi , kui tunnistan , et olin siiralt rõõmus . </s> <s> Kohtusin ma ju üle tüki aja teise luust ja lihast olendiga . </s> <s> Alles siis mõistsin , millist üksindust ma olin tundnud , ja kui pikka aega . </s> <s> Üksindus oli saanud minuga üheks ja ma soovisin , et see lõpeks . </s> </p>
<p> <s> Me rääkisime maast ja ilmast , sõime ja jõime ning olime rahul , et leidsime teineteises suurepärase vestluskaaslase . </s> <s> Ta meenutas mulle mind ennast sellisena , nagu ma varem olin olnud . </s> <s> Lõpuks küsisin ma rändurilt , millised tuuled teda siiakanti toovad . </s> </p>
<p> <s> Küsisin , kuigi teadsin vastust juba ette . </s> <s> Ja ma ei eksinud . </s> </p>
<p> <s> Vaid hetke kõhklesin ma , kui ta küsis mu käest Universumi Mõistuse kohta . </s> <s> Siis vastasin , et ta teekond on lõpule jõudmas . </s> <s> Ütlesin , et tal on käia veel vaid vaevalt pool päevateekonda . </s> <s> Loomulikult kiirustas ta pärast seda lahkuma . </s> <s> Ma ei mõistnud ta ruttamist ja õhinat hukka . </s> <s> Kuidas oleksingi võinud seda teha ? </s> </p>
<p> <s> Teda ootas ees kohtumine Universumi Mõistusega . </s> <s> Kohtumine iseendaga , oma suurimate kahtluste , hirmude ja lootustega . </s> <s> Ja ennekõike ootasid teda lood . </s> <s> Kõik need lood Olemisest ja Mitteolemisest , Mõttest ja Mõttetusest , Elust ja Surmast . </s> <s> Need lood , mis olid temas juba tegelikult olemas , kuigi seda ta loomulikult ei teadnud . </s> <s> Veel . </s> </p>
<p> <s> Sellele mõeldes mõistsin korraga , et on veel üks asi , mida ma pean tegema . </s> <s> Ma olin kuulnud lugusid , ma olin kogenud ... </s> <s> Tundsin , et pean jagama oma lugu ; lugu , mis on vaid üks lugude lõputus reas . </s> <s> See on üks Elu suurtest ülesannetest - koguda kogemust , seda talletada ja edasi anda . </s> </p>
<p> <s> Võibolla aitab see lühendada kellegi Teed , aitab tal otsida õigest kohast ... </s> </p>
<p> <s> Ma tean , et mu lugu ei suuda kellegi jaoks avada Olemise Mõtet . </s> <s> See võib viia Suure Tõe väravate lävele , ent mitte kaugemale . </s> <s> Viimane samm tuleb igaühel endal astuda . </s> <s> Selles olen ma kahjuks kindel . </s> <s> See ei rõõmusta ega kurvasta mind - see lihtsalt on nii . </s> <s> Karm tõsiasi oma vankumatuses ning muutumatuses . </s> </p>
<p> <s> Nagu ma juba ütlesin , pole Sõnad võimelised Olemise Mõtet edasi andma . </s> <s> Kuid nad on võimelised edasi andma kõike muud . </s> <s> Need lood olid minu jaoks midagi enamat kui jutustus . </s> <s> Ma elasin neis . </s> <s> Ma olin osake neist . </s> <s> Ma olin need lood . </s> <s> Ma ei saa neid niisama kõrvale heita . </s> </p>
<p> <s> Ma tahtsin , et kõik teaksid , kust Tõde otsida . </s> <s> Et keegi ei peaks võtma ette rännakut sinna , kuhu valgus ei ulatu ja kus aeg ning ruum lõppevad . </s> <s> Sinna , kus asetseb Olemise ja Mitteolemise piir . </s> <s> Et keegi ei peaks oma rännakul põrkuma lootusetuse , kaotusevalu ja pettumustega . </s> </p>
<p> <s> Tõde on nimelt palju lähemal . </s> </p>
<p> <s> On alati olnud ja saab alati olema . </s> </p>
<p> <s> Tõde on meis enestes . </s> </p></div1>
    </body>
  </text>
</TEI>
</teiCorpus>
</teiCorpus>
