<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Continental </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> Continental </head>
        <div2 type="alaosa">
<p> <s> Kellelt : Inger Pindmaa &lt; Inger. Pindmaa@mail.ee &gt; </s> </p>
<p> <s> Kellele : &lt; ilmar@eskl.ee &gt; </s> </p>
<p> <s> Teema : No tere siis </s> </p>
<p> <s> Kuupäev : 25.07.2000 11 : 12 </s> </p>
<p> <s> Suurus : 1 </s> </p>
<p> <s> Tervitus maailma äärelt ! </s> </p>
<p> <s> Eks maailma äär ole ikka seal , kus meri vastu tuleb . </s> <s> Meie baas asub poole kilomeetri kaugusel suurest veest . </s> <s> Saab täiesti elada . </s> <s> Isegi elekter on majas ja laka eesotsas on madratsijagu värskeid heinu , nagu Samuel ütleb . </s> <s> Tema magab lakas . </s> <s> Seal all on üks suur ruum , mis on kergete vaheseintega kolmeks tehtud . </s> <s> Keskel on köök , kust saab otse lakka . </s> <s> Pererahvas elab ühel pool kööki ja mina teisel pool . </s> <s> Loodan , et siin keegi salapärasel kombel surma ei saa , nii et ruumide täpsemat kirjeldust pole vaja . </s> <s> Minu toas on siiski hulk nimetamisväärseid asju – vana harmoonium , mille nad lasevad korda teha ja mida ma loodan salamahti natuke proovida , ja üks roositud tekk vanal puuvoodil . </s> <s> Magamiskoti sees on värsked heinad või õled , vist ikka õled . </s> <s> Ja vanad põrandariided on maas . </s> <s> Mu toas on ka üks petrooleumilamp , petrooleum sees . </s> <s> Ma ei ole seda veel põlema pannud . </s> <s> Mulle meeldib , et vanad asjad leiavad kasutust . </s> <s> Aga minu poolel asub ka progressi avangard Karli vana arvuti näol , internetiühendusega , nagu Sa mu kirja järgi arvata võidki . </s> <s> Voodi asub minusuguse külmavarese õnneks soemüüri taga , muidu oleks liiga rõske . </s> <s> Pliiti köetakse , alguses ajas natuke suitsu sisse , ja soemüür on leige . </s> <s> Arvasin , et krabisev magamiskott ei lase mul magada , aga esimese öö magasin küll suurepäraselt . </s> <s> Kõik olid juba üleval , kui mina ärkasin . </s> <s> Jõudsin vaevalt kohvi juua ja merele tere ütlemas käia , kui Karinil oli juba söök valmis , kartul ja pekikaste ja kaasavõetud tomateist ning kurkidest tehtud salat . </s> <s> Muuseas , Karin on toekas nagu taluperenaine muistegi . </s> <s> Siin aias kasvab sibulaid , tilli ja lilli ka , nii et kui kaasavõetud kraam otsa saab , on proviandile ( kartul ja soolaliha ) midagi kõrvale võtta . </s> <s> Päeval olevat parem tuld mitte teha , ikka sisseajamise pärast . </s> </p>
<p> <s> Peale sööki tegime koosoleku , kus Karl meile eesmärgid püstitas ja nende saavutamise vahendeist rääkis . </s> <s> Niisiis meie Samueliga kirjutame kumbki ühe miniromaani ehk romaanikese ja sobitame need pärast omavahel kokku , nii et Karl ei tea , kes missuguse osa kirjutas . </s> <s> Mil moel me oma erinevad osad kokku klapitame , olevat meie asi . </s> <s> Karl väljendas arvamust , et kuigi Samuel pole varem kirjatöös kätt proovinud ja minu artikleid pole Karl ka enam ammuilma lugenud , määrab ta eksimatult ära , kes mida on kirjutanud . </s> <s> Karl on minu meelest alati natuke meesšovinist olnud . </s> <s> Küllap pidas ta meie erinevate ametite ja iseloomu kõrval silmas ka seda , et mina olen naine ja Samuel mees ning oma väikeste skandaalidega üpris isase inimese kuulsuse võitnud . </s> <s> Mulle teeb see kõik pisut nalja ja on omamoodi põnevgi . </s> <s> Kardan ainult , et Samuel kukub jooma ja meie kirjanduslikust eksperimendist ei tule midagi välja . </s> <s> Aga esialgu on kõik korras ja Samueli silmad ja nina vaatavad ebamäärases vanuses habeme seest üpriski reipalt . </s> <s> Kaalul on kolmeliitrine pudel prantsuse veini . </s> <s> Võtsime kokku ka oma sõjanõukogu . </s> <s> Samuel pakkus välja , et tema peategelane on pisut laiast ilmast eemale tõmbunud nagu meiegi , põhjuseks näiteks mehe truudusetus . </s> <s> Samuel võttis siis “ naispeaosa ” enda täita . </s> <s> Mina võin seetõttu kirjutada suvalise stoori , ainult et peategelane olgu mees . </s> <s> Otsustasin veel , et mu tegelase keelekasutus on steriilne . </s> <s> See tuleks mulle kasuks ja aitaks mul vabaneda nii-räägivad-kõik-stambist . </s> <s> Pärast paneme need asjad sel moel kokku , et Samueli tegelane tõlgib minu raamatut . </s> </p>
<p> <s> Esialgu läksin mere äärde päevitama ja Samuel läks Karliga kalale . </s> <s> Kuhu Karin läks , ma ei tea , igal juhul ta minu seltskonda ei igatsenud , mille üle ma põrmugi ei kurvasta , sest pärast Sulle kirjutamist kavatsen oma romaani peale mõelda ja igasuguseid naistejutte vältida . </s> </p>
<p> <s> Jaluta Nutsuga kaks korda päevas . </s> <s> Ja minu lillekest kasta kaks korda nädalas . </s> <s> Ära vastupidi tee . </s> </p>
<p> <s> Tšauki ! </s> <s> I. </s> </p></div2>
        <div2 type="alaosa">
<p> <s> Kellelt : Inger Pindmaa &lt; Inger. Pindmaa@mail.ee &gt; </s> </p>
<p> <s> Kellele : &lt; ilmar@eskl.ee &gt; </s> </p>
<p> <s> Teema : niuhti </s> </p>
<p> <s> Kuupäev : 30.07.2000 15 : 07 </s> </p>
<p> <s> Suurus : 1 </s> </p>
<p> <s> Hei-hei ! </s> </p>
<p> <s> Tervitusi suvitajailt . </s> <s> Nädal läinud nagu niuhti . </s> <s> Ilm on tore . </s> <s> Täna pidas Karl meiega teise koosoleku . </s> <s> Rääkis ohtudest , mis algajaid kirjutajaid varitsevad – soov oma põhimõtteid tegelaste suu läbi deklareerida , halb dialoog , ebausutavad tegelased , kusjuures häda ja viletsus seisneb sageli selles , et näiteks kolmekümne aastase naise ( nagu mina paari aasta pärast ) ja neljakümne aastase mehe ( umbes Samuel ) mõtteid , mälestusi ja tundeid omistatakse vastassoost teismelisele , läbiva joone puudumine ( alguses oleks nagu hirmus paljust kirjutada , aga pärast selgub , et see kõik on tüütu möga ) jne. </s> <s> Ma rohkem ei viitsi . </s> <s> Karl pole ise ühtegi romaani kirjutanud ja minu tagasihoidliku märkuse peale nähvas midagi omletist ja munemisest . </s> <s> Aga üldiselt elame sõbralikult . </s> </p>
<p> <s> Kui Karin “ romaanikooli ” kuulama tuli , kukkus Karl edvistama ja Samueli nöökima . </s> <s> Karinit lähemalt vaadates hakkas mind vaevama mõte , et olen teda kuskil varem näinud . </s> <s> Rääkisin sellest pärast Samuelile . </s> <s> Too punastas natuke ( ohoo ? ! ) ja ütles , et on Karinit maalinud ( “ Kevad mägedes ” voonakeste ja lopsaka suuresilmse Primaveraga ) . </s> <s> Ära , palun , mind vanaks salakavalaks nõiaks pea , aga kohe põnevam on , kui mingit mängu saab jälgida . </s> <s> Mu meestegelane jälgib ka mängu ja on varsti ise võrgus . </s> <s> Ehee ! </s> <s> Paras talle ! </s> </p>
<p> <s> Mis Karinisse puutub , siis oleme täiesti rahuldavad suhted sisse seadnud . </s> <s> Jututamine pole õnneks ta tugevaim külg . </s> <s> Nii võin rahumeeli ise lobiseda , kui tuju tuleb . </s> </p>
<p> <s> Mu tegelase steriilne keelekasutus on ta mõttemaailma nakatanud . </s> <s> Tegelikult on mõttemaailma ja keelekasutuse vahekord minu arvates vastupidine . </s> <s> Nojah , aga ma pean tekitama ju tegelikkuse illusiooni . </s> </p>
<p> <s> Võiksid natuke ringi sõita , kas või meid vaatama tulla . </s> <s> Kui tuled , haara nagist mu vana sinine kilekas kaasa . </s> <s> Pilved kerkivad . </s> <s> Ja too midagi magusat ja puuvilju ! </s> </p>
<p> <s> Selleks korraks kõik . </s> <s> I. </s> </p></div2>
        <div2 type="alaosa">
<p> <s> Kellelt : Inger Pindmaa &lt; Inger. Pindmaa@mail.ee &gt; </s> </p>
<p> <s> Kellele : &lt; ilmar@eskl.ee &gt; </s> </p>
<p> <s> Teema : Vaat siis </s> </p>
<p> <s> Kuupäev : 04.08.2000 22 : 46 </s> </p>
<p> <s> Suurus : 1 </s> </p>
<p> <s> Tere ! </s> </p>
<p> <s> Pärast Su ärasõitu hakkaski sadama . </s> <s> Külmavõitu on ka . </s> <s> Peame Samueliga oma korralisi koosolekuid lakas . </s> <s> Küsib , mis ma ühel või teisel puhul ütleksin . </s> <s> Vahel lobiseme niisama ja siis ta lööb äkki endale plaksti vastu pead , nagu tapaks sääski . </s> <s> Neid on siia ka tekkinud , aga pole viga , on hullematki nähtud . </s> <s> Kui S. ennast pähe peksab , on ta minult mõne väljendi ära ajanud . </s> <s> Minul ei ole temalt küll midagi laenata , sest minu tegelane on intelligentne ja igavavõitu . </s> <s> Samuel on siin kõikipidi viisakas – ei joo , ei ropenda , ei tiku mulle ega Karinile ligi . </s> <s> Ei vasta üldse oma immitsale . </s> <s> Võibolla on seda talle asjata omistatud . </s> <s> Ta ei ole minu meelest üldse edev , vähemalt Karliga võrreldes . </s> </p>
<p> <s> Kirjutamine , so teise inimese kesta pugemine on üks imelik asi . </s> <s> Vahel tuleb nagu iseenesest midagi sellist , mida ma kunagi mõelnud ja tundnud ei ole . </s> </p>
<p> <s> Peaksid ilmad ometi uuesti soojaks minema , saaks vähemalt päevitada ! </s> <s> Head aega ! </s> <s> Innu . </s> </p></div2>
        <div2 type="alaosa">
<p> <s> Kellelt : Inger Pindmaa &lt; Inger. Pindmaa@mail.ee &gt; </s> </p>
<p> <s> Kellele : &lt; ilmar@eskl.ee &gt; </s> </p>
<p> <s> Teema : Re-ro </s> </p>
<p> <s> Kuupäev : 06.08.2000 08 : 57 </s> </p>
<p> <s> Suurus : 1 </s> </p>
<p> <s> Re-ro ! </s> <s> Re-ro ! </s> </p>
<p> <s> Kui Sa ei tea , mis see on , tuleta vanaema repertuaari , neid naisansambli laule meelde . </s> <s> Mingi gruusia laul , punane . </s> <s> Igal juhul on see tervitus päikesele . </s> <s> Jõin hommikul vara mere ääres kivi otsas kohvi ja vaatasin , kuidas päike tõuseb . </s> <s> Samuel liitus ka minuga . </s> <s> Nüüd lõdisen soemüüri taga . </s> <s> Tema istub köögis . </s> <s> Mina pole küll märganud , et ta Kariniga mingit liini ajaks , oli kunagi mis oli . </s> <s> Karl peaks igal juhul nende asjade suhtes , mis sellal juhtusid , kui ta kodunt hüppes oli , suuremat tolerantsust ilmutama . </s> <s> Kui Karlile ja Karinile edevust jagati , kahmas Karl suurema tüki endale . </s> <s> Varem ma mõtlesin salamisi , et Karlil oleks võinud moodsama väljanägemisega naine olla , aga nüüd olen vastupidisel arvamusel – imelik , et temasugune edev , armukade egoist endale nii toreda ja kena naise sai . </s> <s> Ehee ! </s> <s> Muidugi see kõik pole minu asi ja lõpuks olen ju nende külaline . </s> <s> Aga belletristlik tegevus on mulle mõju avaldanud ja ma lihtsalt pean teiste inimeste käitumise tagant nende iseloomujooni peilima . </s> <s> Olgu , lõpetan , sööma kutsutakse . </s> <s> I. </s> </p></div2>
        <div2 type="alaosa">
<p> <s> Kellelt : Inger Pindmaa &lt; Inger. Pindmaa@mail.ee &gt; </s> </p>
<p> <s> Kellele : &lt; ilmar@eskl.ee &gt; </s> </p>
<p> <s> Teema : ai-ai-oi </s> </p>
<p> <s> Kuupäev : 12.08.2000 10 : 32 </s> </p>
<p> <s> Suurus : 1 </s> </p>
<p> <s> Tere ! </s> </p>
<p> <s> Eile juhtus meil siin piinlik lugu . </s> <s> Karl käis pudeliga ringi ja nuias muudkui Samueli , et tulgu talle seltsiks . </s> <s> Väga inetu , kui mõelda , mis seisus S. praegu on . </s> <s> Aga Samuelist ei saanud õnneks asja ja K. tõmbas üksinda nina täis ning hakkas mulle üleliigset tähelepanu osutama . </s> <s> Kui S. mind lausa oma kehaga kaitses , lõugas Karl , et mida ta endast õige arvab – ega kõik naised tema omad ole ja muud haiget loba . </s> <s> Loodan , et Karin ei kuulnud , aga kui kuulis , saab aru , et asi pole minus , vaid Karli vanas ja praegu küll põhjusetus armukadeduses . </s> <s> Aga mis ma kaeblen , ise tahtsin teiste inimeste kohta tähelepanekuid teha . </s> <s> Minu meelest Samuel teeb ka – minu kohta igatahes . </s> </p>
<p> <s> Täna paistab õnneks , et asi pole liiga pingeliseks läinud . </s> <s> Karl tegi jälle töökoosoleku , poetas justkui muuseas paar vabandavat sõna ja rääkis meile , et tegelikult pole oluline , mida ja millest kirjutada , vaid kuidas kirjutada . </s> <s> Kui tekstil on pisut arusaamatuse lumma , mõeldakse filosoofia ise juurde . </s> <s> Mõtlevad need , kes mõtlevad , suurem osa loeb ajaviiteks , nii et peab lihtsalt löövust olema . </s> <s> Samuel ütles , et tema loeb ka ajaviiteks , et on kõigesööja ja kõigelugeja . </s> <s> Üldiselt käib see minu kohta samuti , kuigi praegu tahaksin õudselt puuvilju saada . </s> <s> Hakkasin mõtlema , et tõlgitav raamat võiks vabalt esimese veerandiku juures pooleli jääda . </s> <s> Rääkisin Samuelile ka . </s> <s> Hakkame varsti otsi kokku tõmbama . </s> </p>
<p> <s> Tunnen , et tahan igasuguste sekelduste juurest kirjutamise juurde . </s> <s> Inger . </s> </p></div2>
        <div2 type="alaosa">
<p> <s> Kellelt : Inger Pindmaa &lt; Inger. Pindmaa@mail.ee &gt; </s> </p>
<p> <s> Kellele : &lt; ilmar@eskl.ee &gt; </s> </p>
<p> <s> Teema : ohsaa </s> </p>
<p> <s> Kuupäev : 13.08.2000 19 : 41 </s> </p>
<p> <s> Suurus : 1 </s> </p>
<p> <s> Tohoo pele , </s> </p>
<p> <s> suutsin Sinu käest ka kirja välja meelitada . </s> <s> Ära minu pärast muretse ja sellele väikesele episoodile , mida ma Sulle rohkem nalja pärast kirjeldasin , et midagi ikka kirjutada oleks , mingit erilist tähelepanu pööra . </s> </p>
<p> <s> Täna on tore päev ! </s> <s> Lugesime oma esialgse töö lõppenuks ja andsime teineteisele lugeda . </s> <s> Samuel ütles , et talle meeldib minu osa , olevat stiilne ja süvendavat tema arvamist minust . </s> <s> Tema arust on ta enda osa puder ja kapsad . </s> <s> Ei ole , aga imelik see on . </s> <s> Ei kahtlustaks küll , et Samuel on selle kirjutanud . </s> <s> Ei teadnudki , et S. oli abielus ja et tal on ligi kahekümnene poeg . </s> <s> Meie arutelu käigus tuli jutuks . </s> <s> Sattusime nii hoogu , et jäime sööma hiljaks . </s> <s> Tunnen töökat väsimust . </s> <s> Head ööd ! </s> <s> Nutsule pai ! </s> </p>
<p> <s> Innu . </s> </p></div2>
        <div2 type="alaosa">
<p> <s> Kellelt : Inger Pindmaa &lt; Inger. Pindmaa@mail.ee &gt; </s> </p>
<p> <s> Kellele : &lt; ilmar@eskl.ee &gt; </s> </p>
<p> <s> Teema : ah sa mait </s> </p>
<p> <s> Kuupäev : 15.08.2000 23 : 12 </s> </p>
<p> <s> Suurus : 1 </s> </p>
<p> <s> Tere , Sa igavene vana tukunui , </s> </p>
<p> <s> kas Sul pole linnas arvuti taga losutamisest veel lamatised tulnud ? </s> <s> Nagu Sa minu lopsaka pöördumise järgi võid aimata , olen kergelt vines . </s> <s> Loodan , et Sa pole minu äraolekul kuritarvituste teele asunud . </s> <s> Muide , kirjutasin “ kuritervituste ” ja õigekeelsusprogramm ei andnud punase lainelisega märku . </s> </p>
<p> <s> Saime lõpuks hakkama oma suvetöö delikaatseima osaga –esialgse kokkusulatamisega või ehk siiski traageldamisega ? </s> <s> Karl käib meie ümber nagu kass ümber palava pudru . </s> <s> Tegime väikesed veinid , Karl pingutas natuke üle . </s> <s> Samuel vaatab meid kainena pealt nagu armsaid kergemeelseid teismelisi , kuigi Karl soiub , et pole varem karskeid kunstnikke näinud ! </s> <s> ( Kirjutasin alguses “ kunstnukke ” . </s> <s> Mul on ka vist täna midagi viga . ) </s> <s> Saadan Sulle kirja ära ja lähen magama . </s> <s> Ole siis mõnus , ära ainult kohvi joo , tee vahel midagi süüa ka . </s> </p>
<p> <s> Inger . </s> </p></div2>
        <div2 type="alaosa">
<p> <s> Kellelt : Inger Pindmaa &lt; Inger. Pindmaa@mail.ee &gt; </s> </p>
<p> <s> Kellele : &lt; ilmar@eskl.ee &gt; </s> </p>
<p> <s> Teema : ole-ole-ole </s> </p>
<p> <s> Kuupäev : 21.08.2000 18 : 02 </s> </p>
<p> <s> Suurus : 1 </s> </p>
<p> <s> O-le-o-le-ol-e-o-le ! </s> </p>
<p> <s> Pidu missugune ! </s> <s> Pidu minus eneses ! </s> <s> Minus vähemasti küll ! </s> <s> Kahtlustan , et S. on salamisi sama lapsemeelne kui mina . </s> <s> Kohe ma lõbustan Sind ühe dialoogiga , aga enne kirjeldan tegevuspaika . </s> <s> Niisiis – sinised dekoratsioonid on üll , meresinised ja taevasinised kirjeldamatu päikese ja vagurate pilvelammastega . </s> <s> Tohutu maasikapõõsas või -puhmas või pole aimugi , kuidas seda nimetada , on punaseid marju pilgeni täis ja taamal valendab veel õisi . </s> <s> On kiviaed ja kadakad ja lehmad ammuvad kaugel , pla-plaa . </s> <s> Muuseas , siin pole punased lehmad nagu Punik kodus maal , vaid musta-valgekirjud . </s> <s> Samuel leidis hommikul maasikaid ja kutsus mind ka jaole . </s> <s> Aga asi pole maasikates ega lehmades , vaid selles , et Karl luges meie surematu teose läbi ja tal tekkis probleeme , mida oligi vaja tõestada . </s> <s> Niisiis – läks lahti ! </s> </p>
<p> <s> K : Lugesin teie romaanikunsti tippsaavutuse läbi – loodan , et te naljast aru saate ja liiga uhkeks ei lähe , ääh-ääh-ääh – ja pean paraku tunnistama , et mul tekkis tõesti mõningaid küsimusi . </s> <s> Samuel , pane käsi südamele ja vannu , et sa kirjutasid ise , mitte ei lasknud mõnel kolmandal isikul valmis treida . </s> <s> ( Naeratab võidurõõmsalt , toksib jalaga kivi ja püüab esineda nagu tead küll mis saate juht . ) </s> </p>
<p> <s> S : Mis kolmandal isikul ? </s> </p>
<p> <s> K : Mõnel daamil , Sammi , mõnel daamil . </s> <s> Sest Inger kirjutas nõndanimetatud Riia-romaani ja selle lapsevalus ( itsitab ) naisterahva ponnistusi ei pannud sina kirja . </s> </p>
<p> <s> I : Oled kindel , et mina kirjutasin Riia-romaani ? </s> </p>
<p> <s> K : Raudselt ! </s> <s> Sinust võib veel literaat saada . </s> <s> Enam-vähem omavanuse mehe , kuigi igava mehe stoori pingutasid välja . </s> </p>
<p> <s> I : ( Vaatab Samueli poole ja saab jaatava märguande . ) </s> <s> Ei pingutanud , kirjutasin lõdvalt , nagu iseenesest . </s> <s> Ja Samuel kirjutas tõesti tõlkija-loo . </s> </p>
<p> <s> K : Sina seda ei kirjutanud , see on siililegi selge . </s> <s> Sul ei ole niisugust kogemust . </s> <s> Aga et Samuel … ( Tõstab käed üles ja veab suu kõrvuni . ) </s> <s> Ausõna , mina annan alla . </s> <s> Mu prantsuse vein on teie . </s> <s> Pidutsege ! </s> </p>
<p> <s> S : Mis siis minu osaga valesti on ? </s> </p>
<p> <s> K : Selline sigri-migri sinu pintslilöökidega võrreldes . </s> <s> Noorepõlvepeika , armsasti haisvad pulmapäevakleidid , nagu mõni mammi koristaks kappi … Upud pisiasjadesse , aga lugejal on raske mõista , mille ümber kogu trall käib . </s> <s> Tegelikult teil ei ole veel mingit pidu . </s> <s> Õnnelik lõpp on kirjutamata . </s> <s> Aga kui hästi järele mõelda , siis su viimase aja plätserdised , Sammi , on ka kuidagi lillelised ja … Eks ma võtan teadmiseks , et inimesed muutuvad . </s> <s> Nii et siis lõpp . </s> </p>
<p> <s> S : Saab tehtud . </s> </p>
<p> <s> I : Võib koguni kaks lõppu kirjutada , üks õnnelikum kui teine . </s> <s> Siis saad jälle arvata , kumb on kumb . </s> </p>
<p> <s> K : Ah , käige kassi saba alla oma õnnelike lõppudega . </s> <s> Muuseas , ega kahe lõpu mõte halb ole . “ Prantsuse leitnandi tüdruk ” . </s> <s> Isegi kolm võiks olla … </s> </p>
<p> <s> I : “ Lola jooks ” … Ta võiks viimasel päeval endale vähemalt sametjaki osta … </s> </p>
<p> <s> K : Lola vä ? </s> <s> ( Ilmselt olen Karli vastu õel ! ) </s> </p>
<p> <s> Muidugi me rääkisime veel , aga rohkem ei viitsi kirjutada . </s> <s> Järgmistel päevadel sulatab Samuel meie praeguse lõuendi üheks tervikuks . </s> <s> Siis vaatame , kuidas lõpu või lõppudega saab . </s> <s> Kui päris valmis on , see on küll väga tinglik otsustus , sest “ romaani ” ümber võiks mõelda lõpmatuseni , saadan Sulle lugeda . </s> <s> Riputaks pärast või netis üles . </s> <s> Karlil pole sellega midagi peale hakata . </s> <s> Tegelikult kogu see värk on üle ootuste eriline kogemus ja ma peaksin Karlile tänulik olema meie ärgitamise ja küllakutsumise eest . </s> </p>
<p> <s> Kas me Sinuga läheme koos ema juurde ? </s> <s> Mõtle selle üle . </s> <s> Kui ma linna jõuan , läheb mul paar-kolm päeva aega , ja siis võikski minna . </s> </p>
<p> <s> I . </s> </p></div2>
        <div2 type="alaosa">
<p> <s> Kellelt : Inger Pindmaa &lt; Inger. Pindmaa@mail.ee &gt; </s> </p>
<p> <s> Kellele : &lt; ilmar@eskl.ee &gt; </s> </p>
<p> <s> Teema : Palju-palju ja korraga </s> </p>
<p> <s> Kuupäev : 23.08.2000 00 : 38 </s> </p>
<p> <s> Suurus : 548 </s> </p>
<p> <s> Ilmar ! </s> </p>
<p> <s> Su soov pani mu tõeliselt piinlikku olukorda , või ma vähemalt kartsin seda . </s> <s> Igal juhul nihelesin ja kokutasin mis hirmus , kui ma sellest lõpuks rääkida julgesin . </s> <s> Aga Samuel ainult naeris häbelikult – ei mingit ülbust kirjatsura vastu , nagu ma kuulnud olen – , ja ütles , et mina ju ei määri talle pähe mingit napakat ettekujutust temast ega pane talle suhu oma sõnu . </s> <s> Ütlesin , et kutseeetika ei lubaks . </s> <s> Kui armas kuulda , ütles tema , et seda iseenesestmõistetavat mõistet keegi tõepoolest veel iseenesestmõistetavaks peab ! </s> <s> Tegelikult pole ma ju mingi erand ! </s> <s> Kaugel sellest ! </s> <s> Seletasin talle , et meie vennas ( ões ) konnas supsab ju samuti nagu teisteski tsunftides mõni tõrvatilk meepotti , aga tegelikult ei tohi nii üldistada , et õpetajad on lollid ja kiusakad , arstid lohakad ja omakasupüüdlikud , ajakirjanikud nahaalsed ja südametud , kunstnikud veidrad ja liiderlikud … Sul on veel noore inimese optimismi , naerab tema . </s> <s> Minu meelest sai intervjuu päris kena . </s> <s> Vähemalt on see minu elu seni kõige kenam pealkiri , mis tuli iseenesest , ilma punnitamata . </s> </p>
<p> <s> Mis romaanisse puutub , siis lõpetasime selle kiiresti ära , et ta ülepea ei kasvaks . </s> <s> S. kardab küll , et Elli koos Tirtsukese ja Kivilillega tuleb talle kunagi Tallinnas või ei tea kus vastu … Minul on parem . </s> <s> Liiga tihti ma Riias ju ei käi . </s> <s> Viimati näidati mind Riia loomaaiale Vene ajal ja eelmisel suvel jalutasin korra Riia vanalinnas . </s> <s> Tõeliselt ilus õhtu oli , mis kumab minu osast läbi . </s> </p>
<p> <s> Olgu . </s> <s> Saadan Sulle mõlemad asjad ära ja loodan kiitvat arvamust kuulda . </s> <s> Hakkame siin otsi kokku tõmbama , et Karl ja Karin saaksid pisut kaksindust nautida . </s> <s> Samuel küsis paariks päevaks meilt öömaja . </s> <s> Muidugi lubasin . </s> <s> Da-da ! </s> </p>
<p> <s> Sinu armas ja tragi väikeõde Innu . </s> </p>
<p> <s> Lisatud failid </s> </p>
<p> <s> att0000. dat ( 1k ) </s> </p>
<p> <s> Intervjuu. doc ( 82 k ) </s> </p>
<p> <s> att0001. dat ( 1k ) </s> </p>
<p> <s> Sametjakk. doc ( 302 k ) </s> </p></div2>
        <div2 type="alaosa"><head> SAJANDILÕPU SUVI LÄÄNEMAAL </head>
<p> <s> I. P. Läänemaad võib leida su viimase aja maalidelt küll silmitsi varsakapjadega maantee ääres , küll maaliallkirjadest – “ Läänemaa kullendav taevas ” , “ Läänemaa I , II , III … ” . </s> <s> On su juured Läänemaal ? </s> </p>
<p> <s> S . </s> <s> T. Olen jah Läänemaa mees . </s> <s> Mitte mere äärest , vaid sealt Harjumaa piiri vastast . </s> <s> Kodu mul seal enam ei ole . </s> <s> Kus poisipõlves võis maasikaid leida , seal kasvavad nüüd lepad , kased tikuvad sohu . </s> <s> Elu on ka sealkandis soiku jäänud . </s> <s> Oma isakodu ma enam enesele ei saa ja teist kohta seal lähedal vist ei taha . </s> </p>
<p> <s> See kõlab kuidagi pessimistlikult , ometi on su Läänemaa-maalid rõõmsad . </s> </p>
<p> <s> Mu lapsepõlvemälestused on valdavalt rõõmsad ja ilusad . </s> <s> Ega ma olegi pessimist , või kui , siis optimistlik pessimist . </s> <s> Aga mul on hea meel , kui mõni lapsepõlves nähtud koht unes ilmub . </s> </p>
<p> <s> Kas peale isakodu ja lapsepõlve on veel kohti ja aegu , mida armastusega üle vaataksid ? </s> </p>
<p> <s> On ikka . </s> <s> Ometi arvan , et kogusin endasse just enne kooli palju olulist – loodus ja loomad kui üksiku lapse seltsilised . </s> <s> Ja vabadus . </s> <s> Kunagi elus pole ma vähem teinud , mida peab , kui lapsepõlves . </s> <s> Tegin , mida tahtsin . </s> <s> Olin uskliku südamega väike metslane . </s> </p>
<p> <s> Oled sa päriselt usklik ? </s> </p>
<p> <s> Jah . </s> <s> Aga vahepeal vist ei olnud … </s> </p>
<p> <s> Kas soovid oma pojale , et ta käiks sinu jälgedes ? </s> </p>
<p> <s> See , et poeg käiks isa jälgedes , on niisugune südant uhkuses paisutav lootus . </s> <s> Aga ei . </s> <s> Mäletan naabrivanaisa käest kuuldud lugu , kuidas tema vend astus isa järel käies rästiku peale . </s> <s> Isal olid saapad jalas , pojal mitte . </s> </p>
<p> <s> Laste juures on võluv just see , et neis paistavad välja küll mõned vanematelt päritud jooned , aga uues kombinatsioonis . </s> <s> Lapsepõlves nad paratamatult olenevad meist , aga ei peaks hiljem mingeid vanemate teostamata unistusi täitma , vaid eneste omi , ja jätma oma jäljed . </s> <s> Minu poeg on teistsugune kui mina . </s> <s> Just seda ma imetlen . </s> </p>
<p> <s> Mida arvad naistest ? </s> </p>
<p> <s> Olen heas ja halvas sõltunud naistest . </s> <s> Kõige ustavamad olid ema ja ristiema Elli , isa õde . </s> <s> Nüüd on nad surnud ja minagi juba täiskasvanud ehk nagu ütleks üks tuntud kirjamees – kuresaapaist väljas . </s> <s> Naiste elu on raskem ja kindlam , arvan ma . </s> <s> Neid ei saa nii kergesti rajalt maha võtta . </s> <s> Eks erandeid ole ka . </s> <s> Viimasel ajal püüan selle teistsugususe varjus avastada inimest üleüldse . </s> <s> Nagu nemad meis . </s> <s> Või ma ei tea . </s> </p>
<p> <s> Kas elus on peale naiste sinu jaoks veel saladusi ? </s> </p>
<p> <s> Jah . </s> <s> Kogu elu on oma näilisest avatusest hoolimata saladus . </s> </p>
<p> <s> Mu pildid väljendavad püüdu midagi enda jaoks selgeks maalida , aga … </s> </p>
<p> <s> … teiste jaoks on seegi saladus . </s> <s> Su “ Sametjakk ” , miks ta hõljub , varsakabjad ehteks rinnas , nii koduselt Läänemaa kohal , nagu kuuluks ta sinna ? </s> </p>
<p> <s> Kas ma tohiksin maalimist ja kirjutamist võrrelda ? </s> <s> Ega ma kirjutamisest palju tea . </s> <s> Ja loen ka kõike . </s> <s> Mul oli varemalt tunne , et maalimine on päris kunst ja sõnadega kujutamine allub rohkem justkui mingile plaanile , kas või ideoloogiale või hoopis tahtmisele lõbustada . </s> <s> Nüüd ma arvan , et sõnadega juhtub samuti kui värvidega . </s> <s> Miski hakkab hoopis inimest ennast käsutama . </s> <s> Tekib mingi iseeneslik süvastruktuur . </s> <s> Siis äkki lööb midagi pinnale . </s> <s> Mõtlen selliseid asju , mis mingile plaanile või kavatsusele ei allu . </s> <s> Tahetud on midagi muud , aga tuleb teistmoodi . </s> <s> Ma püüdsin seletada , miks ma teen viimasel ajal teistsuguseid asju kui enne . </s> </p>
<p> <s> Kas sa tahaksid teha veel midagi niisugust , mida enne pole teinud ? </s> </p>
<p> <s> Ikka tahan . </s> <s> Hakkasin kevadel iseenda lõbuks tõlkima . </s> <s> Veel tahaksin kellegagi kahasse lasteraamatuid teha . </s> <s> Teine kirjutab , mina joonistan . </s> <s> Ja maalida tahan , muidu tuleb ahtra lehma tunne . </s> </p>
<p> <s> Kui ma paluksin sul lambakarja maalida , kas maaliksid ? </s> </p>
<p> <s> Ports lambaid ? </s> <s> Aga miks mitte . </s> <s> Kui mul vaim peale tuleb , siis maalin . </s> <s> Nad oleksid sellised metafoorsed lambad , kel Hea Karjane pilku peal hoiab . </s> <s> Aga see on kõigest kavatsus . </s> </p>
<p> <s> Lambad Läänemaal ? </s> </p>
<p> <s> Läänemaal . </s> </p>
<p> <s> Lapsepõlvel paistab su elus tähtis osa olevat . </s> <s> Kelleks sa tahtsid saada ? </s> </p>
<p> <s> Ei tahtnud kellekski . </s> <s> Ei kosmonaudiks , korstnapühkijaks ega karjakuks . </s> <s> Nohistasin omaette . </s> <s> Teisi lapsi läheduses polnud . </s> <s> Õppisin varakult lugema , ei mäletagi õieti , kuidas . </s> <s> Illustreerisin salamahti mõned raamatud ära ja sain vitsu . </s> </p>
<p> <s> On su elus olnud aegu , millest eriti rääkida ei tahaks ? </s> </p>
<p> <s> On . </s> <s> Ja kui tahaks , ei mäletakski suurt midagi peale lõputu pohmelli . </s> </p>
<p> <s> Nüüd küsiksin sult mõned sajandilõpuküsimused . </s> <s> Kas ja kuidas on postmodernism sind mõjutanud ? </s> </p>
<p> <s> See on vaev ja rahulolematus , tahtmine lõhkuda ja kildusid korjata ja vaadata , kas veel midagi välja tuleb . </s> <s> See periood sai mul koos pohmelliga läbi . </s> </p>
<p> <s> On Õhtumaa kultuur sinu meelest alla käinud või koguni hukas ? </s> </p>
<p> <s> Kas ma oskan öelda ? </s> <s> Nõndanimetatud massikultuur koosneb asjadest , millel on kunstiga vähe pistmist . </s> <s> Reklaam on rämps . </s> <s> Aga rämpsugi võiks paremini teha . </s> <s> Meelelahutus on paras saast või ehk kämp või ma ei tea mis . </s> <s> On kõike . </s> </p>
<p> <s> Massid ja üksikisik ? </s> </p>
<p> <s> Tsirkust ja leiba ! </s> <s> Sellele vastandina tuleb itaalia ooper meelde . </s> <s> Kuidas kõige vaesemadki jaksasid seal käia ja vilistasid järgmisel päeval aariaid . </s> <s> Aga ma olen parem ise saast kui tõmbun kuhugi üksindusse ja arvan , et olen elitaarne tegelane . </s> </p>
<p> <s> Raha ? </s> </p>
<p> <s> Raha paneb inimesi tegema asju , mida nad muidu ei teeks . </s> <s> Viinaorjusest saab veel lahti , aga rahaorjusest ei saa . </s> <s> Viinaorjust olen oma nahal tundnud , rahaorjust õnneks suurt mitte . </s> <s> Pean hoiduma uuesti orjaks saamast , ükskõik mille orjaks . </s> </p>
<p> <s> Kas ilu päästab maailma ? </s> </p>
<p> <s> Nii , nagu mina seda mõistan , jah . </s> </p>
<p> <s> Ilu on valgus , Valgus suure tähega . </s> <s> Aga valgus üleüldse on ilus . </s> </p>
<p> <s> Kas tänasel päeval on ilus valgus ? </s> </p>
<p> <s> Jah . </s> <s> Väga ilus . </s> <s> Ma näen inimesi mere ääres istumas , mehi ja naisi . </s> <s> Meid ja neid , keda mäletan . </s> <s> Ema ja isa . </s> <s> Vanaisa ja Ellit . </s> <s> Omakülainimesi . </s> <s> Jah . </s> <s> See oleks mu “ Sajandilõpu suvi Läänemaal ” . </s> </p></div2>
        <div2 type="alaosa"><head> SAMETJAKK </head>
<p> <s> Ta tõmbas lehe oma suurelt trükitud nimega – Eleanor ja selle tuletised , Lea lapsepõlves ja Elli sealtsaadik , kus ta Kivilillega tuttav oli - raginal masinast välja , kortsutas sentimentaalsust põlastades kokku , viskas prügikastist mööda ega teinud sest numbrit – ta oli alati pisut lohakas olnud – , sättis uue lehe masinasse ning tundis esmakordselt , kui ebaõiglaselt see välja kukkus , et Kivilill kasutas nüüd üksi nende kahasse ostetud arvutit . </s> <s> Paraku asus see Kivilille majas , mille Elli kadunud äi kuldseil kuuekümnendail ehitas , ja kuulus seega täielikult Helmutile , maja muidugi , mitte arvuti ja mitte Elli ostetud raamatud . </s> <s> Ja mõned asjad veel . </s> <s> Ent Elli teadis , et oma asjad saab ta takistamatult kätte , aga kui väga ta ka arvutist puudust tundis , ei hakka ta seda küsima ega võta vist pakkumise korralgi vastu . </s> <s> Aga kui Kivilill endale uue ostaks , miks ka mitte , sest kui Elli möödunud suvel elamise seestpoolt üle pintseldas ja Rein , Elli ainuke vend , tapeedid seina viskas - see oli tal nii käpas , et päev ja tuba - , ei aimanud Elli uneski , et ta vaevalt ühe talve heledamaks ja rõõmsamaks muutunud majas elab , ja mõistagi ei küsinud Kivilillelt raha . </s> <s> Ja kui palju veel uued aknaraamid maksid ! </s> <s> See-eest ostis Kivilill uue külmkambri , korraliku sügavkülmiku . </s> <s> Aga Elli ei taha peale päris oma raamatute ja rõivaste sealt midagi … Nüüd lõi ta töö uuesti lahti , luges uue musta lõigu läbi , mõtles paari fraseologismi üle , keskendus natuke ja varsti kuulutas kirjutusmasina tonksimine , et Elli mõte rändas nagu tänulik pime , keda teine heatahtlikult ja võimukalt talutab . </s> <s> Ometi ei saanud ta töökat õhtupoolikut nautida , sest kellegi sammud , natuke tuttavad sammud , tulid trepist üles , peatusid Elli ukse taga , ja Elli läks avama , hirm ja lootus südames . </s> <s> Aga see ei olnud Kivilill , leppimispalve huulil , ei olnud see ka naabri-Liine Roland , lõhnad juures ja kergemeelsed mõtted silmis vilamas , oli hoopis vennapoeg Aivar , kelle sammudki patsusid mõlema täismehe jaoks liiga kergelt . </s> </p>
<p> <s> “ Tere , Elli , ” paristas poiss reipalt , “ ma tooks mõned asjad su juurde suveks hoiule . ” </s> </p>
<p> <s> “ Too pealegi , ” kostis Elli . “ Mis asjad need on ? ” </s> </p>
<p> <s> Aga juba kostsid trepilt teisedki sammud , raskemad , sest tulija kandis arvutit , ja Aivar jooksis mitut trepiastet korraga võttes uuesti alla ning Liine uks vajus justkui iseenesest natuke paokile , nii et kett paistis . </s> <s> Poiss tuli tagasi printeriga . </s> <s> Veel toodi hoiule kilekotitäis kassette ja teine raamatuid . </s> <s> Asjad tema juurde tuua oli üpris mõistlik tegu , sest vana maja agulis jäi suveks peaaegu tühjaks ja tudengite üüritubade “ puhtakstegemisega ” saanuks kõige kartlikumgi algaja hakkama . </s> <s> Ja Elli mõtted arvuti saada täitusid nagu tellimise peale , sest Aivar , kelle sõber kohe jalga laskis , istus koduselt laua taha , uuris vana kirjutusmasinat ja tähendas : </s> </p>
<p> <s> “ Sa ju oskad arvutil ka midagi teha ? ” Ja kui Elli noogutas , jätkas : </s> </p>
<p> <s> “ Lase siis käia . </s> <s> Printeri kassett on peaaegu täis . </s> <s> Kas sa tõlgid midagi toredat ? ” </s> </p>
<p> <s> “ Ah , üks uina-muuna on , sulle vist ei lähe peale , aga mulle endale meeldib . ” </s> </p>
<p> <s> “ Eks ta ole . </s> <s> Ealised iseärasused , ” teravmeelitses poiss . “ Su vennapoeg annab otsad , kui ta kohe süüa ei saa . ” </s> </p>
<p> <s> “ Kas praekartulid ja pannkoogid kõlbavad ? ” </s> </p>
<p> <s> “ Mida kiiremini , seda paremini , ” vastas Aivar ja hakkas arvutile juhtmeid taha sättima , kuigi sellega oleks Elli isegi toime tulnud . </s> </p>
<p> <s> Kui poiss oli söönud , telekast ühe märuli ära vaadanud ja Elli keelitustele järele andes talt sõiduraha vastu võttis ja ööseks jäi , et hommikul bussiga koju sõita , tõmbas Elli vaheukse kokku ja istus arvuti taha . </s> <s> Ta kibeles sedavõrd , et unustas mõelda , mida Kivilill võiks parajasti teha . </s> <s> Masinal toksitud osa tuli arvutisse lüüa . </s> <s> Mina-tegelane , selline tundlik tüüp , mõnules oma süü juures , arvas Elli . </s> <s> Kivilill , kes ta enda väga inetult reetis , ei olnud nende kooselu jooksul küll mingeid süümekaid tundnud , ta polnud millegi alatuga teiste vastu peale Elli ka hakkama saanud , aga vaevalt tal praegugi midagi kahetseb . </s> <s> Oli teine selline paksunahaline , silmad kui võltskalliskivid peas kilgendamas . </s> <s> Tegelikult ei oskaks Elli vääriskivide ehtsust määrata ega tunneks hinda . </s> </p>
<p> <s> Ta vaatas vana “ Continentali ” hüvastijätuks kerge heldimusega – see tehnikaime ajas ta vahepeal nii vihale , et ta visanuks masina meeleldi aknast välja . </s> <s> Tähekangid kippusid kinni jääma , lint ei kerinud ise edasi . </s> <s> Elli ütles noil puhkudel kõvasti välja ühe teatud illatiivi , mida vanasti märgiti p-tähe ja kolme punktiga , ning tal hakkas tublisti kergem . </s> <s> See ei käinud mitte üksi vana masinalogu tõrkumise kohta , vaid üleüldse selle liigvesise olukorra kohta , kus Elli mõtted Kivilille juurde kiskusid ja silmad ilmast ilma pilkuma hakkasid . </s> <s> Nüüd kõristas ta puhta lehe mõnuga läbi masina , lükkas siis kogu kaadervärgi võlliga kohakuti ja laskis selle hoovakese , mille nime ta ei teadnud , klõnksti alla ning pani masina kappi pappkasti , kus too oma vanaduspõlve pidaski . </s> <s> Tal oli ootamatult pidulik tunne , nagu oleks ta möödanikku lükanud ühe ajaliselt väikese , aga tähelepanuväärse osakese oma elust . </s> <s> Võib-olla juhtub selle õnnetu elulõigukesega nagu sugulastelt päranduseks saadud kirjutusmasinagagi – ainult koristades piilutakse ehk korraks kasti , et mis seal nüüd oligi , puudutatakse korraks mõnda tähte ja pannakse karp pealt uuesti kinni , teadmata , et Elli masina kohal kummardudes vett ja vilet nägi , nagu ka keegi peale Elli enda , Kivilille ja arvatavasti Raine ei tea , miks Elli nii kiiresti puhkusele läks . </s> <s> Liine ehk kahtlustab midagi – vanamuttidel on selliste asjade peale hea nina , aga tühja temast . </s> <s> Et Elli ema suri vaid nädal aega varem , kui Elli maailm päriselt vappuma lõi , arvati , et tegemist on ema kaotusest tingitud tunnetega . “ Tahan natuke seal olla , tuju on niisugune , ” põhjendas Elli töö juures ja teda usuti , kuigi arvati , et Tuneesia-reis ehk aitaks paremini . “ Võtan sinna ühe tõlketöö ka kaasa , ” tunnistas Elli ja keegi ei muretsenud enam tema pärast – töö hoiab inimese alati kindlal rajal . </s> </p>
<p> <s> Ta ohkas ja hakkas kirjutusmasinal toksitut ümber lööma . </s> </p>
<p> <s> Mõtlesin , et võiksin selle loo jutustada Sulle , papa . </s> <s> Ma koguni kujutasin ette , et Sa astud sisse , enne ukse taga hoolega jalgu pühkinud , vaatad piinlikkusega mu ajamata habet , punaseid silmi ja konikuhja tuhatoosis . </s> <s> Sa ütleksid tere ja et ilus ilm täna , võtaksid mantli seljast , ja riidepuud leidmata riputaksid selle nagisse . </s> <s> Küsiksid , kas ma kohvi olen joonud , ja minu pearaputuse peale hakkaksid kärmesti askeldama ning kui ma end Sulle selga pöörates riidesse panen , tühjendaksid märkamatult tuhatoosi , peseksid selle puhtaks ja kuivataksid hoolega ja peagi täidaks ruumi meeldiv kohvilõhn . </s> <s> Sinu tavapärast juttu kuulates – linnauudiseid , mõnda naljakas lugu – unustaksin ma vastumeelsuse söögi suhtes ja hammustaksin kohvi kõrvale nagu kogemata paar võileiba . </s> <s> Süües aga teadagi kasvab isu ja kui Sa asutad ennast omletti praadima , pean ma juba neelatama nagu koer , kes näeb oma inimest talle toitu valmis panemas . </s> </p>
<p> <s> Kujuta ette , ma tegingi nii , võileivad ja kohv kaasa arvatud , isegi habeme ajasin ära , ainult omletist ei tulnud midagi välja , sest kujutlus sööki ootavast koerast viis mu mõtted koertele üldse ja paraku assotsieerub mul noomeniga “ koer ” epiteet “ ustav ” . </s> </p>
<p> <s> Seepärast ei saanudki ma söögi ootamisele keskenduda nagu Pavlovi koerake , sest ma polnud ustav , ka võtsid mõtted loomkatsetest mult üldse isu . </s> <s> Olen üks ebaustav ja silmakirjalikult õrnasüdameline tüüp nagu Sinagi , papa , aga minu asi kukkus halvemini välja kui sinu oma – mina ju eriti ei kannatanud , kui Sa ära läksid ; ja kui ema , Sinu eksabikaasa , oli paar päeva oma toas olnud , väljus ta naeratava näoga ( kuigi paistes silmadega ) ega öelnud Sinu kohta ühtegi halba sõna . </s> <s> Selle asjaliku hinnangu võin ma anda nüüd . </s> <s> Siis , lapsena ma ohkasin kergendatult ja tormasin ta sülle . </s> <s> Ent Mirjami kannatustest vaevatud nägu ja anuv pilk ilmutavad end mulle ikka ja jälle . </s> </p>
<p> <s> Aga mul on Sinuga koos parem , papa , ma tunnen ennast koguni iseenda eest hoituna , ja kuna Sa ei kandnud oma abielukoormat ustavalt lõpuni , peaksid Sa mind seda kannatlikumalt ära kuulama . </s> <s> Me võiksime tänase ilusa ilmaga pisut väljas ringi jalutada , et vaadata , kuidas kevad edeneb . </s> </p>
<p> <s> See oli Sinust kena , et Sa selle väikese suvemaja meile jätsid . </s> <s> Mulle meeldis väiksena ja poisieas siin väga ja need kümme aastat , mis ma alul Moskvas ja siis Pariisis elu nautisin , veetsid ema ja vanaema – andku ta mulle andeks , et ma nii õrnalt ja armastavalt ei oska tema mälestusesse süüvida nagu üks teine Marcel – suved ikka siin . </s> <s> Mirjamilegi olevat meil meeldinud , kuigi tema isal on hulga uhkem suvila , aga ju ta kujutles siin ette minu samme rohul ja lumel , mu kiikumiskaski , mu oravaid ja linnupesi . </s> <s> Ja mu ustavat vana koera , kes mu ära päästis , kui ma sellesse tulvaveelompi sulpsatasin . </s> <s> See oli vist esimesel talvel ilma Sinuta . </s> <s> Jah , just sinna , kuhu me praegu läheme . </s> <s> Nagu Sa ehk isegi mäletad , kogunes sinna pajude vahelisse sügavasse lohku kevaditi ikka vesi . </s> <s> Võiksime siin kõrgemal istet võtta . </s> <s> Näe , kividki juba päikse käes soojad ja eemal maantee kohal hõljub tolm ning kaugemale vaadates paistab kogu pajupõõsaste ja mulluse rohuga kaetud maa hägune ja rohekas-lillakas-pruun . </s> <s> Ja rohelise metsa tagant paistab hallikassinine mets . </s> <s> Aga eks Sina peaksid oskama neid värve paremini kujutada , sest Sina ju maalid . </s> </p>
<p> <s> Ei tea , kas sellepärast , et ma seal loigus väiksena puristasin ja appi hüüdsin , või millegi muu pärast , kuid kõik kevadised kraavid , jõekesed ja lombid tõmbavad mind ühtaegu ligi ja tekitavad ebamäärase hädaohutunde . </s> <s> Mäletan , et olen umbes samasuguse kauni ilmaga siin seisnud , kahm ja nukrus südames . </s> <s> Jah , varakevad sel maal teeb mind kurvaks , Pariisi kevad muutis rõõmsaks … </s> </p>
<p> <s> Elli sirutas selga ja mõtles teatava imestusega , et nii rõõmsameelne kui ta ka varem oli , tegi teekond Tallinnast Tartusse ta alati pisut nukraks . </s> <s> Rääkimata viimastest kordadest , kus ta ema matma tuli ( sedapuhku veel Kivilillega koos ) , ja sel päris viimasel , kus helendav taevas lennuki sirge valge jäljega moodustas nukra kontrasti ta enda masenduse ja ropaste teeäärtega . </s> <s> Ellil oli tunne , et ta võib midagi hullu korda saata , paluda metsapeatust või kellegagi juttu ajama tikkuda või valju häälega töinama panna , aga õnneks hakkas tema tähelepanu köitma teisel pool vahekäiku tema kõrval istuvate naiste jutt . </s> <s> Ta oli tundmatule blondile , temast endast umbes viisteist aastat vanemale malbele daamile tänulik pealtkuuldud loo ja ta meeltesse kerkiva võimaluse pärast , kui kena oleks meestest häirimatult selles kuldses proua-eas elada , ja et erinevalt tollest naisest polnud temal lapsigi , kelle elu pärast muretseda . </s> </p>
<p> <s> Elli klõbistas veel paar lehekülge mina-tegelase monoloogist oma isale selgetel varakevadistel päevadel , pani siis arvuti kinni , otsis äratuskella välja , et vennapoeg õigel ajal üles ajada , ja jõudmata üllatust tunda , vajus unne , ärgates alles plärina peale , mida laskis kuulda plekk-kausile pandud ärataja . </s> <s> Poiss ära saadetud , võttis Elli teise kruusitäie kohvi , vaadates rõõmsas eelootuses arvutit ja oma tööd . </s> <s> Lahtise akna taga aias sidistasid pääsukesed ja õitsesid sirelid ja Ellil oli tunne , nagu oleks ta murelikust aprillilõpust sooja suvealgusse astunud . </s> <s> Eelmisel päeval või hästi magatud ööl toimus midagi uskumatut . </s> <s> Elli sondeeris ettevaatlikult seda küntud ja äestatud põldu , oma murtud südant , aga seal kasvas hoopis parem oras , kui ta loota julgenuks . </s> </p>
<p> <s> Mõtle selle peale , kuidas sa pettusest teada said , käskis ta ennast rangelt . </s> <s> Nojah , halvasti ajastatud oli see küll , aga ei tulnud Kivilille jõhkrusest , vaid ta enda tavapärasest erinevast käitumisest . </s> <s> Elli ei leinanud oma ema just lohutamatult , aga pisut rohkem tähelepanu ja hoolitsust vajas ta küll . </s> <s> Sel õhtupoolikul sattus ta pärast asjaajamisi linnas Kivilille töökoha lähedale . </s> <s> Kui mees veel seal on , mõtles ta , oleks kena kuhugi minna , kohvikusse või kinno või lihtsalt natuke maad jalutada . </s> <s> Ta jõudis teisele korrusele , kus koristaja just asutas ennast treppi pesema . </s> <s> Elli soovis jõudu ja küsis , kas kedagi veel kohal on . </s> <s> Mõned on , kostis koristaja ; Elli pühkis lapi peal jalgu ja astus üsna enesekindlalt edasi , sest Kivilille töökaaslasi ta tundis nagu Kivilill tema omigi ja mõnikord käisid mõlemate töökaaslased neil kodus külaski . </s> </p>
<p> <s> Esimene asi , mida ta eesruumis nägi , oli Kivilille tore tumepunane nahkdiplomaadikohver , mille töökaaslased mehele viiekümnendaks sünnipäevaks kinkisid . </s> <s> Ka Helmuti mantel ja barett rippusid nagis , samuti üks valge villane kapuutsiga naistejakk – taolist imetlesid nad just mõned päevad tagasi nende raamatupidaja Raine seljas , et soe , moodne ja sobib hästi kõigi mustade ja valgete rõivastega , mida heledapäine ja väga hea välimusega Raine kandis . </s> <s> Lased küll mantlirätsepal teha , aga kellelgi on veel umbes niisugune , mõtles Elli hajameelselt ja astus poikvel uksest tuppa , kus mehe töölaud asus . </s> <s> Ent Kivilille polnud ruumis . </s> <s> Ta katsus kordapidi kõiki uksi , aga need olid enesestmõistetavalt lukus , sest kedagi peale Kivilille ja valge jakiga naise ju polnud . </s> <s> Siis silmas ta nurga taga toolil Raine ridiküli ja mahukat kotti , millega nende usin raamatupidaja kaustu koju ja tagasi tassis , kuulis lukustatud puhketoast tasast kahinat ja koos arusaamisega haaras Ellit paanika . </s> <s> Ta põgenes tagasi vaatamata ja koristaja küsimusele , kas ei olnud õiged inimesed , heitis välisukselt tagasi : “ Ei olnud jah ! ” Ta kiirustas sihitult ja teisi inimesi müksates mööda tänavaid , nahk seljas märg , omaenda higi lõhn ninna tungimas ja süda kloppimas , meenutades autotuledest pimestatud heas toitumuses jänest . </s> <s> Siis jäi ta mingile nurgale hinge tõmbama , tundis kohviaroomi ja astus avatud uksest sisse . </s> <s> See oli väikese kohvikunurgaga pagaripood . </s> <s> Ta võttis tassi kohvi ja paar sooja saia ning potsatas vabale toolile istuma . </s> </p>
<p> <s> See kujutelm oli midagi oma eredusest kaotanud . </s> <s> Kui keegi oleks suvatsenud seda filmida , oleks saanud piinlik-naljaka lühifilmi pealkirjaga “ Kaotatud kinnas ” , sest kohvikus avastas Elli , et üks kinnas on kadunud , aga järgmisel päeval leidis ta selle kodus kindariiulilt teise kõrvalt . </s> <s> Kivilill , kes võttis asja külmavereliselt , ja hoolimata sellest , et naela seinalöömine polnud tema töö , mõtles üldjoontes palju majanduslikumalt kui ta naine , ei tahtnud , et Elli peale mehe ka kinda kaotab , sest erinevalt ühest mehest pole üksiku kindaga kellelgi midagi peale hakata . </s> <s> Elli ümises ringutades . </s> <s> Tugevalt mällusööbinud pildi mustvalgetesse toonidesse oli märkamatult segunenud neutraalset halli . </s> <s> Ega tema polnud esimene ja viimane , kellega nii juhtus . </s> <s> Ellile kõige meelepärasem naisteajakiri kirjutas meelsasti lahkuminemise teemal ja tuntud ja tundmatutest naistest , kes vankuma ei löönud , asjast üle said ja otsajäämise asemel pigem särama lõid . </s> <s> Aga Elli ei mõelnud , kuidas ta siin kadunud ema korteris särada võiks , Elli lonksas kohvi ära , ei viitsinud tassigi loputada , ja hakkas vanal Continentalil trükitud algusosa arvutisse klõbistama . </s> <s> Kui ta sellega valmis jõudis , olnuks mõistlik linna jalutama ja poodi minna , aga Elli sai eelmisel ööl “ unel sabast kinni ” – Kivilille väljend – ja tahtis ainult vett juua ja väikese uinaku teha . </s> <s> Enne tuli üle koridori ära käia ja loota , et Liine uste kääksumist tähele ei pane ja oma nina välja ei pista . </s> <s> Naabri ukse vahelt imbus rasvavingu , sees kolistati pottide ja pannidega . </s> <s> Oma kohmitsemised kohmitsenud , tõmbas Elli vett , ületas edukalt koridori ja hingas oma uksel juba kergemalt , kui pärani allukse vahele ilmus suur tume kuju – Roland . </s> <s> Elli pani ukse kiiresti kinni ja tõmbas riivi ette , aga uni oli nagu peoga pühitud . </s> <s> Ta pesi käsi ja nägu , endal süda puperdamas , tegi tassi teed , leidis õuna ja paar kuivanud juustuviilakat leiva peale ning kiirustas koos oma söömaajaga tagatuppa , kus ta ei olnud kohustatud kuulama , kui keegi korteri uksele koputab . </s> <s> Et ta magada ei saanud , hakkas ta ennast mustast tõlkes , suure reavahega tekstist ja vahelekirjutatud tundmatute sõnade tõlkevastetest koos võimalike sünonüümidega , läbi murdma nagu naabripapi seal teisel pool aias labidaga oma sööti jäänud peenramaast . </s> </p>
<p> <s> Oleme kahe mehega siin maaõhus ennast rahustanud küll . </s> <s> Juba kumab mets õrnroheliselt , Sinu maalimised on seks korraks maalitud , ja nüüd ma kutsun Sind mõttelisele reisile Riiga . </s> <s> Eks sõidame sinna tegelikult ka , meil mõlemal ju linnas asju ajada , ja tore oleks , kui Sina istuksid roolis , aga seda ma ei hakka ette kujutama , parem istu minu kõrval ja tõmba rihm korralikult kinni , sest mulle meeldib kiire sõit . </s> <s> Sõida ettevaatlikult , ära kiirust ületa , ega küsimus ole ainult meis , kuulen ma Sind ütlemas , ja noogutan mõistlikult . </s> <s> See veel puuduks , et ma kellegi alla ajan või kokkupõrkes süüdlaseks saan . </s> <s> Sa paned oma palitu korralikult tagaistmele ja minagi viskan oma pika , kurvameelsele ja romantilisele noormehele viitava pika mantli sinna . </s> <s> Kui tumedad lokkis juuksed välja arvata , sarnanen ma Majakovskiga ja ühtlasi olen oma ema nägu . </s> <s> Mõlemad sarnasused on väga petlikud . </s> <s> Kui tugev Majakovski oli , seda ma täpselt ei tea , aga mu ema , seda tead Sinagi , on tugev nagu hästi juurdunud puu . </s> <s> Mis puu nimelt , ei oska täpselt öelda , aga küllap teda ehtisid pruudi- ja noorikueas mahedasti lõhnavad õied , nii et Sa ei märganudki ta võimast tüve ja toekaid oksi . </s> <s> Kui õied maha varisesid , varjas küll tore lehestik , aga äkki tundsid Sa ennast kuidagi nõrgana ja ebaväärikana ta kõrval . </s> <s> Ma armastan ema väga , aga ma ei taha temaga mitte mõtteiski oma muresid jagada . </s> <s> Tema leebuse tagant aimub jõudu ja see jõud leiaks mulle lahendusi ja mul endal poleks midagi muud öelda kui “ jah , ema ” . </s> <s> Inetu on nii mõelda , aga hea , et ta on lihtsameelne . </s> <s> See tähendab , ta ei kahtlusta lähedasi varjamises ja salapattudes . </s> <s> Kui ma mingil imelikul moel peaksin oma elutahte tagasi saama ja koguni elumõtte leidma , tahaksin teie mõlema vastu parem olla kui enne ja aidata teil teineteisegagi lihtsamalt suhelda . </s> <s> Ära karda , isa , ega ma ei hakka teid uuesti paari panema , ma sooviksin ainult , et Su silmad ei pilguks nagu vahelejäänud poisikesel , kui te emaga ootamatult vastamisi satute , ja ema lõug ei tõuseks nõksti kõrgemale , nägu korrapealt jahe ja väärikas , nagu oleks sealt külm hoovus üle käinud . </s> <s> Seda vaadates hakkab minulgi alati külm ja mul on kahju , et te peate minu pärast seda ebameeldivat näitemängu esitama . </s> </p>
<p> <s> Majakovski nimi äratas Ellis mingi seose Rolandiga . </s> <s> See ei lasknud töösse süveneda ja justkui nõudis , et Elli leiaks oma koolitüdrukuajast põhjenduse sellele võrdlusele . </s> <s> Juba nägigi Elli oma ema pahakspanevat nägu ja kuulis tõredaid sõnu : </s> </p>
<p> <s> “ Mida sa ometi suust välja ajad . </s> <s> Naerad küll , aga vaat kui jäädki öösel mõnele ette . ” Ja kuulis enda naeru , sest ta oli emal lootusetult ülepea kasvanud , ja tõreles ema mis tõreles , Elli vaid naeris selle peale . </s> <s> Ta oli siis tõesti juba Kivilillega tuttav ja ta šikk tulevane hakkas teda esimesest kohtumisest saati Elliks hüüdma . </s> <s> Aga seosetu loba teda kannatlikult ootavale emale oli kuidagi sellega seotud , et kodutänavasse keerates nägi ta teiselt poolt tulemas purjus Rolandit , kiirustas , et enne koolivenda aiaväravast sisse keerata ja trepist üles jõuda , ning oleks peaaegu kukkunud ja uued sukkpüksid ära lõhkunud . “ Sünge kuju nagu Majakovski , viska või ise pikali , ” olid sõnad , mis ema pahameele põhjustasid . </s> <s> Aga siis soikus nii Elli naer kui ka ema jutt , sest Roland jõudis trepist üles , kuid ei pööranud mitte Liine uksest sisse , vaid jäi nende ukse taha seisma . </s> <s> Nad kuulsid koguni ta rasket hingamist , võibolla viinahaisugi , ja hoidsid hinge kinni , kuni Roland ohkas raskelt ja õigest uksest sisse kobistas . “ Mida ta siin ringi kooserdab , ” pahandas ema poolihääli . “ Ise veel õnnelikus abielus … ” </s> </p>
<p> <s> Sest ajast saati pani Elli juba harjumuslikult ukse kinni , kui ta üksi jäi , ilma pikemalt Rolandi peale mõtlemata . </s> <s> Tol õhtul aga kadus ta lustlik tuju ja ta jõi üsna nukralt kuuma teed , vaadates kardina vahelt külmade tähtede sira ja kaledat kuud . </s> </p>
<p> <s> Niis siis sarnanes tõlgitava raamatu intelligentne mina-tegelane väliselt naabri-Rolandiga , keda keegi esileküündivas mõttetegevuses kahtlustada ei saanud , küll aga õhkus temast jõudu ja pealetükkivust . </s> <s> Õnneks polnud Elli , kui tänane põgus hetk välja arvata , teda peale oma ema matuseid näinud ja tal polnud mahti teda tähele panna , ainult Liine tegi vahel juttu , ja emad teadagi on oma ainumate poegade üle väga uhked , kuigi nagu eriti millegi üle uhkust tunda ei ole . </s> </p>
<p> <s> Hea , et minul lapsi pole , mõtles Elli . </s> <s> Muidu olen ju üsna tolerantne inimene , juba on Kivilille-sõltuvuski kadumas , aga mine tea , missugusena ma oma lapsi tahaksin näha . </s> <s> Elli sirutas ennast ja jälgis õuna näsides kõrvalmaja vanapapi tegemisi aias , viskas õunasüdame sedapuhku täpselt prügikorvi ja jätkas tööd . </s> </p>
<p> <s> Sa tahad vast teada , et miks ikkagi mõttelist retke , kui me tegelikult juba linna lähistel oleme . </s> <s> Eks sellepärast , et tahan Sinuga jagada ka neid mõttes ja ilmsi uitlemisi , mis kaovad muidu nagu see puhas valge rada lennuki taga , mida Sa aknast välja vaadates praegu näha võid . </s> </p>
<p> <s> Elli käed jäid korraks rippu . </s> <s> Võibolla peaks ta mõnele ustavale inimesele oma seisudest Kivilillega , tõestijuhtunust ja juurdemõeldust , rääkima , et ise ka paremini aru saada . </s> <s> Aga ei , ükski sugulane või sõbranna , rääkimata töökaaslastest , ei sobinud kuulajaks . </s> <s> Mõne pooltuttava vanema naisega jutule saamiseks tuleb ka piinlikkusest üle saada . </s> <s> Ja kui halvad mõtted ise kaovad , las kaovad . </s> <s> Elli talletas rohkem ilusat kui halba . </s> </p>
<p> <s> Nõndaks , olemegi kohal ja lähme minu jõetagusesse korterisse , kust avaneb kaunis postkaardi-vaade üle Daugava . </s> <s> Sellest mitte kuigi kaugel on meie esimene korter Riias , kui vanaema oli kooliteenija , nagu ta ise ütles , aga ema kiirustas pärast tema kojujõudmist mingisse prantsuse keele ringi lapsi õpetama . </s> <s> Ega ta hommikupoolikul ainult minule ja lõunasöögile pühendunud . </s> <s> Ta õmbles meile kõigile ja mitmelegi usaldusväärsele tuttavale naisterahvale . </s> <s> Sinu pildid aga läksid tollal hästi . </s> <s> Sa olid üsna vabakutseline , ma pean silmas ka Sinu kohustusi kodu ees . </s> <s> Et me elamine oli kitsas , võtsid Sa oma õlgadele suvila ehituse . </s> <s> Meie käisime esimesel aastal pühapäeviti seal , Sina aga seadsid siis , kui vaevalt soojaks läks , ennast kuuri sisse : töö edenes Su palgatud töömeestel hästi ja Sa ise jäädvustasid usinalt sealseid detaile ja panoraame ning tegid retki mere äärde , ehitustele ja mujale . </s> <s> Kõige paremini läksid , ma arvan , Su “ hea värvitajuga ” maalitud maastikud . </s> <s> See oli sulle edukas müügiaeg . </s> <s> Mõnikord ajasid Sa õppinud meestele lisaks talgud kokku ja meie suvekodu sai kiiresti valmis . </s> <s> Kas Sa mõtlesid juba tollal , et nii oleks väärikam lahkuda ? </s> <s> Su näol on piinlik naeratus ja ma ei oska midagi arvata . </s> <s> Olgu pealegi . </s> <s> Auto garaaži aetud , viskame mõlemad mantlid uljalt üle õla , Sa võtad ettevaatlikult oma lõuendirullid ja me läheme üle tee kuuma ja üksildasse siseõue , kus võililled on end läbi asfaldi pressinud ja ainult üks vana naine , hele rätik peas , õiendab teises tiivas teisel korrusel lillekastide juures . </s> <s> Tahan küsida , kas suvised siseõued pole Sind kunagi huvitanud , aga palavus on meid mõlemaid rammestanud ja me läheme vaikides trepist üles . </s> <s> Ei mäletagi , et Sa oleksid siia varemalt sisse astunud . </s> <s> Muretsesin selle “ kodukindluse ” omal jõul pärast seda , kui ma hakkasin end ettevaatlikult Pariisist võõrutama , sest ema ja onu olid mulle selle väikese kinnisvara ostnud . </s> <s> Ema solvus , kui teada sai , aga need kaks väikest toakest kuluvad talle endalegi ära ja täiskasvanud mees , kes on nii kaua üksi elanud , ei sobi enam oma elatanud ema vaikse ja korraliku elurütmiga . </s> </p>
<p> <s> Elli oli väsinud . </s> <s> Väljast kostis jutuhääli ja immitses kanget sigaretisuitsu . </s> <s> Ta vaatas vargsi : Roland seisis , must nahktagi kuumaga seljas , üks käsi püksitaskus , ning tõmbas laisalt suitsu . </s> <s> Liine istus pingil , vaatas rahuloleva näoga oma poega , viis siis pilgu Elli aknale ja lausus moe pärast häält tasandades : </s> </p>
<p> <s> “ Istub seal kõik päevad üksi , iilib üle koridori kemmergusse , nigu läheks vargile … Tea , kas nüid jääbki siia elama või kudas see asi on . ” </s> </p>
<p> <s> “ See ta oma asi , ” tähendas Roland ja võttis omakorda Elli akna vaatluse alla . </s> </p>
<p> <s> Elli tundis vastupandamatut soovi Liine silmad lõhki kraapida ja Rolandi ülbe nägu kompostihunnikusse suruda , aga et need ei olnud teostatavad ettevõtmised , “ iilis ” ta veel korra üle koridori ja tagasi ja päev jõudis õhtusse , ilma et ta oleks aiaski käinud . </s> </p>
<p> <s> Hommikul äratas Elli võimsa kalluri mootor , mis andis teada , et ootamatult välja ilmunud “ vaenlane ” lahkus vähemalt tööpäeva lõpuni . </s> <s> Täna ei kavatsenud ta naabrite ees redutada : ta viis konkust aeda ema tooli , sättis selle päikselisse kohta ja suundus varsti suure kohvikruusi ja paari küpsisega järele , et nautida linnulaulu saatel päeva algust . </s> <s> Varsti tundis Elli , kuidas Liine maja nurga juures seisab ja teda takseerib . </s> <s> Aga ta ei teinud kuulmagi , vaid sirutas jalad Liine pingile ja pani suitsu ette . </s> <s> Elli suitsetas varemalt küll ainult kohvikus sõbrannade või Kivilillega ja unustas masendusepäevil suitsud hoopis ega olnud seega asjast sõltuvuses , nagu too poiss seal raamatus . </s> </p>
<p> <s> “ Mina vaatan ja vaatan : näksib kui linnuke , ainult must kohvi ja see va suits . </s> <s> Vaat kui su ema veel elaks , küll ta suga pragaks , ” kostis juba Elli selja tagant . </s> </p>
<p> <s> “ Hommikust , Liine . </s> <s> Ei ta pragaks midagi , ” vastas Elli viisakalt . </s> </p>
<p> <s> “ Mine tea . </s> <s> See et , poisist jäi praeliha ja mune järele . </s> <s> Tule söö kõht täis , “ meelitas Liine . </s> </p>
<p> <s> “ Aitäh , aga ma ei ole harjunud nii vara suurt sööki sööma , “ tõrjus Elli ettevaatlikult . </s> </p>
<p> <s> “ Kas oiad ka seda viguuri ? ” lagistas Liine ja puuris oma kartulikonksu taolised sõrmed Ellile ribide vahele . ” Ega sa lahja ei ole küll , aga sööma ikka peab . ” </s> </p>
<p> <s> “ Vuih , mis sa torgid must , ” kätsatas Elli ja pidi tooliga koos maha kukkuma . “ Ega mina sulle panni peale istu . ” </s> </p>
<p> <s> “ On alles suuvärk ! ” kohkus Liine , taganes maja nurga poole ja küsis kättemaksuhimuliselt : “ Kus see ärra abikaasa ka sul on ? </s> <s> Ei mahu enam ühes majas elama väh ? ” </s> </p>
<p> <s> “ Me tuulutame natuke maja . </s> <s> Kivilill patseerib Londoni linnas ringi ja kõneleb leedide ja džentelmenidega inglismannide keelt , ” ei jäänud Elli võlgu . </s> </p>
<p> <s> “ … mõhkugi , ” kostis Liine vastuse lõpp . “ Aga sa ise , miks sina seal mehe käevangus ei patseeri ? ” </s> </p>
<p> <s> “ Mina tahan kuumemat kohta ja araablast käevangu , ” naeris Elli , kellele hommikujutud Liinega hakkasid juba nalja tegema . </s> </p>
<p> <s> “ Või tema tahab araablast , ” osatas Liine kahemõtteliselt ja kadus nurga taha . </s> </p>
<p> <s> Viis : neli minu kasuks , mõtles Elli . </s> <s> Aastaid tagasi , kui Liine oma pojaga kolis siia majja , kehtestas Elli ema naabrite vahelises suhtlemises teatud piirid ja praegu tõrjus Elli naabrinaise piiriületuskatse edukalt tagasi . </s> <s> Ega ta Liinele valetanudki : nad Kivilillega ei olnud lahutusest veel rääkida jõudnud , ilmselt Helmut ootas , kuni naine maha rahuneb , ja talvel peetud plaanide järgi võis Kivilill tõesti praegu Picadillyl patseerida , kui Londoni aeg seda lubas . </s> <s> Aga Elli ei saa Tuneesiasse kõrbet , kaameleid ja araablasi vaatama sõita , sest kui nii edasi läheb , hakkab ta oma reisiraha ära sööma . </s> <s> Ta solgutas kruusipõhja lillepeenrasse – neil oli töö juures üks kohvijooja-lill , Raine toodud , mida nad kohvipaksuga väetasid ( imesta vaid , kui emotsioonideta üle Raine isiku võib libiseda ) – , las saavad maalilled ka hommikukohvi maitsta . </s> <s> See Raine lill ei sarnanenud oma perenaisega mingilgi kombel , oli pisikeste lehtedega vohav mütakas . </s> <s> Tegelikult meenutas Rainet kõige rohkem külm elegantne kalla , aga kallad meeldisid Ellile nagu Rainegi enne teatud avastust . </s> <s> Jumal tänatud , et raamatupidaja töötas paar järgmist päeva kodus , olevat külmetanud , ja tööde seis lubas Ellil võtta puhkuse , mis paraku kahe nädala pärast lõpeb . </s> <s> Õnneks oli ta natuke varem , kui kõik veel korras , saanud kirjastusest , kus ta ennegi endale loomingulisemat tööd hankis , selle sümpaatse lisaotsa . </s> </p>
<p> <s> Esimest korda tundus talle peaaegu vastuvõetavana mõte minna tööle tagasi , sest meelepäraseid töökohti ei olnud praegusel ajal loopida , müüa lapsepõlvekodu maha ja selle eest Tallinnas kas või mingi kehvakene tuba osta . </s> <s> Ema poleks seda kindlasti Elli seisukorda teades pahaks pannud . </s> <s> Jättis ta ju korteri Ellile , sest Reinul oli oma maja . </s> <s> Ja Tuneesias tuleks ikkagi ära käia . </s> </p>
<p> <s> Elli uneles siin nii vabalt , nagu poleks Liinet ollagi . </s> <s> Ta läks põntsuva sammuga trepist üles ega teinud endale üle koridori minemisest probleemi . </s> <s> Liine uks oli kinni . </s> <s> Et ta kõht ei olnud tõesti tühi , otsustas ta enne linna minemist jupikese tööd teha . </s> <s> Kell oli pool üks , kui ta lõpetas ja tõlgitu läbi luges . </s> </p>
<p> <s> Sa lased pilgul üle mu elamise käia . </s> <s> Sina ei ole sedasorti inimene , kes võõras korteris jalamaid kõik ruumid läbi käib , remonti kiidab või laidab , kappidesse piilub . </s> <s> Sina oled delikaatne . </s> <s> Tasakesi nihkud Sa aknale lähemale ja ütled , et ilus vaade jah . </s> <s> Küllap Sa rõõmustad , et näed seinal kaht oma maastikku , mis ma Sinu soovil kord ise välja valisin . </s> <s> Usu mind , need meeldivad mulle tõesti . </s> <s> Ma ei ole eriti moodsate eelistustega , sallin igasuguseid asju , kui nad mulle meeldivad , kuulan mitmesugust muusikat , kui see mind kuidagi puudutab . </s> <s> Ja ülekõige armastan ma lugeda . </s> <s> Minust ei ole ärimeest , mida eeldaks mu rahvus , mitte see , mis passis märgitud , vaid mis näost välja paistab , mitte väga teravalt , vaid ka delikaatselt . </s> <s> Sa ehk tahaksid teada , kas ma pean seda kauplust vastutahtmist . </s> <s> Ei , nii halb nüüd asi ka ei ole . </s> <s> Ma räägiksin Sulle meelsasti , kuidas ma möödunud talvel oma “ Daamide Õnnega ” , juba tänu emale ja onule kenasti sisseseatud ja teist nädalat töötava kauplusega , mida ma esimest korda pärast remonti nägin , incognito tutvusin . </s> </p>
<p> <s> Ilm ei olnud kuigi hea : sadas lund , mis kohe sulas . </s> <s> Seepärast astusin kõigepealt allkorruse kohvikusse , et konjakit ja kohvi juua . </s> <s> Kardinate värv , mis mulle kunagi liiga erk tundus ja millega ma siiski soostusin , et ema mitte solvata , tundus nüüd meeldivalt soe ja eraldas seesolijaid külmast maailmast , kuigi kardinad on nii seatud , et välja saab vaadata . </s> <s> Kui ma võõras oleksin , piirduksingi ainult kohvikuga või siis vastavalt vajadusele lille- ja kingitusteosakonnaga või kondiitriletiga , mille taga riiulil seisavad pudelid valitud jookidega . </s> </p>
<p> <s> “ Kauba maaletoomise ” eest olin ma ise hea seisnud , sest eks mul tekkis hoolimata mu loidusest ärialaseid kontakte , ja see on nüüdki minu ülesanne . </s> <s> Aga ema valis koos nõuandjatega kaadri ega olnud naistöötajaid vanusepiiriga diskrimineerinud . </s> <s> Mu tuju langes pisut : nii kahanes mu lootus oma Denise'i leida . </s> <s> Nüüd kergitad Sa kulmu , et su pruut , Marcel … Aga noil korril , kui ma ruumide ostu , remondi ja sisekujunduse pärast siin käisin , oli Mirjam alati reisil , alati kuskil lõunas . </s> <s> Enne eelmist suve nägin teda viimati kaks aastat tagasi ta kahekümnendal sünnipäeval . </s> <s> Kui minuga oleks õigel ajal räägitud … Ent ma ei tahaks seda praegu rohkem arutada . </s> <s> Tegelikult ma ainult mängisin mõttega Denise'ist . </s> <s> Kuidas ma oleksin võinudki ema šokeerida , tahtsin ainult korra tundmatuna läbi oma valduste jalutada . </s> <s> Kui Sa nüüd arvad , et ma Pariisis ja mujal kogu aeg arutlesin , kas minu teod emale ikka meeldiksid , siis Sa küll muretsed asjata . </s> <s> Aga midagi eriti halba ma siiani ka korda pole saatnud . </s> <s> Mind ei tõmba ei kaasaja , ei ajalooga pahed nagu vist Sindki . </s> <s> Vahel mõtlen : Sa oled nii heatahtlik , leebe ja oma nukral viisil rõõmsameelne , et Sul voolab vist vere asemel hea lahe prantsuse vein soontes . </s> <s> Aga mingem edasi ! </s> <s> Kulla- ja eheteosakonnas sain ma efektse pildi osaliseks . </s> <s> Ei usu , et ema nii valis , vast keegi teine , aga mõlemad müüjannad olid pikad , blondid ja kõrgid ning nende kaelu , käsi ja kõrvanibusid ehtis filigraanne kuld . </s> <s> See oli tõesti suurepärane – need kaunitarid , peeglid ja ehete küütlemine . </s> <s> Mind isiklikult paraku jätavad nii kõrgid iludused kui toredad ehted külmaks . </s> </p>
<p> <s> Hea maitse sul , Marcel , mõtles Elli . </s> <s> Ainult et mõned mehed ei arva nii nagu sina ja lasevad ennast liimile võtta . </s> <s> Ta ei tundnud viha ja püüdis eksinuile vabandusi mõelda . </s> <s> Kivilill kirjutas järgmisel päeval , et “ see juhtus esimest korda ja peaaegu juhuslikult . </s> <s> Mingit romaani pole olnud ega tule . </s> <s> Saan Su pahameelest aru ja olen selle ära teeninud , aga ära seda enda jaoks liiga suureks puhu . </s> <s> Mul oleks ebameeldiv sellest rohkem rääkida . </s> <s> Anna mulle lihtsalt andeks ja proovime jätkata nagu enne . ” – “ Ma ei saa kuidagi jätkata nagu enne . </s> <s> Võtsin puhkuse ja lähen Tartusse , ” vastas Elli . </s> <s> Ta oli kogu aeg mõelnud , et nood kaks ka jätkasid , et ta oli neile suuremeelselt võimaluse andnud ja kujutles Rainet millegipärast oma sahtleis ja riidekapis tuhnimas ja nina krimpsutamas , köögis tema vanu kausse ja kastruleid prügikotti toppimas ja Helmutile seletamas , kuidas asjad ruumides ümber seada ja mida tuleb juurde osta , et tema , Raine , imago välja paistaks . </s> <s> Raine oli pretensioonikas , aga ta majanduslikud võimalused olid väiksed , kuna ta läks mingi aeg tagasi mehest lahku ja kasvatas üksinda kahte last . </s> <s> Raine kahes toas oli nii vähe asju kui võimalik . “ Kui mul toad trääni täis ka veel oleks , ei mahuks ma ise poistega sissegi , ” seletas Raine . </s> <s> Poisid magasid naridel , nii mahtusid ka nende töölauad väiksemasse tuppa . </s> <s> Raine heitis pärast magama samale nurgadiivanile , kus parasjagu külalised istusid – Elli mõtles Raine neljakümnendale sünnipäevale aprilli algul , mis oli ühtlasi ka Elli ema surmapäev , aga siis ta ei teadnud seda – , nende vastas oli diivanilauale kaetud rootsi laud ja külaliste lilled pandi aknale . “ Ma elan nii spartalikult ainult olude sunnil , ” rääkis Raine . “ Kui mul oma maja käes oleks , ” ütles ta Elli poole vaadates , “ paneksin ühte tuppa suure akvaariumi , palju lilli ja kiiktooli , et kalu vaadates lõõgastuda ja kiikuda . </s> <s> Aga ei mingeid kasse , koeri ja kilpkonni . </s> <s> Jäävad jala alla , ajavad karvu ja igasugu mustust . ” Elli tundis justkui piinlikkust , et tema , “ ahtrakene ” , nagu Kivilill teda mõnikord naljatamisi nimetas , elab vaid mehega kahekesi koguni neljas toas – vannituba , magamistuba , ühendatud arvuti- ja raamatutuba ning “ puhas ” tuba - , teeb oma väiksed söögitegemised ja triikimised parajalt suures köögis ega leia sellest hoolimata kõikidele asjadele õiget kohta , aga Raine peab kolmekesi läbi ajama kahes toas ja oskab platsi suurepäraselt puhtaks lüüa . </s> <s> Ja sünnipäevalaps nägi imetlusväärselt kena välja : hele näonahk sile ja õrn , silmad puhtalt värvitud ja uus kahvaturoosa kleit seljas . “ See on sul vist ainus asi , mis pole must või valge , ” ütles keegi ja Raine vastas natuke nipsakalt , et kui kellelgi on nii vähe riideid kui temal , ei saa nii , et seelik on sinine ja pealmine ots , siinjuures riivas ta pilguga Elli tumepunast pehmet kampsunit , et pealmine ots on siiruviiruline . </s> <s> Elli , kes põsenukkide punetades Kivilille kõrval istus , pani imeks , et Raine , kes muidu ei virisenud , täna teistele oma toimetulemiseks tehtavaid pingutusi nina peale hõõrub . “ Oh ärge pange tähele , ” hakkas Raine justkui mõtteid lugedes naerma , “ iga päev pole viga midagi , ainult külalisi tahaks kenamini vastu võtta , ” ja viitas kahele nooremale kolleegile , kes rätsepaistmes vaibal istusid . “ Aga võtame hoopis selle peale , et kõigil läheksid asjad aina ülesmäge , ” muutis ta otsustavalt teemat . </s> </p>
<p> <s> Elli , kes seda stseeni oli varemgi edasi-tagasi kerinud , jõudis seegi kord järeldusele , et Rainel võisid tõepoolest plaanid olla . </s> <s> Ta naeratas neile mõlemale , ainult Kivilillel nagu ikka , kui kenad naised talle tähelepanu pöörasid , lõid kujuteldavad sabasuled lausa lehvikuks . </s> <s> Elli nöökas teda vahel , aga pidas seda ekslikult ohutuks edevuseks . </s> <s> Raine võinuks muidugi palju suuremat maja rihtida , sest ega ta nüüd Kivilillest kõrvuni sisse võetud küll ei olnud , aga võis teda täiesti talutavaks pidada . </s> <s> Võibolla ülimalt praktiline Raine kartis , et suur tükk ajab suu lõhki , ja lõpuks olid tal ju poisid . </s> <s> Kivilill oli majaga kena mees , kel polnud lapsi , ja lastetut naist majast välja puksida polnud kuigi raske , sest Elli lahkus ju tulistvalu ise . </s> <s> Hiljem tehakse talle ehk kõigiti väärikas ettepanek Raine endisesse kahetoalisse kolida … Vaat seda ettepanekut Elli vastu ei võta . </s> <s> Ja Raine vanem poeg oli juba seitseteist ning vajas varsti omaette elamist . </s> <s> Ei , see naine ei anna midagi ära , mis tal on . </s> <s> Äärmiselt võimalik , et Raine kavatsused ei lähe üldse täide , sest Elli sai liiga vara teada . </s> <s> Tal hakkas koguni kahju Kivilillest , kes ei osanud amüsantsesse seiklusse laskudes aimatagi , mida kõike see kaasa toob . </s> </p>
<p> <s> Elli heitis pilgu peeglisse , pööras siis masendunult ära ja sundis end ometigi uuesti vaatama . </s> <s> Kuskilt peegli seest piilus noor Elli või koguni Lea tumeda tuka alt säravate silmadega , missugune tädi tast nüüd saanud on . </s> <s> Vastasseinast vaatas kuidagi üleolevalt Lea fotonaeratus . </s> <s> Lea Lepsoni nimi vastas tema kandjale . </s> <s> Lea oli lapsest saati hea õpilane , innukas isetegevuslane , tubli pisike pioneer , lõpuklassides vaata et ülekoolitüdruk . </s> <s> Siuh ja säravalt ! </s> <s> Nagu lepse reega ! </s> <s> Temas oli talitsematut hoogu , mis pisut lihvitumal moel Elli Kivililles edasi elas . </s> </p>
<p> <s> Elli tahtis käärid haarata , aga siis tuli talle meelde ema hoiatus – ei tohi omaenda juukseid lõigata , aru kaob peast . </s> <s> Lea ei teinud sihukesest jutust väljagi , piiras ikka ise oma tukka . </s> <s> Aga Elli Kivilill ei tohtinud riskida . </s> <s> Tema läheb juuksurisse , ja jalamaid . </s> </p>
<p> <s> Ma ei hakka Sinuga jagama oma muljeid teistest osakondadest , oled ju isegi seal käinud . </s> <s> Natuke pettunud ja ühtaegu rahulolev , tulin ma alla tagasi ja põikasin lillekauplusse Mirjamile roose ostma , et teda oma külastusega üllatada . </s> <s> Aga siis otsustasin talle ikkagi pool tundi aega anda , et ta jõuaks oma juukseid kammida ja üht-teist sättida , et ta ema hakkaks kiiresti tainast sõtkuma ja küünlad pandaks põlema , sest peigmees on lähedal … Nii olin seisma jäänud , seitse valget roosi käes , ja neiu leti tagant vaatas mulle küsivalt otsa . “ Ei , ” ütlesin , “ ma ei võta neid kaasa , palun laske nad saata sellel aadressil . </s> <s> Ei , lipikule pole midagi vaja – üllatus . ” Veel saatsin ma oma emale nelke , talle meeldivad need , nagu ehk Sinagi mäletad , andsin ta aadressi , kirjutasin lipikule oma nime , ja mu incognito olek oligi paljastatud , sest müüja vaatas mind natuke kohkunud ja uuriva pilguga ja vastas minu korraldustele “ jah , härra ” . </s> <s> Läksin uuesti kohvikusse , nüüd aega parajaks tegema , ja üsna tõenäoline , et mõtlesin Mirjamile . </s> </p>
<p> <s> Arvatavasti oled minuga nõus , et Mirjam oli kaheksateistkümneselt imearmas ja imearukas ja mingit imetabast võlu õhkus temast ja miks ei oleks ma pidanud oma onu kasulapsele südant ja kätt pakkuma . </s> <s> Need võeti armsasti punastades vastu ja perekond korraldas peo , kus Sinagi pidid kohal olema . </s> <s> Sel suvel mind Pariis ei paelunud ja ma elasin oma onu majas ning võisin iga päev oma väljavalitut näha ja temaga rääkida ja kui ma ära pidin minema , ei olnud ta mu meelest vähem ilus , vähem armas ega vähem tabamatu . </s> <s> Nagu muinasjutt , eks ole … </s> </p>
<p> <s> Kui ma kahekümne roosiga ta kahekümnendale sünnipäevale saabusin , leidsin ma eest täiskasvanud kaunitari . </s> <s> Et kas mind kurvastasid ta siledamad käsivarred ja täidlasem kael ja pisut meiki põskedel ? </s> <s> Ei , mind kurvastas , et imetabasus oli kuhugi kadunud , ja ta suurenenud silmadest vaatav varjamatu nukrameelsus ja soov mulle meeldida , sest ta armastas mind . </s> <s> Aga ta oli ikkagi väga kena ja väga armas ja nägi ehk seepärast vanem ja nukram välja , et ta oli kuu aega haiglas olnud . “ Oled nüüd terve ? ” küsisin ja tema noogutas leebelt naeratades . “ Haiglas oli nii halb , ” ütles ta pisut kaebliku häälega nagu varemalt siis , kui ma pidin tikrioga ta sõrmest välja pigistama või ta suurest läikivast juuksepahmakast mesilase vabastama . </s> <s> Ometi äratasid need pisikesed äpardused minus suuremat kaasaelamist kui haiglatüdimus . “ Käi nüüd palju väljas , ” soovitasin . “ Tahad , lähme jalgrattamatkale ? ” – “ Lähme , ” vastas tema , silmades hirm ja higipiisad puudri alt välja imbumas . </s> <s> Aga midagi tuli ette , me ei läinud matkale , ja kui tagantjärele mõelda , leidis onu ise mingi põhjenduse , miks ma Pariisi pidin minema . </s> <s> Jätsin oma pruudi üsna kerge südamega haigusest toibuma , tegelikult ma ei teadnudki , mis haigusest , ja läksin rõõmsal meelel oma lemmiklinna . </s> <s> Ma ei tea , palju Sind oli asjasse pühendatud , aga tol sünnipäeval , mäletan , heitsid Sa meile vargsi kaastundlikke pilke . </s> <s> Nähes ennast ja Mirjamit nii palju hinge ärevusest kinni hoides vaadatavat , oleksin pidanud taipama , et midagi on korrast ära , aga ma olin pimedusega löödud . </s> <s> Võiksin öelda : oleksite mulle õigel ajal öelnud , oleksin harjunud . </s> <s> Aga ma ei julge niiviisi mõeldagi . </s> <s> Sinu pilgust järeldan , et Sind ei pühendatud asjasse , aga Sa taipasid ise . </s> <s> Ma ei arva , et Sa oleksid pidanud minuga oma kahtlusi jagama , arvestades seda , et ema , kelle käsutuses oli kogu Mirjami haiguslugu , tema sügav kiindumus minusse ja minu ebamäärased tunded , ei teinud seda . </s> <s> Ma ei julge enam tingimusteta armastusest rääkida , sest kui see oleks juhtunud emaga , oleksin või pool maailma pahupidi pööranud , et õiget arstiabi leida , ja kui see poleks õnnestunud , oleksin ta viimse hingetõmbeni tema juures olnud , tema valu püüdnud leevendada ja haige raskeid , aeglaselt kulgevaid tunde oma lähedaloluga täita . </s> <s> Ja kui see oleks juhtunud Sinuga , isa , oleks korrapealt kadunud see väike vimm , mille ema arvatavasti iseenese teadmata mu südamesse oli istutanud , ja ma oleksin lasknud Sinu eest hoolt kanda ja sageli mureliku südamega Su juurde kiirustanud . </s> <s> Ma näen , et pühid selga pöörates vargsi silmi . </s> <s> Jah , isa ja ema , ma armastan teid , aga Mirjamit ei armastanud ma mitte . </s> <s> Nüüd pean ma paratamatult mõtlema , keda ma oma noorusradadelt nooremasse keskikka suubuva elu jooksul olen üldse armastanud . </s> </p>
<p> <s> Ema ja Sind , nagu öeldud , ja mu süda valutas nii väga ja ma neelasin õhtuti pisaraid Su lahkumise pärast . </s> <s> Ära tunne ennast pahasti . </s> <s> Küllap ma pidingi teada saama , et armastus tähendab ka kurbust . </s> <s> Ma ei tea , miks ma enne tahtsin oma armastust Sinu vastu maha salata . </s> <s> Juba jälle püüad selga pöörata . </s> <s> Lõpetame need vesised teemad ! </s> <s> Muidugi armastasin ma vanaema ja olin kurb ta surma pärast . </s> <s> Ja mingil moel ma hoolin ka Sinu emast , kuigi ma nägin esmakordselt teda juba täiskasvanuna . </s> <s> Veel armastasin Bobit , kes mind kelgu peal lohistas ja minu järele valvas ja oma suure sooja keelega mu näolt lund lakkus . </s> <s> Ja ma armastan Pariisi tema tuhandete elusolenditega ja mõned neist on väga ilusad , nagu näiteks üks rõõmsameelne piiga , keda ma arvasin end armastavat , kuni taipasin , et tema armastab minu raha , mida ta arvas mul kindlasti rohkem olevat kui tegelikult . </s> <s> Minu armastus sai korrapealt otsa ja et ma ei kurvastanud selle üle , pidin kahetsusega nentima , et tegelikult ma ei armastanud teda ka varem . </s> <s> Aga ühel ilusal päikselisel kevadpäeval metsas , kus liikus salkadena ja üksi jalutajaid , kus kollane liblikas peaaegu mu silmi puudutas , keeras kuskilt mu teele suvekübara ja kollase kleidiga olevus , ettevaatlikult paljajalu astudes – kingad käes , üks rihm lahti tulnud ja tilbendamas , ja ta koti pealt libises maha väike valge jakk . </s> <s> Ma tõstsin selle üles , kiirustasin liblikale järele , just nii ma mõtlesin , vabandasin ja ulatasin selle talle . </s> <s> Kui ta tänas , lõi ta väike nägu õhetama , ta hakkas silmade ja hammaste särades naerma ja ma küsisin tema nime . “ Nathalie , ” vastas tema , aga siis jõudis järele jalgrattaga noormees , tänas mind omakorda ja võttis mu liblika toru peale . </s> <s> Nathalie pööras tagasi ja lehvitas mulle . </s> <s> Nad sõitsid ära . </s> <s> Ma lisasin sammu , et ta helendavat kollast tiiba võimalikult kaua näha , ja oligi kõik . </s> <s> Olen mõnikord uskunud , et näen teda , olen järele jooksnud , aga mul pole õnne olnud – vaid pelk sarnasus on mind hetkeks eksitanud . </s> <s> Ent kui silmad kinni panen , nägu vastu päikest , ja vaikselt , silphaaval “ Naa-ta-lii ” ütlen , usun peaaegu , et ma olen siitunistuse tiivul Pariisi lähistele kevadisse metsa lennanud , ja mu süda lööb kiirelt . </s> <s> Niisiis armastan ma seda nime , mis kätkeb endas kõike kättesaamatut , möödaläinud juhuslikke hetki , mida ma ära ei tabanud ja seepärast ihalen . </s> <s> Olen mõnikord veel arvanud , et olen armunud – õnnis tunne seegi – , ent peagi märganud oma järjekordset eksitust . </s> <s> Su näol on murelik-hädaline ilme , nagu tahaksid küsida , kas ma siis naistest üldse ei hooli . </s> <s> Hoolin küll . </s> <s> Pariisis on üks naine , kellel ma kord või paar nädalas külas käisin . </s> <s> Ega ma seda auasjaks loe , aga mis parata . </s> <s> Ja armastusega pole sel miskit pistmist , mõnikord ehk kaastundega . </s> <s> Vahel tekkis mul halb tunne , et ma olen selle noore naise , keda ma “ külastasin ” , elu hukkaminemises süüdi , ainult et mina ei olnud tal esimene ega ainus sedasorti külaline . </s> <s> Jah , sellele mõeldes muutub mu meel tusaseks , sest olen eksinud põhimõtte vastu – “ mida ei taha endale , ära tee teistele ” . </s> <s> Nagu Sa tead , võib Shaw kombel selle hea nõuande pea peale pöörata ja välja naerda , aga ma ei teeks seda . </s> <s> Kui ma abielus vana mees oleksin , kas ma siis tahaksin , et mu tütar sel viisil elatist teenib . </s> <s> Muidugi mitte ! </s> <s> Aga see tunne on väga pealispindne , sest ma ei suuda end ette kujutada abielumehe ja laste isana . </s> <s> Ka mitte vaesena , kuigi vaesus ja rikkus on ühe telje kaks poolt ja ei või iial teada , mil teine pool alla vajutatakse . </s> <s> Võib-olla Sulle meeldib teada , et ma läksin tema juurde viisakalt , buketiga , nagu armukese manu . </s> <s> Su nägu muutub kaastundlikuks ja Sa rehmad käega , et mis ma niipalju muretsen asja pärast , mis kord juba on nii . </s> <s> Pöördun siis parem tagasi õhtusse , mil ma saatsin emale ja Mirjamile lilli ja natukese aja pärast , kui olin lillepoest järele küsinud , kas lilled jõudsid kohale , asusin hämaras ja rõskes linnas jalgsi teele , et meeldivat ooteaega pikendada . </s> <s> Tänavanurgal , kust onu maja juba näha , pigistasin silmad kinni , ütlesin oma võlusõna ja nägin suvekleidis Mirjamit kastani kõveral oksal muretult jalgu kõlgutamas . </s> <s> Tegin silmad lahti , lisasin sammu , viskasin suitsu eest ja toppisin kootud mütsi taskusse , sest ilm muutus minu jaoks ootamatult soojaks . </s> <s> Märkasin , et onu auto seisab teisel pool teed , kaks tumedat kuju sees istumas , aga ei juurelnud selle üle , vaid jooksin välistrepist üles ja vajutasin tugevasti kellanupule . </s> </p>
<p> <s> Kui ma poole tunni pärast pettunult lahkusin , märkasin nagu muuseas , et auto on kadunud . </s> <s> Nüüd ma tean , et sealt jälgis Mirjam mu tulemist , ja mul on tagantjärele hea meel , et ta mu ootusärevust nägi . </s> <s> Aga ei läinud ma ema juurde , nagu ma onu juures ütlesin . </s> <s> Kui ma trepist alla tulin ja mütsi silmini pähe tõmbasin , panin hajameelselt suitsu ette ja ootamatult haaras mind probleem , millel polnud Mirjami ega onu ega onunaise nutetud näoga mingit pistmist . </s> <s> See näitab mind halvast küljest . </s> <s> Nii palju liiga läbipaistvalt varjatud muret mu ümber pidanuks mu tähelepanelikuks tegema , aga ei teinud , sest miski seal ei puudutanud õieti mu südant . </s> <s> Juba ma juurdlesin selle üle , keda lillemüüja mulle meenutas : oli ta ehk koolis mõni klass minust madalamal käinud ? </s> <s> Kohtasin teda ehk varem mõnes teises lillepoes või sattusin kunagi kohvikus ta lähedale istuma ? </s> <s> Järsku haarasin mütsi peast ja hüüdsin … Ei , mitte “ heureka ! ” , vaid “ Rose ” . </s> <s> Ma pean Sulle ütlema , et Rodini truu Rose on mulle alati rohkem meeldinud kui isekas Camille . </s> <s> Ja sel neiul mu lillepoes oli tõepoolest suurepärane figuur , mida töökostüüm siivsalt rõhutas . </s> <s> ( Olin ette näinud kõigile naistele küll ühesuguse tegumoega , aga osakonniti erinevad kostüümid . </s> <s> Nii näiteks kandsid kullaosakonna kaunitarid musta , lilleneiud mererohelist ja valmisriiete daamid sinakashalli . ) </s> <s> Tal olid ka roosakad klaarid põsed , ma mäletasin , ja nüüd tahtsin ma kiiresti näha , missugused silmad tal on . </s> <s> Sulgemisajani jäi veel pool tundi . </s> <s> Mingit tegevusplaani sepitsemata astusin sisse , läksin pikkade sammudega leti juurde , märkasin rinnasildil eesnime all täiendust “ florist ” ja ütlesin : </s> </p>
<p> <s> “ Tere õhtust ! </s> <s> Ma sooviksin veel lilli . </s> <s> Ühe esindusliku kimbu . ” </s> </p>
<p> <s> “ Millist kimpu te soovite ? ” küsis tema ja vaatas mulle otsa . </s> <s> Olidki sellised akvarellid silmad , kui Sa aru saad , mida ma mõtlen . </s> </p>
<p> <s> “ Ma ei tea täpselt , ” ütlesin , “ ja ma saan aru , et nii on raske kimpu teha , kui ei tea , mida tahetakse . </s> <s> Aga tehke selline kimp , millega sobib end tundmatule noorele daamile esitleda . ” </s> </p>
<p> <s> Ta natuke põlglik suuliigutus andis mõista , mis ta must arvab – et võtab ikka ühe õhtuga laialt ette see nõndanimetatud boss meil . </s> </p>
<p> <s> Aga kuuldavalt ütles ta vaid : </s> </p>
<p> <s> “ Kui teil konkreetset soovi ei ole , siis peate mind usaldama . ” Ja asus asja juurde . </s> </p>
<p> <s> “ Roose te arvatavasti enam ei soovi . </s> <s> Ma kasutaksin mitut värvi freesiaid , väga kenad ja värsked . ” </s> </p>
<p> <s> Ma noogutasin nõustuvalt kõigi ta küsimuste peale , kui ta mulle mõnda õit või oksa näitas . </s> <s> Ta lükkas tagasiantava raha viimase santiimini mu ette ja võttis vabaduse mulle meeldivat õhtut soovida . </s> <s> Malbuselt ei saanud ta oma prototüübile küll ligilähedalegi . </s> <s> Mida veel öelda ? </s> <s> Kui ma ametisissekäigu juures teda ootasin , oli ta küll üllatanud ja kohkunud ja ta esimesed sõnad olid : “ Soh ! </s> <s> Nüüd pean ma teie pärast veel kiiremas korras kohta vahetama . </s> <s> Küll vahivad . ” See oli tõsiasi , millega ma polnud arvestanud . </s> <s> Ja alles pärast seda , kui ma ta paari nädala pärast ühe väikese lillepoe perenaiseks tegin , leidis ta minuga tutvuses ka meeldivamaid külgi . </s> <s> Võib , ma nimetan teda Freesiaks , sest need olid tõepoolest ta lemmiklilled . </s> <s> Ta maalis , aga ei näidanud neid mulle kunagi , ja talle ei meeldinud ka , kui ma ta molberti tagant tabasin . </s> <s> Kaks päeva enne seda , kui Mirjam pidi järjekordselt välisretkelt tagasi tulema ja võisin teda esimest korda pärast ta kahekümnendat sünnipäeva näha , ütles Freesia mulle : “ Tahad , pane oma lillepoodi nüüd keegi teine . </s> <s> Sa pead oma tutvuse minuga üles ütlema , sest enam nii ei sobi . ” Ma leidsin ka ise , et enam nii ei sobi , aga palusin tal siiski lillepoes edasi olla ja seda omaks pidada . </s> <s> Tegelikult olin kõik vajalikud paberidki selleks korda ajanud . </s> <s> Mõned korrad käisin salaja seal akna taga vaatamas , kui ma Mirjamist väga väsinud olin , aga ükskord vaatas ta nii mõtliku näoga ainiti välja pimedusse , et ma kiiresti ära läksin , ja paaril viimasel korral oli poes keegi vanem naine , võibolla tema ema . </s> <s> Ma ei saa Su kergelt ehmunud näost aru , isa . </s> <s> Ma olen ka jutustamisest tõesti väsinud ja kui Sa pahaks ei pane , lähen nüüd oma tuppa . </s> <s> Tunne end nagu kodus . </s> </p>
<p> <s> Ta ju lausa naudib oma jutustustust , mõtles Elli . </s> <s> Elab mälestustes ja unistustes . </s> <s> Marcel ei olnud Elli jaoks enam teise inimese loodud raamatutegelane : ta sõitis oma asju ajades autoga , mille värvi ja marki Elli ei teadnud , aga tal polnud üldse autode jaoks silma , hulkus Riia vanalinnas ja unistuste Pariisis , kuhu Elli ei olnud veel jõudnud . </s> <s> Ta pani kuumade ilmadega oma pika mantli kappi ja suitsetas nüüd arvatavasti vähem . </s> <s> Elli ei teadnud , kas Marcelil on pikad juuksed , on ta “ patsiga poiss ” või ärimehele kohaselt üsna nudiks friseeritud . </s> <s> Kuigi erinevad soengud rõhutasid erinevaid tahke loomuses , oli iga inimese põhiolemus ikka sama . </s> <s> Kui oli … Kas mehed suudavad end soengut muutes nii teistmoodi tunda , kui näiteks tema ise ? </s> </p>
<p> <s> Aga mälestused olid head asjad Elligi meelest , sest kui ta poleks peeglis äkki märganud oma nooruse uljast soengut ja uudishimulikke silmi , poleks ta viitsinud ega raatsinud juuksurisse ja poodidesse minna . </s> <s> Ega öö otsa tööd teha , imelik kihelus soontes , nagu oleks talle Lea Lepsoni tulist verd üle kantud , ja alles kell viis magama heita . </s> <s> Nüüd oli keskhommik käes . </s> <s> Kuigi roidumus kehas , ei tulnud magamisest midagi välja , sest unisena üle koridori käies nägi ta Liinet , kel silmad suureks läksid . </s> <s> Ega Ellil Liine vahtimisest midagi olnud , aga ta teadis , et naabrinaine teeb nüüd nagunii tema juurde asja ja parem oli talle kohe see võimalus anda , et pärastpoole rahu saaks . </s> </p>
<p> <s> Nagu eelmisel päevalgi läks ta kohvitassiga välja , ainult nüüd tundus ilm soojem ja kui Elli mõnusas asendis end päikese poole sirutas ja hetkeks silmad kinni pani , nägi ta ilusal võilillevälul läikiva tumeda tukaga kollases kleidis noort tüdrukut , ei tea , kas Lead või Ellit , ja ta süda hakkas põksuma : ta tahtnuks teada , keda või mida ta seal ootas , aga ainult kollane liblikas lendas ta käele . </s> <s> Elli ütles tasakesi “ Naatalii ” , ärkas üles ja nägi peaaegu samasugust liblikat ilmsi enda lähedal . </s> <s> Ta imestas , missugune võluv võilillemuru kesk salapäraselt sahisevate lehtedega puid on kuskil tema mälestustes ja et see pääses tema suigatusse vaid juhusliku sarnasuse läbi loetuga . </s> </p>
<p> <s> Ent juba tatsas Liine lähemale . </s> </p>
<p> <s> “ No tere ommigust . </s> <s> Nüid sa oled küll juuste poolest nisukene kui siis , kui meie siia majja tulime . </s> <s> Oled omale uue kitli ka ost , ega sul seda õmblemise aega pole . </s> <s> Küll tehasse nüidsel ajal jälle ilusaid riideid . </s> <s> Las ma katsun , kas on ka ea riie . ” </s> </p>
<p> <s> Ja Elli talus kannatlikult , kui Liine tema kitli serva mudis ja kortsutas ega viitsinud öelda , et see on ema kittel , mille ta lemmiksõbranna Ilse kevadeks valmis õmbles ja mida ema ei jõudnuki selga panna . </s> <s> Kollasekirju kittel lõhnas veel pisut naftaliini järelegi , küllap riie seisis mitu aastat . </s> </p>
<p> <s> “ Riidel pole viga jah . </s> <s> Nädsa , jälle jood paljast musta kohvi . </s> <s> Ma tegin täna ommigu pannkooki . </s> <s> Poiss ei tuld eila , niisama tegin , et pole ammu kooki söönd . </s> <s> Ma toon sulle ka , ega nad pärast külmast peast ole enam midagi . ” </s> </p>
<p> <s> Elli suu valgus vett täis . </s> <s> Olgu , eks ta võtab homme või ülehomme kätte , teeb rabarberikooki . </s> <s> Siin majas valitses niisugune komme , et tühja taldrikut tagasi ei viidud . </s> </p>
<p> <s> Liine purjetas koogilaadungiga aeda , puhas põll ees nagu lapendav puri , sest maja nurga juurest hakkas tuul kiskuma . “ Ole ea , ” ütles Liine . “ Ilm kisub täna oopiski viludaks . </s> <s> Estes vaatasin , et tuleb soem kui eila . ” </s> </p>
<p> <s> “ Aitäh , ” ütles Elli , “ nüüd ma söön kõhu täis ja heidan magama . </s> <s> Tegin öö läbi tööd . ” Liine pomises , et noored ei hoia tervist või midagi taolist , tegi natuke aias asja ja lonkas siis tagasihoidlikult majja , et naabrinaine saaks taldriku oma tuppa viia , puhtaks pesta ja kööki nähtavale kohale seada meelde tuletamaks rabarberikoogilubadust . </s> <s> Ellil oli millegipärast Liinest kahju : pole too kellelegi kurja teinud , on ainult natuke tüütu , mõtles ta kitlit seljast visates ja magusasti haigutades . </s> <s> Eelmisel päeval ostis ta kõige lõpuks kimbu kullerkuppe ja need hakkasid ta peatsis tasapisi lahti minema . </s> <s> Läbi siniroheliste kardinate paistis päike tuppa kui metsa alla , silitas ta põski , nagu keegi oleks kõrrega õrnalt kõditanud , ja ajas muigama . </s> </p>
<p> <s> Kui Elli ärkas , oli päike kergelt õhtus . </s> <s> Ta lükkas teki pealt ja küünitas varbad voodinuppudeni . </s> <s> Tal olid linnanaise pehmed tallad , talv otsa leotatud ja määritud , ainult nüüd hooletusse jäetud . </s> <s> Neil oli Kivilillega kahe peale üks jalakreem , mis sinna jäi , ja üks raspel ja üks pimsskivi . </s> <s> Elli mõte liikus nende vannituppa . </s> <s> Seal oli praegu jahe , magamistuba seevastu paksult päikest täis . </s> <s> Paokil uksed ja kardinaservad tekitasid põrandale triipe ja laike . </s> <s> Kass Matu puges poikvel uksest kappi , silitas Elli kleite ja seelikuid , nuhutas Kivilille püksisääri . </s> <s> Vahel õnnestus tal midagi riidepuult alla kiskuda ja rõivatükile ennast magama keerata . </s> <s> Nad mõlemad olid õhtuste eluviisidega , Helmut veel hullem kui Elli , ja kass oli päeval viimane unekott : niisugusel säraval pärastlõunal magas Matu , kes sahvriakna kaudu tuppa ja välja käis , Kivilillede abieluvoodis . </s> <s> Vaene Matu , võibolla ta polnudki enam elavate kirjas , võib-olla oli Raine , kes ei löönud millegi ees risti ette nagu Bondi-tüdrukud , Matule otsa peale teinud ja valetas Kivilillele , et pole kassi näinud , võib-olla kadunud , vaeseke , või suurest igatsusest Elli järele vabasurma läinud . </s> <s> Kassi võis Raine ära koristada küll , aga et niimoodi öelda , pidi natukenegi huumorimeelt olema , olgugi et õelat . </s> <s> Vaene Kivilill . </s> <s> Ilus Raine ei mõistnud üheski asjas nalja ega olnud tal ka naljasoont . </s> <s> Olid nad Helmutiga veel rääkinud , et kahju Raine poistest – rangem kord kui sõjakoolis . </s> <s> Nemad Kivilillega lobisesid kodus ilmast ilma ja Helmut ajas Elli tihtipeale naerma . </s> <s> Kui naine lõkerdama hakkas , mühistas Kivilill ise kah naerda . </s> <s> Jumal küll ! </s> <s> Nad olid nii kaua mitteüksi hästi ja sõbralikult koos eksisteerinud , vaid neil oli teineteise seltskonnas tõesti hea . </s> <s> Kahju , et neil polnud lapsi – poissi ja tüdrukut – , kes nende sõbralikus peres võinuks heade ja sõbralike suhetega harjuda ja keda ootaksid alati mõistvad ja rahumeelsed vanemad . </s> <s> Neil oli paaril korral põhjust arvata , et “ ahtrakene ” on käima peale saanud , aga oli valehäire ja Elli nuttis mis hirmus . “ Ära ometi nii hullusti kurvasta , ” lohutas Kivilill . “ Kosume natuke ja võtame väikelastekodust kõige ilusama ja terasema , kui sa tahad . ” Aga nad ei arendanud seda teemat edasi . </s> <s> Noorematena – õigemini , kui Elli oli veel titeema eas – kiikasid nad mõnikord võõrastesse lapsevankritesse ja kui sealt tumesinised silmad juhtusid vastu särama , ütles Kivilill : ” Näe , minu laps , ajame ära . ” – “ Kuss ! </s> <s> Vanemad võivad kuulda , ” sosistas Elli . </s> <s> Kord anti viieaastane Aivar neile paariks nädalaks hoiule ja Kivilill oli edev mis hirmus , kui mingi poolpime mutike ütles , et poeg nagu isa suust kukkunud . “ Kuidas see vanatädi mu isa teab , ” imestas Aivar ja Kivilill tõmbas ninaga . </s> <s> Mis läinud , see läinud , mõtles Elli natuke nukralt . </s> <s> Või kui tõotaks : saan Kivilille ja oma kodu ja oma vaese kassi tagasi , läheme ja võtame lapse . </s> <s> Aga Kivilill , kes oli juba pigem vanaisa-eas , ei pruukinud enam tahta . </s> <s> Nii et selle tõotuse lõppu tuli lisada : kui Kivilill tahab . </s> </p>
<p> <s> “ Aitab sest uina-muunast ! ” ütles Elli valjusti ja hüppas voodist . </s> <s> Tuul oli järele andnud või pööranud , aknaalune õhkas kuumust ja Ellil oli viimane aeg oma valge priske ihu päikesele näha viia . </s> <s> Muidugi ei tulnud tal kodunt põgenedes meelde päevitusriideid kaasa võtta , aga vaesest emast jäi järele ujumistrikoo , mille Elli talle kunagi kinkis ja kuhu ta nüüd ise oli ka kindlasti sisse kasvanud . </s> <s> Trikood endale selga tirides tundis ta heameelt , et kuigi tal talvel olid “ roosakad ja klaarid põsed ” , läks ta suvel ilma suurema vaevata pruuniks , Kivilill samuti . </s> <s> Raine seevastu põles poole tunniga heleroosaks , nahk tuli maha ja kestendas kaua , nii et enne randaminemist pidi ta solaariumis käima . </s> <s> Vaeseke , mõtles Elli , ja tundis , et tema truudusetu mees ja Raine on teineteisest kaugemal kui kunagi varem . </s> <s> Tõsi , enamik mehi ei olnud Marceli-sugused , aga eks tegutsenud too Marcel ka vahel üsna kiiresti nagu seal lillepoes ja ega ta Mirjami kätt paludeski pikalt aru pidanud . </s> <s> Seda mõtles Elli juba oma ust sulgedes . </s> <s> Kinni keerata polnud mõtet , sest Liine köögiuks oli paokil ja tundmatu arvutivaras poleks naabrinaise nägemata Elli juurde sisse ega sealt välja saanud . </s> <s> Nagu ta isegi . </s> <s> Elli tundis end nohisedes vaadatavat . </s> <s> Tohoh , Liine pidi olema lolliks läinud , sest normaalne inimene ei laseks ju piiludes põrandale põlvili . </s> <s> Elli kiikas veel kord , et Liine hulluses täiesti kindel olla , ja nägi , et vaatab hoopis laps , sõrm suus . </s> <s> Elli pilk tabas tumedaid läikivaid silmi , siis kadus nende omanik ja Elli jooksis alla , nii et trepp värises , endal hea meel , et ta kitli selga pani , muidu oleks võõra tädi matsakas näkivälimus ehk lapsele hirmu nahka ajanud . </s> <s> Huvitav , kas see on Rolandi laps , juurdles ta päevatekki laiali laotades ja kitlit seljast visates . </s> <s> Ema teadis millalgi rääkida , et Rolandi poeg esimesest abielust jäi naisele . </s> <s> See oli väga ilus blond naine , mäletas Elli . </s> <s> Nad olid emaga pulmaski käinud ja pruutpaar moodustas Elli meelest omavahel veetleva kontrasti , aga ema ütles pärast , et need vist kauaks kokku ei jää . </s> <s> Liine oli hirmuhke oma ilusa minia üle ja jutustas sellest , kui hästi noored elavad Elli emale , nagu muud jutuainet enam ei olekski , ja mõni aeg nägi Elli ilmast ilma Rolandit ja ta naist kaelakuti trepist ronimas , nii et Ellil tuli tere öelda ja viisakalt oodata , kuni tulijad üles jõuavad . </s> <s> Ellile tundus koguni , et noorik tahtis kiiremini tulla , aga Roland hoidis teda tagasi justkui selleks , et Elli seal kauemini passida saaks nagu teenijatüdruk . </s> <s> Ent varsti jäi asi soiku . </s> <s> Emal , tuli välja , oli õigus , aga miks ? </s> <s> Ema elutarkus oleks Ellile ära kulunud ta endagi elus . </s> <s> Mida arvaks ema tema praegusest situatsioonist ? </s> <s> Oli ta midagi tema ja Kivilille , kellega ta üsna hästi ära harjus , kooselu kohta arvanud , et kaua see kestab ja kuidas neil läheb ? </s> <s> Elli talletas ema ütlemisi üsna halvasti , sageli lasi ta jutu kõrvust mööda . </s> <s> Oleks võinud rohkem pärida Eleanorist vanaemagi kohta … Nende uitlemiste ajal jõudis ta oma juuksed eest ja tagant üles punida , päikseprillid ette panna ja mugava asendi võtta . </s> <s> Kreem ! </s> <s> Ta oli unustanud end sisse määrida . </s> <s> Ema valge suvemüts jäi ka maha . </s> <s> Aga ta ei viitsinud enam üles minna , küünitas käe rabarberipuhma , murdis paarilt priskemalt varrelt lehed ja täiendas nendega oma soengut . </s> <s> Ju see pidi tähendama , et õhtul tehakse rabarberikooki . </s> </p>
<p> <s> Ta keha vajus lõdvaks , meel ja mõtted mähkusid õrna pilvjasse pehmusse ja triivisid mere äärde , nuhutasid soolakat karget tuult ja pagesid ühe maja aeda , kus päike parajalt võttis ja mere jahe hingus jahutas . </s> <s> Seal , kollasel päevatekil teise inimese küünarnuki läheduses oli õige hea päevitada . </s> <s> Autod mürisesid , üks raske auto keeras nende tänavasse , ju naabritele toodi liiva . </s> <s> Kuigi sirelid varjasid aeda peaaegu igast küljest , leidus ometigi siiakanti äraeksinud inimesi , kes takseerisid võõraid aedu ja lasksid pilgul puhata päevitaja lõdvestunud kehal . </s> <s> Aga karta polnud midagi , sest ta lebas Kivilille kõrval , nii et vahtigu , kui enne päevitavaid inimesi pole näinud . </s> <s> Üks totakas viskas paberlennuki otse trikoo avarasse dekolteesse ja Elli tonksas Helmutit , et see marakratte õpetaks , aga küünarnukk ei leidnud kedagi . </s> <s> Ta ajas ennast pahurana istuli , võttis päikeseprillid eest ja kuulis maja nurga poolt kellegi teravat lühikest naeru . </s> <s> Aia taga tühermaal seisis Rolandi kallur , paberlennuk osutus Londoni-vaatega postkaardiks ja kollane päevatekk oli värvi vahetanud . </s> </p>
<p> <s> Tere hommikust , mon cher papa ! </s> <s> Tassike kohvi ? </s> <s> Ma näen , et Sa ei ole just kõige paremini maganud . </s> <s> Mina seevastu magasin üsna hästi . </s> <s> Olen Sulle muudkui jutustanud ja jutustanud ja kuigi ma pole vist rääkinud kõigest sellest , millest kavatsesin , olen ma ometigi midagi enda kohta teada saanud , samuti , hoolimata väsimusest , tegin ma eile õhtul mõttes ühe vahekokkuvõtte või –aruande , mida ma püüaksin nüüd Sinuga jagada . </s> <s> Tavaliselt ma loen enne magamajäämist , aga sedapuhku olid mu silmad kinni vajumas . </s> <s> Küünitasin lampi kustutama ja heitsin üsna harjumuspärase pilgu Sinu ja ema piltidele . </s> <s> Nii neile , kus te minust palju noorematena hoiate üsna heatujulistena kahekesi kätel üht last , see on – mind . </s> <s> Ma ei tea , kuidas Sa eskiisi suutsid teha , aga see on Sinu üks paremaid portreid – “ Autoportree naise ja pojaga . ” Ja te mõlemad eraldi viiekümnestena , et säiliks mõningane vanemlik distants . </s> <s> Seekord keskendusin emale . </s> <s> Ilmselt tegin talle liiga , kui ütlesin , et ta on kergeusklik . </s> <s> Sel pildil , ikka veel tumedad juuksed üles pandud , küünlad valgustamas ta aja poolt raskepäraseks voolitud ilu , lõug kätele toetatud , puhkab ta pilk vagusalt valgete nelkide vooruslikkusel . </s> <s> Selle pildi maalis Su naiskolleeg , tunnustatud portretist . </s> <s> See on väga harmooniline maal , õigemini – sellel kujutatakse harmoonilist ja terviklikku inimest , väärikas keskeas väärikat naist , kes kindlasti ei ole kergeusklik . </s> <s> Hakkasin oma mälestustes inventuuri tegema , mida mu ema on öelnud või välja paista lasknud mu suhete kohta Mirjamiga . </s> <s> Ma arvan , et mu ema ja onu olidki lootnud , et ma Mirjamisse armun ja pärast mõneaastast peiupõlve temaga abiellun . </s> <s> Aga oleks see juhtunud , kui kevad Pariisis poleks minu jaoks olnud erakordselt romantiline ? </s> <s> Sel päeval onu majale lähenedes ei astunud ma esiuksest sisse , vaid aiaväravast , ja kastanioksal habrast valget kogu nähes surusin silmad kinni ja pomisesin : “ Naatali ! </s> <s> Oh , oleks tast ometi võluv tüdruk kasvanud . ” Ta oli võluv , kuigi pisut puine , ent kõik järgmised hetked muutusid selle esimese koopiateks , iga järgmine õige pisut kahvatum kui eelmine … Esimesel õhtul jälle Pariisis olles ei mõelnud ma kuigi palju oma imetabasele Mirjamile , vaid sulgesin kollaseid lehti aeglaselt tuulde libistava puu all silmad ja kujutlesin kuldseid liblikaid kevadisel metsateel . </s> <s> Ent miks ma arvan , et ema mitteüksi rahul ei olnud , vaid oli sellega rahul kui oma täideläinud sooviga ? </s> <s> Olen küll hajameelne , aga sellest hoolimata mõningais asjus üsnagi tähelepanelik . </s> <s> Ema ühtaegu liigutatud ja võidukas ilme ning ootamatult kerkinud käsi , millega ta huuled kattis , kui ma talle oma suurest valmisolekust elumuutuseks rääkisin , meenutasid keskkooli lõpuaktust ja toda teist , ülikooli aulas . </s> <s> Neid “ aupäevi ” oli ta õigusega oodanud ja peale iseenda võlgnesin need ka talle . </s> <s> Ja Sulle . </s> </p>
<p> <s> “ Noore tütarlapse süda on nagu linnupesa , sellele ei või õieti pealegi hingata , et ta unistused ei sureks Aga aastad mööduvad kiiresti , ” ütles ema tol päeval . </s> </p>
<p> <s> “ Ära siis unusta , et siin Sinu peale mõeldakse , ” lausus ta siis , kui ma pärast ilusat suve Pariisi kiirustasin . </s> </p>
<p> <s> “ Ega me keegi ei jää nooreks . </s> <s> Oled temast ju kümme aastat vanem , ” tuletas ta mulle Mirjami kahekümnendal sünnipäeval meelde . </s> </p>
<p> <s> “ Iga normaalse tundeeluga inimene peab harjuma lahusolekuid taluma , ” ütles ta mingil korral , mil ma pahandasin , et Mirjamit nagu varjatakse meelega minu eest . </s> <s> Ja ta rääkis mu vanaema ja kogu juudi rahva kannatustest . </s> </p>
<p> <s> Ja järgmisel korral , kus ma enam selle üle ei kurtnud , küsis ta äkki : “ Kas sa armastad teda väga ? </s> <s> Kas ta kaotus mõjuks sulle väga … ? ” </s> </p>
<p> <s> “ Tahtsin temaga abielluda – ju ma siis armastan , aga kui ta ei hooli enam minust , ega ma ennast selle pärast ära tapma ei hakka , ” ütlesin natuke jõhkralt ja jätkasin : “ Kas siis midagi niisugust on oodata ? ” </s> </p>
<p> <s> “ Ei , muidugi mitte , sa vist ei suuda ette kujutadagi , kui palju see laps sind armastab , ” ütles ema kurvalt . “ Aga elu ei ole meie eneste käes . ” </s> </p>
<p> <s> “ Seda usun minagi , ” ütlesin . “ Isegi meie soovid ja tahtmised mitte , ” lisasin juurde ja ema kordas kurvalt mu sõnu . “ Ei , ära jää siia vanade naiste seltskonda , õhtul tuleb Maria minu juurde . </s> <s> Mine tuuluta ennast parem , ” vastas ta mu küsimusele , ega tal midagi vastu ole , kui ma õhtuni tema juurde jään . </s> </p>
<p> <s> “ Kuidas arvad , ” ütlesin mina ja ruttasin Freesiat otsima . </s> </p>
<p> <s> “ Ole vapper , me peame lõpuni kindlaks jääma , ” sosistas ta mulle onu esikus , enne kui ma paari sammu ja sekundi pärast Mirjami voodi ette jõudsin . </s> <s> Enne rääkis ta mulle , et Mirjami tervis läheb järjest halvemaks , erinevad arstid ja haiglad pole aidanud ja tuleb arvestada kõigega . </s> <s> Ma ei oska öelda , mida ma tundsin . </s> <s> Igal juhul olin ma lõpuni vapper ja kindel , ainult ta ei leidnud minu näost armastust , mida ta otsis , ja ta silmad muutusid nagu surnuhaudadeks , kui ta mulle otsa vaatas . </s> <s> Mul oli raske talle vastu vaadata . </s> <s> Aga õhtul , enne seda , kui ta paari tunni pärast suri , taipasin ruumi astudes , kust haigetoalõhnade asemel lõhnas mürri ja viiruki järele , et midagi on muutunud . </s> <s> Ta juukseid oli pestud ja kammitud – need läikisid siidiselt , paistetus näos oli taandunud , tal oli midagi valget ja õhulist seljas ja tumeda , kannatava ning hukkamõistva pilgu asemel vaatas ta silmadest ehtne rõõm – nüüd oli ta jälle imetabane , nagu kord õitsva kastani otsas istudes , ja niisugusena jääbki ta minu mällu , sain ma eile õhtul äkki aru . </s> <s> Mu süda on temaga rahu teinud ja ta kuulub mu mäluvaramu kauneimate aarete hulka . </s> </p>
<p> <s> Nüüd lähen ma linna . </s> <s> Ma tunnen jälle tahtmist midagi korraldada , vaadata , kuidas mu poes asjad laabuvad , ema juurest läbi astuda ja siis veidi tüdinuna koju tulla , et muusikat kuulata ja lugeda ja ennast pisut õnnelikuna tunda , sest kui mure ja hirm on üle läinud , paistavad kõik igapäevased tavalised asjad mu meelest nagu läikima löödud . </s> <s> Aitäh Sullegi , isa ! </s> <s> Nüüd oled vaba ja kui ma Sind jälle päriselt näen , on meie vahelt see tavaline killuke jääkirmet sulanud . </s> </p>
<p> <s> Nii lõppes raamatu esimene jagu “ Armastuse ja surma puudutus ” . </s> <s> Jah , nii üks kui teine olid mina-tegelast ainult puudutanud , ja moto oli Mil ? n Füsti “ Minu abikaasa loost ” : “ Hing anub võimatut , sest seda ta vajab … ” </s> </p>
<p> <s> Peale vanemate , mälestuste ja võlusõna polnud ta elus midagi muud , kui soliidset sissetulekut , rahamurede puudumist ja prantsuse kirjandust mitte arvestada . </s> <s> Oli seda palju või vähe ? </s> <s> Elli tahtis ja ei tahtnud mõelda , mis ja kes tal oli või ei olnud , aeg oli igal juhul maha võetud . </s> <s> Kui Kivilill olnuks siin , võinuks nad töövõidu puhul šampust või veini juua . </s> <s> Aga et šampust , veini ja Kivilille ei olnud , läks Elli kööki , kus lõhnas veel pisut rabarberikoogi järele . </s> <s> Liine vaevles arvatavasti unetuse käes , lapselaps nohises magusasti tugitoolvoodis ja Roland rähkles eestoas diivanil viinauimas . </s> <s> Õnneks lahutas neid koridor ja vähemalt Elli kinnine uks . </s> <s> Kivilill muutus võttes lõbusamaks , kui ta muidu oli . </s> <s> Iial ei muretsenud Elli , mis ta mees võiks purjuspäi korda saata või kuhu jääda . </s> <s> Rolandile tulid püsivad lõhnad juurde pärast seda , kui ta nii õnnelikult noores eas naise võttis . </s> <s> Kui aus olla , siis Elli vesistas natuke enne Rolandi pulmi , kuigi ta ei saanud temaga juba tükk aega enam läbi . </s> <s> Nende koolipõlvelugu lõppes sellega , et Roland , kellel sõnade leidmisega alati raskusi oli , avaldas ennast õige aktiivselt siinsamas trepil , sai Elli käest vastu kõrvu , mõlemad olid ja jäidki solvunuks . </s> <s> Muidugi unustas Elli ajapikku selle lapsiku loo , aga Roland oli mõnikord just seda nägu , nagu ta kõrvad alles tulitaksid . </s> <s> Ka tookord naeris ta niimoodi napilt ja mõnitavalt , nagu eile nurga taga . </s> <s> Aga postkaardil ei olnud midagi sellist , mis võõraid võinuks huvitada . </s> <s> Ainult Elli aimas , kuidas mees pingutas , et need paar rida muretud ja tavalised välja kukuksid . </s> </p>
<p> <s> “ Tere , naisuke ! ” kirjutas Kivilill . “ Jõudsin õnnelikult vanale heale Inglismaale . </s> <s> On niisugune tunne , nagu võiks mõni kirjanduslik kuju nurga tagant tulla ja kaabut kergitada . </s> <s> Ja ilm olevat Londoni kohta tavatult ilus . </s> <s> Seltskond on ka tore , igati lahe värk . </s> <s> Ära Matu pärast muretse – Maie annab süüa . </s> <s> Nägudeni . </s> <s> Sinu vana Kivi . ” </s> </p>
<p> <s> Kuidas Elli ka poleks asja kaalunud , oli tal niisugune tunne , et nad Kivilillega tõesti ei räägi Rainest rohkem . </s> <s> Palju raskem oli Rainega töö juures nii- öelda uutel alustel suhelda . </s> <s> Tuli viisakaks jääda ja teha nägu , et pole midagi juhtunud . </s> <s> Äkki tuli tal meelde , kuidas nad Rainega koos Balti ketis käisid . </s> <s> Nad tundsid teineteist tõepoolest üle kümne aasta , töötasid pisut aega ühes kohas , siis sattusid vahetevahel muidu kokku ja teenisid viimased kolm aastat jälle üht ja sama leivaisa . </s> <s> Aga mis Balti ketti puutus , oli see värviline mälupilt , mitte mustvalge nagu vahel filmides , ometi ei mäletanud Elli , mis tal endal seljas oli või mis Rainel – mäletas hoopis , et Rainel oli taskus “ Kara-kumi ” kompvekke , mida ta enesestmõistetavalt Elliga jagas , et nad seisid kuskil kõrrepõllul ja lehvitasid helikopterile , et naised karjusid “ Edgar ! </s> <s> Edgar ! ” , et neil oli lõbus . </s> <s> Ju siis Elli ei saanud veel aru , et Rainel pole huumorimeelt või ei seganud see teda . </s> <s> Nii olid nad just kui mingid märgid , mida hiljem tuli dešifreerida või õigemini – nimi ise tekitas kohe assotsiatsioone , mis olid kindlamad kui mantli värv või juuste pikkus . </s> </p>
<p> <s> Elli pani tühja koogitaldriku kraanikaussi ja jõi vett peale . </s> <s> Nüüd tekkis tal vajadus üle koridori minna , aga seda ta kartis . </s> <s> Ta vahetas tuhvlid ema vanade pehmete susside vastu , kustutas köögis tule , hiilis ettevaatlikult trepist alla ja jäi hirmu unustades ukse ette seisma . </s> <s> Kuskil kaugel käis välk hääletult läbi pimeduse ja alles mõne hingetõmbe järel kostis kõmin . </s> <s> Ometi sahistas tuulehoog läbi puude , taevas oli pilves ja pinevil ja Elli jooksis õlgu võbistades tikripõõsaste taha . </s> <s> Sealt paistis ta aken nagu akvaariumi vesiroheline sein . </s> <s> Tagasi minnes jäi ta seisma , et vaadata taevaste sõjavägede kogunemist nende maja kohale . </s> <s> See kujund ajas talle hirmuvärinad peale – Elli kartis äikest , aga armastas seda suurejoonelist vaatepilti ja vihmajärgset õhku . </s> <s> Toa poole kiirustades unustas ta ettevaatuse ja kuulis raskeid kobavaid samme trepil vaevalt niipalju varem , et välisukse taha tõmbuda . </s> </p>
<p> <s> Roland ei jäänud ukse alla suitsetama või vett laskma , nagu Elli kartis . </s> <s> Roland ei tõstnud ka pilku üles , et rahutut taevast vaadata . </s> <s> Roland suundus otsemaid Elli akna alla . </s> <s> Tohoh , ahhetas Elli , ta vihkab mind siis nii palju , et reostab nüüd mu lillepeenra ära ! </s> <s> Elli tuli ukse tagant välja ja jäi pärani silmi vahtima , kuidas tema lilli ja seega ka teda ennast teotatakse . </s> <s> Ainult et Roland seisis vaikselt akna all , tõstis pilgu aeglaselt ja ettevaatlikult üles , Elli nägi välguvalgel ta huuli liikuvat ja pidevalt muutuva suunaga tuul tõi temani ägava “ … ea ! ” , enne kui ta pärast äikeseprahvatust trepist üles jooksis , pahisev vihmahoog seljatagust kaitsmas . </s> <s> Ta istus pimedas köögis vanal tugitoolil , tõmbas jalad enda alla ja võpatas iga välgu ja mürina peale , kuni lõpuks lohisevad ja lirtsuvad sammud üles jõudsid ja oma uksest sisse keerasid . </s> <s> Roland , Elli meelest terve igaviku seal jaheda piitsutava vee all seisnud , oli nüüd kindla peale tublisti kainem ega ohkinud Lea järele , keda enam aastaid olemas ei olnud . </s> </p>
<p> <s> Kui tore , et ma Sind üleeile ootamatult nägin ! </s> <s> Kohtusime viimati Su kahekümne viiendal sünnipäeval , ent meie ja me sõprade helgemad ajad jäid vanemate jaoks üsna ebameeldivasse vanusevahesse kuusteist kuni kakskümmend kaks või ehk aastake veel juurde . </s> <s> Hämmastav , et Su ema suutis meid õhukeste seintega paneelelamukorteris välja kannatada . </s> <s> Kindlasti tegid naabrid talle märkusi . </s> <s> Ka näen ma teda ma ei mäletagi kelle peost koridori tsementtrepile maha pudenenud õlepudeli jäänuseid koristamas , killuhaavast verd põrandale tilkumas , ja õlu maas haises nagu halb südametunnistus . </s> <s> Aga tagantjärele hõljub meie pahategude , meie vanemate ootamiste , muretsemiste ja ehk südamevalugi kohal , et kas meist üldse inimesi saab , nagu kuldne loor . </s> <s> Asjad , mis võinuks halvasti lõppeda , tunduvad nüüd naljakad , eks neist mõnda meenutasimegi . </s> </p>
<p> <s> Mul on hea meel , et ma just Sinuga kokku sain , kes Sa meie hulgast kõige delikaatsem , tolerantsem , ja mis seal salatagi , meie poolt ka kõige enam armastatud olid . </s> <s> Kui ma oma isale mõni aeg tagasi ( mõttes muidugi ) üles lugesin , keda ma armastanud olen , unustasin Sinu ja veel mõnedki . </s> <s> Anna andeks ! </s> </p>
<p> <s> Täna libistan oma toas õlut viisakalt klaasist , aga see pole see , mis Sinuga muulil otse pudelist , kuivatatud kala kõrvale nakitsedes . </s> <s> Ent iga päev ei ole pidupäev . </s> </p>
<p> <s> Eile Su pruugitud pikapis tundsin end äkki ootamatult koduselt . </s> <s> Sellest vanast vaibast , kuhu Su ema kunagi pudelitäie koirohutinktuuri pillas , õhkus nüüd pärast teab mitme kordset pesemist ja istmekateteks ümberkohendamist meeldivalt ja koduselt Su kunagise esiku hõngu . </s> <s> Tuli meelde õlivärvidega maalitud uks , kus kuupjatest kujunditest vaatasid mitmesugused silmad ja kollases vaasis poseeris hepik päevalill . </s> <s> Ja igast võimalikust ja võimatust kohast ilmus välja Su õe lillekujulisi plastmassist “ juuksenupsikuid ” , nagu ta neid nimetas , ja et need katki minnes krõgisesid nagu teokarbid … Imelik mõelda , et oled abielus ja Sul on kaks last ja elad hoopis mujal . </s> <s> Ja Su õde , kes mulle meelde tuleb nende “ nupsikutega ” juustes ja põrandal ja jalanõudes , elab seal endises kodus ema juures ja läks paar kuud tagasi mehele . </s> <s> Hea , et Sa mulle mingit kindlat küllakutset ei esitanud ega kutsunud ema vaatama . </s> <s> Ma pean pisut harjuma . </s> <s> Rääkisin Sulle , et kaotasin hiljaaegu pruudi . </s> <s> Sa oskad ennast sellistes piinlikes olukordades ülal pidada , nii et ma ei pidanud midagi juurde luuletama . </s> <s> Olgu , mis ma ikka “ käin nagu kass ümber palava pudru ” , kuigi mulle meeldis seda kõike mõelda ja Sind näha ja edaspidigi kokku saada . </s> <s> Ja ma läksin sedavõrd hoogu , et kujutasin end peaaegu muulile , jalad vees , Sinuga istuma ; tunnistan parem üles , et tahaksin Sulle veel üht-teist oma elust rääkida . </s> <s> Parem on mõelda , kujutades Sind rahulikult ja delikaatselt kuulamas . </s> <s> Tean , et Sa teeksid seda ka päriselt . </s> </p>
<p> <s> Nagu ma üleeile rääkisin , kaotasin oma tütarlapse , aga kuna ma temaga õieti tuttavakski ei jõudnud saada , kui välja arvata see ammune esimene suvi , ei tundnud ma üle mõistuse käivat kaotusevalu , aga siiski oli piin teda niiviisi tundmatuks muutumas näha . </s> <s> Rääkisin ka viimasest õhtust ja et tänu sellele tunnen end paremini ja tahan jälle elada . </s> <s> Aga ma ei rääkinud midagi Freesiast ja polnudki põhjust . </s> <s> Kuni tänaseni . </s> </p>
<p> <s> Freesia on tegelikult põhimõtetega inimene . </s> <s> Ta on ka ilus ja huvitav naine oma petlikus malbuses , mõnikord vägagi otsekohene ja meelekindel . </s> <s> See kõnekäänd pudru ümber käivast kassist minu kohta on pärit tema suust . </s> <s> Et ta minult ühe pisikese lillepoe kingitusena vastu võttis , ei olnud palju selle eest , et ma talt võimaluse kaubamajas töötada oma ettenägematuses ära võtsin . </s> <s> Ta ei pidanud sobivaks minuga kokku saada , kui mu pruut lõpuks koju tuli . </s> <s> Ega mina ka ei pidanud . </s> </p>
<p> <s> Ta oli valmis oma lillepoest loobuma , aga ma olin selle temale päriselt ostnud , ja ta ei vaielnud rohkem vastu . </s> <s> Pean üles tunnistama , et käisin sealt paar korda õhtul mööda , et aknast pilk sisse heita . </s> <s> Kui päris aus olla , tuli mul mitu korda tahtmine ta koduukse taha minna ja ainult teadmine , et ta mind nagunii sisse ei lase ja hoopis mõne kõnekäänu või otseütlemisega rabab , hoidis mind paigal . </s> <s> Pärast olin talle tänulik , et ta niisugune vankumatu on . </s> <s> Ja tegelikult hellitasin ma juba mõtet , nüüd , kus ma vaba olen , ta uuesti üles otsida . </s> <s> Aga enne tahtsin pisut iseenese päralt olla . </s> </p>
<p> <s> Täna pärast tööd sõitsin koju . </s> <s> Enne helistasin emale ja vabandasin end peavaluga . </s> <s> Mu pea valutas tõepoolest . </s> <s> Aga kui ma koju jõudsin , duši all käisin ja pisut lõõgastusin , läks peavalu mööda ja mind haaras ootamatu ja põhjendamatu soov uuesti linna minna . </s> <s> Ka oli ilm talutavaks muutunud : päike ei lõkendanud enam nagu metallivalu , ja ma jalutasin õhtujaheduses üle sildade . </s> <s> Oli teisigi jalutajaid , ka noori naisi . </s> <s> Milline võluv pealkiri iseenesest – “ Noorte õitsvate tütarlaste varjus ” ! </s> <s> Ja mina kuulusin inimkonna õnnelikuma osa hulka , kes oli võinud sellel mälestuste jõel kogu selle avaruses ja pikkuses rännata , kuna valdan prantsuse keelt . </s> <s> Oled ehk tähele pannud , Sina , kes Sa peale tööd fotoaparaadiga ringi käid ja olid keskkooli ajal valmis kell neli tõusma , et koidikut tabada , oled kindlasti tähele pannud , et vee ääres tulevad paremad ja lennukamad mõtted . </s> <s> Nii ma mõtlesingi , pilk kord jõel , kord üle silla seilavatel värviliste ja kirjute purjedega olevustel – aga eriti ilusad olid valged purjed – , et see , palju mul raha on , ei mõjuta teatud piirist alates mu elustiili , ent ehk võiksin oma elu mõttekamaks ja kasulikumaks muuta prantsuse keelest tõlkides . </s> <s> Heade mõtete leebe rahu valgus mu näole , aga mu südames pesitses romantiline rahutus , just kui oleksin võõras siin linnas nagu need kolm naistki , kes mu ees läksid , üksteist ja ülejõevaateid pildistades . </s> <s> Kahel nooremal olid “ valged purjed ” , aga kolmas neist meenutas mulle Sinu ema . </s> <s> Muidugi ma tulen teile kõigile külla ja hakkan hästi läbi saama ka Sinu abikaasa ja Su õemehega . </s> </p>
<p> <s> Nii jõudsin ma linna , ja kõik , mis ma ümberringi talletasin , oli kuidagi avastuslikult värske . </s> <s> Ka kolm naist jäid mulle uuesti silma . </s> <s> Nad lõbustasid end ühe sõbraliku koeranässi arvel , öeldes talle “ aush , aush , aush ” , ja naersid ning nende eneste jutt meenutas mulle õlle libistamist : niimoodi pehmelt ja natuke hüpeldes voolas see . </s> <s> Ma olin juba ilma mingi tagamõtteta valmis end neile giidiks pakkuma , kui äkki nägin Freesiat . </s> <s> Üleni valges , lükkas ta lapsevankrit ja ka see oli valge . </s> <s> Jäin alandlikult seisma ja tervitasin . </s> <s> Ka hakkas mu pea ägedasti valutama . </s> <s> Ometigi saime sissejuhatavad sõnad öeldud , ta avaldas mulle koguni Mirjami surma puhul kaastunnet . </s> <s> Ka võttis ta korraks valge tombu vankrist välja ja lausus hellitleva häälega midagi , mis kõlas umbes nii , et “ emme väike rotu tuleb natukeseks vurr-vurrist välja ja näitab ennast ” . </s> <s> See hääl tekitas minus kummaliselt tuttava tunde , ma tahtsin selles peatuda , aga seesama hääl ka lahutas mind ühte teise heledasse ruumi paotunud uksest . </s> <s> Me jalutasime koos tema poekese suunas , mul tuli hea mõte ise vankrit lükata ja mulle lubati seda . </s> </p>
<p> <s> See tegevus haaras peaaegu kogu mu tähelepanu – teele sattusid sillutiseaugud , millest mööda manööverdada , ja teised inimesed – ning õnneks olime varsti kohal . </s> </p>
<p> <s> “ Me elame nüüd siin üleval , ” tähendas Freesia . </s> </p>
<p> <s> “ Ostsid või üürisid ? ” küsisin asjalikult ja mul oli hea meel kuulda , et korter on Freesia oma . </s> </p>
<p> <s> “ Rotu tuleb opasse . </s> <s> Oled ehk nii kena ja tood vankri sisse . ” </s> </p>
<p> <s> Mu esimene visiit oma tütre ja ta ema juurde – kui ma uuesti uksel seisin , hüüdis Freesia mulle järele , et lapse nimi on Anette , kuigi olin seda sünnitunnistuselt näinud – sai õnneks kiiresti mööda . </s> <s> Nagu ma juba ütlesin , istun kodus ja üritan Sinu seltskonda ette kujutades õlut juua . </s> <s> On oodata äikesevihma . </s> </p>
<p> <s> Elli , kellest äike oli juba üle käinud ja kes vaimus läbi Riia oli vantsinud , külm ja kuum korraga naha vahel , jättis nüüd töö kõrvale , tõmbas kampsuni öösärgi pealt ära ja vaatas peeglist , kuidas üks salaarmastatud naine välja näeb . </s> <s> Ta särk valendas ja silmad hiilgasid . “ Nagu Indiaani Joe koobastes hulkumas , ” ütles ta valjusti , et oma vaimustust jahutada . ” Või nagu see hull naine vaest Jane'i öösel ehmatamas , mõtles ta nagu Marcelgi . “ Lea ” on nagu “ naatali ” – need on kangekaelsete täitumatute unistuste nimed . </s> <s> Nii elab keegi , nagu too Nathalie , uneski , aimamata oma liblikhaldja osa kellegi täiesti võõras elus , sest romaan võis vabalt mõnevõrra autobiograafiline olla : autorist ei olnud muud teada , et ta oli Marceli-vanune või mõnevõrra vanem mees , pisut valitud rahva verd , kui nime järgi otsustada , et ta elas Riias , tegeles tõlkimisega ja see oli tema esimene isiklik katse belletristika vallas . </s> </p>
<p> <s> Aga mis libikhaldjat nüüd Ellist ! </s> <s> Pealegi nägi Roland alles eile teda “ täies ilus ” – paks ja paljas , juuksed üles kraabitud ja rabarberilehega kroonitud . </s> <s> Kui mõelda Rolandi demonstratiivsele käitumisele , kui ta Ellit juhtus nägema , võiski tal olla kuidagi nihestunud suhe temaga ja mälestusega Least . </s> <s> Vaene Roland ! </s> <s> Loodetavasti tulevad tal niisugused rumalad uiud ainult purjuspäi . </s> <s> Ometi tegi see salateadmine Ellile head . </s> <s> Keegi oleks nagu viimase kibeduseraasu isegi Raine vastu ta südamest välja pühkinud . </s> <s> Et Roland nägi temas midagi muud kui teised inimesed , siis pidi see miski ka olemas olema ja nõndanimetatud sisemise ilu juurde kuuluma , sest Rolandit , keda pidanuks huvitama beibed ja kes julgeks vanduda , et ei huvitagi , hoolis ehk temast ( või siiski vahel Ellis välgatavast Least ) liigagi palju . </s> <s> Elli turtsatas ja muutus tõsiseks . </s> <s> Kui tema jaoks näis kõik hetkeks üle poleerituna nagu Marcelil , enne kui too uutesse segadustesse sattus ( oli tollel ikka komme normaalsetest asjadest mingi jama välja pigistada ) , siis Rolandiga olid lood sandid . </s> <s> Äkki hävitas Lea ta õnne ? </s> <s> Aga Lea ei olnud ju pahatahtlik , mõtles Elli kahtlustavalt peeglit uurides , nagu paistaks sealt ta nooruse rõõmsat ja kergemeelset sära . </s> <s> Kui , siis ainult rumal . </s> <s> Roland oli igal juhul veel rumalam ja jäigi rumalaks . </s> <s> Elli oli äkki väsinud ja unine . </s> <s> Kardinate taga kumas hommikuvalgust . </s> <s> Ta tõmbas teki üle pea ja ärkas alles siis , kui tusane ja vihmane päev juba teisele ringile tuiutas . </s> <s> Elli oleks pidanud rõõmus olema , aga ei olnud . </s> <s> Kuidas sai küll tusk vihmase päeva pärast rikkuda rõõmu arusaamisest , et kodus oli kõik peaaegu nagu enne . </s> <s> Ainult et kodus oleks Kivilill praegu kohvikannu ja soojade saiadega köögist tulnud , nad oleksid hommikust söönud ja Matu oleks nende jalge juures nurru löönud . </s> <s> No jaa , Kivilill polnud ju veel Londonist tagasi … </s> </p>
<p> <s> Õnneks ei olnud Ellil pikalt norutamise kommet , kui siinsete pagenduspäevade algus välja arvata . </s> <s> Kui ta veerand tunni pärast kohvikruusiga köögist naasis , ei pugenud ta enam voodisse , vaid istus laua taha . </s> <s> Kas saab võimalik olla , et inimene ise ei suuda oma tegude põhjusi näha ? </s> <s> Tol õnnetul õhtul ja ülejärgmisel hommikupoolikul Tartusse sõites tegutses ta küll spontaansete otsuste põhjal – “ Spontaansus on su võlu , Ellikene , ” ütles kunagi Kivilill – ja oli tõeliselt segaduses ja õnnetu , aga kui ta oleks kainelt kalkuleerinud , kuidas Kivilillele sügavamat mõju avaldada , ega ta ka siis oleks teistmoodi toiminud . </s> <s> Oli sellega nüüd kuidas oli – Elli tõmbas energilise liigutusega kardinad akna eest ära ja jäi siis , kardin nurkapidi peos , selgineva taeva all tiirutavaid linde vaatama . </s> <s> Mälestused on vist vabad nagu linnud , halvadki lendavad ära , kunas heaks arvavad , ja kui nad uuesti vaatevälja ilmuvad , on nad oma ähvardavast kaarnaksolemisest midagi kaotanud . </s> <s> Ja ilusatega toimub ka metamorfoos : eredad värvid mahenevad , nemad ise vääristuvad ja kumavad kui kuldtaalrid läbi vee või nagu päike läbi vihma – just niisugune haruldane hetk oli praegu . “ Kui vihma sajab ja päike paistab , siis mustlased vihtlevad , ” rääkis vanaema Elli väiksele Ellile teda tuulevagusas kohas leige veega üle valades . </s> <s> Küllap olid ka peapesemise pisarad , aga need olid jäädavalt kadunud suvepäeva kuldsesse vinesse . </s> </p>
<p> <s> Ent olevik murdis välisukse kolksatades Elli mälestuste suvepäeva . </s> <s> Ega praeguselgi päeval enam viga olnud ja Roland läks välja , must nahkkuub seljas , tirtsuke kui kaltsunukk käe otsas tilbendamas . </s> <s> Vaene laps , mõtles Elli , küll mina sind ehiksin ja armastaksin . </s> <s> Ta läks kööki , valas ülejäänud kohvi kruusi ja tegi endale paar võileiba . </s> <s> Oli ju viimane aeg tööle hakata , sest see töö polnud Elli jaoks ainult lõbu , mitte ainult lugemise vorm , vaid peaaegu elamise viis , midagi , mis täitis nii palju õnnelikke õhtuid , ja nüüd olude sunnil oli domineerivaks muutunud . </s> </p>
<p> <s> Täna oli lõbus päev . </s> <s> Tulid mulle hommikul vastu ja mu esimene mõte oli jätkata sealt , kus õhtul pooleli jäi . </s> <s> Alles järgmisel hetkel tajusin nii enda kui Sinu kahesust . </s> <s> Rääkisime veel üht-teist ja ma küsisin , kui vanad Su lapsed on . </s> </p>
<p> <s> “ Poolene ja poolteisene , ” vastasid Sina , ” miks sa küsid ? ” </s> </p>
<p> <s> “ Niisama , ” luiskasin , ” mõtlesin lihtsalt , kes kui kaugele jõudnud on . </s> <s> Ega midagi , vaja töökohta külastada . ” </s> </p>
<p> <s> “ Mul samad vajadused , nägemiseni siis , ” vastasid Sina . </s> </p>
<p> <s> Mõtlesin , et järgmisel korral pean midagi välja mõtlema , et meist niisama tere-tere tuttavad ei saaks . </s> <s> Ma vajan väga igasuguseid normaalseid pingestamata suhteid . </s> <s> Astusin kohvikuuksest sisse ja nägin oma isa ühe noorema sinises kostüümis naisterahvaga akna all istumas . </s> <s> Mon cher papa oli sedavõrd hõivatud oma daami tähelepanu köitmisega , et mul õnnestus neist märkamatult mööda saada , tahapoole istuda ja mängu jälgida . </s> <s> Ega ma isa vastu õel ole , aga kui ma juba sellise naljaka stseeni peale sattusin , miks mitte end sellega lõbustada . </s> <s> Tegelikult ei olnud ma hommikust saati kuigi heas tujus . </s> </p>
<p> <s> Niisiis ajas see vana mesikeel ennast puhevile , libistas käega üle pealae nagu kontrollides , kas teatav salguke ikka üle paljaku ulatub , vaatas naisele , kes muide hoopis noorem oli , kui selja tagant paistis – küllap polnud veel kolmekümmendki , ja üldse mitte see tüüp , kellele flirtida meeldib – sügavasti silma , vatras ja žestikuleeris . </s> <s> Mul hakkas isa pärast piinlik , liiati tundis ta kaaslane ülevoolava tähelepanu tõttu ennast üsna halvasti . </s> <s> Polnud ta selline beib-kenuskael , kes ainult parasjagu perutab , ega ka võiduhimuline hipodroomitraavel , sarnanes rohkem vagura ja püüdliku heinaveohobusega . </s> <s> Otsustasin olla see deus ex machina , kes olukorra lahendab . </s> </p>
<p> <s> “ Tere , isa , ” ütlesin laua juurde astudes . </s> </p>
<p> <s> Isa krapsas püsti ja tutvustas mind oma kaaslasele ja tollel õnnestus pärast paari viisakuse vahetamist silmanähtava kergendustundega lahkuda , kuigi nad leppisid kokku järgmise kohtumise suhtes . </s> </p>
<p> <s> “ Sa , isa , ära noorte daamide juures üle pinguta , ” noomisin sõbralikult . </s> </p>
<p> <s> Isal läksid kõrvad punaseks . </s> </p>
<p> <s> “ Mis sa nüüd . </s> <s> Me oleme ühe raamatu kaasautorid , mitte meie üksi , vaid … ” </s> </p>
<p> <s> Ja ta loetles mulle tuntud nimesid . </s> </p>
<p> <s> “ Sellest tuleb siis üks mahukas kanoonika . ” </s> </p>
<p> <s> “ Jah , kolmes köites . ” Isa oli reibas ja töötahteline ja nägi mu emast vähemalt kümme aastat noorem välja , kuigi oli ainult kolm . </s> <s> Ja mis see minusse peaks puutuma , kui ta tüdruku “ ära räägib ” . </s> </p>
<p> <s> “ Sa ära võta südamesse , ma tegin ainult nalja , mis noortesse daamidesse puutub . ” </s> </p>
<p> <s> “ Jah ? ” Isa nägu lõi särama ja me läksime sõbralikult kumbki oma teed . </s> </p>
<p> <s> Mu isa on muidu heasüdamlik ja õrnatundeline inimene , mis ei takistanud teda minu emast lahku minemast , ainult et selles asjas pole minul küll õigust kohut mõista . </s> <s> Täna öösel äikese ajal ärkasin selle peale üles , et üks laps hüüdis nuttes isa . </s> <s> Prantsuse keeles . </s> <s> Kui ma päriselt ärkvele jõudsin ja ärevalt aknast välja vaatasin , sest äike prahvatas tulise siksaki saatel nii lähedal , et ma kartsin siitsamast majade hulgast heledat tulelonti taeva poole sööstvat – ma pole kunagi äikest kuhugi sisse löömas näinud – või kuskilt välja tormamas hirmust segast last , kelle isa on välgust rabatud ; aga miski ega keegi ei põlenud kuskil , ainult laps nuttis ikka edasi . </s> <s> Ju tegelikkus ja unenägu said ärkamise ajal kokku , nagu ikka vahel juhtub , ja laps , kes isa pärast nuttis , olin mina . </s> <s> Mulle tuli nüüd meelde : ma kartsin , et äike on isa maha löönud . “ Isa ei ole väljas , isa magab kuskil juba ammu , ” kordas ema monotoonse häälega . </s> <s> Suitsetasin ja olin ikka millegipärast erutatud . </s> <s> Aga äike läks mürinal üle Riia , aknast hoovas erilist vihmajärgset värskust ja ma jäin varsti uuesti magama . </s> <s> Ei saa öelda , et ma oleksin hommikul tusane olnud , kuid eriti reibas ka mitte . </s> <s> Mu mõte tegeles Freesia ja lapsega ning mind hämmastas , et mu öised mõtted nendest üle libisesid . </s> <s> Olen ikka tõesti üks enesekeskne tüüp ! </s> <s> Nii ma ennast süüdistasin , kuni Sind kohtasin ja seejärel isa keskustellu sekkusin . </s> <s> Mu tuju tõusis ja ma vabandasin siiralt , kui ema mulle kontoriuksel vastu tuli ja ütles , et on mind juba kolmveerand tundi oodanud . </s> <s> Tal on tööl käimisest vanamoodne arusaamine . </s> <s> Ütlesin , et kohtasin Sind ja isa . </s> </p>
<p> <s> “ Ah isa või , ” nähvas ema , “ viisakas mees see sinu isa – jalutas endast poole nooremaga teisel pool teed ja teretas mind sügava kummardusega nagu naabrivanaema . ” </s> </p>
<p> <s> Ema tumedates ülespandud juustes sätendasid hallid niidid ja kingad pressisid valusasti jalgadesse . </s> <s> Sellest hoolimata oli ta kena ja väärikas viiekümne nelja aastane naine ja minu arusaamist mööda pidanuks isa asjaajamised ta juba ammu ükskõikseks jätma . </s> <s> Küllap ta sai ise ka aru ja me hakkasime tööasju arutama . </s> <s> Ema on prantsuse filoloog , kuid samahästi võinuks tast matemaatik või majandusteadlane saada . </s> <s> Viiekümnesena käis ta raamatupidamist õppimas , et edaspidi minu poepidamise üle järelevalvet teostada ( poodi ennast siis veel polnud ) , või mis ma ikka ironiseerin : olla valmis , kui mina olen rivist väljas . </s> </p>
<p> <s> Tänasest päevast mul polegi midagi rohkem rääkida , vähemasti praegu ei tule meelde , ja kodu tundus mulle õhtul õdusa pelgupaigana , kust mind mingi vägi välja ei meelitaks . </s> <s> Freesia külastamiseks polnud mu vaim veel valmis ja ma otsisin süütuid meelelahutusi : kuulasin muusikat , sirvisin raamatuid ja tabasin end uuesti hommikust stseeni kohvikus “ läbi vaatamas ” . </s> <s> Selle tulemusena avastasin , et isa loomingulise kollektiivi tõenäoliselt noorimal liikmel olid fööniga kohendatud pehmed tuhkblondid juuksed , pikavõitu seelik , ühtaegu kangekaelne , häbelik ja unistav ilme ning ilusad silmad . </s> <s> Selliseid sobivas eas ärimehed ei taha ja küllap temagi neid mitte . </s> <s> Nii jäävadki üle teises nooruses kunstnikud ja muud sorti boheemid või hädavaresed . </s> <s> Mon papa ei ole õnneks just hädavares . </s> </p>
<p> <s> Marceli tähelepanekud naiste rõivaste kohta tuletasid Ellile ema riidekappi meelde . </s> </p>
<p> <s> Kui ta veel mõni päev tagasi õnnetu oli , ei ahvatlenud kapp teda raasugi . </s> <s> Eile tõmbas ta sealt välja ema tuliuue kitli . </s> <s> Nüüd läks ta kapi juurde , avas ukse praokile ja hingas sügavasti sisse . </s> <s> Kapis lõhnas nii tema nooruse kui ka ema naiseea või teab veel mille järele . </s> <s> Seda lõhna levitasid kõige enam kleidid , mida polnud ammu kantud . </s> <s> Lapsena , kui ema kodus ei olnud ja Reinu samuti mitte , andis ta järele vastupandamatule soovile ema riideid kapist välja võtta , neid selga panna ja peegli ees keerutada , kuigi jäi tavaliselt vahele ja sai pahandada . </s> <s> Nüüd ei pahanda temaga enam keegi . </s> <s> Elli silmad läksid niiskeks . </s> <s> Teda valdas hea magus südamevalu , kuigi selles ei puudunud ka oma okas – Elli kleidid ei tekita kunagi kelleski nukkerarmsaid mälestusi . </s> <s> Ta tõmbas ninaga ja võttis kapist kleidi , mille ta emale iseenda viiendaks pulmaaastapäevaks kinkis . </s> <s> Elli oli siis kolmkümmend üks aastat vana , Kivilill nelikümmend ja ema viiskümmend üheksa . </s> <s> Ka Rein naisega ja naabrid , Maie ja Ülo , olid kutsutud , samuti Kivilille täditütar oma mehega , ja väike pidu peeti restoranis . </s> <s> Elli otsustas esimest korda elus endale piduliku kleidi muretseda – kui ta Kivilillega paari läks , kandis ta heledat kostüümi , millega ta umbes kuu aega hiljem ülikooli lõpetas – ja ostis emalegi kleidi . </s> </p>
<p> <s> Elli oli emaga ühte kasvu , ainult sellal muidugi kõhnem . </s> <s> Ta mäletas , kuidas kleit tal seljas lotendas ja müüja lohutas , et kui ema mõõdud on nii- ja niisugused , peaks see talle minema , kui tõesti ei lähe , toodagu järgmisel päeval tagasi . </s> <s> Aga emale , kes õhtul kohale jõudis , istus kleit hästi . </s> <s> Elli surus oma näo tumepruuni , kollaste ja rohekate nagu peene pintsliga maalitud tibakestega siidi . </s> <s> Sellest õhkus vaevalttuntavat magusmõrkjat lõhna : kui Elli nägi , et kleit emale sobis , pihustas ta keelitustest hoolimata kaelusele ja toodile prantsuse parfüümi , mille Kivilill Ellile seks tähtsaks puhuks kinkis . </s> <s> Endale laskis Elli õmmelda väga moodsa ja üsna keerulise lõikega kleidi . </s> <s> Riie meenutas natuke siinseid kardinaid – mustriks rohelised ja sinised hajusad õied või ehk hoopiski kitsaste kuldsete sakiliste servadega pilved – , aga oli jahe ja raske siid . </s> <s> Patšokid ja kroogitud varrukad , seelikuosas ees ja taga avarust andvad voldid , mis näitasid taljet üsna peenikesena . </s> <s> Ellil olid ka tumesinised , üsna terava ninaga kingad , Kivilillel simmikingad ja tumesinine õhtuülikond . </s> <s> Juuksur tegi Ellile pisut metsikuvõitu soengu , aga see sobis ta kõrgete sarnade ja rohekate silmadega . </s> <s> Kui Elli Kivilillega trepist üles läks , vaatas ta end peeglist . </s> <s> Peegelpilt oli tuledest romantiliselt valgustatud . </s> <s> Praegu oleks tahtnud nii seda peegeldust ja ka mõnda teistki hetke noorusest veel näha ja kõrvalt vaadata . </s> <s> Aga kleit seisis kodus kapinurgas ja peitis endas samasugust lõhna kui ema peokleit . </s> <s> Ellile ei mahtunud see enam ammu selga , nagu ka emale ta kleit varsti väikseks jäi . </s> <s> Ema pakkus seda Ellile tagasi ja Elli ütles , et küll ta kunagi võtab . </s> <s> Nüüd viskas ta kitli toolile ja tõmbas kleidi ettevaatlikult selga . </s> <s> Oligi parajaks saanud ja sobis Ellile hästi , pealegi oli ta nii lihtne , ei üüratuid patšokke , krookeid ega volte : keegi poleks vast märganudki , et see on pisut üle kümne aasta vana . </s> <s> Elli nägi eelmisel sügisel filmi kleidist , mis tõi kõigile õnnetust . </s> <s> Pealegi ei meenutanud taanikeelne sõna “ jurk ” kleidi kui sellise erinevaid omadusi – sile , lehviv , kahisev nagu puri – , kui , siis hästi kitsa ja lühikese tupetaolise kleidi omi . </s> <s> See siin oli üsna napp puri : ei võtaks tuult alla ega lööks voogama , kuid paraja tuulega laperdaks rõõmsasti . </s> <s> Elli soovis , et see mälestusvääne kleit talle õnne tooks . </s> <s> Kui jätaks õige linna minnes selga ? </s> <s> Aga kunagise erilise päeva kleidiga ei tasunud niisama poodi ja jalutama minna . </s> </p>
<p> <s> Elli läks oma endisesse tuppa , vaatas pruuni-mustatriibulist eestnööbitavat pihikseelikut , millega ta suurema osa ajast tööl käis ja mille all kandis ilmale vastavalt õhukesi soonikuid sviitreid või heledaid pluuse ja millega ta siia pakku jooksis . </s> <s> Elli oli olnud rahul , kui ta selle endale õmmelda lasi . </s> <s> See oli praktiline , kuigi mitte vast moodne , ja Raine kommentaari , et see on nagu teeninduskittel , ei pannud ta millekski . </s> <s> Õnneks viskas ta kodunt lahkudes kohvrisse veel trikotaažist suvekleidi , ka ülimalt teeneka ja tagasihoidliku , ja sellega ta tegigi oma vähesed linnaskäigud . </s> <s> Ohates vahetas ta siidkleidi igapäise rõiva vastu ja uuris seejärel oma üleeilseid oste . </s> </p>
<p> <s> Kui Elli toast koridori astus , nägi ta Rolandi last trepil istumas ja kleidi vöö kallal nakitsemas . </s> </p>
<p> <s> “ Tere , tirtsuken , ” ütles Elli . “ Kas sul on igav ? ” </s> </p>
<p> <s> Tüdruk vaatas talle suurte siniste silmadega otsa ja Elli hing jäi vaimustusest kinni . </s> </p>
<p> <s> “ Minu nimi on Elli , aga mis sinu nimi on ? ” </s> </p>
<p> <s> Laps langetas pilgu ja jäi liikumatuks , nagu oleks tal hirm . </s> </p>
<p> <s> “ Hea küll , kui sa mulle oma nime ei ütle , siis oled Tirtsuken , ” ütles Elli ja astus ettevaatlikult lapsest mööda . </s> </p>
<p> <s> Ta mõtted sebisid läbisegi selle juures , kas tuua lapsele kommi või puuvilju , kui vana tüdruk õieti on , kas temaga pole mitte liiga vähe tegeldud , ja et sellised silmad pidi tirtsuke pärima oma emalt , sest Rolandil olid jultunud pruunid silmad . </s> <s> Siis tuli talle jälle meelde see tragikoomika öösel õues akna all ehk õigemini – see oli nüüd teab kui kauaks pidevalt temaga : kord varjul , kord muigvele ajamas , kord südant ahistamas . </s> <s> Kord , kui rändur akna taga klopib , südant ahistab , ümises Elli poolihääli . </s> <s> Roland oli kui mitte tuisk , siis pidetu tuul , keda miski ega keegi kauaks kinni ei pidanud , ka tirtsukese kaunite silmadega ema mitte . </s> <s> See naine poleks pidanud hooletule ja lastega saamatule Rolandile , kellega ta ilmselt päriselt koos ei elanud , tirtsukest kaasa andma . </s> <s> Aga hea oli , et ta seda tegi : Elli ostis marmelaaditäidisega kompvekke , et šokolaad lapsele halvasti ei mõjuks , banaane , kiivisid ja halvaad – ja kelle pärast ta oleks seda kõike muidu teinud . </s> </p>
<p> <s> Ellil vedas . </s> <s> Kui ta koju jõudis , istus tirtsuke aias kummulipööratud ämbril ja jälgis mingi pisikese rohelise putuka teekonda oma peopesal . </s> <s> Elli kükitas lapse kõrvale ja teeskles uudishimu . </s> </p>
<p> <s> “ Kes see sul seal peos on ? ” </s> </p>
<p> <s> Tüdruk vaatas korraks Ellile otsa ja turtsatas . </s> </p>
<p> <s> Elli võttis kotist kaks banaani , loputas need Liine kastekannus üle , kooris ühe ära ja hakkas otsast hammustama . </s> <s> Kuidas tirtsuke ka oma vangi siplemist jälgida püüdis , kiskus altkulmu pilk ikka Elli suhu , tugevate hammaste vahele , kuhu valge lõhnav maius kiiresti kadus . </s> </p>
<p> <s> “ Mis sa arvad , kas mutukas ka banaani tahab ? ” </s> </p>
<p> <s> Tüdruk kehitas õlgu . </s> <s> See oli juba peaaegu et konkreetne vastus . </s> </p>
<p> <s> “ Mina ka ei tea , aga paku talle . </s> <s> Mis üle jääb , söö ise ära . </s> <s> Kuule , pane see söödik sinna rabarberilehe peale , ta on külaskäigust juba väsinud . ” </s> </p>
<p> <s> Tirtsuke tegi , nagu kästud . </s> <s> Elli ulatas talle banaani ja kaks kommi , korjas oma kotid kokku , ütles : “ Nägemiseni , Tirtsuken , ” ega vaadanud enam taha . </s> <s> Toast kardinate vahelt võis näha , kuidas laps isukalt banaani näsis . </s> <s> Elli tegi endale kiiresti purgisuppi ; kui supp söödud , oli ka kohv tõmmanud ja ta istus tugitooli , kerides jalad enda alla . </s> <s> Hea oli nii istuda , kui süda ei valutanud . </s> <s> Talle tuli meelde , et pööningul seisab vana kohver tema lapseea kleitidega . </s> <s> Võib-olla mõni sobiks tirtsukesele , annaks Liinele , et paneks lapsele siis selga , kui talle hoida tuuakse . </s> <s> Nii ei määriks Tirtsuken neid riideid ära , millega ta saadetakse , ja Liinel oleks lihtsam . </s> <s> Aga Elli ei tõtanud pööningule , enne tulid selle päeva rõõmud tasa teenida . </s> </p>
<p> <s> Ei teagi , millest alustada . </s> <s> Vast unenäost . </s> <s> Või ehk eilsest õhtust , kui päeva sündmusrikkus mu peale vajus nagu koorem heinu . </s> <s> Mul on lapsepõlvest üks heinamälestus : ehmatus , mis mu vaikseks muutis , krabin , lõhn ja lõpuks isa hääl , mis mõjus rahustavalt . </s> <s> Võtsin Sinule mõeldes külmikust kaks pudelit kangemat õlut , seadsin end hästi mugavalt istuma ja asusin libistama . </s> <s> Kui üks pudel oli otsas , otsustasin kõrvalseisjana salaja jälgida oma allavoolu hulpivaid mõttepudemeid , mis kiirustasid nagu laastukesed minust läbi . </s> <s> Aga kui ma mõnda püüdsin nimetada ja seletada , oli ta juba läinud . </s> <s> Üht sain ma aru küll : mul oli vastu ootusi üsna hea olla , nii et viha ega solvumine mind ei täitnud . </s> <s> Niisugust muretut lahedat tunnet olin kogenud varemgi – peale oluliste eksamite sooritamist , ükskord tollis , kuigi minu eksimus polnud suur , sõnaga siis , kui mul õnnestus puhtalt läbi tulla . </s> <s> Aga midagi enamat pulbitses minus nagu hea vahuvein kaunil tähtpäeval . </s> <s> Pokaalid kõlisesid . </s> <s> Oli lilli ja päikest . </s> <s> Vanad hardad lapsepõlvemälestused ilmutasid end mulle . </s> <s> Hardad sellepärast , et nad pärinesid vastuvõtlikust east , tulid harva meelde , aga mõjusid seda enam . </s> <s> Kummaliste pilvedega helendaval õhtul , tundmatul teel , väsinud jalgadel ja maasikamaitsel , võõrastel inimestel , kes istusid surnuaia taga ja harutasid võileibu paberist välja , kui aias mängis kurblikult puhkpilli – neil oli mingi suurem tähendus , mida ma siis ega nüüd ei oska sõnadega väljendada . </s> <s> Aga oli ka kergemaid mälestusi – võõrkeelne , haarava meloodia ja tundmatute sõnadega laul , rõõm paadisõidu üle ja vesiroosi “ püüdmine ” , seitsmendaks sünnipäevaks kingitud jalgpall ja selle lõhn … </s> </p>
<p> <s> Nagu näed , hakkas see teine õlu mulle üsna hästi pähe . </s> <s> Äsja vaevu rahuldavalt sooritatud eksami puhul oligi kõige olulisem , et ma ei pidanud selles aines enam ponnistama ja püüdma õpetajale meeldida ning ruttasin edasi uute lummavate tähiste poole . </s> <s> Alles hiljem panin tähele , et ma ei öelnud kordagi oma võlusõna . </s> </p>
<p> <s> Kui ma magama hakkasin jääma , limpsisin naeratust oma huulilt nagu mett . </s> </p>
<p> <s> Ent unenägu , mis algas üsna hästi – olin nimelt sillal ja imetlesin purjesid ja kuigi mulle meeldisid kõige enam valged , jälgisin ometi pingsalt seda hallikassinist , jõe ja taevaga ühtesulavat – , viis mind äkki mingisse tumedasse tunnelisse tumedate ühetaoliste kogude ritta , ja ma mõistsin kohkumusega , et olen vang , sest olen juut ja minu kõrval on teised juutidest vangid . </s> <s> Ma tahtsin valvureile selgitada oma prantsuse päritolu , kuigi tundsin häbi . </s> <s> Siis nägin üht naist , väike heledate lokkis juustega laps süles . </s> <s> Küsisin tasakesi oma kõrval vankujalt , miks nood – väike blond laps oma heledapäise emaga , kes kindlasti juudid ei ole – nendega koos vangi viiakse . </s> <s> Tume kogu mu kõrval vastas , et lapse isa on juut . </s> <s> Pärisin oma kaaslaselt , kas tema on juut . “ Ei , ” vastas tema , “ mu poeg on juut , ” ja ma tundsin ära oma isa , kel oli liigutatud ilme näol , nagu tuleks ta lauakirikust . </s> <s> ( Ta on nimelt luterlane ja vist mitte ainult kombe pärast . </s> <s> Seda viimast ma unes ei mõelnud . ) </s> <s> Aga mu isa ei armasta traagikat . </s> <s> Ta näole ilmus tavaline heatujunaeratus ja ta täpsustas : “ Veerand juuti . ” Sellest piisas , et unes ja ilmsi mu tuju rikkuda , aga ka mu mõtted sellelt , kui arg ja alatu ma ise võiksin olla , kõrvale juhtida , sest unes jäin ma isa kõrvale ja kui me tee käänaku tegi või ka ei teinud , sest unes ei pruugi sellistest asjadest aru saada , olid tunnel ja vangirood kadunud ja ma seisin üksi udusel luhal . </s> <s> See ei olnud halb tunne . </s> <s> Kuskil hingas oma lainete taktis suur jõgi . </s> <s> Erinevalt salalikest väikestest veekogudest ( eriti lumesulamise ajal ) ma merd ja suuri jõgesid ei karda . </s> <s> Tunnel ja vangid on minu unenägude varieeruvad kordusmotiivid , millega olen harjunud lapsest saati . </s> <s> Mäletan , et kui see mul esimest korda oli , ütles ema vanaemale , et ärgu ta mulle enam selliseid asju jutustagu . </s> <s> Aga vanaema lugusid ma ei mäleta ega ole talle ka pahane . </s> <s> Ehk peavad hoiatusunenäod mulle meelde tuletama , kui kiiresti kõik muutuda võib ja kui näiline on heaolu , mida ma vürtsitan poolsurrogaatsete hingevaevadega , mida ma omal moel armastan , sest kui inimene kannatab , siis ta elab . </s> <s> Mis on minu väljaimetud tunded tõeliste kannatuste kõrval ! </s> <s> Minus puudub igasugune kangelasmeel , vastupidavus ja elujanu . </s> </p>
<p> <s> Pisut tuhka pähe raputatud , hakkab kohe parem . </s> <s> Olen selline , aga mida ma parata saan . </s> <s> Ärgu minult oodatagu midagi niisugust , mida mulle kaasa pole antud . </s> <s> Seejärel muutun filosoofiliseks : kas ja kes minult mida ootab ? </s> <s> Inimesed välja arvatud , sest ma pole mulle pandud lootusi täitnud . </s> <s> Vanemate ootused läksid küll hariduse ja suhtelise korralikkuse osas vähemasti täide . </s> <s> Edasi ilmselt nende soovid lahknevad . </s> <s> Ema tahab konkreetseid asju : praktilist meelt , mis peaks ilmutama ennast poepidamises ja varanduse soetamises , korralikku abielu ja lapselapsi . </s> <s> Viimane lootus läks vaese Mirjami surma tõttu luhta . </s> <s> Freesiast ema loodetavasti ei tea . </s> <s> Mis temasse puutub , siis tahtis ta peale mõningase majandusliku kindlustatuse lapse kasvatamiseks ehk siiski midagi enamat . </s> <s> Ja isa , mida tema minus näha tahaks ? </s> <s> Ehk ainult sooja ja avatud südant ? </s> <s> Aga näidatagu mulle ainustki inimest , kellega kõik ta lähedased rahul oleksid . </s> <s> Mida ma ise tahan , ei ole mulle selge . </s> <s> Veel mõni päev tagasi võinuksin puhtsüdamlikult öelda : tahan midagi , mida olemas ei ole ja millest ma täpselt ei tea , mis see on . </s> <s> Täna ma ei ütleks sedagi . </s> <s> Küsimuse , mida tahaks minusuguselt kübemekeselt minu Looja , lükkan edasi , sest kohvi juues ja võileiba süües ei sobigi nii tähtsa probleemi üle juurelda . </s> <s> Aga mida Sina tahad ? </s> <s> Räägi lõpuks asjast , ütleksid Sina . </s> </p>
<p> <s> Kui Elli Marcelile osaks saanud tegelike juhtumuste juurde jõudis ja sel kohal vahe teha otsustas , kuulutas kallurimürin Rolandi lahkumist , koputus uksele aga tõenäoliselt Liinet . </s> <s> Täna ei olnud Ellil Liine vastu midagi , täna ta koguni tahtis naabrinaisega rääkida . </s> </p>
<p> <s> Liine oli puhta põlle kleidile peale tõmmanud , aga ta nägu ja juuksed leemendasid higist ja tast õhkus pliidisooja kirbet leitsakut . </s> </p>
<p> <s> “ Küll sinul on siin ea , ” ütles naabrinaine , “ pole kuum ega kedagist . </s> <s> Ma tulingi paluma – su ema ikka mudis mu sooni - , et kui sa paljuks ei pane … ” </s> </p>
<p> <s> “ Ei siin pole paljuks panna midagi . </s> <s> Istu aga siia tooli peale , et ma su sooned kätte saaksin . ” </s> </p>
<p> <s> Elli võttis Liine krampis õlasooned oma pöidla ja sõrmede vahele ja asus masseerima , ise õpetades : “ Ära pressi õlgu üles , lase lõdvaks . </s> <s> Vaat niimoodi . </s> <s> Mis su lapselaps ka praegu teeb ? “ </s> </p>
<p> <s> “ Jäi magama . </s> <s> Oih , tee vähe tasemini , ma ei jõua välja kannatada , süda läheb kohe pahaks … ” </s> </p>
<p> <s> “ Küll sa välja kannatad . </s> <s> Kes kannatab , see kaua elab … ” </s> </p>
<p> <s> “ Mis sest elust enam , mis mõte sel kõigel on … oih kui hea . ” </s> </p>
<p> <s> “ Miks tal mõtet pole , ikka on . </s> <s> Näed , kuidas väike tüdruk varsti kooli läheb … Vana ta on ka ? ” </s> </p>
<p> <s> “ Tuleva talve saab alles neljaseks , ” pressis Liine ohkimise vahelt . </s> </p>
<p> <s> “ Kas siit on ka valus ? ” </s> </p>
<p> <s> “ Uih , ära kõdista . </s> <s> Sihuke magus valu , et piss tuleb püksi . ” </s> </p>
<p> <s> “ Oled midagi rasket käe otsas tassinud . </s> <s> See on naiste “ kotikoht ” . </s> <s> Kauaks see laps sulle hoida toodi ? ” </s> </p>
<p> <s> “ Pole tal teist oidjat enam kedagi . </s> <s> Poiss andis oma toa ära . </s> <s> Sealt kõrvalt mutt oidis raha eest , aga tütar viis tolle oma juure . </s> <s> Oeh , lähebki pehmemaks . </s> <s> Tea kas aitab juba . </s> <s> Väsitad oma käed irmus ära . ” </s> </p>
<p> <s> “ Ei mu kätel pole viga veel midagi . </s> <s> Kas pea ka valutab ? ” Ja Elli ajas sõrmed Liine higistesse ja rasvastesse juustesse . </s> </p>
<p> <s> “ See pia on ilmast ilma segane … Ai-ii ! </s> <s> Ära mu juukseid ära kisu . ” </s> </p>
<p> <s> “ Ei kisu ära , ainult sakutan tasakesi . </s> <s> See parandab pea pindmist verevarustust , nii et kannata ära . </s> <s> Kui laps sulle hoida jääb , pead traksis olema . ” </s> </p>
<p> <s> “ Seda äda ja viletsust veel tarvis . </s> <s> Liiakene on armas küll , aga minul ei ole enam jõudu . </s> <s> Aga kus tal olla on . </s> <s> Mõlemad poisiga on uuesti siia sisse möllitud ka . </s> <s> Küll see on ea , kudas sa praegu serviti kätega lööd . </s> <s> See polegi nii valus . </s> <s> Pea läks kohe selgemaks . ” </s> </p>
<p> <s> “ Eks ma teen siis veel niimoodi , kui meeldib . </s> <s> Aga kus siis tirtsukese ema on ? ” </s> </p>
<p> <s> “ Äh , ema või asi . </s> <s> Kuskil kaugel , nimi ei tule keelele , kus kohas . </s> <s> Ea et poiss oma lapse sealt küilikukarjast ära tõi . ” </s> </p>
<p> <s> “ Mis küülikukarjast ? ” ei saanud Elli aru . ” </s> </p>
<p> <s> “ Kui inimesel on praegasel ajal seitse last , siis üks ees või taga . </s> <s> Vanasti oli teine asi . </s> </p>
<p> <s> Ütelnd jah , et vii pealegi senna , kus sa isi elad , ehk seal on parem . </s> <s> Eks see ole õige jutt kah . </s> <s> Kuule , ole sa tänatud . ” </s> </p>
<p> <s> “ Liiguta nüüd käsi ja õlgu . </s> <s> Vaata , et tuul läbi ei tõmba , ” hüüdis Elli Liinele järele , pani ukse kinni ja hakkas mõtlikult käsi seebitama . </s> <s> Pesemisega oli siin üldse pahasti . </s> <s> Elli ei olnud küll veel seenetama läinud , aga tema vannitoaharjumused nõudsid üht teatud vannituba . </s> <s> Siin tegi pliidisoe seinataguse komku küll nii soojaks , et pesta sai ja ennast üle valada nagu vanastigi . </s> <s> Pealegi võis Elli ema sõbranna Ilse juurde vanni minna . </s> <s> Ilsel oleks koguni hea meel , kui ta läheks . </s> <s> Oli selline kena vanaproua . </s> <s> Enda pärast Elli ei hakkaks ehk minema , aga tirtsuke tuleks korralikult puhtaks pesta . </s> <s> Õieti peaks lapse siinsamas pliidi taga vanasse plekkvanni torkama ja pärast puhta kleidi selga panema . </s> <s> Elli tõmbas siibri lahti ja tegi tule pliidi alla , laskis kaks suurt potti vett täis ja pani soojenema ning läks ise pööningule ringkäiku tegema . </s> </p>
<p> <s> Kui ta paar tundi hiljem puhta tirtsukesega diivanil istus ja talle pööningult leitud Pöial-Liisi raamatu pilte näitas , koputati tasakesi uksele . </s> <s> Muidugi teadis Elli , et see on Roland , keda ta tirtsukese vannitamise ajal kuulis koju tulevat ja jälle uuesti välja minevat . </s> </p>
<p> <s> Roland seisis uksel , puhas valge särk seljas ja sületäis igatvärvi pojenge vastu rindu surutud nagu leeripoisil . </s> </p>
<p> <s> “ Kas kuskil niideti pojenge ? </s> <s> Milline võimas kimp ! </s> <s> Ega ometi mulle ? ” üritas Elli nalja teha . </s> </p>
<p> <s> Ent Rolandil tekkis oma last puhtana ja niiskete patsidega diivanil nähes liigutatud ilme ja ta ulatas lilled midagi nina alla pomisedes Ellile . </s> <s> Ikkagi hoolib tütrest , mõtles Elli tunnustavalt . </s> </p>
<p> <s> “ Aitäh . </s> <s> Tõesti väga luksuslik kimp . </s> <s> Ehk istud ja jood tassi kohvi , ” pakkus ta lahkelt . </s> </p>
<p> <s> “ Võib ju ka , ” ütles Roland , kes sokkis üle koridori oli tulnud , häbelikult . </s> </p>
<p> <s> Elli korjas banaani- ja kiivikoored kokku , pani vee keema , tõmbas laua puhta lapiga üle , seadis pojengid suurde savivaasi ja tõstis akna alla postamendile , tõi tassid ja lusikad , suhkrutoosi ja kausikese kompvekkidega , tegi kohvi valmis ja valas kannu ja kuni ta toimetas ja Roland teda silmadega saates sõnatult istus , jäi tirtsuke vanniväsimusest magama ning seda märganud , võttis Elli kapist lina , keeras kahekorra ja kattis uinuva lapse . </s> <s> Siis valas ta neile mõlemale kohvi ega osanud enam midagi öelda . </s> <s> Lõhnas kohvi , puhta pesu ja pojengide järele ning tassid , õhukesed kui munakoor , tilisesid vastu alustasse ja tirtsuke hingas ühtlaselt . </s> <s> Nagu perekond , mõtles Elli ja pani tähele , et Rolandil on meeldivad käed . </s> <s> Ta pilk libises hindavalt üle mehe õlgade ja need tõmbusid silmapilkselt sirgu . </s> <s> Aga usaldusväärsed õlad ei kerkinud niimoodi naiste pilgu all . </s> <s> Kivilillel oma patust hoolimata olid usaldusväärsed õlad . </s> <s> Isegi kui ta mõne võõra naise pärast ennast puhevile ajas , jäid õlad ikka rahulikuks . </s> <s> Mida Kivilill praegu teeks , kui ta oma musta südametunnistusega Rolandi asemel Elli vastas istuks . </s> <s> Oh , tema jaoks oli ikka palju võimalusi . </s> <s> Ta võinuks tirtsukese suurele varbale musi anda ja öelda , et ilusate siniste silmadega laps , ajame ära . </s> <s> Ta oleks veel üht kui teist võinud ette võtta ja … Aga Roland sai vist aru , et keegi tuli nende vahele , tõusis püsti ja tänas . </s> </p>
<p> <s> “ Las ma valan sulle veel … ” üritas Elli . </s> </p>
<p> <s> “ Pole vaja , kõik on niigi hästi , ” keeldus Roland ja vaatas Ellile peaaegu et vaimustatud pilguga otsa . </s> </p>
<p> <s> “ Mis see veel tähendab , ” turtsus Elli tasakesi minejale järele , keris jalad enda alla ja sõi teineteise järel kaks kompvekki ära . </s> <s> Ta mõnules veel natuke aega kohvitassi taga , heitis pilgu kellale – oli juba hilja – ja otsustas , et tirtsuke jääb ööseks siia . </s> <s> Ta tegi ettevaatlikult voodi ära ja kui ta tirtsukesel kleidi seljast võttis , lõi unine laps talle käed ümber kaela . </s> <s> Oli see alles magus tunne . </s> <s> Ta ei pannud siiski veel last sülest , kui Liine ukse taga krabistas . </s> </p>
<p> <s> “ Olla teine siin magama jäänd , ” sosistas Liine . </s> </p>
<p> <s> “ Las ta jääb siia , voodi on lai , ” teatas Elli . </s> </p>
<p> <s> “ Mu enese kõrval tal pole jah nii palju ruumi ja palav on ka . </s> <s> Üksi kukub jälle maha … ” oli Liine nõutu . </s> </p>
<p> <s> “ Ole mureta , siin on tal hea olla . </s> <s> Näed ju , et ta mind ei karda . </s> <s> Mine julgesti magama . ” </s> </p>
<p> <s> “ Kohe kaelast kinni , vaene laps . </s> <s> Ta on su nii omaks võtnud et … Sa oled ka täna ilus kui noorik . </s> <s> Kui meesterahva hing on majas … Sa ära pane mu juttu tähele . </s> <s> Rumala vanainimese rumal jutt … ” Ja Liine taganes välja . </s> </p>
<p> <s> Liine jutt oli tõesti rumal , aga Elli oli tirtsukese pärast nõus natuke rumalatki juttu välja kannatama . </s> </p>
<p> <s> Elli uni tirtsukese kõrval oli nii magus , et ta alles siis ärkas , kui Liine ukse taga kobistas , pott käes . </s> </p>
<p> <s> “ Tõin poti ruttu valmis , muidu laseb veel su voodi täis . ” </s> </p>
<p> <s> “ Olgu peale , küll me hakkama saame , ” kinnitas Elli ja Liine , kel magusad lõhnad köögiuksest välja paiskusid , tõmbus meelsasti tagasi . </s> <s> Elli küüris poti puhtaks , viis solgiämbri välja ja tegeles iseenese hommikuse tualetiga , et tirtsukese ärgates kena välja näha . </s> </p>
<p> <s> “ Tere hommikust , väike armas Tirtsuken , ” ütles ta armsasti , kui lapse silmad lahti läksid . “ Kuidas sa magasid ? ” </s> </p>
<p> <s> “ Pissile ! ” nõudis Tirtsuken virila häälega . </s> <s> Aga edasi läks kõik üsna hästi . </s> <s> Tirtsuke osutus rõõmsameelseks ja sõnakuulelikuks lapseks . </s> <s> Ja kui Elli aru pidas , mis nad hommikust söövad , tuli Liine suure koogitaldrikuga . </s> </p>
<p> <s> “ Lapse jaoks on klaas piima ka . </s> <s> Eks sina ju jood kohvi . ” </s> </p>
<p> <s> “ Seda ma teen , ” naeratas Elli . </s> <s> Liine paistis oma pojatütre hea meelega või talle andma ja Ellil oli selle üle hea meel . </s> <s> Pärast sööki tegi ta tirtsukesega jalutuskäigu ja õpetas last : “ Sa võid olla , kus sa tahad – õues , siin või vanaema juures . </s> <s> Üksinda õuest välja ei tohi minna . </s> <s> Siin diivani peal on raamatud . </s> <s> Lippa nüüd . ” Ja Elli andis tirtsukesele põse peale musi ning asus tööle . </s> <s> Tõsi küll , ta käis mitu korda aknast vaatamas ja rahunes alles siis , kui Tirtsuken tuli tuppa raamatuid vaatama . </s> <s> Aga Marceli lugu Riias arenes omasoodu . </s> </p>
<p> <s> Hea küll , ma räägin siis asjast või ehk nagu Freesia ütleks – lõpetan kassi kombel tulise pudru ümber käimise . </s> <s> Võimalik , et ta ütleb mulle selliseid asju mu igavavõitu väljenduslaadi pilkamiseks . </s> <s> Puder oli igal juhul tuline küll , ainult et mul polnud mingit võimalust seal ümber jalutamiseks . </s> <s> Ma kukkusin sinna otsemaid sisse , tegin näo , et see pole eriti kuum ja ega minu jaoks olnudki , ja lakkusin tagasi tõmbudes käpad viisakalt puhtaks . </s> </p>
<p> <s> Nagu ma ütlesin , tuli mul tahtmine end koguda , suhtlemaks Freesiaga uuel , perekondlikul tasandil . </s> <s> Appi tuli jalgpall . </s> <s> Õhtuti kiirustasin vähemagi süümepiinata koju . </s> <s> Tore oleks olnud muidugi kellegagi– Sinu või isa või ükskõik missuguse enam-vähem sümpaatse tuttavaga - seltskonna mõttes koopereeruda , aga ma saan üksi ka oma feelingu kätte . </s> <s> Ometi saatsin neil päevil korda teo , mida ma vajalikuks pidasin ja ei kahetse , aga mille pärast võib meil emaga arusaamatus tulla . </s> <s> Asi on majas , enam –vähem korda tehtud viie korraliku korteriga majas , mille onu mulle Mirjami mälestuseks kinkis . </s> <s> Nagunii pidi sellest üürimaja saama . </s> <s> Kinkisin selle Anettele , klausliga , et seda haldab tema ema . </s> <s> Freesia käitus kenasti , nagu see oleks normaalne , mis ma tegin , ja mul oli hea meel , et ta liigse tänamisega mind piinlikku olukorda ei pannud . </s> <s> Ka kutsus ta mind teatud päeval teatud kellaajal , see on eile , enda juurde pärast tööd kohvi jooma . </s> <s> Ta sünnipäev , samuti ka lapse kolmekuu tähtpäev seisid alles ees , nii et see pidi tõesti lihtsalt kohvijoomine olema . </s> <s> Võtsin kaasa , mis külla minnes ikka võetakse , ja Anettele ühe väikese nuku , mis laulis prantsuse keeles , välgutas silmi ja lõi käsi kokku . </s> <s> Muidugi vaevasin oma pead selle üle , kas ja mida minult veel oodatakse . </s> <s> Kuigi mõtlesin Mirjami pikaldase suremise ajal vahel igatsusega Freesia peale , langes nüüd armukese variant ära . </s> <s> Oma lapse ema armuke olla ei ole soliidne . </s> <s> Ka vaba kooselu ei sobinud – mu kahetoaline üksildane korter tundus mulle nüüd erakordselt ihaldusväärne . </s> <s> Selge see , et ma ei tahtnud abielluda . </s> <s> Pidasin Freesiast lugu kui naisest , kellega need kolm varianti üldse kõne alla ei tulnud . </s> <s> Freesia seisis nüüd minu emaga ühel tasandil . </s> <s> Kahjuks ei pidanud kellegi freudistlik ( ? ) seisukoht , et mees armastab naises oma noorenenud ema , minu puhul raasugi paika . </s> </p>
<p> <s> Uks oli lahti , võib-olla Anette magas ja kell oleks teda ehmatanud , ja trepi kõrval ootasid mind meeste valged rannakingad number nelikümmend kolm ja pool . </s> <s> Nende kõrval seisid vast number väiksemad uuevõitu soome meestekingad . </s> <s> Ma ei olnud siis ainus külaline . </s> <s> Kohendasin ennast ja nägin , et need kirurgijalavarjud ei sobi mulle , kuid otsustasin sellest tühiasjast ennast mitte segada lasta . </s> <s> Kui ma seal tammusin , hakkasin hääli kuulma – Freesia häält ja meeshäält , ka kuidagi tuttavat . </s> <s> Freesial on muuseas meeldiv , pigem madal kui kõrge hääl . </s> <s> Ja üsna respekti sisendav . </s> <s> Nagu mu emalgi . </s> <s> Kuigi ema on keskmist kasvu tumedapäine ja juba tüsedusele kalduv , Freesia aga meeter seitsekümmend kolm pikk ja meie lahusoleku ajal blondiks muutunud , mis talle ka sobib , on neis midagi ühist . </s> <s> Muidugi võib öelda , et paljudes naistes on midagi ühist , aga samahästi ka paljudes meestes ja paljudes inimestes üldse . </s> <s> Ent Freesia oli esimene inimene , kelle olemuses märkasin midagi minu emaga sarnast ja see miski hakkas mulle silma , kui ma nägin Freesiat koos lapsega . </s> <s> Sel õhtul , kui oma tütart esimest korda nägin , tuletas Freesia ta enda tavalisest kõnest nii erinev hällitav hääl mulle mind meelde väiksena ema süles kuskil heledas ruumis . </s> <s> Mul oli nii kaitstud ja hoitud tunne võrreldes selle pingutatud olemisega , mida ma sel ilusal õhtul täiskasvanud mehena oma lapse ema vastas seistes kogesin . </s> <s> Vaene isa – ehk vaevles ta palju kordi sedamoodi , imetledes minu ema kui oma poja ema ja peljates ühtlasi kui naist . </s> </p>
<p> <s> Nii juhtuski , et ma seisin hajameelselt trepi alumisel mademel , kui Freesia ülevalt alla vaatas . </s> </p>
<p> <s> “ Noh , kus hundist räägitakse … ” ütles ta mulle tervituseks ja kellelegi teisele teavituseks ning astus minu ees tuppa , kus kohvijoomine toimus . </s> <s> Vasakut kätt oli uks lahti . </s> <s> Laps magas tõesti . </s> <s> Jäin teda vaatama ja paratamatult silmitsesin ka ruumi . </s> <s> Siin oli kõik murtud valgetes ja pastelsetes toonides ja seina lapse lähedal ilmestas mahe lillepilt – freesiad , minu freesiakimp enda esitlemiseks . </s> <s> Mul hakkas millegipärast meeldivalt soe . </s> </p>
<p> <s> “ Astu , palun , edasi , ” kannustas mind Freesia . </s> <s> Panin asjad käest esikulauale ja astusin tuppa ning kätlesin püsti tõusnud mehega ilma tutvustamist ootamata , sest me olime juba tuttavad . </s> <s> Seda ma pisut imestunud ilmega Freesiale ka ütlesin . </s> </p>
<p> <s> “ Seda parem , ” konstateeris tema . “ Eelneva tutvuse pinnal on teineteisega arvestavaid lähisuhteid kergem luua . ” Hetkeks pani mind muigama totter mõte , et Freesia kavatseb vähemalt veel formaalselt domineeriva monogaamia õõnestamiseks värvata mind grupiabiellu . </s> </p>
<p> <s> “ Siin pole naerda midagi . </s> <s> Gunnars – see seal on minu tütre isa , kellel on õigus Anette'iga mõistlikkuse piires suhelda , Marcel – Gunnars on minu tulevane abikaasa , täieõiguslik perekonnaliige . </s> <s> Respekteerige siis teineteist oma rollides . ” Kas mul on olnud võimalust teavitada , et Freesia jõudis läbi maalimise ja lillede sotsiaalteaduste juurde ? </s> <s> Gunnars on advokaat , kelle teeneid olen paar aastat kasutanud . </s> <s> Tubli mees , kes läheneb õigusele loominguliselt ega ole veel liiga ahneks läinud . </s> </p>
<p> <s> Kinnitasime mõlemad oma nõusolekut rollide jaotamisega ja lubasime teineteise suhtes tolerantsed olla . </s> <s> Siis jõime kohvi ja veini ning hea kõneanniga õnnistatud Gunnars hoidis meie vestlust soikumast . </s> <s> Äkki muutus ta rahutuks ja hakkas kella vaatama . </s> </p>
<p> <s> “ Üks klient tuleb veerand tunni pärast , pidin peaaegu unustama , ” ütles ta ennast püsti ajades . </s> </p>
<p> <s> “ Ega minulgi siis sobi kauemaks jääda , ” ütlesin samuti tõustes . </s> <s> Suudlesin Freesia kätt ja heitsin korraks pilgu magavale Anette'ile . </s> <s> Nagu ma juba rõhutasin , on Freesia otsekohene inimene , aga ta vaatas mulle järele ometigi kuidagi rahulolematu , ehk koguni nukra näoga . </s> <s> Võib-olla eeldas ta minu puhul kui mitte otsest vastuhakku , mis pole mulle omane , siis ometigi varjatud tundepuhanguid . </s> </p>
<p> <s> Kui ma kingad jalga sain , jõudis Gunnars mulle järele ja me kiirustasime uksest välja . </s> </p>
<p> <s> “ Tahad , tule minu poole vaatama , ” hõikas Gunnars poolihääli . “ Me jõuame õigel ajal. </s> <s> Siit saab otse teed läbi aedade . ” </s> </p>
<p> <s> “ Küll võib olla , ” nõustusin mina ja me rühkisime ebasoliidselt ühe vanema naise kahtlustava pilgu all võõrast aiast läbi . </s> <s> Kuidas me teineteise jalgpallihaiguse ära arvasime ? </s> <s> Me saime tuttavaks eelmiste maailmameistrivõistluste finaali vaadates . </s> </p>
<p> <s> Oma esikus hakkas Gunnars naerma ja vanduma – ta oli oma “ kirurgisussidega ” koju tormanud ja kingad Freesia juurde jätnud . </s> <s> Pärast jalgpalli - meil mõlemail oli kaotajast kahju – arutasime finaaliks kujunenud olukorda ja kui ma ära hakkasin minema , ütles Gunnars : “ Mina esindaks sind hea meelega edasi … ” </s> </p>
<p> <s> “ Aga muidugi , ” vastasin mina , “ minu huvid on nüüd ka sinu huvid , ” ja me raputasime vandeseltslaslikult irvitades teineteise kätt . </s> </p>
<p> <s> Sulle võib tunduda , et me Gunnarsiga toimisime mõlemad nagu poppi viskavad koolipoisid ja et ma need stseenid nimme farsina esitasin . </s> <s> Ka nii võib asja vaadata . </s> <s> Tegelikult mul ei saanud mingeid kavatsusi olla ja , sündmuspaigal pealtnäha tuimavõitu esinemisega , tegi tasapisi kasvav rõõm mind ülemeelikuks ja alles õhtul jõudsin soovini oma südant ” läbi katsuda ” . </s> <s> Mis Gunnarsisse puutub , oli ta tõepoolest kena inimene , ja kindlasti rõõmustas , et ta head tuttavat ja korralikku klienti ei kaotanud . </s> <s> Ja et meil edaspidi tuli nii öelda perekondlikul tasandil loodetavasti elu lõpuni suhelda , lahenes asi meie kummagi jaoks hästi . </s> <s> Aga päevasündmused ei olnud minu tarvis veel lõppenud . </s> <s> Ise ma seda muidugi ei teadnud . </s> <s> Mul olid nagu tiivad , ometi kõndisin rahulikul jalutajasammul , vahtides eriti midagi nägemata ringi ning vahelduseks oma jalge ette ja vahel tuli mu peas valitsevasse põnevlevasse segadikku mõni asjalik mõte , nagu näiteks : kuidas noorpaar kavatseb oma kooselu küsimuse lahendada , kui Freesia ja minu tütre kodu on nii hele ja värske , aga Gunnars armastab tumedat interjööri ja hoolib väga oma vanaisa mööblist . </s> <s> Gunnars on , muide , Freesiast tublisti rõõmsameelsem inimene . </s> </p>
<p> <s> Et mind teretati , märkasin vastamiseks liiga hilja . </s> <s> Nii jäin seisma ( nagu post , oleks Freesia öelnud ) ja vaatasin , kuidas ta aegamisi kaugenes : tema , kes oli salamisi end mu südames sisse seadnud , keegi noor naine sinakashallis kleidis , naine heledas kleidis , hele inimkogu tihenevasse hämarusse sulamas , üks helendav täpike … </s> </p>
<p> <s> Enne , kui Elli sirutas end tirtsukese kõrvale , kes oli tulnud lõunauinakut tegema , pühkis ta õrnalt lapse suu ja käed puhtaks . </s> <s> Liine poolt hoovav supilõhn pani ta neelatama , aga ta näris nätsu ja imes lutsukomme ning pidas tublilt selle söömavahe vastu . </s> <s> Nüüd ei andnudki kõht enam tunda . </s> <s> Lapse pott oli siin ja Elli kavatses koos temaga pikutada ja ukse lukku keerata , sest ega siin mõni läbikäiguhoov olnud . </s> <s> Kui ta ukse tahtis kinni panna , tuli Liine teiselt poolt supikausiga . </s> </p>
<p> <s> “ Võta , söö , sul pole ju aega vaaritada , ” sosistas Liine hoolitsevalt ja see ei meeldinud Ellile mitte üks raas , aga et supilõhn tekitas “ Pavlovi koerakese refleksi ” , võttis ta söögi tänades vastu ja pani ukse enda järel tasakesi riivi . </s> <s> Ei olnud mõtet Liinega jonnida : nagunii läheb ta varsti koju . </s> <s> Ent sõnad “ varsti ” , “ alles ” , “ eile ” , “ homme ” olid muutnud Elli jaoks oma tähendust . </s> <s> Mõni päev oli väga pikk , lausa mitu päeva . </s> <s> Millal see oli , kui Aivar arvuti tõi ja järgmisel päeval bussi peale jooksis ? </s> <s> Elli luges näppude peal ja läks segi . </s> <s> Polnud nädalatki , midagi polnud iseenesest juhtunud . </s> <s> Kivilille postkaart , Roland äikeseööl Elli akna all ohkamas , tirtsuke – see oli üleeile , juuksuris käimine ja ostud enne seda … Elli raputas pead . </s> <s> Oma mehe postkaardis , naabrite lapses ja purjus Rolandi seismises ta akna all polnud midagi imelikku . </s> <s> Elli võis valesti kuulda või kujutleda . </s> <s> Ka naabrite lapse hoidmine ja naabrimehele kohvi pakkumine polnud ei eriline ega iseäralik . </s> <s> Ta vaatas tirtsukest . </s> <s> See inimene pidi küll põdema pedofoobiat – vaat kus alles sõnalooming , aga miks mitte - , kellele Tirtsuken ei meeldiks . </s> <s> Väikesed lapsed kutsuvad eriti naistes esile nunnutamissoovi . </s> <s> Selge see , et Ellile meeldis ette kujutada , kuidas Kivilill neid kahekesi näeks ja lapse siniseid silmi märkaks . </s> <s> Aga Elli püüdis ka ette kujutada , kuidas Kivilill jätta kus see ja teine ja oma noorpõlve … Ning Elli valis sõnu – armastus , austaja , peika ( vuih ! ) , romanss - , mis sobiksid Rolandi või selle kauge viirastuse kirjeldamiseks . “ Viirastus ” oligi õige sõna , sest noorus oli viirastus , Roland oli viirastus , Elli tunded olid viirastus , heiastus , üks imelik arutu laul , laul Rolandist , kui natuke üle pakkuda . </s> <s> Igal juhul pakkus ta kõvasti üle : keskkooli viimane aasta oli ainult osa noorusest , kuigi meeldejääv osa , tavaliselt paljude lemmikaeg . </s> <s> Tõenäoliselt armastas ta oma tundeid Rolandi vastu ja haakis sinna juurde mingi imeliku tulevikuootuse , millel polnud mingit otsest seost Rolandiga , mida võis ainult tunda , mitte ümber jutustada , sest kes kirjeldaks rongi huiget , valge linnu teed päikese poole , varsakapjade lõhna … Aga Tirtsuken oli tõeline . </s> <s> Ta nägu oli kaunim kui Viiralti gravüürid lastest ja ta väike jalg oli soe ja pehme . </s> <s> Ta hingas ja naeratas . </s> <s> Ja kui Elli mõõdukas kauguses Rolandit nägi , tuli talle teravalt meelde ja mitte üksi meelde , et pikk erakupõli talle ei sobi . </s> <s> Aga kui Roland oli ta lähedal , tekkis nähtamatu tõrjuv ring Elli ümber . </s> <s> Ent miks ta pidi enesele antud aega lapse magusas läheduses viibida igasuguste arulagedate mõtetega täitma . </s> <s> Ta puudutas huultega tirtsukese juukseid , heitis ettevaatlikult lapse kõrvale ja sirutas käed uneootuses üle pea nagu Tirtsukeselgi . </s> </p>
<p> <s> Kui ta ärkas , oli Tirtsuken juba üleval ja mängis ta juustega . </s> <s> Aeg oli paari tunni võrra edasi nihkunud ja Elli tundis , nagu hakkas ta kuhugi hilinema . </s> </p>
<p> <s> “ Issi tuli oma autoga , ” teatas laps . </s> </p>
<p> <s> “ Mine vaata nüüd , mis isa ja vanaema teevad , ” soovitas Elli , sest ta oli lapsega tegelemiseks liiga närvis . </s> </p>
<p> <s> “ Kui sa kommi annad , siis lähen , ” kauples Tirtsuken . </s> </p>
<p> <s> Õnneks olid Ellil veel mõned kompvekid järel . </s> </p>
<p> <s> Tirtsuke keksis välja – ta oli kiiresti julgeks muutunud – ja Elli pöördus oma töö juurde . </s> <s> Ta oli teise peatükiga , mis kandis pealkirja “ Eelnenud õnnelikud päevad ” , sest ei saanud ju tõlkida “ Õnnelikud päevad enne … ” , lõpule jõudnud . </s> <s> Moto pärines Maurois' romaanist “ Perekonnaringis ” : “ Ta elas imeliku ootuse perioodis , mis näis paiknevat väljaspool aega . ” Ja teine veel , Baudelaire' i proosapoeemidest – “ Ta on üsna inetu . </s> <s> Ta on siiski hurmav ! ” Võimalik , et romaan oli tõepoolest autobiograafiline . </s> </p>
<p> <s> Elli aga oli “ kinni jooksnud ” – kui ta istus ja midagi ei teinud , mõtles ta irooniliselt , et tal on liiga palju programme lahti ja puudub juhtiv käsi ja mõistus , kes teda aitaks . </s> <s> Nii oli ta isegi tänulik , kui Liine uksele koputas ja tal oli põhjust mõned sammud astuda , uks lahti teha ja kui võimalik , ennast selle rumala vanamuti peale välja valada . </s> <s> Aga Liinel oli Tirtsuken ees kui kilp ja ta nägu õlitas lipitsev naeratus . </s> <s> Ellil oli paha vaadata , kuidas ta konksjad sõrmed lapse külge klammerdusid . </s> </p>
<p> <s> “ Meie lähme ommen ommiku kolmekesi sõitu , ” teatas Liine . “ Et sina nagu noorem inime , kas sa seaksid lapse ilusaste riidesse ? ” </s> </p>
<p> <s> “ Muidugi , ” ütles Elli . </s> <s> Mida muud ta praegu saigi Liinele öelda . “ Kuule , Liine , kui sa ennast pesta tahad , tule minu pesemisnurka . ” </s> </p>
<p> <s> “ Ole sa tänatud , ega mul ole kuskil mujal pesta kui köögis . </s> <s> Mul on tuli pliidi all . ” </s> </p>
<p> <s> Poole tunni pärast istus Liine Elli ema suures vannis ja Elli nühkis ta selga ning pesi ta pead oma šampooniga ja kui naabrinaine öösärgi väel minema paterdas , laskis ta lohviga vee välja , küüris vanni ja “ lohvitas ” jälle . </s> <s> Nüüd kõlbas Liine vähemalt väliselt Tirtsukese kõrvale . “ Vaata , et sa juukseid pusasse ei maga , ma teen sulle homme hommikul krunni , ” oli ta Liinele järele hõiganud . </s> <s> Siis pesi ta Tirtsukest väikeses kausis ja ennast lõpuks vannis ja tundis , et “ päriselt ” perekonnainimene olla võtab võhmale . </s> <s> Aga kui Tirtsuken uinus – enne pidi Elli talle palju paisid tegema , lõpuks laps ohkas ja torkas pöidla suhu ja Elli ei raatsinud seda kahjulikku harjumust välja juurima hakata , sest kui tema on läinud , ei jää vaesel lapsel jälle nagunii muud üle kui pöialt imeda - , leidis ta endas tahtmist ja jõudu arvuti taha istuda . </s> <s> See oli pärast õhtust sebimist peaaegu et õnnis silmapilk . </s> <s> Ka muutus töö põnevamaks , sest see vastik introvert Marcel hakkas ilmutama elusa meesterahva tunnuseid . </s> </p>
<p> <s> Elli võttis jälle oma “ noodiraamatu ” ette . </s> <s> Siinkohal olid mõned Kivilille käega tehtud sõnaettepanekud , näiteks “ läbipaistva ” asemel “ lüüme ” . </s> <s> Nad mõlemad olid Marceli pagenduspäevade rõõmuallikat lugenud . “ Lüüme ” oli ilus sõna õrna ja ümara “ üü-ga ” . </s> <s> Lüüme valgus , tüüne meri … Liine “ küilikud ” ega nende kirjakeelne vaste seevastu ei olnud ilusad , kuigi loomad ise võisid ju armsakesed olla . “ Su valed on lüümed , ” naeris Elli , kui nad Kivilillega sünonüümidest rääkisid . “ Mu silmad on lüümed , mu valed on läbipaistvad , ” pareeris vana Kivi . “ Sinu silmad pole lüümed ega läbipaistvad , vaid lihvitud nagu su valedki , ” jätkas Elli . “ Sa taganesid oma esialgsest väitest , ” nentis Kivilill . </s> <s> Nad rääkisid valedest nii vabalt , sest Elli ei kahtlustanud Kivilille valetamises . </s> <s> Ega kahtlustanud nüüdki . </s> <s> Kui Elli ei oleks nii sündsusetult õhtul Kivilille töö juurde sadanud , oleks Rainest saanud üks väike rääkimata jätmine . </s> <s> Elli ei rääkinud samuti kõike . </s> <s> Paar korda kooselu jooksul oli ta joonud lugupidamise , meeldimuse , flirdi ja paratamatu luhtumise kokteili , mille esimesed sõõmud joovastasid nagu šampanja ja mille põhi maitses kibedalt . </s> <s> Aga kuna Elli ei lubanud endale midagi sellist nagu Kivilill , muutusid mälestused mõne aja pärast meeldivaks , koguni lüümeks : viis aastat hiljem juhtumisi kohtudes võis ta vana Kivi ja oma “ romantilist kangelast ” teineteisega punastamata tutvustada ja hiljem vabalt Helmutile rääkida , kui kena ja huvitav inimene see kunagine töökaaslane on . </s> <s> Ja kui juhtus too inetu asi , lükkusid Kivilille patustseenide vahele väärtustunud pildid meestest , kes oma lugupidamise objekti eelistavad püsti ja räsimata riietega näha . </s> <s> Avalik arvamus oli teadagi teistsugune . </s> <s> Õnneks ei olnud kõik mehed nii “ elutervelt isased ” , kui keegi noor kriitik mingi raamatu roppurist tegelase kohta väitis . </s> <s> Aga see selleks . </s> </p>
<p> <s> Elli ei kahetsenud enam oma pagendust : mingil kombel oli ta rikkamaks saanud kui enne . </s> <s> Kohtumine Tirtsukesega , sügavam suhe oma tõlketööga ja paraku Rolandi kangekaelse rumaluse kaasteadmine andsid talle midagi . </s> <s> Samuti olid viha ja armukadedus sulanud nagu kevadine lumi . </s> <s> Kivilillele kulus aga praegune kõhevil olek ära . </s> </p>
<p> <s> Kulla emakene ! </s> <s> Valin Su oma järgmiseks vestluskaaslaseks võrdub kuulajaks , sest Sina olid järgnevate sündmuste intrigeeriv osapool . </s> <s> Mul ei ole Sinu vastu endist tunnet ega tulegi , kui ma Sulle vähemalt mõttes kõik südamelt ära öelda ei saa . </s> <s> Kui siiski … Ma tean , et elu on Sulle pettumusi ja kurbust toonud , aga ei tahaks küll uskuda , et Sa sellest õnnelikumaks saad , kui Sa teiste järel luurad ja kui Sa seda ei aktsepteeri , mis Sul teada õnnestub saada , solvanguid pritsid . </s> <s> Saan aru , et hästi kasvatatud mehel ei sobi vanema naisterahva , liiati veel oma ema vastu nii jämedate ja põlastavate sõnadega pöörduda , aga Sa avasid mulle ühe oma nägudest , mida ma seni ei tundnud . </s> <s> Kuidas isaga on , ma ei tea . </s> </p>
<p> <s> Ma näen , kuidas Sa viskad pea kuklasse liigutusega , mida ma varem harva olen näinud . </s> <s> Selles liigutuses on kangekaelsust ja lapsikust . </s> <s> Su väärikuse kroonlehed pudenevad . </s> <s> Ma tean , et see , mis ma räägin , on naeruväärne ja kole , ent käbi ei kuku kännust kaugele , nagu ütleks kujundlikult mu tütre ema . </s> <s> Põlgus enese ja Sinu vastu on nii suur , et pean ühe pudeli õlut ära “ libistama ” , enne kui edasi rääkida saan . </s> <s> Näen , kuidas Sa kõverdad huuli ja pöörad pilgu aknasse . </s> </p>
<p> <s> Hea küll , ma tunnen , et mu vahkviha on taltunud ja ma proovin meie lugu vaadata väikese distantsiga . </s> </p>
<p> <s> Õhtul , kui olin tutvunud Anette'i ema tulevasega , kes osutus minu heaks tuttavaks , tulin kergendatud ja heas meeleolus läbi linna , kui kohtasin “ seda isikut ” , nagu Sina väljenduksid . </s> <s> Ei märganud teda tervitada ja see ei olnud hea , aga ma vaatasin talle järele , kuni nägin . </s> <s> Pealegi olin oma hajameelsusest hoolimata kuulnud värava kriiksatust . </s> <s> Nii sain teada , kus ta elas . </s> <s> See maja , lihtne verandaga puumaja ja ülehooldamata aed hakkasid mulle kohe meeldima . </s> <s> ( Muide , Riia vanalinna siseõued omandasid mu silmis ühel tavatul õhtul hispaanialiku salapära . </s> <s> Ka minu jõetagusel kodul on kena siseõu , kui Sa juhtusid tähele panema . ) </s> <s> Sellel majal siin oli kena varjatud veranda . </s> <s> Ma kujutasin teda seal soojal hommikul kohvi joomas ja kollektiivse monograafia tarvis väljakirjutusi tegemas . </s> <s> Ja õhtul unistamas , sest tal on unistaja silmad . </s> <s> Kui ma oleksin võinud Sulle seda enne rääkida , oleksid ehk oma elutarkuses aru saanud , et Su poeg on esimest korda elus päriselt armunud ja lõplikult armastuse läbi seotud . </s> <s> Kas õnneliku või õnnetu , on muidugi teadmata . </s> <s> Ja kuna nad mu isaga töö asjus kontakteeruvad , lootsin isa abile . </s> <s> Sulle selgituseks : ei saa välistada , et isal mingeid arglikke kavatsusi ei olnud , aga minu soov oli nii suur ja välistamatu , et oht isale haiget teha ei kohutanud mind . </s> <s> Ma olen egoistlik . </s> </p>
<p> <s> Õnnelik juhus saabus üsna pea . </s> <s> Ühel õhtul autoga mööda tänavaid tiirutades ja teatud majale lähenedes nagu ettevaatlik kull teeb luurelendu , et siis kivina saagi kallale kukkuda , märkasin isa , mapp kaenla all , sinnapoole suundumas . </s> <s> Võib-olla on Sul ebameeldiv tema käimisi jälgida , aga ära unusta , et te pole üle kahekümne aasta enam abielus ja ta on jõudnud mitme naisega kooselu proovida , nagu Sa oled mulle sapisel toonil maininud , aga arvatavasti ikka ja jälle südametute isendite otsa sattunud ja õnneks siiski pääsenud . </s> <s> Niisiis vahetasid isa ja “ see isik ” käsikirju nagu salaagendid . </s> <s> Isa , keda kohvi jooma ilmselt ei kutsutud , taganes aeglaselt aiavärava suunas ja mina tegin oma “ kullikukkumise ” , andsin gaasi ja , riskides aiaväravat maha sõita , peatusin täpselt , hüppasin uljalt autost ja sundisin end rääkima . </s> <s> Minu jutt oli arvatavasti kõike muud kui taktitundeline ja head muljet avaldav , aga mul õnnestus nad mõlemad hea veini ja huvitava videofilmiga ühest kõmulisest prantsuse kunstnikust enda juurde meelitada . </s> <s> Arvatavasti ei tahtnud kumbki neist tulla , aga et minu ilmumine oli nii ootamatu , ei jõudnud nad end koguda ja vastuväidetega varustada . </s> <s> Teel hüppasin oma kaupluse alumiselt korruselt läbi ja varustasin end lubatud veini ja muu vajalikuga ning juhtumisi kõndis sealt läbi too krõpskuiv vallaline raamatupidaja . </s> <s> Kas tema ongi öördaja ? </s> </p>
<p> <s> Kodus läks kõik hästi . </s> <s> Kuidagi õnnestus mul vestlust alal hoida . </s> <s> Isa ilme oli natuke nukker ja natuke lõbustatud . </s> <s> Ta aitas mulle omalt poolt kõigiti kaasa ja ma läkitasin talle tänulikke ja andekspaluvaid pilke ning hoidusin Rozat liigse otsavaatamisega hirmutamast . </s> <s> Õhtused päikesekiired moodustasid minu ja tema vahele lüüme kaitsva seina . </s> <s> Ta krampis olek andis järele ja meil oli sel õhtul päris lõbus . </s> <s> Viisin nad mõlemad koju , panin auto ära ja jalutasin jõe ääres , kuni hämaraks läks . </s> </p>
<p> <s> Järgmistel päevadel tundus mulle , et inimesed on head ja meeldivad , kõik vajalik õnnestus mu käes ja ma lonkisin sageli peaaegu sihitult linnas ringi , tobe nägu peas , nagu kord pärast lõunat mind oodates ütlesid . “ Mis sa nüüd , ema , ma olen ju sinu nägu , ” ütlesin ma lõbustatult , ” ma pole sind kunagi tobeda näoga näinud . ” Su ilme ei muutunud karvavõrdki leebemaks ja ma mõtlesin kahetsedes , et küllap kannatad jälle seljavalu . “ Kas lähed oma isa sünnipäevale ka ? ” küsisid sina sellesama valvsa tooniga , ja ma mõtlesin – vaene ema , milleks see armukadedus , minu südamesse mahute te mõlemad ja ruumi , juba täidetud ruumi jääb veel ülegi . “ Aitäh , et meelde tuletasid , ” ütlesin ma tänulikult , sest isa sünnipäev tähendas võimalust Rozaga kohtuda . </s> <s> Aga mu hea isa oli juba kõige peale mõelnud . </s> </p>
<p> <s> Ma ei tea , kellega ta enne õiget päeva oma sünnipäeva tähistas , aga juulikuu esimese nädala lõpul istusime minu poekohviku nõndanimetatud kabinetis – seal istuda oli minu kergemeelne ettepanek – ning kaks härrat ja kaks daami , isa tõi kaasa naiskunstniku , kes mulle Sinu portree maalis ja nad olid teineteise vastu nii lahedalt sõbralikud , et neid varasemates “ suhetes ” kahtlustada olnuks küll ülepingutamine , õhtustasid üle ootuste meeldivalt . </s> </p>
<p> <s> Kui me lõpetasime , olid ülemised korrused suletud ja viimased kohvikukülastajad lahkunud , ainult üks hiline lilleostja ootas oma roosikimpu ja kui ma meie seltskonnale taksosid tellisin - kunstnikust proua soovis koju minna , aga isa ja Roza nõustusid minu küllakutsega – , lipsas ametiukse poole too kõhn ja värvitu raamatupidaja . </s> <s> Mulle tuli meelde , et olin teda ka “ kabinetti ” minnes kohanud . </s> </p>
<p> <s> Mõistagi olin külaliste vastuvõtmiseks enne ettevalmistusi teinud . </s> <s> Ja veel midagi meeldivat juhtus : kui uksekell nagu vabandades helises , seisis seal mu sõber ja klassivend , raamat , mille ta tuua oli lubanud , käes . “ See oli mul autos juba mitu päeva . </s> <s> Sõitsin mööda ja vaatasin , et sul on aken valge . ” Kuna ta on fotograaf , palusin teda meie seltskonda pildistada ja kuni ta alt oma varustuse tõi , turgutasime end veel veiniklaasi põhjani juues ja ma valasin klaasid uuesti täis . </s> <s> Mul on häbi öelda , et kuigi mulle meeldis koos Rozaga jäädvustatud saada , ootasin juba , millal mu põhjalik sõber valmis saab . </s> <s> Mulle meeldis teda alati midagi tegemas ja seadmas näha ja ka Rozale võis see meeldida . </s> <s> Mu sõbra lahkumisest oli vast ainult kümme minutit möödas , kui uksekell häälitses nõudlikult kolm korda järjest . </s> <s> Läksin mingi ebameeldiva eelaimdusega avama . </s> <s> Sa kähvasid mulle : “ Ega ei oodanud ? ” ja tormasid minust mööda oma uusimas kleidis , nagu jääksid viimasele laevale hiljaks . </s> <s> Sa levitasid liiga ohtralt parfüümi , ja ma kahtlustasin masinlikult , et oled pool pudelit minult sünnipäevaiks saadud Paco Rabanne'i Ultravioletti endale peale pihustanud . </s> <s> See intensiivne lõhn , tormakus , liiga jõuliselt värvitud suu ja ilme , nagu saaksid tänaval vargal hõlmast kinni , kohutasid mind . </s> <s> Ilmselt isa ja Rozat samuti . </s> <s> Nad mõlemad tõusid püsti . </s> <s> Sellest , mis Sa nüüd pingest väriseval häälel sõnadena iga lausejupi järel hinge tõmmates välja paiskasid , jäid mulle meelde ainult eriti koledad fraasid : </s> </p><lg type="free"><l> “ … nii isa kui poja oma … ” </l><l> “ … Soodom ja Komorra … ” </l><l> “ … muidugi , poeg on rikkam … ” </l><l> “ … kihlatud pruut suri … ” </l><l> “ … Birutega paarikuune tütar … ” </l></lg>
<p> <s> Mõtlesin , et ma ei ole Freesia pärisnimega harjunud . </s> <s> Nagu puuga pähe saanud , oleks Freesia öelnud . </s> </p>
<p> <s> Roza sai kõige kiiremini liikumisvõime tagasi ja sammus ukse poole . </s> <s> Tahtsid teda takistada ja ma haarasin Su käest ning viimane , mis ma Rozale järgnedes kuulsin , oli : </s> </p>
<p> <s> “ Tõstab sellise naise pärast käe oma lihase ema vastu ! ” </s> </p>
<p> <s> Aeg oli hiline ja Elli pani kella helisema , et Tirtsuken hommikul ilusasti ära saata . </s> <s> Enne lapse kõrvale heitmist takseeris ta ennast peeglis – väheke kaugemalt ja tule valgel võis ta ju noore lapseemana või vähemalt pesamunakese emmena näida ja lähemalt vaadates kena neljakümneaastase naisena , sest enamasti olid kõik neljakümneaastased naised nüüd kenad või väga kenad , kui mõelda Raine peale , aga Elli teadis ka enda trumpi Raine joonlauaga mõõdetud ilu ja külma pilgu vastu – ta heitlikud rohekad silmad , parasjagu juukseid ja liha luiel . </s> <s> Hoolimata vastupidistest väidetest meeldis see mõnedele meestele ja eriti lastele – Tirtsuken naksis vannitamise ajal ta käsivart ja ütles : “ Sa oled nii pehme . ” Kas Tirtsuken mitte ei sarnane temaga ta lapsepõlve piltidel , kui ema poleks talle neid jubedaid patse puninud . </s> <s> Aga see oli ilmsesti selle aja väikeste tüdrukute mood . </s> <s> Pealegi nõudis Elli oma mäletamist mööda patse ja lehve . </s> </p>
<p> <s> Tirtsuken oli unes oma väikesed käed risti pannud , nagu paluks ta midagi , ja see oli liigutav . </s> <s> Laps ise ei teadnud sellest , kui hämar ja rõõmuvaene oli ta tulevik , ja Elli süda tõmbus valusasti kokku . </s> <s> Roland hoolib oma lapsest , püüdis ta ennast lohutada , pealegi jääb lootus , et ta leiab mitteüksi ilusa , vaid ka hea naise , kes Tirtsukesega kenasti ringi käib ja ehk isegi armastama hakkab . </s> <s> Eks Liinegi armastab oma lapselast , ainult ta on vana ja hädine ja Tirtsuken on tema ja ta poja hoole all pesemata ja lohakalt riides , keegi ei loe talle muinasjutte ega õpeta teda lugema ja arvutama ning Tirtsuken jääb koolis tuhkatriinu ossa . </s> <s> Elli pühkis silmi ja pani ka oma käed risti , nagu vanaema Elli talle õpetas , kui ta veel patsidega ringi jooksis . </s> <s> Ta pidas ennast alati iseseisvaks ja iseseisva mõtlemisega inimeseks , aga kas ta mitte konformist ei olnud nagu tuhanded teised nõukogude lapsepõlvega mehed ja naised või pigem – nagu palju inimesi üldse . </s> <s> Nad Kivilillega muidugi heitsid nalja nii endis- kui praegusaegsete jaburuste üle ja olid üldiselt tolerantsed . </s> <s> Nad ei läinud uute moevooludega kaasa . </s> <s> Elli näiteks ei huvitunud esoteerikast ja ellujäämisõpetustest nagu paljud naised , aga ei kartnud neid ka pihku võtta , kui keegi midagi näitas , sest sealt küljest ei kartnud ta küll mingit nakkusohtu . </s> <s> Nad olid ilmselt sedavõrd konservatiivsed , et nende arusaamine maailmaasjust jäi enam-vähem samaks kui aastaid tagasi , kuigi jah – nad võisid tõlgituna lugeda asju , mis varem poleks trükimusta näinud . </s> <s> Mis usuasjusse , õigemini kombetäitmisse puutus , käisid nad jõululaupäeviti kirikus juba mõnda aega enne uut vabadust ja matsid ema kiriklikult , nagu ta oli soovinud . </s> <s> Elli mõtles ema matustel koguni , kas nad Kivilillega vanemaks saades ei peaks kiriku liikmeteks astuma , et ka neid kunagi kiriklikult maetaks , sest nii oli palju südamlikum ja leinajaile lohutavam . </s> <s> Aga kes meid leinaks , mõtles Elli äkki kohuva südametäiega , nii et kama kaks - aetagu auku või põletatagu ära ilma ühegi sõnata . </s> <s> Hoolimata vihast ei lasknud Elli käsi lahti , nagu varjuks kokkupandud sõrmede vahel tükike lootust . </s> </p>
<p> <s> Ta mõtted rändasid leebudes oma tõlketöö maailma ja sealt raamatute tõelusse üldse . </s> <s> Küllap tahtis suurem jagu kriitikuid ja kirjandusteadlasigi elus õnnelik olla , aga happy end ei kuulunud hea kirjandusliku tooni juurde . </s> <s> Ellile tulid meelde vanaisa köidetud eestiaegsed ajalehesabajutud vanaema pööningul , mis kahjuks langesid maja uue omaniku valdusse või said tuleroaks . </s> <s> Ta ei mäletanud ühtegi , mis oleks headele peategelastele halvasti lõppenud . </s> <s> Nad vabanesid varguse- või mõrvakahtlustustest , said oma laste või kallimaga pärast rohkeid katsumusi taas kokku või leidsid uue ja parema ( armsama muidugi , mitte lapse ) ja pääsesid meeleheitlikust olukorrast neid helikopteriga tagaajavate ja tulistavate maniakaalsete vaenlaste käest . </s> <s> Rahvusvahelist klassi kurjategija ja kogu maailma vaenlane viskus võikalt irvitades meresügavikku , sest ta ei talunud enam punast udu oma silme ees . . . </s> </p>
<p> <s> Mõni lugu oli päris realistlik , nagu “ Piisonikütid ” : Elli mäletas veel kõledavõitu preeriat , uusasunike aeglaselt venivaid voore ja askeldusi laagrikohtades , tüminal tormavaid hiigelsuuri piisonikarju , tolmupilv üll , laskude prahvatusi , üksteise otsa jooksvaid ja mahaprantsatavaid loomi , nülgijate rasket tööd ja verest auravaid nahku ning lõpuks kaarnaid sadade lehkavate korjuste kohal . </s> <s> Kuidas Milly ja Tom kohtusid ja kuidas saatus nad lahku viis , seda Elli hästi ei mäletanud , küll aga õnnelikku taaskohtumist ning punamustakirjalises köites raamatu viimaseid ridu “ … ja Milly langes Tomi rinna naale . </s> <s> Lõpp . ” Filmis oleks lihtne : Tom ja Milly võiksid teineteise poole jooksma jäädagi ja enne musutamist ja triikimist tuleksid lõputiitrid ning armastajad tarduksid , üks jalg õhus , õnneootuses . </s> <s> Õnnelikku ja äkilist taaskohtumist , kus Tom ja Milly tõepoolest teineteisele kaela langevad , oleks kirjalikult tublisti raskem realistlikult kujutada … Ka kujutatud filmilõpp sobiks pigem komöödiale ning naeraks vere- , tolmu- ja raipelõhnalise reaalsuse ära . </s> <s> Nii et häda elu- ja kunstitõega igatpidi . </s> </p>
<p> <s> Elli naeratas . </s> <s> Talle tuli meelde , kuidas ta , leidnud pööningul need iseäraliku väljanägemisega raamatud , põnevusega avastas , et ta hoolimata imelikest pikkadest s-dest ja mõnest konksvingerdisest veel , neid lugeda suutis . </s> <s> Esimene raamat , mille ta avas ja lõpuni luges , oli “ Tütarlaps metsikult maalt ” , heleda läikiva sinakasrohelise kaanepaberiga . </s> <s> Seda värvi oli ka üks ilusamaid värvipliiatseid kaheksateistkümne pliiatsiga karbis . </s> <s> Elli mäletas paari lausejuppigi : “ haises viski järele nagu siga ” , mis käis tütarlapse isa või võõrasisa kohta , ning “ Jim Lassalle'i auto sööstis nagu hall hunt läbi öö ” . </s> <s> Viimane lause meeldis väiksele Leale sedavõrd , et ta kordas seda õhtul enne magama jäämist ja kujutlusvõime maalis talle mingi fantastilise pildi hunt-autost . </s> </p>
<p> <s> “ Jim Lassalle'i auto sööstis nagu hall hunt läbi öö , ” pomises Elli . </s> <s> Aga hunt-auto oli aastate jooksul midagi oma salapärasest võlust kaotanud ja Elli heitis pettunult käed üle pea . </s> <s> Natukese aja pärast avas ta kohkunult silmad : hoopis Roland kihutas oma logiseva kalluriga tolmusel teel ja sööstis otse vabadusse . </s> <s> Elli nägi hetk tagasi selgelt esirattaid tühjuse kohal nagu ühes filmis . </s> <s> Ainult et seal jõudsid kaks noorepoolset naist viimse väljapääsuni . </s> <s> Ta ei jõudnud lõputiitrites näha rohkem nimesid peale Rolandi oma , aga neid oli seal rohkem . </s> <s> Elli teadis , et filmi nimi oli “ Laul Rolandist ” ning virgus hetkeks ärevana . </s> <s> Uni , see on ainult uni , mõtles ta unesegaselt , hea seegi . </s> </p>
<p> <s> Hommikul ärkas ta pisut tusaselt – tal olid viimasel ajal öö ja päev segi , ta oleks meelsasti maganud , aga pilk Tirtsukesele pani kõik ta elu inimesed ja sündmused oma kohale . </s> <s> Ta ajas end kiiresti üles , tegi endale kohvi ja Tirtsukesele kakaod . </s> </p>
<p> <s> Kohvi juues vaatas ta magavat last , aga juba kobistas Liine ukse taga ja koos temaga imbus uksest sisse Rolandi odekolonnilõhna . </s> <s> See oli välismaine kraam , kus domineeris kadakas . </s> </p>
<p> <s> Tirtsuke ei tahtnud samuti nii vara ärgata . </s> <s> Elli tegi kõigepealt Liinele , kel oli täna korralik kleit seljas , krunni pähe . </s> <s> Siis oli viimane aeg lapsega tegelda . </s> </p>
<p> <s> “ Tüdrik , ae , ärka ülesse , ” kädistas Liine . </s> </p>
<p> <s> Elli võttis unise Tirtsukese ettevaatlikult sülle ja tundis ennast silmitsetavat . </s> </p>
<p> <s> “ Poiss , tule aita , see ju sinu laps ka , ” käskis Liine . </s> </p>
<p> <s> “ Mis mina nüüd oskan , ” pomises Roland , “ see naiste asi . ” </s> </p>
<p> <s> Ellile ei meeldinud kummagi jutt , aga et talle meeldis Tirtsuke , ei öelnud ta midagi . </s> </p>
<p> <s> Kui laps oli vast tahtmist natuke kakaod joonud ja paar suutäit võileiba hammustanud , pani Elli talle oma kunagise punase-valge mummulise kleidi selga ja tõmbas osa juukseid taha “ nupsikuga ” kokku . </s> <s> Peegli ees keerutades muutus Tirtsuken kiiresti reipaks ja Elli pidi ta süles autoni viima . </s> </p>
<p> <s> “ Ostke talle varsti midagi juua , paar väikest kõrrega mahlapakikest , ” hüüdis Elli minejatele järele ja kõik lehvitasid talle . </s> </p>
<p> <s> Elli kehitas õlgu . </s> <s> Mis oleks , kui lihtsalt küsiks lapse endale – pole neist kummastki asja . </s> <s> Ent siis peaks Roland vanemlikest õigustest loobuma ja see haavaks ta au , aga ilma mingi tagatiseta võiks ta iga kell Elli juurde sisse marssida , neid Kivilillega solvata ja nutva Tirtsukese vägisi minema tirida . </s> <s> Küllap Tirtsukesega peibutamine on eriti rafineeritud viis temale , Ellile kätte maksta , kuigi Rolandi viimastel päevadel pisut kohtlasest näost ei saanud midagi niisugust välja lugeda . </s> </p>
<p> <s> “ Ju ma ei tunne inimesi , ” nohises Elli , läks aeglaselt trepist üles , istus vanas tugitoolis , ilma et ta suutnuks ühestki mõttest kinni haarata , puges uuesti voodisse , pani pea Tirtsukese lohuga padjale ja jäi kohvijoomisest ja murest hoolimata magama . </s> </p>
<p> <s> Mul on täna siiski hea meel , et mul tegelikkuses polnud võimalust seda öelda , mida ma mõttes Su poole teele läkitasin . </s> <s> Mu viha on otsas , ainult imelik tühi tunne on järel . </s> <s> Ma pole Pariisis kunagi sellise tühja tundega viibinud . </s> <s> Esimest korda elus ei oodanud ma sõitu oma unelmate linna , sest ma ei leidnud võimalust , kuidas ma Roza võinuks kaasa võtta . </s> <s> Pärast nädala taguseid sündmusi – olen Pariisis juba neljandat päeva - , langesid ära ka igasugused edaspidised võimalused , kuigi ma loodan midagi . </s> <s> Ja tema vihkab meid kõiki Sinu pärast . </s> </p>
<p> <s> Ostsin täna raamatu intrigeeriva pealkirjaga “ Prantsuse testament ” , praegu lebab see alles paberkotis laual ja mul pole jõudu ja huvi seda välja võtta . </s> <s> Ometi teen päeval seda mis vaja – ju see pärandati mulle Sinust : “ õnnetu olemisest ” hoolimata peavad materiaalsed asjad korras olema . </s> <s> Seda suutsid Sa tõepoolest alati . </s> <s> Mu südames idaneb peaaegu tänulikkus Su vastu – Sa tegid seda naeratades , kordagi pole ma kuulnud , et Sul raske on või et Sa oled minu pärast vaeva näinud ja isa pärast kannatanud . </s> <s> Ma koguni arvasin ja arvan veelgi , et Sa oled lõpuks omal moel eluga rahul . </s> <s> Miks ometi purskus see tume ja sogane põhjavesi kõige ebasobivamal hetkel Sinust välja ? </s> <s> On sellega nüüd vähemalt kõik ? </s> <s> Aga mul pole õigust küsida . </s> <s> Kas ma tean , mis minus peitub ? </s> <s> Hea vähemalt , et ma ilmsi Sulle ei öelnud seda , mida viha ja luhtunud lootuse pärm minus üles kergitas . </s> <s> Kuigi Sa aimad nagunii . </s> <s> Ma olen väsinud ja sirutan vastu tahtmist käe raamatu järele . </s> </p>
<p> <s> Ellile tuli meelde , mis siis pidavat juhtuma , kui pärmi kuumal ajal kuivkemmergusse panna . </s> <s> Marceli ja tema autori mõte viha ja luhtunud lootuste pärmist polnud kuigi originaalne : viha võttis maad , paisus , kohus , süttis põlema … Elli krimpsutas vastikusest nägu , kui talle meelde tuli , millise saatürina ta vana Kivi kujutles ja millise rõvedikuna Rainet … Sõnad , mis ta läbi hammaste pressis nendesamade seinte vahel siin , olid küll sündsusetud , aga paraku ta tunnete kahvatud väljendused . </s> <s> Elli teadis , et targadki mehed joovad end vahel silmini täis , et saast seest välja saada . </s> <s> Jumal tänatud , et tema sisemus oli mingil teadmata viisil puhtaks saanud ja Kivilill ei kuulnud tema sõnu … Kui ta selle peatüki lõpetab , paneb ta igatahes “ kärsa likku ” – ta oli vahepeal avastanud köögikapist jahupurgi tagant pudeli Põltsamaa “ Lossiveini ” ja see ajas asja ära küll . </s> <s> Neil töö juures käis nimetatud mehelik toiming – kas mitte Raine ei korjanud kuskilt selle väljendi , mis neil naiste hulgas käibele läks – mõnikord lõuna ajal kohvikus pärast salatikausikest kohvi , koogi ja neljakümne grammi konjaki või likööriga . </s> <s> Ja juurdekäiva lobisemisega muidugi . </s> <s> Neil joodi ka hommikuti kohvi ja pärast lõunat kell kolm . </s> <s> Nii aitas kolmene kohvipaus üle just sel ajal peale tulevast “ unekast ” ja lubas pärast poolteist tundi asjalikule töisele tegevusele pühenduda . </s> <s> Kel kiire oli või vaim peale tuli , jäi öötööle . </s> <s> Ka Elli viibis mõnikord tunnikese või paari pärast tööaega oma laua taha ja kui teised lahkusid , nautis vanaaegsete tööruumide rahustavat mõju , enne kui pooliku päevatöö ära lõpetas . </s> </p>
<p> <s> Ta vaatas mingi krõbina peale aknast välja , tõmbas kiiresti asjad koomale , viskas kortsunud kitli seljast , nii et nööp lendas , ajas kleidi selga , kammis juukseid , otsis huulepulka ja ei leidnud seda , heitis koputuse peale ukse juurde minnes pilgu peeglisse ja kui külaline teda kergelt embas ja uurivalt vaatas , lootis , et temaga kui oma ema rõõmsameelse ja tubli tütrega rahule jäädi . </s> </p>
<p> <s> “ Ma nägin hommikul su naabreid meie poe juures , ostsid lapsele mahla . </s> <s> Liine ütles , et lähvad terveks päevaks ära . </s> <s> Ega ma muidu poleks teadnudki , et sa siin oled , ” ütles ema lemmiksõbranna pärast kallistamist ja Elli ülevaatamist . </s> </p>
<p> <s> “ Tore , et sa tulid . </s> <s> Mul on puhkus lõppemas . </s> <s> Mõtlesin , et peaks sind vaatama tulema ja Liine lapselapse vanni tooma , ” ütles Elli natuke süüdlaslikult külakosti paberist lahti harutades . </s> <s> Tal jäi üle vaid kohvi keeta , “ Lossivein ” välja tuua ja lauakatmise ajal külalise poja ja pojatütre järele pärida . </s> <s> Egonil läks kenasti , Hillel , tema naisel samuti ja väike Laura oli juba parasjagu edev ja parasjagu kena tüdruk , õnneks mitte koolis rumal , ja läheb sügisel gümnaasiumi lõpuklassi . </s> <s> Sõbralik kohvilõhn segunes viimseni lahti pojengide pidupäevahingusega , lauda kaunistasid Ilse toodud aiakarikakrad , kadunud ema lemmiklilled , päike tuli välja , vanaproua seal teisel pool lauda , juustes kuld ja hõbe säramas , tundus nii vaoshoitud , kena ja väärikas ning kindla peale oligi seda . </s> <s> Juba sellise inimese nägemine aitab hiljem oma mõtteid ja tundeid korrastada , lootis Elli ja ta tuju hakkas paranema . </s> </p>
<p> <s> “ Sa siis tahtsidki siin üksi olla ja ema meelde tuletada , ” nentis proua Ilse . </s> </p>
<p> <s> “ Jah , mul on siin päris hea olnud , ” vastas Elli tõsimeeli . ” Kas proovime ? </s> <s> See on veel ema varudest . ” </s> </p>
<p> <s> “ Su ema armastas ilusat portselani , ” tähendas Ilse , kui ta huultega klaasi oli puudutanud ja ettevaatlikult kohvi peale rüüpas . “ Aga sina teed kraad kangema kohvi kui tema . </s> <s> Ega sul ei juhtu natuke piima olema ? ” </s> </p>
<p> <s> “ Ma ei ole kuigi suur piimajooja ja piimatilkagi pole , ” kahetses Elli . “ Aga oota , ma vaatan , kas Liinel on . </s> <s> Pärast tunnistan üles . ” Ja Elli haaras puhvetist tillukese koorekannu , sest Ilse armastas kohvijoomises eelkõige korda ja ilu , käis anumast puhta rätikuga üle ja ruttas koridori , kus Liine või õigemini Rolandi külmkapp mahedalt surises . </s> <s> Kapis aga valitses Liine moodi korratus ja Elli nuusutas kahtlustavalt piima , mis ta koorekannu valas . </s> <s> Ent piim tundus puhas olevat ja nii võis kohvijoomine sinna juurde kuuluva jutumõnuga takistusteta käivituda . </s> </p>
<p> <s> “ Ma hoian vahepeal nende tirtsukest , ” tunnistas Elli naeratades külalise imestunud pilgule vastuseks , “ nii et ma pean Liinega katsuma läbi saada . </s> <s> Laps on tõesti armas ja tragi . ” </s> </p>
<p> <s> “ Paistis kena laps olevat jah . </s> <s> Sinu kleitki pidi seljas olema . ” </s> </p>
<p> <s> “ Liine ei jäta ka midagi oma teada , ” turtsatas Elli . “ Mis nad muidu seal pööningul kopitavad , lähevad asja ette . </s> <s> Väga hea võisai . </s> <s> Vanasti anti selliseid ülikooli kohvikus . </s> <s> Olgu , teeme kolksu kah ! </s> <s> Vanade aegade terviseks , nagu ema ikka ütles , kui te siin kohvitasite ! ” </s> </p>
<p> <s> “ Olgu siis vanade aegade terviseks , ” vastas Ilse Elli meelest üsna tujutult . </s> <s> Oli Elli ise ehk liialt hoogu sattunud , et saab vahelduseks peale Liine ka ühe mõistliku inimesega rääkida või oli vanus Ilse-proua üle võimust võtnud . </s> <s> Ema ontlik sõbranna ainult puudutas klaasi , aga Elli võttis tubli ebadaamiliku lonksu ja tundis , kuidas ta põsed õhetama hakkasid . </s> </p>
<p> <s> “ Ema oli sul küll väga elutark inimene . </s> <s> Jõudsid sa temaga enne surma ka rääkida ? ” muutus Ilse-proua nostalgiliseks ja tupsutas taskurätikuga silmi . </s> <s> Küllap siin peituski nende kohvijutu luhtumise põhjus – Ilse meelest oli leinava tütre loba ehk liiga kerglane , kuigi Elli ei olnud enda meelest midagi kohatut öelnud . </s> </p>
<p> <s> “ Ma olen mõelnud küll , et mõnigi jutt on rääkimata jäänud ja üht-teist oleks küsida veel tahtnud . </s> <s> Aga see tuli nii äkki … ” </s> </p>
<p> <s> “ Jah , aga ega ainult surm tule äkki , mõnel tuleb lahutus ja uus õnn ka nii äkki , et kukk ei jõua kolme korda lauldagi , ” arvas Elli vestluskaaslane karedalt . </s> </p>
<p> <s> “ Ahaa , ” ütles Elli , “ see kukelaulust on Piibli vihje , eks ole . </s> <s> Ma pean häbiga tunnistama , et ei ole Piiblit eriti lugenud . </s> <s> See oli midagi ärasalgamise või reetmise kohta , see kukelaulmine . </s> <s> Ma kasutaks nüüd võimalust ja küsiks su käest , kas Piiblis on mingi selline koht , kus räägitakse kurjadest mõtetest , mis suust ja südamest välja tulevad … Alati ei teagi , kust mõni mõte pärit on . </s> <s> Nüüd mul tuleb meelde , et ma vaatasin kunagi Filmnetist ühte filmi umbes niisuguse pealkirjaga … ” </s> </p>
<p> <s> “ Piiblis on iga asja kohta koht ja mitugi . </s> <s> Aga miks sa küsid ? ” </s> </p>
<p> <s> “ Mul oma tõlketööga seoses … ” </s> </p>
<p> <s> “ Kas sa siis jõuad veel praegu tõlkida ? ” </s> </p>
<p> <s> “ Jõuan ikka . </s> <s> Seda tööd ma teen rõõmuga . ” </s> </p>
<p> <s> “ Nojah , eks sa too siis Piibel siia , otsime . </s> <s> Su ema luges küll rohkem kui mina . </s> <s> Ta hoidis ikka seal vahel sinu joonistusi ja fotosid , ” soostus Ilse-proua . </s> </p>
<p> <s> Elli pühkis suud ja pesi käsi . </s> </p>
<p> <s> “ Kas ma toon selle suure või selle sinise ? ” </s> </p>
<p> <s> “ Too sinine , ” kostis Ilse kotist prille ja taskurätikut otsides . </s> <s> Kindlasti pole seal kotis kommipabereid , lahtiläinud nätsupakki , kassatšekke , rahakotist pudenenud sente ega vutlarita huulepulka nagu minul , mõtles Elli ja ulatas raamatu . </s> </p>
<p> <s> Kuni vanem naine Piiblit lehitses , vaatas Elli aknast välja . </s> <s> Ta oleks meelsasti soovinud oma ema sõbranna ees heas kirjas olla , ta koguni püüdiski , aga karta oli , et Ilse lahkub siit rahulolematuna . </s> </p>
<p> <s> “ Näe vaata , ” näitas Ilse . “ Su ema on siia sinu tehtud kaardi vahele pannud . </s> <s> Ju see oli tema jaoks tähtis . </s> <s> Ma ise ei näe , õiged lugemisprillid jäid koju . ” </s> </p>
<p> <s> Väike Lea oli valgele paberile värvipaberist punaseid ja kollaseid õisi kleepinud ja Elli , tema mina jätk , võttis raamatu oma kätte ja vaatas neid , ja pani hajameelselt selle uuesti kinni . </s> </p>
<p> <s> “ Pidin sulle otsima selle kohta , mis suust ja südamest … ” </s> </p>
<p> <s> Elli raputas pead ja pani Piibli tagasi sahtlisse . </s> </p>
<p> <s> “ Kui vaja läheb , eks ma otsin ise . </s> <s> Sa olid ema matuste ajal haiglane , ega pärast hullemaks ei läinud ? ” </s> </p>
<p> <s> “ Ei läinud midagi . </s> <s> Minu vanuses ei lähe küll päris heaks ka , aga eks ma käin ja tuksun … ” </s> </p>
<p> <s> Oli mul nüüd vaja terviseteemat üles võtta , ohkas Elli . </s> <s> Vanad inimesed hakkavad surma kartma , kui nende sõbrad ja tuttavad üksteise järel teise ilma kolivad . </s> </p>
<p> <s> “ Kui hea , ma pole ammu enam porgandipirukat saanud , ” ütles ta kohusetundlikult . </s> <s> Millestki ju pidi rääkima . </s> </p>
<p> <s> “ Kui ma võtsin , olid alles soojad . </s> <s> Kuidas siis Helmutil läheb , kui sa tead . ” </s> </p>
<p> <s> “ Oh , tema on Londonis töö- ja lõbureisil . ” </s> </p>
<p> <s> Ilse vaatas Ellit kahtlustavalt , nagu oleks tal Kivilille patutegu ja Elli südamest ja suust paiskunud kurjad sõnad teada . </s> <s> See ei saanud küll kuidagi võimalik olla , aga Elli hakkas end ebamugavalt tundma . </s> <s> Ka oli imelik küsida , kas tema , Elli , on kursis , kuidas ta mehel läheb . </s> <s> Ent Ilse tõusis püsti , vaatas oma sõbranna tütrele hukkamõistvalt otsa ja ütles : </s> </p>
<p> <s> “ Kui ma siia tulin , siis ma lootsin , et see ei ole päris nii , nagu Liine rääkis , aga sa võiksid mulle vanale inimesele nüüd otse öelda , miks sa seda tegid . ” </s> </p>
<p> <s> “ Misasja ? ” kätsatas Elli ja tõusis ka ise püsti . “ Mida Liinel on minu kohta halba öelda ? </s> <s> Vastupidi … ” </s> </p>
<p> <s> “ Ega ta sinu kohta midagi halba öelnud . </s> <s> Tema oli kõigega väga rahul . </s> <s> Ütles , et ega vana arm ei roosteta … ” </s> </p>
<p> <s> Elli potsatas istuma ja surus lusika raevukalt kreemikooki . </s> </p>
<p> <s> “ Istu , Ilse , ja räägi mulle nüüd sõna sõnalt ära , mis see Liine seal latras . ” </s> </p>
<p> <s> “ Et sa jätsid Helmuti maha ja lähed tema poisile naiseks . </s> <s> Et kuidas dokumentidega on , seda tema ei tea , aga asjad pidid nii kaugel olema . ” </s> </p>
<p> <s> Elli tõmbas koogitüki kurku ja kohkunud näoga Ilse pidi teda seljale kloppima . </s> </p>
<p> <s> “ Aga Roland , mis tema ütles ? ” küsis Elli , kui ta jälle hingata sai . </s> </p>
<p> <s> “ Midagi ei öelnud . </s> <s> Istus autos , kui Liine minuga jutustas . ” </s> </p>
<p> <s> “ Seda valet Liine veel kahetseb , ” ähvardas Elli juba pisarsilmil . “ Kui ma nüüd hästi järele mõtlen , siis ta on enne ka imelikke vihjeid teinud . </s> <s> Täna hommikulgi ütles oma pojukesele , et tulgu aidaku mul tirtsukest riidesse panna , et see on tema laps ka . </s> <s> Ma lihtsalt ei leia sõnu ! ” </s> </p>
<p> <s> “ Elli , kullake , ära vihasta nii hirmsasti , ” palus Ilse , kelle nägu oli juba selginemas . </s> </p>
<p> <s> “ Nii et Liine jutus pole sõnakestki tõtt ? ” </s> </p>
<p> <s> “ Absoluutselt mitte , ” kinnitas Elli . “ Ainult see laps … Nad kumbki ei oska taga midagi peale hakata . </s> <s> Mul on Tirtsukesest nii kahju mis hirmus , ” tunnistas Elli ja puhkes nutma . </s> </p>
<p> <s> “ Jumal küll … Pidin ma nüüd su tuju nii ära rikkuma . </s> <s> Aga ma tahtsin teada … Su ema pärast juba . . . ” </s> </p>
<p> <s> “ Aitäh , et tulid . </s> <s> Nüüd ma vähemalt tean , miks Liine lipitseb . </s> <s> Ema oskas temaga ringi käia . </s> <s> Aga ega minagi temaga pikalt pole rääkinud , ainult lapse kohta küsisin . </s> <s> Nüüd mulle igatahes aitab . </s> <s> Viskan oma kaks asja kohvrisse ja jätan neile kirja , ” vastas Elli silmi pühkides . </s> </p>
<p> <s> “ Ära lase ennast segada . </s> <s> Ja ära kirja küll jäta . </s> <s> Mine minema ja ära ütle sõnagi , ” soovitas Ilse . “ Hea , et sul mõistlik mees on . </s> <s> Mõni teine hakkaks veel teab mida arvama . ” </s> </p>
<p> <s> “ Ja-jah , ” nõustus Elli , kes enam midagi öelda ei osanud . </s> </p>
<p> <s> “ Mul oli enne nii halb ja nüüd ka süda väriseb , ” kurtis Ilse . </s> </p>
<p> <s> “ Tahad , ma otsin sulle takso ? ” </s> </p>
<p> <s> “ Ei , saada mind bussi peale , kui sul aega on . ” </s> </p>
<p> <s> Kui Elli Ilset saatmast tagasi tuli – Liinest ja tema pojast enam ei räägitud - , sõi ta hajameelselt ära külalisest järele jäänud rammusa koogi ja rüüpas suurte sõõmudega veini peale . </s> <s> Ta ei olnud enam vihanegi mitte , aga ta päev ja puhkuse lõpp olid rikutud ja hulk kummalisi oletusi viras ta peas . </s> <s> Kas Roland maksis talle tõepoolest kätte , peibutades teda tirtsukesega ja andes kergeusklikule Liinele kaheti mõistetavaid vihjeid . </s> <s> Naine , kes hakkab õiendama , teeb end topeltlolliks , selles oli Ilsel küll õigus ja seda öelnuks emagi . </s> <s> Kui ta tahtis neile mõista anda , et Rolandi kavalus on läbi nähtud , pidi ta samuti vihjamisi kõnelema või , vastupidi , eriti kena olema ja oma totakad naabrid lolliks tegema . </s> <s> Aga sellega ei saanud Elli hakkama . </s> <s> Vähemalt salalik ma ei ole , lohutas ta ennast . </s> <s> Ta vaatas peeglist oma lõkendavate sarnadega nägu ja suurteks ja rohelisteks lahvatanud silmi . </s> <s> Palju rohelist siidi ja kandelaabrid ! </s> <s> Öökuninganna läheb oma valdustesse lilli noppima . </s> </p>
<p> <s> Paraku ei olnud kuskilt võtta hämarat heinamaad ja lõhnavaid valgeid öölilli . </s> <s> Nende aegki polnud veel kätte jõudnud . </s> <s> Aga kui jõuab , ei oska Elli neid kuskilt otsida . </s> <s> Tõenäolisem on , et ta sügisel soojal maal ära käib , kui et ta selle haruldase lille leiab . </s> </p>
<p> <s> Hetkel aga ei olnud midagi muud teha , kui üritada Marceli luhtuvate lootuste ja ootamatu lugemiselamuse rajal püsida . </s> <s> Ta heitis veel kord pilgu peeglisse ja nägi “ öökuninganna ” asemel õhetava ja veini joomisest natuke lõtvunud näoga keskealist naist . </s> </p>
<p> <s> Tervitus Pariisist ! </s> <s> Mõtteline muidugi . </s> <s> Huvitav , kas Sinagi praegu mõtled mu peale ja kuidas Sa ise oma etteastet hindad . </s> <s> Mina ei taha sellest rääkida ega mõelda . </s> <s> Miski pani mind vahepeal järeldusele jõudma , et kõik me mured ja hädaldamine on tühine . </s> <s> Tühine sellepärast , et me ise sisustame nendega oma elu ega ole maailma vapustavate sündmuste tõugata . </s> <s> Mõned suudavad elu tõmbetuules , mis raginal riike ja väärtusi kokku lükkab , ometigi heas mõttes inimesteks jääda . </s> </p>
<p> <s> Ma ei hakka seda raamatut Sulle ümber jutustama . </s> <s> Võin ainult öelda , et ma imetlen seda . </s> <s> Imetlen ja jõuan järeldusele , et ei loe veri , vaid vaim . </s> <s> Antud juhul on tegemist prantsuse vere ja vaimuga . </s> <s> Minul on veri , aga ei ole vaimu . </s> <s> Olen ma kelleski teises suutnud äratada hõllanduslikke kujutlusi Pariisist , kus noor Proust tavatses sajandi algul teatud kohvikusse sisse astuda , et end vee ja viinamarjakobaraga kosutada ? </s> <s> Suudan ma kirjeldada tuhandete õnnelike kodulinna ja miljonite ihalejate unelmate täitumise kohta , selle tänavaid ja maju , hiigellinna maagilist fluidumi ? </s> </p>
<p> <s> Kas teel olla on parem kui kohale jõuda ? </s> <s> Tuletorni juurde , Pariisi , Jeruusalemma , pühasse taevalinna … Mina tahan Riiga . </s> <s> Esimest korda elus igatsen tagasi . “ Tagasi ” ja “ koju ” tähendabki Riiat , minu tagasihoidlikku eluaset , minu poodi , mida Sa uhkelt kaubamajaks nimetad , ja lootust . </s> <s> Varem oli Pariis mu lootuste linn ja üsna mitu aastat seostus see ühe kauni kevadpäeva ja kollase liblikaga . </s> <s> Arvatavasti ei saa Sa minu jutust ilma selgitusteta aru , aga milleks selgitused , kui me enam nagunii teineteist ei mõista . </s> <s> Mul oli ka võlusõna , mille tarvitamiseks ma viimasel ajal tarvidust ei tundnud , sest kujutlus selle taga ei olnud enam tegelikkusest reaalsem . </s> <s> Kõik see poleks mulle meeldegi tulnud , kui ma poleks hajameelselt ajakirjade pealkirju ja kaanepilte vaadates oma kollast liblikat , või pigem seda , millisena ta pildile jäi , ära tundnud . </s> <s> Kohtumine oli ootamatu . </s> <s> Ehk kunagi varem täitnuks see mu vaimustuse ja imetlusega , nüüd ainult nukra üllatusega . </s> <s> Ta kandis avara dekolteega kollast pluusi , ta silmad ja hambad särasid , ta meik oli veatu , ent see särav hetk tardus helesinise tühjuse taustal ja muutus minu jaoks mõttetuks . </s> <s> Jääge terveks ja elage hästi , sarmikas ja edukas Nathalie B. , Te ei ole enam minu Naatali . </s> <s> Aga tänan , et Te ühel kaunil kevadpäeval oma jaki maha pillasite … Umbes nii ma mõtlesin . </s> <s> Veel aasta tagasi oleksin kõik teinud , et ajakirja toimetuse kaudu temaga kontakti võtta . </s> <s> Tõesti hea , et seda ei juhtunud . </s> </p>
<p> <s> Ei usu , et niisugune tüüp võiks üldse elus kellegagi ühte vankrit vedada , mõtles Elli . </s> <s> Ta ei elanud hetkel Marcelile ega oma tööle kuigivõrd kaasa . </s> <s> Oli ebamäärane õhtune aeg ja Tirtsuken võis varsti koju jõuda . </s> <s> Ta kujutles end neile vastu minemas ja lihtsalt ütlemas , et tal täna käis külaline . </s> <s> Uudishimulik Liine küsib , kes käis . </s> <s> Elli vastus ja range nägu panebki kõik paika . </s> <s> Ta naeratab ainult lapsele , kes talle vastu jookseb . </s> <s> Sellal kui ta räägib , läheb ta juba Tirtsukesega enda poole . </s> <s> Praadigu siis mõlemad oma rasvas . </s> </p>
<p> <s> Elli tegi mõned kuklaringid , sirutas käsi ja jalgu , jõi külma kohvi ja kuulas arvuti vaikset töökat surinat . </s> <s> Kukkus nii välja , et see jäle masinalogu ajas ta vihale ja kui koli kord kappi tagasi lükati , muutus kõik paremaks . </s> <s> Ta vaatas suletud ust , mille taga pappkastis vana kirjutusmasin konutas . </s> <s> Nii juba käib kord hädaaja abiliste käsi – nad pälvivad paar tänusõna ja lükatakse siis mälu salasoppidesse . </s> <s> Nagu see igavene uimerdis Marcelgi tegi - aitäh , et oma jaki kord maha pillasite , ja head aega ! </s> </p>
<p> <s> Mulle tundus kõik jälle võimalik . </s> <s> Räägin seda justkui Sulle , aga ei näe Sind enam sellisena , nagu sel õnnetul õhtul , õigupoolest ei näe ma Sind üldse . </s> <s> Sellest on äkki palju aega möödas . </s> <s> Ka Rozat ei mäleta ma enam niimoodi vaatamas nagu tol õhtul . </s> <s> Mõni päev enne isa sünnipäeva pidasime kuskil tundmatus maakohas piknikku ja meenutus sellest on sedavõrd elav , nagu toimunuks see eile . </s> </p>
<p> <s> Istusime maas , taevas meie peade ja värvikireva jõeäärse heinamaarohu , kitsa pilvi peegeldava vuliseva vee , maaliliste kivide ja kõrkjate kohal oli helesinine ja sõbralik . </s> <s> Vahemärkusena öeldes – hoopis teistmoodi , ruumiliselt ja õhuliselt helesinine võrreldes teatud ajakirja ereda klantskaanega . </s> <s> See , et Roza seal oli ja nii vabalt ja võluvalt käitus , tundus mulle ühtaegu äärmiselt loomulik ja äärmiselt erakordne . </s> </p>
<p> <s> Päras istus ta keset jõekest kividel , meisterdas kõrkjatest pardi , lasi selle ujuma ja laulis omaette . “ … pikad , pikad , pikad ja pardike on väike ja pardike on väike , ” kostsid meieni sõnad ja paistis , nagu oleks ta meie lähedaloleku üldse unustanud . </s> <s> Mulle meenus , et selles laulus oli juttu mingitest pikkadest lilledest olid need mis nad olid , aga minu jaoks kerkisid sinna uhked päevalilled . “ Van Goki-Goki – Goki , van Goki-Goki- Goki , ” muisklesin samas helistikus , aga nii tasa , et isagi ei kuulnud . </s> <s> Või kuulis ? </s> </p>
<p> <s> Elli oli kirjutanud “ muisklesin ” , kuigi noodivihikus seisis sel kohal “ laulsin tasakesi , mõnuledes ” . </s> <s> ÕS-i ei olnud ja Elli ei viitsinud ema vana Wiedemanni avada . </s> <s> Arvatavasti polnud sealgi sellist sõna . </s> <s> Aga pildi tekitas see küll . “ Matu muiskles meie jalgade juures . ” Igaüks saaks aru , et Matu tundis ennast mõnusasti ja laskis nurru . </s> <s> Elli jaoks paistis ka päike ja soojendas neid kõiki , kuigi väljas oli juba pisut jahedaks läinud . </s> <s> Elli olnuks valmis kellegagi selle sõna pärast sõdima . </s> <s> Sõna , mis kätkes endas sooja päikest , kassinurru ja päevalille , tuli käibele lasta , kui keegi polnud seda varem juba teinud , sest see tundus nii tuttavlik . </s> </p>
<p> <s> Jah , ma vaatasin isa ja mu meel läks kurvaks . </s> <s> Isa oli juba vana mees , aga veel mitte nii vana , ja mina , tema poeg , olin röövinud talt ühe ilusa lootuse . </s> <s> Roza oli otsustanud minu kasuks , olin ta südame võitnud , kui vanamoeliselt väljenduda , ja kindlasti ei rääkinud selle juures kaasa minu varanduslik seisukord , millest tal polnud õieti aimugi . “ Töötan siin poes , ” ütlesin Rozale ja isa ei hakanud ometi oma allasurutud meelekibeduses talle seletama , et mina olen omanik . </s> </p>
<p> <s> Kui me tagasi sõitsime ja Roza tagaistmel mu isa kõrval hajameelselt aknast mööda libisevat maastikku vaatas , ei olnud ma tema südame võitmises enam nii kindel , ometi tundsin , et miski meid ühendas . </s> <s> Ka oli meil üks ühine omadus – me mõlemad olime imelikud . </s> <s> Sa ilmselt ei tea , et Su poeg on imelik , muidu Sa poleks midagi taolist meile näkku paisanud . </s> <s> Kaasaegse kompleksivaba ellusuhtumisega noored inimesed oleksid juba võimaluse leidnud mitu korda ühte heita . </s> <s> Mulle tõesti ei meeldi sõnad , mida praegu selle kohta kasutatakse . </s> <s> See muidugi ei tähenda , et need tinglikud kaasaegsed noored inimesed teineteist seepärast rohkem tunneksid . “ Ah , ma ei tunne teda üldsegi , olen temaga ainult paar korda … ” See ei ole minu väljamõeldis . </s> <s> Kui ma oma segasel perioodil kord poe taga suitsetasin , raatsimata päikese käest veel sisse minna , tegi üks kena intelligentne noor daam sellise avalduse teisele samasugusele . </s> <s> Kui nendest asjadest rääkimine mulle vastukarva poleks , võiksin ka mina kellegi kohta niiviisi öelda . </s> <s> Tõsi , ma ei mäleta neid peaaegu üldse . </s> <s> Tundma õppimiseks selline algus minule ei sobi ja temalegi kindlasti mitte . </s> </p>
<p> <s> Ent mulle tuli praegu midagi muud meelde , midagi , mis minu kasuks ei kõnele . </s> <s> Sõna “ omanik ” tekitas minus iseäraliku kõheda tunde . </s> <s> Miks ? </s> <s> Sinu peale mõtteis oma viha välja valades ei tekkinud mul kordagi soovi “ omandusest ” lahti öelda . </s> <s> Tõsi , ma olen nüüd ise äri ajanud ja sugugi mitte edutult , muidugi teatud tagasihoidlikul tasandil , aga algkapitali andis ju mulle mu onu , Sinu vend . </s> <s> Sina oled tõesti oma venna hoidja . </s> <s> Teid oli kaks , aga suurem jagu otsustusvõimest ja juhiomadustest ilmutas end Sinus ja nii korraldad Sina ka tema elu ning oled suutnud onunaise oma tagasihoidlikuks liitlaseks teha . </s> <s> Aga kellele teil oma varandust jätta peale minu , kui Mirjamit ei ole enam . </s> <s> Ma oletan , ema , et Sa armastasid Mirjamit kui oma tütart . </s> <s> Kui nüüd järele mõelda , ahvatlesite mind lausa patutööle – oma õde kosima . </s> <s> Mis sest , et ta meie verd ei olnud , vaim loeb rohkem kui veri . </s> <s> Aga nüüd ma targutan tõepoolest . </s> <s> Sa ei ole milleski süüdi . </s> <s> Ma olin küps end hetkeks ahvatleda laskma , ainult et Mirjami puhas meel sai rikutud . </s> <s> Alles enne surma sai ta rahu tagasi , mõeldes mulle nagu enne – nagu tädipojale või vennale . </s> <s> See , et Sa leinasid teda kogu südamest , seletabki seda , et lasksid mind suvilas rahulikult oma süü käes vaevelda ega otsinud taga . </s> <s> See seletab isegi mingil kummalisel kombel Sinu vihapurset ja kui hästi järele mõelda – Su kiiret vananemist . </s> <s> Muidugi on isa “ süüdi ” , et Sul on ainult üks järeltulija , poeg , kes ei täida Su lootusi , ja puudub noorem laps , Sinu igatsust mööda armas tütarlaps . </s> </p>
<p> <s> … keda armastada ja ehtida , mõtles Elli . </s> <s> Tirtsukeses ringles tõepoolest “ võõras veri ” – Rolandi tume veri täis tuska , rahulolematust ja vähest õpihimu . </s> <s> Ja tundmatu naise tundmatu veri . </s> <s> Aga tüdrukul olid erksad silmad , puhtad nagu äsjapestud aknad . </s> </p>
<p> <s> Elli otsustas , et ta kannatab välja . </s> <s> Ei hakka neile midagi otse ütlema ega vihjama . </s> <s> Nii võib ta ehk järgmisel ja veel järgmisel suvel siin Tirtsukest kohata . </s> <s> Kui Roland muidugi omas nüris rahulolematuses järgmise naise juurde ei koli või teab kuhu ei rända . </s> </p>
<p> <s> “ Võõra lapse heaks ei saa muud midagi teha kui paluda , et tal elus hästi läheks , ” tähendas Ilse- proua , kui buss paistma hakkas , tuli Ellile meelde . </s> <s> Kuidas Elli seda teha sai , kui ta ei osanud ! </s> <s> Ja ei teadnud , kas sellest üldse abi oleks ! </s> </p>
<p> <s> Ta oli hajameelselt laua ära koristanud , pesi tassid ja veiniklaasid puhtaks ning pani kappi tagasi . </s> <s> Aivar võib nüüd talveks siia kolida , mõtles ta asjalikult . </s> <s> Elu läheb rööbastesse ja veereb surma poole nagu kõigil inimestel . </s> <s> Küllap olid need tänavuaastased viimased tugevamad adrenaliinisüstid tema elus . </s> <s> Loodetavasti ! </s> <s> Edaspidi tuleb osata iga pisematki rõõmu hinnata . </s> <s> Ja mitte himustada kättesaamatuid asju nagu teiste inimeste laps . </s> <s> Õppetund missugune ! </s> <s> Ja päev , mil ta siia pages , tundus tohutu kaugel . </s> <s> Mõni teine päev või aasta või hetk olid hoopis lähemal . </s> <s> Talle tuli meelde üks tudengipõlve Riias-käik . </s> <s> Kuidas nad istusid bussijaamas ja ootasid , ilm oli kuum , üks enesekindla näoga noor naine nagu Freesia kõndis neist mööda ja tal olid jalas samasugused valged kingad nagu Ellil kotis . </s> <s> Bussi astudes pillas Elli oma piparmündikommid maha , sellised rohelistes paberites , mis kleepusid tugevasti sisu külge , üks mees korjas need üles ja vaatas talle otsa , tüdrukud ta selja taga kihistasid . </s> <s> Ent aitab unelemisest ! </s> <s> Ta oli puhvetikapi juurest peegli juurde sattunud , rätik käes ja kuutõbise ilme näol . </s> <s> Või pigem küll päikesetõbise , sest kui Elli kord seda suve meelde tuletab , jääb talle meelde päikesse vaatamine maja seina ääres . </s> <s> Ja muidugi Tirtsuken . </s> <s> Võimalik , et ka Roland . </s> <s> Mis parata ! </s> <s> Ja kummalisel kombel kattusid suvi siin ja suvi Riias , muutudes üheks ja samaks sajandilõpusuveks . </s> </p>
<p> <s> Nüüd võiksid nad küll juba koju tulla . </s> <s> Ellil on absoluutselt ükstapuha , mida Liine arvab või mida Roland mingi tobeda aje sunnil valetas . </s> <s> Tema hoolitseb veel paar päeva Tirtsukese eest ja püüab kogu loosse mõistusega suhtuda . </s> </p>
<p> <s> Ent aeg oli hiline ja punane päikeseloojang muutis Elli kuidagi ärevaks . </s> <s> Rahutult kõndis ta akna juurde ja tagasi . </s> <s> Roland oli hooletu ja hoolimatu autojuht . </s> <s> Juba iseloomu poolest , aga ehk ka sellepärast , et ta tõepoolest ei hoolinud endast ega teistest . </s> <s> Liine muidugi hädaldab , et poiss , ära kihuta , aga see teadagi ei kuula . </s> <s> Ja Tirtsukesele pakub kiire sõit hirmusegust põnevust . </s> <s> Nii vajutab see saatuse heidik gaasi põhja … Elli nägi rattaid kuristiku kohal ja pigistas silmad kohkudes kinni . </s> </p>
<p> <s> “ Noo see veel puudub ! ” ütles ta valjusti . </s> <s> Õigupoolest ta ei sobigi lapsega tegelema ja õige kah , et talle pole neid ette nähtud ! </s> <s> Närvipundar sihuke ! </s> <s> Aga kui ta oli enda kallal norinud , läks ta meel jälle murelikuks . </s> <s> Muidugi ei hakka Roland oma last meelega surnuks sõitma . </s> <s> Kui ta lube suudab hoida , sõidab ta võibolla üsna korralikult . </s> <s> Õnnetusi juhtub sellegipoolest , kuigi keegi hommikul liiklusuudiseid kuulates vaevalt arvab , et see temaga juhtub . </s> <s> Et ta jälle rajalt ei pudeneks , käis ta ringi ja tõstis asju ühest kohast teise . </s> <s> Need olid rohkem küll tema asjad , mis ema korralikus elamises praegu ringi vedelesid . </s> <s> Ta ei leidnud enne oma käekotti , praegu kössitas see diivani ja seina vahel . </s> <s> Ta oli tahtnud hommikul õrnalt huuli jumestada , et Ilsele reipamat muljet jätta . </s> <s> Nüüd võttis ta kotist huulepulga ja maalis endale sensuaalselt lopsa suu ja tegi peegli ees nägusid , nagu ema öelnuks . </s> </p>
<p> <s> Äkki tundus talle , et all kobistab keegi . </s> <s> Aga see ei olnud nende hoogne tulemine , auto mürinatki polnud kuulda . </s> <s> Keegi nagu kõhkles või kaalutles seal . </s> <s> Elli poleks osanud pärast öelda , keda ta ootas või kartis , aga trepi ees seisis pisut nõutu näoga noor naine . </s> </p>
<p> <s> “ Tere ! </s> <s> Keda te otsite ? ” võttis Elli initsiatiivi enda kätte . </s> </p>
<p> <s> “ Meile helistati ja paluti edasi öelda , et nad tulevad homme õhtul . ” </s> </p>
<p> <s> “ Kes “ nad ” ? ” päris Elli arusaamatuses . </s> </p>
<p> <s> “ Ma olen sealt nurgapealsest majast , ” seletas naine kannatlikult . ” Keegi mees , ma ei tea , kas teie abikaasa või kes , helistas , et nad täna koju ei jõua , tulevad homme . </s> <s> Ükskord käis siit üks vanem naine arsti kutsumas ja kirjutas telefoninumbri üles . ” </s> </p>
<p> <s> “ Andestust , et ma nii pikkade juhtmetega olen , ” hakkas Elli peast haarates naerma . </s> </p>
<p> <s> “ Suur tänu teile . </s> <s> Ma juba tõesti muretsesin . </s> <s> Olge tänatud ! ” </s> </p>
<p> <s> “ Võtke heaks . </s> <s> Head õhtut ! ” </s> </p>
<p> <s> “ Jah . </s> <s> Aitäh ja head õhtut . ” </s> </p>
<p> <s> Hoolimata sellest , et ta noorele naisele nurgapealsest majast ilmselt tobeda mulje jättis , oli Elli selle närvilise päeva jooksul esimest korda tõesti rõõmus . </s> <s> Ta keeras välisukse , mis nüüd suvel nädal otsa järjest oli vist öösiti lahti seisnud , oma käega kinni . </s> <s> Tuli välja , et tal oli üksinda kõhe . </s> <s> Ka läks kõht tühjaks . </s> <s> Kui ta oli söönud , teed peale joonud ja kampsuni ümber võtnud , täitis teda tervenisti soe rahulolu , tahtmine sooja hoida ja mitte midagi teha . </s> <s> Nii oli kõige parem magama minna . </s> <s> Ta ei mõelnud ei Kivilille , Tirtsukese ega Rolandi peale , pigem näis talle , et ema magab teises toas . </s> <s> Ja ta üle võtsid võimust kerged ja meeldivad uneeelsed uiud . </s> <s> Seal hõljus talle eelmisel sügisel enne jõulu meeldima hakanud pruun sametjakk , mis paraku siiski ostmata jäi , sest Elli numbrit ei olnud , nagu sobiks selline jakk ainult temast väiksematele ja koguni kleenukestele naistele . </s> <s> Seal leidis ta kataloogist palju kenama seeliku kui see , mille ta tagasi saatma pidi , sest lõhik ulatus liiga kõrgele . </s> <s> Seal oli saapaid ja lehvivaid salle . </s> <s> Seal oli raamatuid , mida ta oli tahtnud osta , aga millegipärast ostmata jäid . . . </s> <s> Ta pigistas silmad kõvasi nagu väiksena , kui ta oma värvilist pimedust vaadata tahtis . </s> <s> Nüüd kihasid tillukesed värvilised sädemed tumedal ekraanil ja kuskilt kumas midagi sinakat . </s> <s> Aga ta ei näinud enam kummalisi lilli ja veel imelikumaid asju , millest ta siis ega nüüd ei teadnud , kas ta neid ilmsi või poolunes nägi . </s> <s> Ta oli aastateks unustanud uurida oma laugude tagust maailma . </s> <s> Tõsi , kui kinnisilmi päikest või tuld vaadata , lõõmas ekraan värvides , mida ainult tinglikult võis oranžiks nimetada , ja kui nimetissõrmega ühte silmanurka vajutada - Elli tegi seda prooviks - , ilmus teise nurka kuldne rõngas nagu kerge käega visandatud kelmikas punnsilm . </s> </p>
<p> <s> Varane valge ja valus kurk ajasid ta üles . </s> <s> Ta neelatas , köhis ja vaatas tõredalt ringi . </s> <s> Tuba oli liiga jahe ja õhtuse õdususe kaotanud . </s> <s> Ta pani kampsuni üll , kõndis üle koridori ja tagasi . </s> <s> Uni ei tulnud enam . </s> <s> Ta tõmbas dressid selga . </s> <s> Pärast tuleb trepp ära pesta . </s> <s> Seda oli hea teha , kui neid seal kodus ei olnud . </s> </p>
<p> <s> Ta ärkas õieti alles teise kohvikruusi juures ja ringutas ennast magusalt . </s> <s> Inimesed ja seosed nendega tulid koos kohvilonksudega tagasi – hoolivus ja pisut ehk mõrased abikaasatunded Kivilille vastu , tõrjuv olek Raine ja Liine vastu – nimedki olid neil sarnased , aga kindlasti oli neil tähtsamaid elumõtteid ja -ülesandeid kui ainult oma olemasoluga Ellit ärritada - , rõõm ja mure Tirtsukese pärast ning väga iseäralikud muutlikud tunded Rolandi vastu . </s> <s> Ja õnneks mingi osadus Riia-romaani ja Marceliga . </s> <s> Sellest viimasest võis ta kohe ka oma osa saada , see oli nii lõbu kui kohustus kui pagemisvõimalus . </s> </p>
<p> <s> Võtsin oma tüdrukukese pildi välja ja uurisin seda esimest korda hoolega . </s> <s> Laste juuste värvus võib mitu korda muutuda , seletas mulle Freesia , ja olevatki juba muutunud . </s> <s> Praegu katsid Anette'i pead heledad pehmed udemed ja ta näol virvendas sarnasus mu lapsepõlvepiltidega . </s> <s> Ei saanud öelda , mis just oli minu moodi , aga midagi pärines ka minult . </s> <s> Veel vilksatas mu peas paha mõte – miks juhtus nii , et Freesiast sai mu lapse ema , aga mitte Rozast . </s> <s> Sulle kindlasti niisugune mõte ei meeldi , nagu ka kohusetundetud mehed , nagu Sa öelnud oled . </s> <s> Arvatavasti pead nende all isa silmas . </s> <s> Ma ei tea , kas pehme iseloomuga isa on nii kohusetundetu , nagu Sa mõtled . </s> </p>
<p> <s> Mina aga ei oska oma tütart veel armastada , kuid mingi õhkõrn ja ettevaatlik tunne on olemas . </s> <s> Või seostub ettevaatlikkus pigem ta emaga , Freesiaga , nagu ma teda mõtteis kutsun . </s> <s> Kui Sa veel isiklikult olukorda uurimas pole käinud , tee seda . </s> <s> Freesia on üllameelne naisterahvas ega keela Sul oma lapselast näha . . Ma ei tea , kust täpselt Su andmed pärinevad ja kui täielikud need on . </s> <s> Igal juhul abiellub ta minu hea tuttavaga ja mina lähen pulma , kui ma selleks ajaks tagasi jõuan . </s> <s> Nagu Sa ilmselt tead , lasin mina ilma kahetsemata asjadel rahus oma teed minna ja tema emotsioonid on teistele väljanäitamiseks vaoshoitud ja korrastatud nagu lilleseade . </s> <s> Ometi sain talt tagaselja ühe komplimendi osaliseks . </s> <s> Pärast ühisarutelu kolme , ei siiski nelja asjast huvitatu vahel , sest kahtlemata on üheks huvitatud isikuks väike Anette , kes ise ei oska oma huvisid kaitsta , saime mõni päev hiljem Freesia peigmehega , minu hea tuttavaga omavahel kokku , ning riivasime kohvi ja konjaki juures neid diskreetseid teemasid . “ Võluv lurjus , ” olevat Freesia mind iseloomustanud , täpsustamata , mida ta selle all mõtles . </s> <s> Tahaksin väga , et ka Roza märkaks mu võluvust ja lurjuslikkust , mille väljendused oleksid tema puhul teistsugused . </s> <s> Jah , minu õnneks ei pidanud Freesia võimalikuks seesuguse tüübiga , nagu ta mind interpreteeris , midagi kindlamat üritada . </s> <s> Tema väljavalitus on kahtlemata hea perekonnainimese jooni – ta ei aja mingeid sinilinde taga , vähemalt ei paista temast midagi niisugust - , on nii aus , kui ühelt advokaadilt vähegi loota võib , aga ka paindlik ja hea kõneanniga nagu advokaadile kohane ja väga sümpaatse huumorimeelega . </s> <s> Kui tabavalt kujundlikud väljendid maha arvata , napib Freesial seda viimast ja nii nad täiendavad teineteist meeldivat , olles mõningais põhilisis asjus nagu näiteks majanduslik kindlustatus ometi ühte meelt . </s> <s> Ma ei ütle seda sugugi pilgates , sest mina pole nullist peale hakanud nagu nemad , kui Gunnarsi vanaisa stiilne mööbel välja arvata . </s> <s> Peaksin noorpaarile pulmakingi tegema . </s> <s> Tuleb selle üle aru pidada . </s> </p>
<p> <s> Loodan , et Sa seal kaugel aimad mu mõtteid ja annad minu vahkviha andeks nagu mina Sinulegi . </s> <s> Võibolla seob minu pärast üle elatud ebameeldivus Rozat minuga rohkem kui mu senine hillitsetud ja vanamoeline austamine . </s> <s> Igal juhul ma palun , et Sa taganeksid oma põhjuseta eelarvamustest . </s> <s> Ma ei oska tema iseloomu enda ette laotada nagu maakaarti , või kui , siis kujutab see väikest asustatud punkti ja tohutut valget läbiuurimata ala , kus tinglikult on märgitud üks suur jõgi , teadmata täpselt , kus on kärestikud ja kanjonid . </s> <s> Mina ei ole maadeuurija . </s> <s> Mina otsin lihtsalt tükikest rikkumata maad , kus elada . </s> </p>
<p> <s> Heldene aeg , ütleksid Sina , ema , oskad aga sina loomulikest asjadest keeruliselt rääkida . </s> </p>
<p> <s> Heldene aeg , ütles Elli ema , heldene aeg – külm on lapse põsed ära võtnud . </s> <s> Elli valis spontaanselt “ heldese aja ” , “ heldeke ” ja “ armas aeg ” jäid kõrvale . </s> <s> Kui autor oleks eesti keelt osanud , oleks ta ehk pikemalt mõtlemata valinud näiteks “ heldekese ” . </s> <s> Sellised kõnekeelsed variatsioonid võisid sageli pärineda mõne armsa ja tuttava inimese suust . </s> <s> Kuidas ta ise ütleks , kui Tirtsuke valgete põsenukkidega tuppa jookseks , jääbki tal teadmata . </s> <s> See-eest meenus talle , kuidas Kivilill nende tutvuse väga põneval ajajärgul tuli külmal talveõhtul esimest korda neile . “ Külmad kui kivid , ” tähendas Elli sõrmeotsaga oma tulevase põsenukke puudutades . </s> <s> Sel õhtul juhtus mõnda muudki olulist , ometi jäid Kivilille sisseastumise hetked Ellile kõige enam meelde . “ Tuli ja lumi , ” ütles Kivilill Elli sõrmi huultega puudutades . </s> <s> Ent siis tuli ema külalisele vastu ja sirutas käe . “ Heldene aeg , külm on teid päris ära võtnud . </s> <s> Tulge edasi . ” See oligi nagu tutvustamise eest . </s> </p>
<p> <s> Alguse sõnadest võis palju oleneda . </s> <s> Igasugune algus võis üldse ära jääda , kui öeldi valesid sõnu . </s> <s> Veel enne seda , kui Roland naise võttis , kaotas Elli oma arust südame ühele kenale paar kursust vanemale keemikule . </s> <s> Elli võttis tänulikult vastu keemiatudengist klassiõe kutse mingile labrakale , kuigi teadis , et selles pundis joodi liiga palju . </s> <s> Elli lemmik oli ka kõva võtja . </s> <s> Kainepoolsena nohises ainult , kui täis jäi , ei saanud pilku Ellilt ära , aga see ei olnudki enam meeldiv , sest keemiatudengi lõug vajus iga lonksu järel rohkem rippu . “ Kuule , sina emalõvi või kes sa oled , minu ühendid möllavad . </s> <s> Jumalast äge marusja , puhas alkohol , ” ütles keemik , või kui mitte sõna sõnalt nii , siis vähemalt midagi sama tobedat . </s> <s> Tüdrukuid hüüdis ta igal juhul kõiki marusjadeks , aga Lea - see oli veel tema-aegne lugu – tahtis olla midagi erilist . </s> <s> Muidugi ei jooksnud ta tihkudes koju , aga hoidis edaspidi oma uutest tuttavatest eemale . </s> <s> Praegu võis seda nagu mõnda muudki nooruses juhtunut kerge muigega meenutada . </s> <s> Vahepeal - oh kui pikka aega – suhtus ta Rolandisse ka enam-vähem nii ehk peaaegu mitte kuidagi . </s> </p>
<p> <s> “ Heldene aeg , ” ütles ta kuuldavalt , “ olen mina alles jamasse sattunud . </s> <s> Heldene aeg küll . ” Hajameelselt võttis ta riiulist pihku ühe entsüklopeedia köite , punakaspruuni kuldsete tähtedega , nii öelda nõukogude –aegse . </s> <s> Ellil oli kodus juba sini-kuldne , aga ema ei hakanud enam uut tellima nagu Kivilillgi . </s> <s> Miks nad oleksid pidanudki . </s> <s> Ju arvasid , ja õigesti , et nende eluajal raamatute jagamiseks ei lähe . </s> </p>
<p> <s> “ … raudteetransport , ravim- ja muruktaimed , reformatsioon , reha , Reinvald , Rembrandt , res mobilis , Riia , ristumine , rokokoo , Rokossovski … ” riivas Elli pilk sõnu ja pilte , - kunagi ajalooõpikust vaatas marssal ja väejuht tublisti elusama näoga - , “ Roland … , Bretange markkrahv , prantsuse kangelaseepose “ Rolandilaul ” nimikangelane . </s> <s> Langes Karl Suure Hispaania-sõjakäigul Roncesvallese mäekurus baskidega peetud lahingus . ” </s> </p>
<p> <s> “ Hommikust , Teie Kõrgeausus Bretange markkrahv ! ” Võimalik , et Lea ei öelnud tol ajal ülbelt “ hommikust ” , aga praegu kuulis Elli seda nii . “ Mis see veel on ? ” kohmas Roland . “ Kelle nimi sulle pandi , ise tead ka või ? ” “ Isa järele , ” vastas poiss ja punastas . </s> <s> Rolandi isast ei teatud siin majas midagi ja ega see ei huvitanud ka kedagi . “ Ma ei mõelnud seda , ” turtsatas Lea . “ Tead , mis asi on “ Rolandilaul ” ? ” “ Mina laulan , ” ajas Roland lõua ette . “ Iia-iia –aa ! ” Lea jooksis trepist alla ja välja . </s> </p>
<p> <s> Elli oleks tahtnud Rolandi silmadega näha , kuidas Lea trepist alla ja väravast välja jookseb . </s> </p>
<p> <s> Least sai Elli , kelle kooliplikalik kohmetus , mis vahel ikka välja lõi , kuigi ta ei olnud just arakeste killast kunagi , sootuks kadus . </s> <s> Elli naer muutus kõlavamaks , kõne ühtaegu hooletumaks ja lihvitumaks , erialased teadmised sügavamaks . </s> <s> Elli ostis riideid ja raamatuid , teda toetas armastus ja ümbritses sõprus , ta nautis oma isiklikku elu ja tööd . </s> <s> Tal ei tekkinud enam kummalisi mõtteid nagu plikapõlves . </s> <s> Elli oli oma vanamoelise eesnime kõrgem vorm Leaga võrreldes ja ometi oli ta ühtäkki laineharjalt maas . </s> <s> Millal see juhtus , polnud võimalik täpselt määrata . </s> <s> Kui kõrged lained üle kivide pahisesid , lõi tema end armetult ära ja toibus nüüd üksildasel saarel , kus teda uued ohud ümbritsesid . </s> </p>
<p> <s> Elli mõtted olid nii imelikud , ta oli nii üksi , et ei taibanud enam oma olemasolu mõtet ja kas ta ongi olemas . </s> </p>
<p> <s> Aga trepp on ometi , nentis ta natuke aega hiljem irooniliselt . </s> <s> Trepipesemine mõjus Ellile nii hästi , et ta endale sooja süüa tegi – pakisuppi –ja külmkapist peaaegu kõigele lõpu peale . </s> <s> Järgmiseks päevaks jäi vaevalt paari võileiva jagu juustu ja glasuurkohuke . </s> <s> Või süüa need õhtul ära ja teha hommikul kiirputru ? </s> <s> Siis saab juba õhtul kapi välja lülitada ja puhtaks teha . </s> <s> Ja paras aeg on pakkida . </s> <s> Elli tõmbas kohvri välja ja tõstis kušetile . </s> <s> Lõviosa võtsid endale mantel ja kilekotti pressitud saapad . </s> <s> Elli vaatas mantlit vastumeelsusega . </s> <s> Kui ta millestki tüdinud oli , siis sellest joperiidest mugavast hallist mantlist . </s> <s> Elli tõstis ta kappi . </s> <s> Las seisab siin . </s> <s> Nüüd mahtusid teised asjad hästi kohvrisse , koguni ema kleit , mis talle parajaks oli saanud . </s> </p>
<p> <s> Elli käis asjalikult ja aru pidades ringi . </s> <s> Puukastil vedeles ajalehti , pabereid ja kohvipaki jäänused . </s> <s> Ta surus need kokku ja torkas otsapidi sügavamale kasti . </s> <s> Ilm oli nii kuum , et pliidi kütmine ei tulnud kõne alla . </s> <s> Mõttekas oleks ämbritäis vett õue sooja viia ja pesukauss , et pea väljas ära pesta ja pisut jalgu leotada . </s> <s> Nii ta tegigi . </s> <s> Paljajalu oli pestud trepil hea astuda ja Tirtsukesel parem istuda . </s> <s> Lapse peale mõeldes tõmbas ta korra ninaga ja kõik . </s> <s> Ta südant täitis äkki äramineja rõõmus erutus ja Tirtsuke oli rohkem ilus pöial-liisimuinasjutt . </s> <s> Õige lahkumine on ikka valus , lohutas ta ennast . </s> </p>
<p> <s> Kuniks vesi soojeneb , istus ta arvuti taha ja trükkis ära , mida Marcelil oli oma emale veel öelda . </s> <s> Ega olnudki midagi erilist enam . </s> <s> Küll ma pärast silun , mõtles ta , kuigi oli endale lubanud , et “ toodab ” ainult enam-vähem korralikku teksti . </s> <s> Ent mõte liikus nii kiiresti , et sõrmed vaevu järele jõudsid . </s> <s> Kui ta lõpetas , oli kuum pärastlõuna ja et asjatuid teemaarendusi omaenda elu kohta vältida , hakkas ta puhtuse ja iluprotseduuridega peale . </s> </p>
<p> <s> Juuksed peaaegu kuivad , seisis ta õues ja liigutas kuumas õhus käsi , et lakk paremini kuivaks , kui need koju jõudsid . </s> <s> Ta ei teinud pisut pekslevast südamest väljagi . </s> <s> Ka polnud tal neile midagi öelda . </s> <s> Nagu arvata , tormas Tirtsuke kohe ta sülle ja sasis juukseid . </s> </p>
<p> <s> “ Küll sa oled ilus ! </s> <s> Kas sa hakkad külasse minema ? ” kilkas laps . </s> </p>
<p> <s> “ Trepp kõik nii puhtaks pestud ja … ” märkas Liine . </s> </p>
<p> <s> “ Ei lähe ma täna kuhugi . </s> <s> Mis sa vahepeal tegid ? ” vastas Elli Tirtsukesele . </s> </p>
<p> <s> “ Palavus tahab ära tappa ! ” soigus Liine . </s> </p>
<p> <s> “ Midagi ei teinud . </s> <s> Igav oli ! ” kihistas tüdruk . “ Ilma sinuta oli igav . ” </s> </p>
<p> <s> Roland , kes sõnagi ei öelnud , läks trepist üles , tema järel lohistas end Liine kompsudega ja Elli ootas pisut . </s> </p>
<p> <s> “ Kui sa kuhugi lähed , võta mind ka kaasa , ” ütles Tirtsuke usaldavalt end tema vastu surudes . </s> </p>
<p> <s> “ Igale poole ei saa kaasa võtta , ” vastas Elli . </s> </p>
<p> <s> “ Miks ei saa ? ” nõudis laps . </s> </p>
<p> <s> “ Väsid ja tüdined ära . </s> <s> Töö juurde ei võeta lapsi kaasa … ” </s> </p>
<p> <s> Õnneks libises Tirtsukese mõte mujale . </s> </p>
<p> <s> “ Ma sain ühe asja , millega saab selliseid väikseid värvilisi teha . </s> <s> Oota , ma näitan . ” </s> </p>
<p> <s> “ Jookseb või jalust maha , ” pahandas Liine . “ Meil on kõhud täis , kui ta ainult kuidagi magama saaks . ” </s> </p>
<p> <s> “ Ei tea , kas on praegu mõtet , ” ütles Elli . “ Ehk õhtul varem . </s> <s> Tule , ma pesen su käed ja näo puhtaks . ” </s> </p>
<p> <s> “ Pane ta korra pikali , eks paistab , kas uni tuleb , ” arvas Liine ja Elli tõmbas ukse kinni . </s> </p>
<p> <s> “ Vaata , vaata , ” nõudis tirtsuke ja puhus õhku vikerkaarevärvilisi seebimulle . </s> </p>
<p> <s> “ Anna oma mullitaja siia ja peseme sind natuke . ” </s> </p>
<p> <s> “ Kas see asi ongi mullitaja ? ” </s> </p>
<p> <s> “ Miks ta ei ole , kui mullid tulevad , ” vastas Elli nagu masin . </s> </p>
<p> <s> “ Näe , mullid , näe , mis värvi ! </s> <s> Seda värvi ei olegi … ” </s> </p>
<p> <s> “ Jäta nüüd ! </s> <s> Tule pesema , ” ütles Elli tõredamalt kui vaja . </s> <s> Tirtsuke võpatas , kuuletus ja jäi mossitama . </s> <s> Elli hoidis end tagasi teda silitamast ja kallistamast ning kamandas ta magama . </s> <s> Solvunud lapsel läikis pisar silmas , aga et ta vist tõesti väsinud oli , tuli ka uni . </s> </p>
<p> <s> Oleks pidanud juba hommikul ära minema , süüdistas ennast Elli . </s> <s> Nüüd tuleb salaja Tirtsukesest nägemata lahkuda , nagu oleks viimasel ajal tema osaks ainult põgenemine . </s> <s> Peab hommikul vara minema , või veel parem – õhtul . </s> <s> Nüüd läheb jätab ta nendega seal viisakalt hüvasti ja ütleb Liinele , et pidagu lapsel ise silm peal , kuni ta bussijaamas käib . </s> <s> Õieti öeldes võiks Roland teda sõidutada , äkki oli ta nii väsinud . </s> </p>
<p> <s> Ta tõusis juba püsti ja istus tagasi . </s> <s> Kui Liinele mõni ebameeldiv ootamatus kaela langeb , hakkab ta nutma ja kisama . </s> <s> Nii tegi ta siis , kui mitu aastat tagasi oma käeluu murdis , nemad Kivilillega juhtusid siin ema juures olema ja Kivilill tõi takso ja viis Liine traumapunkti , ja Liine nuttis ja pröökas mis hirmus , kui Roland keskkoolis joomisega vahele jäi ja oleks enne lõpetamist välja visatud . </s> <s> Nüüd oli Liine paraku samuti Rolandi laimu ohver . </s> <s> Roland on süüdi , et ta vana ema järjekordse mataka saab , aga palju rohkem tegi Ellile haiget , et laps , kes teda sama kiiresti armastama hakkas kui Elli teda , pidi asjatult kurvastama . </s> <s> Ja see ei olnud tal esimene kord kedagi kaotada , sest ta emagi saatis ta minema . </s> <s> Parata ei onud midagi . </s> </p>
<p> <s> Nagu unes kõndis Elli kummuti juurde , võttis sahtlist suure Piibli , avas raamatu kuldsed lukud , tegi selle huupi lahti ja ta silmad jäid pidama ridadel , mis kuulutasid , et Jumala juures on kõik võimalik . </s> </p>
<p> <s> Kuigi Elli ei teadnud , miks ta üldse midagi nii imelikku tegi , küllap meeleheitest , valgusid ta silmad pisaraid täis ja ta surus võimetus vihas oma äsjahooldatud küüned näkku , nii et jäljed pidid järele jääma . </s> <s> Isegi raamat , mida nimetati küll raamatute raamatuks , aga ei olnud teada , kas temast ja ta õpetusest üldse kasu on , pilkas teda ! </s> </p>
<p> <s> Siis kuulis ta Rolandi samme ukse taga , surus piiblid kiiresti sahtlisse ja otsustas naabrite peale viha välja valada nende eneste pinnal , et Tirtsuke ei peaks vähemasti üles ehmatama selle lõugamise peale , mis nüüd lahti läheb . </s> </p>
<p> <s> Niisama raevukalt kui hommikul torditükiga arveid õiendades tõmbas Elli ukse lahti , juuksedki elektrist pragisemas . </s> <s> Markkrahv Roland vaatas teda kohkunult nagu vaene teekäija Baskerwille'ide koera . </s> <s> Jah , üks kiuslik jobu genereeris ta peas sellist teksti ja muutis seeläbi kogu sündmuse naeruväärseks . </s> <s> Elli tegi paar korda suu lahti ja pani kinni ega olnud kindel , et sealt “ auš , auš ” ei paiskunud välja , nagu hauguksid Riia koerad . </s> </p>
<p> <s> “ Tohib korraks sisse astuda ? ” küsis Roland tasakesi ja Elli , kes nägi , et lahing oli juba enne kokkupõrget kaotatud , taandus alistunult oma tuppa , Roland tihedalt kannul , tungides Elli privaatsuse tsooni . </s> </p>
<p> <s> “ Istu , ” pakkus Elli , et teine talle nii pealetükkivalt lähedal ei seisaks . </s> </p>
<p> <s> “ Aitäh , mis ma ikka istun . </s> <s> Mul on sulle üks palve . ” </s> </p>
<p> <s> Ometi kestis sõjaseisukord edasi ja Elli oskas ka oma pinnal kaotada . </s> </p>
<p> <s> Nad liikusid nende paari fraasi saatel nii , et Elli seisis seljaga vastu oma välisust ja Rolandi parem käsi toetus vastu uksepiita , teine tonksis justkui muuseas külmkappi . </s> <s> Tal olid õnneks pikad käed , nii et Elli mahtus sellesse piiramisrõngasse ära . </s> <s> Nüüd tuleks raisale küüned näkku lüüa , kehutas ta ennast , aga küsis hoopis : </s> </p>
<p> <s> “ Mis sa tahtsid ? ” </s> </p>
<p> <s> “ Viin ema homme hommikul kaheksaks arsti juurde . </s> <s> Et kas sa vaataks veel hommikul tüdruku järele . </s> <s> Ma näen , et sul on juba kohver pakitud . ” </s> </p>
<p> <s> “ Jah , ma sõidan homme koju . ” </s> </p>
<p> <s> “ Kas bussipilet on juba ostetud ? ” </s> </p>
<p> <s> “ Ei ole veel . </s> <s> Kavatsen just ostma minna . ” </s> </p>
<p> <s> “ Ma võin sulle pileti ära tuua . </s> <s> Mul on seal kandis asjaajamist . ” </s> </p>
<p> <s> “ Jah , oleks kena küll . </s> <s> Üheteist ajal läheb minu meelest üks … Ei , võta siis juba pärastlõunaks … ” </s> </p>
<p> <s> “ Saab tehtud , ” raporteeris Roland , silmades ülbe alandlikkus , kui niisugune kombinatsioon üldse võimalikuks osutus . </s> </p>
<p> <s> Kui ta läinud oli , torkas Elli sõrmed kõrvadesse ja tundis , kuidas seal miski võbises ja surus . </s> <s> Hoolimata varasemast rahulikust elust hakkas Elli vererõhk neljakümne künnisel omasoodu tõusma ja langema . </s> <s> See ei pidavat hea olema . </s> <s> Nüüd võis ülemine näit kahesaja lähedal kõikuda . </s> <s> Viimati võttis ta rohtu päeval enne Aivari saabumist ja oli vahepealsetest asjadest hoolimata tabletid ära unustanud . </s> </p>
<p> <s> “ Heldene aeg , anna sihukese pärast veel otsad , ” kaebles ta poolihääli ja rabistas tablette otsides koti kallal . </s> <s> Ta võttis kaks tükki välja – ei , paljuks läheb , järsk langemine on ka halb – , pistis ühe suhu ja jõi vett peale . </s> </p>
<p> <s> Tirtsuken magas , suu natuke paokil ja kerge naeratus näol , nagu poleks ta nutusena uinunudki . </s> <s> Üks kärbes harrastas seinal orienteerumist , aga Elli ei hakanud teda taga ajama . </s> <s> Ta kattis lapse jalad õhukese linaga kinni . </s> </p>
<p> <s> Tööd teha oli siin majas juba võimatu , ometi istus Elli laua taha ja kuulas , kuidas arvuti rahustavalt surises . </s> <s> Peatükk oli läbi . </s> <s> Selle moto pärines Romain Garylt – “ Naiselikkus on kõige vängem värk , mis üldse olemas on . ” Tõepoolest , naised väntsutasid Marceli ja see oli ta enda meelest ta elus tähtsam kui äriajamine , mida ta erilise huvi puudumisest hoolimata loomulikuks ja iseenesestmõistetavaks asjaks pidas ega rääkinud sellest kuigivõrd . </s> <s> Võimalik ka , et ta autor ei teadnud ärist midagi ega hakanud võõras valdkonnas fantaseerima . </s> <s> Elli oli meeste ja naiste , laste ja vanemate tunnetest küll ja küll lugenud , teda oleks huvitanud mingi temale võõra valdkonna peegeldumine tundeelus . </s> <s> Võimalik . et äris kehtis peaaegu et ainuke sentens , mis Ellil ladina keeles pähe oli jäänud – homo hominum lupus est . </s> <s> Nad sõbrannaga hüüdsid üht õppejõudu lupuseks – lupus istus vahel nendega samas kohvikus ja rüvetas madlääni . “ Madlään ” oli teadagi seotud Proustiga . </s> <s> Ellile tuli meelde , kuidas ema “ Svani armastust ” luges – kõigepealt ühe jutiga läbi , et näha , kaua Svani-sugune tark ja kena mees seda lipakat armastab , ja siis juba rahumeelselt teist korda . </s> <s> Ema ostis ja luges raamatuid , mis võis põhjuseks olla , et Elli ja tema ajakirjanikust vend samuti kiibitsesid ehk nagu vennapoeg Aivar ütles : “ Isa ja Elli kiimlevad kirjanduse ümber ja vähe sellest , heitsid samasugustega paari ka . </s> <s> Mis minul vaesel nüüd muud üle jääb … ” Vaesest Aivarist pidi samuti saama humanitaar , isegi ajakirjanik mitte , seega edaspidi töötu filoloog või täiesti muul alal tegutseja . </s> <s> Aga võimalik ka , et omal alal tegija , kuigi raske oli ette kujutada , kuidas elavaloomuline poiss magistritööd ponnistab , kirjanduskriitikaks sulge ihub või üldsusele tundmatu tõlkijate armee vähenõudlikke ridu täiendab . </s> <s> Ometi ei sundinud tema vanemad poega midagi mõistlikku õppima . </s> <s> Nende näiliselt korralikule suguseltsile oli omane selline võluv minnalaskmine . </s> <s> Ema ei keelanud Ellile midagi , küllap arvas , et tütre eest Jumala palumine aitab rohkem kui moraalilugemine . </s> <s> See oli muidugi kena , et ema nii tegi ja mitte teisiti , aga kui tema , Elli , oleks Tirtsukese ema , oleks ta ilma igasuguse palumiseta tolerantne : ei laidaks ta tüdrukule ühtki eriala maha rääkimata keelamisest . </s> <s> Peaasi , et õpib . </s> <s> Ja samuti mitte tema poisse . </s> <s> Küll ise aru saab . </s> <s> Aga on veel palju muid asju , mis nõuavad lapsevanemalt raudset närvikava ja kui vaja , peenetundelist sekkumist … Paraku on see kõik üks oleks minu olemine . </s> <s> Homme tuleb raske päev ja karta on , et ta pärast põeb seda ja kogu seda jama siin mõnda aega . </s> <s> Ta räägib sellest muidugi Kivilillele ka , mitte just nüanssides küll . </s> <s> Võimalik , et sedasorti raskus aitab tal abieluraskustest üle saada , kui need peaksid tekkima . </s> <s> Tirtsuken , õigemini süütunne ta pärast , oleks siis jälle mingi abivahend , nagu see laps oli ka oma emale tüütu lisaraskus ja Rolandil praegu kiviks kaelas , pidurdamas ta enesekeskset liikumist . </s> <s> Mida Roland teeks , kui tal tütre ees enam kohustusi ei oleks , ei osanud Elli täpselt arvata . </s> <s> Igal juhul ei jääks ta Liine juurde ja võimalik , et puistaks jäädavalt Eestimaa tolmu jalgelt , sest ta oli juba elanud Venemaal ja Soomes . </s> <s> Ühel heal päeval võtab ta Tirtsukese ja õnnetu laps ei õpi ühtki keelt korralikult selgeks . </s> <s> Kui see varem ei juhtu , siis pärast Liine surma igatahes … </s> </p>
<p> <s> “ Lõpp , ” käratas Elli . “ Aitab juba … ” </s> </p>
<p> <s> Tirtsuken ei ärganud õnneks . </s> <s> Hoolimata sellest , et Elli enese korralekutsumiseks häält tõstis , ei surunud kõrvus enam . </s> <s> Ta võttis ema rohusahtlist palderjanitablette ja jõi neile klaasi vett peale . </s> <s> Siis tuli ta tagasi kummuti juurde , avas sahtli , mille ta enne jõuga kinni surus ja kohendas oma äkkviha pärast andeks paludes raamatute raamatuid . </s> <s> Jumal küll ! </s> <s> Tuli igasugused emotsioonid maha suruda ja kindlameelselt abi oodates toimida . </s> <s> Just praegu on aeg ka uut peatükki alustada nii tõlkimise mõttes kui üleüldse . </s> </p>
<p> <s> Ma ei osanud arvatagi , et siin nii hea istuda on . </s> <s> Suvekuumus annab tasapisi järele . </s> <s> Puudelt tilgub selgust ja rahu nagu lõppenud vihma viimaseid piisku . </s> <s> Mõni , näiteks mu ema , kes Sind armastas , peaks mind sadistiks , kui ta teaks , et ma Sinu oma vestluskaaslaseks olen valinud . </s> <s> See tuli kogemata . </s> <s> Tulin Sind lihtsalt vaatama ja tõin Sulle valgeid roose . </s> <s> Kui ma teaksin , kuidas see täpselt käib , sooritaksin mõne ohvritalituse , et paluda meie Jumalalt endale andestust ja Sinule rahu . </s> <s> Seda ma mõtlesin , seistes ebalevalt Su haua juures , kui rahu mind korraga valdaski , nagu langeks Sinu rahust osake minulegi . </s> </p>
<p> <s> Vaata , Sinu surmast saadik olen ma pidevalt vajanud inimest , kes mind kuulaks . </s> <s> Paraku käivad mul judinad üle selja , mõeldes , et mõni neist mind tõepoolest kuuleb . </s> <s> Oma eelnenud vestluskaaslaste puhul – isa , klassivend , ema – oli täiesti selge , et nad sedavõrd suured telepaadid ei ole , et mu monolooge kuulda . </s> <s> Ega ma valju häälega pole kordagi etelnud , lihtsalt mõtetes , et need selgemaks saaksid . </s> <s> Sellest on ka kasu olnud – olen endale , isale ja emalegi midagi andeks andnud . </s> <s> Alguses vaevas mind süütunne Sinu ees , seotud mõningase sallimatusega isa vastu , et ta meid maha jättis . </s> <s> Need vaevad edukalt läbinud , nagu rong tunneli , kuigi minu melanhoolse flegmaatilisuse puhul on nii sihikindel ja jõuline liikumine välistatud , hakkasin nautima rahumeelset ja tegusat elu ja väikestviisi kokkusaamist oma lemmikklassivennaga , mis viis mõtted koolipõlve peale , kui juhtus äkki üks asi teise otsa . </s> <s> Sain teada , et mul on tütar , ja varsti pärast seda taipasin , et olen armunud ühte oma isa ajutisse töökaaslasse , kui autorite kollektiivi liikmeid võib töökaaslasteks nimetada . </s> <s> Ema , kes elas Sinu surma väga üle , avastas ühtäkki oma elu ebaõnnestumise süüdlased – minu , isa ja mu tunnete objekti . </s> <s> Selle naise nimi on Roza . </s> <s> Ema korraldas isa sünnipäeval meile minu korteris skandaali . </s> <s> Mõni päev pärast seda pagesin Pariisi , kus mul oli äriasju ajada . </s> <s> Seal ostsin juhtumisi raamatu pealkirjaga “ Prantsuse testament ” . </s> <s> Äkki tundus , et mu kannatused on nii tühised , võrreldes sellega , mida inimesed ajaloo tõmbetuultes täiesti süütutena tundma peavad . </s> <s> See mõte rahustas mu maha , sundis emale andestama ja ühtäkki aru saama , et igasugused raskused panevadki tunnete olemasolu , tugevuse ja jäävuse proovile . </s> </p>
<p> <s> Tunnen tõepoolest , et mu lugu ei häiri Sind , et Sa kuulad , kui kuulad , nagu loeksid raamatut või vaataksid filmi . </s> <s> Hoopis Tema kuuleb mu hääletuid jutustusi , Tema ees tahan ma ennast õigustada , aga Ta näeb neidki mõtteid , mida ma ise ei suuda päevavalgele tuua või sõnastada . </s> <s> Ent Ta vanatestamentlik karmus on kadunud , mina nagu ükskõik kes , leian , andestust ja lunastust Tema Poja läbi . </s> <s> Ta vaatab andestava pilguga mu tühiseid maiseid sekeldusi , mis mulle nii olulised on nagu igale inimesele tema enda omad . </s> <s> Ja olen sama tähtis või tähtsusetu , nagu see mees , kes vaese Laatsarusena prügikastist pudeleid kogub või üks selle maailma imposantsemaid jalgpallikohtunikke , kelle loominguline vabadus reeglite piires võimaldab mängul uue suuna võtta . </s> <s> Ja hetkeks kujutan end häirimatult ja väljapeetud sammuga sörkimas kuumal staadionil , pea pöetud , mõistatuslik naeratus näol , imetletud ja vihatud . </s> <s> Kooliajal saavutasin kohtunikuna suuremat edu kui ise palli järel joostes . </s> <s> Mõtlen ka pudelite korjamise peale . </s> <s> Jalgpallikohtunikku ei saa minust enam iialgi , rääkimata rahvusvahelise kategooria kohtunikust . </s> <s> Küll aga on võimalik pudelikorjaja isetu vabaduseni jõuda . </s> <s> Ent praegu lähen oma senini materiaalselt kindlustatud rännakul edasi , järgides tühiseid lõbusid , väikesi kohustusi ning suurt ja kõikehaaravat egoismi , sest armastus kellegi teise vastu on ühtaegu enesearmastus – saan ju haiget , kui ta mind ei armasta . </s> </p>
<p> <s> Roland , mõtles Elli . </s> <s> Roland on kas pika armastusega , mida palju vett ei kustuta , või … Nagu vastuseks poolikule mõttele koputati uksele . </s> <s> Elli avas ja vaatas sedapuhku kunagist klassivenda uudishimulikult . </s> <s> Roland oli kuidagi hajevil ja pateetilise näoga , kui ta pileti Ellile ulatas , nagu poleks see lihtne bussipilet , vaid reis Kuule . </s> </p>
<p> <s> “ Aitäh , ” ütles Elli . “ Ma kohe otsin raha … Heldene aeg , mul ei olegi , pidin ju enne kaardiga võtma … Ma homme annan või jätan su ema kätte . ” </s> </p>
<p> <s> “ Ei … Ega sellega kiiret ole … Tüdruk magab ikka veel ? ” </s> </p>
<p> <s> “ Magab jah , ” ütles Elli ja läks vaheukse juurde ja Roland astus samuti üle toa , et magavat last vaadata . </s> </p>
<p> <s> “ Tema on jah … tema on kõige parem , mis mul on … ” pigistas Roland huulte vahelt ülestunnistuse ja hoolimata klassivenna sõnade filmilikust trafaretsusest tabas Ellit meeleliigutus . </s> <s> Asjata kardab ta Tirtsukese pärast . </s> <s> See ongi happy end , teadmine , et lapsest hoolitakse ja tema tuleviku nimel püütakse . </s> </p>
<p> <s> “ Ta on jah kõige kenam ja armsam väike tüdruk , keda ma näinud olen , ” tunnistas Elli . </s> </p>
<p> <s> “ Ei tea , kas ma näen teda veel , kui ma jälle Tartusse tulen ? ” </s> </p>
<p> <s> “ Ma arvan , et sa näed teda küll , ” oli Roland armuline ja pälvis Ellilt tänuliku naeratuse . </s> </p>
<p> <s> Selle vaikse , aga intensiivse jutu peale , kus temast räägiti , tegi Tirtsuke ka ise silmad lahti ja Roland sai ennenägematu asjaga hakkama , tehes tütrele kohmakalt pai . </s> <s> Paraku ei osanud laps seda hinnata ja ütles peaagu nutuselt : </s> </p>
<p> <s> ” Ma ei taha sind , issi ! </s> <s> Tahan Ellit ! ” </s> </p>
<p> <s> Elli kiirustas nüüd Tirtsukest sülle võtma ja Roland oleks võinud neist kummastki märkamata lahkuda , kui ta ise ei oleks veel kord tähelepanu endale tõmmanud , öeldes : </s> </p>
<p> <s> “ Aitäh sulle , Elli ! ” </s> </p>
<p> <s> Elli ei jõudnudki vastata , sest Roland tõmbas ukse kiiresti kinni . </s> <s> Kas Roland mõtles lapsehoidmist , või oli ta veel millegi eest tänulik , selle üle polnud praegu aega juurelda , sest Tirtsuken oli järjekordselt viril ja kui Elli täitis ta tahtmised , asutas ta lapsele muinasjuttu lugema . </s> <s> Seda ei osanud tirtsuke ise veel soovida . </s> </p>
<p> <s> Natukese aja pärast tuli Liine mannapudruga . </s> <s> Oma valearvestustes küll kinni , märkas ta siiski , et Ellil on toas lagedamaks jäänud ja märkis : </s> </p>
<p> <s> “ Su asjad on kõik kokku kraamitud … ” </s> </p>
<p> <s> “ Koristasin täna , ” vastas Elli . </s> <s> Olgu Tirtsukesel veel sel ööl muretu uni . </s> <s> Saagu homme kuidas saab . </s> </p>
<p> <s> “ Käin ommen silmaarsti juures , poiss viib sinna ja toob tagasi . </s> <s> Teil ommiku ea vaikne olemine nigu iirtel , ” kõhistas Liine . </s> </p>
<p> <s> “ Ma ei tahagi sind , vanaema , ” torises laps . “ Tahan ainult Ellit . ” </s> </p>
<p> <s> “ Küll sa saad veel Elliga koos olla nii et … ” oli Liine võidurõõmus . “ Eks ma lähen aga oma nurka koti peale . </s> <s> Ead ööd teile . ” </s> </p>
<p> <s> “ Head ööd , ” vastas Elli , hingates kergemalt , et Liine ära läks – praegu ponnistas ta oma vabal tahtel , aga kui poleks Tirtsukest , kelle pärast seda teha , kuuluks Liine nende inimeste hulka , kelle vältimiseks ta põõsa taha pikali viskaks . </s> <s> Ometi oli tal kahju , et peab Liine kaardimajakese kokku lükkama . </s> <s> Muidugi ei osanud Liine päriselt kaarditrikke – kaardimajake kuulus Kivilille peigmehepõlve etteastete hulka . </s> <s> Kui majake valmis sai , rääkis Kivilill , kelle esivanemad Saaremaa mullas puhkasid ja sugulased sealsamas elasid , et see on “ kolme pörsakese ” maja , et need laulsid “ pönnadi pönnadi üppas pöis ” , et hunt “ tömbas kopsud öhku täis ” ja maja “ karmauhti löhki käis ” . </s> <s> Ja Kivilill puhus majakese laiali . </s> <s> Kui vana Kivi oma oskusi meelde tuletaks ja lihviks , oleks Tirtsukeselgi tore seda vaadata . </s> </p>
<p> <s> “ Elli , ma sõin pudru ära . </s> <s> Söö sina ka , ” tuletas Tirtsuken meelde . </s> </p>
<p> <s> “ Tubli tüdruk , ” kiitis Elli . </s> </p>
<p> <s> “ Tubli Elli , tubli Elli … ” tänitas Tirtsuken rõõmsameelselt . </s> <s> Talle oli viimasel ajal Elli nimi meeldima hakanud , kui siin üldse esimestest ja viimastest aegadest rääkida sai . </s> </p>
<p> <s> Heldene aeg , Roland nimetas teda esimest korda elus Elliks , mis pidi tähendama , et lõpuks ometi tõmmati Leale kriips peale . </s> <s> Ei , kriipsu pealetõmbamine ei olnud kena väljend ja küllap see niimoodi ei juhtunudki , vaid nende mõne päeva jooksul , kui ta Tirtsukesega õiendas , harjus Roland teda nägema sellena , kes ta praegu oli . </s> <s> Nii kadusid vimm ja mõttetu klammerdumine koolipõlvemälestusse . </s> <s> Elli ohkas . </s> <s> Ent liiga proosaliselt see siiski ei toimunud , sellest siis Rolandi pisut kangelaslik näoilme . </s> </p>
<p> <s> Kangelaseepos , kangelaslaul , kangelassurm , miks mitte ka kangelaselu . </s> <s> Paraku tekkisid kangelaslood ja –laulud pärast kangelase surma . </s> </p>
<p> <s> Nende filoloogiliste mõtiskluste ajal sõi Elli Liine keedetud putru nii otseses kui ülekantud tähenduses . </s> <s> Otseses tähenduses ei olnud mannapudrul vigagi … </s> </p>
<p> <s> “ Sõidki pudru ära nagu niuhti , ” nentis Tirtsuken . </s> </p>
<p> <s> “ Kes niimoodi rääkis – nagu niuhti , ” küsis Elli hajameelselt . </s> </p>
<p> <s> “ Sina rääkisid , kui sa mind pesid – et oledki pestud nagu niuhti . ” </s> </p>
<p> <s> “ Nüüd teeme kõik asjad … ” </s> </p>
<p> <s> “ Ei tee , ei tee … ” </s> </p>
<p> <s> “ … ja siis ma loen sulle Pöial-Liisist . ” </s> </p>
<p> <s> Pöial-Liisi pärast oli Tirtsuken valmis tegema kõik , mis kästakse . </s> <s> Nende mõne päeva jooksul , mil Elli talle luges , sai laps maigu suhu võluilma õitemeest . </s> <s> Ja Elli luges , kuni väike pöial-liisi magama jäi . </s> <s> Ta kavatses kõik oma lapsepõlve raamatud lohutuseks Tirtsukesele jätta . </s> <s> Tuli nad kokku otsida ja Liinele anda koos Elli isa tehtud pisikese raamatukapiga , seega siis perekonna reliikviaga , kuna isa ennast Elli ei mäletanud . </s> <s> Kui ainult keegi tirtsukesele raamatuid loeks ! </s> <s> Aga Elli teadis , et pildid on peaaegu nagu lugu ise . </s> <s> Lugu , mis tärkab lapse elavast kujutlusvõimest , mis lendab nagu otsiv mesilane võluilma uksest sisse ja välja , tagasi mesipuu poole . </s> <s> Mesipuu juurest liikusid Elli mõtted “ köögihaikude ” juurde , mida nad Kivilillega moosiplekilisele vihikulehele kirjutasid , kui nad moosi “ purgistasid ” . </s> <s> See oli ta esimesel Merivälja-sügisel . </s> <s> Äi , keda Elli ta sõbralikkuse pärast vanaisaks kutsus , oli kodunt ära või ehk tukkus oma toas . </s> <s> Pärani akna all õitsesid saialilled . </s> <s> Kuskil pirises kärbes , purke täitis mesikollane ploomimoos ja Elli kirjutas : </s> </p><lg type="free"><l> klaaspurki voolab </l><l> raske kollane mesi </l><l> lõhnates hõrgult . </l></lg>
<p> <s> Kivilill pugistas naerda ja kirjutas midagi kärbsest , kelle olemine meepurgis on hullem kui ämblikuvõrgus . </s> <s> Elli hoidis ruudulist kahe poolega lehte paari kokaraamatu ja lehekestele kirjutatud koogiretseptidega ühes sahtlis . </s> <s> Võimalik , et see oli veel alles , kuigi kööki tulid uued kapid ja retseptid kolisid teise sahtlisse . </s> <s> Suure moosikeetmispäeva hommikul pusis aga Kivilill isiklikult mingite nupsikute abil Elli juuksed patsidesse ja nimetas teda Ellipipiks . </s> <s> Mis ploomidesse puutub , siis armastas Elli endiselt magusaid luuviljalisi , keetis sügiseti ploomimoosi ja vekkis kreeke . </s> <s> Veel eelmisel sügisel keerles Kivilill moosikeedu ajal köögis nagu poisike , kuigi pipipatse ja haikusid enam ammugi ei tehtud , ja jõuludeks viis Elli Rainele purgi moosi , sest Rainelegi maitsesid ploomid . </s> <s> Selle mõtte juures tegi Elli süda kummalise jõnksu . </s> <s> Mis siis , kui Raine ei ahvatlenud Kivilille mingitel kasuahnetel kaalutlustel , vaid lihtsalt sellepärast , et talle meeldis Kivilill . </s> <s> Elli kujutles , kuidas Raine neilt lahkudes selle asemel , et välja minna , hiilib vargsi keldrisse ja hiivab purgi moosi . </s> <s> Ära minnes ei läheks selline trikk muidugi läbi , aga kohvijoomise vahepeal küll , kui Raine käiks “ korraks ära ” ja jätaks külla tulles ettenägelikult oma suure koti esikusse ootama . </s> <s> Raskusi muidugi tekiks ja võimalik , et pealtnägijate piinlikkus oleks suurem kui vahelejääjal … Ta vaatas mingit sabinat kuuldes teise tuppa ja nägi , et pojengidel on “ väärikuse kroonlehed ” , nagu Marcel oma ema väljapeetud välise olemise kohta ütles , maha langenud . </s> <s> Nüüd võis Elli pudenenud õielehed ja väärikuseta varred suruda kilekotti , mille ta viimaste jäätmete jaoks oli valmis pannud . </s> <s> Oma mõtete peale naerma turtsatades ja pisut kahtlevalt ukse vahel seistes langes ta pilk magavale Tirtsukesele . </s> <s> Laps maigutas parajasti suud ja krimpsutas nägu , nagu maitseks ta midagi viha või kibedat . </s> </p>
<p> <s> Tabletid , tuli Ellile meelde . </s> <s> Ta oli ühe ära võtnud , aga polnud teist tagasi pannud . </s> <s> Nüüd vaatas ta hirmuga Tirtsukest , kes küll juba naeratas , ja katsus ta käsi . </s> <s> Kui Elli kunagi õhtul pärast saabumist kaks tabletti võttis , et see häiriv surumine kõrvus järele annaks , hakkas tal pärast külm . </s> <s> Aega polnud kuigi palju , sest ta oli aknast välja vahtides ja pahaaimamatult oma tobedaid mõtteid mõlgutades juba niigi väärtuslikke minuteid kaotanud . </s> <s> Paaniliselt sobras ta kotis ja puistas selle sisu laua peale . </s> <s> Muu pudi-padi hulgast veeres paar lahtist köhakommi ja mingi roosa tablett , aga mitte otsitavat . </s> <s> Elli laskis käpuli , urgitses näpuga põrandapraos , uuris midagi leidmata voodialust ja ajas end püsti , et Tirtsuke üles äratada ja oksendama sundida . </s> <s> Närviliselt hõõrus ta sõrmede vahel taskust leitud prügi , pudistas selle ühest käest teise ja hakkas naerma . </s> </p>
<p> <s> “ Jumal küll ! </s> <s> Olen mina alles hädapätakas ! ” lausus ta valju häälega , pistis kribitud tableti suhu – sel polnud tõesti suuremat asi maitse - , läks jõi köögist vett peale , kontrollis , kas uks on riivis , ja viskas kergendatult kleidi seljast , sest ehmatusest lõi tal higihais üle pea , nagu tol õnnetul päeval Kivilille töökohast ühe jutiga mingisse kohvipoodi traavides . </s> <s> Kui ta pesunurgast tuli ja öösärgi selga pani , kuulis ta Rolandit pööningule ronimas ja Liinet poolihääli all tänitamas : </s> </p>
<p> <s> “ Mis äda pärast sa sõitu minnes need vanad raamatukapsad kaasa vead ? ” </s> </p>
<p> <s> “ Teinekord hea vaadata , ” vastas Roland mõistlikult . </s> </p>
<p> <s> Kas ema ja poeg veel midagi rääkisid , seda Elli ei kuulnud , sest ta tõmbas vaheukse kinni . </s> </p></div2>
        <div2 type="alaosa">
<p> <s> Tallinnas Meriväljal </s> </p>
<p> <s> 6 . juuni 2000 </s> </p>
<p> <s> V. a. </s> <s> Michel Mehlemann . </s> </p>
<p> <s> Oleks tõepoolest väga tore Teiega kokku saada , kui Te Tallinna tulete . </s> <s> Ei osanud arvate , et Te estofiil ja eesti keele õppija olete . </s> <s> Mis Teie romaanisse puutub , siis valmistab see mulle rohket lugemisrõõmu . </s> <s> Nn must tõlge sai kevadeks valmis . </s> <s> Pühendusin puhkuse alguses tõlkimisele , aga siis tuli pikem paus . </s> <s> Teie peatsele saabumisele mõeldes hakkan jälle usinaks . </s> </p>
<p> <s> Pakuksin Teile enda juures öömaja . </s> <s> Elame abikaasa ja tüdrukutirtsuga kolmekesi ja saame ühe toa Teie käsutusse anda . </s> <s> Andke teada , millal sõidate . </s> </p>
<p> <s> Peatse kohtumiseni ! </s> </p>
<p> <s> Teie </s> </p>
<p> <s> Elli Kivilill </s> </p></div2>
        <div2 type="alaosa">
<p> <s> Tallinnas Meriväljal </s> </p>
<p> <s> 15 . augustil 2000 </s> </p>
<p> <s> Armas Michel Mehlenmann . </s> </p>
<p> <s> Tänan Teid südamliku kirja eest . </s> <s> Tore , et Te ettevõtmisi edu saadab . </s> <s> Saan tõlkega peatselt ühele poole ja raamatu ilmumine on kirjastuse järgmise aasta plaanis . </s> <s> Ilma Teie inspireeriva külaskäiguta vaevalt asjad nii kiiresti oleksid edenenud . </s> </p>
<p> <s> Käisin ka hr A. G. T. juures pinda sondeerimas . </s> <s> Tal on Teie huvi üle hea meel ja ta loodab Teiega kohtuda , nagu kokku lepitud . </s> </p>
<p> <s> Hämmastav , kui jõudsalt Te eesti keeles edusamme teete ! </s> <s> Te suudate end mitteüksi veatult , vaid ka isikupäraselt väljendada . </s> <s> Mu imetlus on seda suurem , et ma ise suudan õpitavas keeles vaid nn passiivse oskustaseme saavutada . </s> </p>
<p> <s> Suvi on meil vist sedapuhku läbi . </s> <s> Eile käisin Tartus . </s> <s> Terve päeva valas nagu oavarrest . </s> <s> ( See väljend tähendab suurt sadu , nagu Te isegi ilmselt taipate . ) </s> </p>
<p> <s> Tänan minu kodakondsete ja “ ploomiaia ” järele küsimast . </s> <s> Ploomid on nüüd valmis . </s> <s> Eestimaal öeldakse sel aastal ploomiuputus olevat . </s> <s> Sort , mille vastu huvi tundsite , on “ Emma Lepermann ” . </s> <s> Saadan A. G. T-ga Teile purgikese maitsta . </s> </p>
<p> <s> Teie ristitütar Naatali käib esimesi päevi lasteaias ja olen tema pärast pisut närvis , aga paistab , et tal hakkab hästi minema . </s> <s> Helmut on samuti oma uude ossa , lapsevanema rolli , sisse elanud . </s> <s> Mõlemad tervitavad Teid . </s> </p>
<p> <s> Loodan peatselt Teist midagi kuulda ! </s> </p>
<p> <s> Tervitades </s> </p>
<p> <s> Teie </s> </p>
<p> <s> Elli Kivilill . </s> </p></div2>
        <div2 type="alaosa">
<p> <s> Tallinnas Meriväljal </s> </p>
<p> <s> 11 . november 2000 </s> </p>
<p> <s> Armas Michel ! </s> </p>
<p> <s> Oleme kogu perega tohutult liigutatud , et Te Tirtsukest meeles pidasite nii kauni luuletuse ja toreda kingitusega . </s> <s> Ta õppis luuletuse jalamaid ( =kohe ) pähe ega tahtnud kleiti üldsegi seljast võtta . </s> <s> Nimetas Teid “ minu armsaks onu Mihkliks ” . </s> <s> Te olete nüüd meie peres tehtud mees ! </s> </p>
<p> <s> Ma ei ole üldsegi kurb , et reisile ei saa . </s> <s> Kogume ennast nii materiaalselt kui moraalselt ja läheme kuhugi kolmekesi . </s> </p>
<p> <s> Tõesti armas kuulda , et te meie põnevast lapsesaamise loost inspiratsiooni leidsite . </s> <s> Meil ei ole midagi selle vastu . </s> <s> Kirjandusest ei tule küll praegu midagi samalaadset meelde , aga meil siin ühes populaarses telesaates räägiti inimestest ja lasti neil rääkida ( lapsel ka , ma ei tea küll , kas see oli õige ) , kellel oli taoline probleem ja kus asi läheb ilmselt kohtusse , sest ema tunneb , et kasupere on tema õigusi riivanud . </s> <s> Arvan siiski , et ema ei saa lapsi ennast armastama sundida . </s> <s> Meil ei ole Naatali isaga õnneks mingit omavahelist vaenu , ma pean temast siiralt lugu , ta pole ennast ka ilmutanud , mis on minu meelest õige ja meile kõigile parem , ja lõppude lõpuks paistis see ju ta enda soov olevat . </s> <s> Nii palju siis sellest . </s> </p>
<p> <s> Muide ! </s> <s> Minuga juhtus hiljaaegu veel üks veider lugu . </s> <s> Läksin üsna juhuslikult ühe näituse avamisele ja avastasin seal minu silmade ja pisut viirastusliku väljanägemisega naisterahva , maalil muidugi . </s> <s> Mis kõige kummalisem – tal oli seljas just selline jakk , nagu ma kevadel Tartus ostsin . </s> <s> Kunstnik paistis ka kohkunud olevat , kuigi minu jakist ei võinud ta midagi teada . </s> <s> Igal juhul verbaalselt me ei kontakteerunud , aga lõime klaasid kokku . </s> <s> Vabandust lüürilise kõrvalpõike pärast ! </s> </p>
<p> <s> Üks hea uudis – andsin käsikirja kirjastusele üle ja loodan , et kõik laabub ! </s> </p>
<p> <s> Meil tuli siin hea mõte , kui see Teile ka meeldib – tulge meile aastavahetuseks külla . </s> <s> Igal juhul kaaluge seda ettepanekut tõsiselt . </s> </p>
<p> <s> Kulla Michel , Te olete tõeline meelitaja ! </s> <s> Ploomimoos muide ei ole ainult minu kaubamärk , vaid peaaegu minu Meriväljal elatud elu märk üleüldse . </s> <s> Esimestest moosikeedupidustustest siin majas on mul isegi üks “ köögihaiku ” meeles : </s> </p><lg type="free"><l> Klaaspurgist voolab </l><l> raske kollane mesi </l><l> lõhnates hõrgult . </l><l> Ja sellest aastast niisugune : </l><l> Lõikuskuu sümbol – </l><l> ploomide kuldne mesi </l><l> aeglaselt nõrgub . </l></lg>
<p> <s> Sellega lõpetangi seekord oma kirja . </s> <s> Loodame Helmutiga mõlemad selle aasta sees Teiega kohtuda ja ehk sinasõprustki juua . </s> <s> Naatali saadab onu Mihklile selle joonistuse – tema visioon meie ploomiaiast . </s> </p>
<p> <s> Olge tervitatud ! </s> </p>
<p> <s> Teie </s> </p>
<p> <s> Elli . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
