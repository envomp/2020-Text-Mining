<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maa ja armastus 6 </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Maa ja armastus 6 </head>
<p> <bibl> <author> <s> Arno Kasemaa </s> </author> </bibl> </p><div2 type="alaosa"><head> 6 . </head>
<p> <s> Kevad oli juba täies õieehtes ning ööbikud laksutasid Umboja toomingates nagu meeletud , kui Manda linnast maale sõitis . </s> <s> Kuid seekord ei tulnud Allika perepreili üksinda nagu eelmistel aastatel , vaid tal oli kaasas kavaler , pikk sihvakas noormees . </s> <s> Riietatud oli ta nagu härrasmees kunagi : hele triiksärk lipsuga , viigitatud püksid ning jalas moodsad kingad . </s> <s> Tumedad sirged , üle pea kammitud juuksed ning ülahuulel kitsas vurruriba , sellisena jättis ta mulje , et tegemist on kõrgesti koolitatud jõuka härrasmehega . </s> <s> Manda tutvustas teda emale ja isale kui oma peigmeest ning tulevast Allika peremeest . </s> <s> Härrasmees oli julge ja sorava jutuga ning ütles Kustule otsekohe sina ja käitus vabalt , nagu omainimene kunagi . </s> <s> Kohe esimesel päeval käis ta Kustuga koos läbi kogu Allika majapidamise . </s> <s> Ilma " tere jõudu " ütlemata peatus ta tähtsat nägu tehes karjatalli lävel , kus Harald parajasti sõnnikut tõstis . </s> <s> Kustu punetas veelgi rohkem kui tavaliselt ja lausa säras õnnest . </s> <s> Ometi kord leidis tütar peigmehe , kellega võib altari ette minna ning kristlikku abiellu astuda . </s> <s> Haraldile heitis ta kahjurõõmsa pilgu ning oleks sulast meelsasti ka teravate sõnadega torganud , kuid ei pidanud seda tulevase väimehe juuresolekul sündsaks , kes edevalt musta jalutuskeppi käes keerutas ning üleolevalt sõnnikutõstjat silmitses . </s> <s> Harald sai koorma peale , andis hobusele ohjaotstega kerge nähvaka ning sõitis põllule , ilma et oleks peremehele ja linnahärrale mingit tähelepanu pööranud . </s> <s> " Kes see mats oli ? </s> <s> Kas sulane ? " küsis väimeespoeg Kustu poole pöördudes . </s> <s> Äiapapa noogutas . </s> <s> " Paistab , et ehtne proletaarlane , ilma mingi seesmise intelligentsita ja kõige elementaarsema viisakuseta haritud inimeste vastu . " </s> <s> – " Jah , on üks kangekaelne sokk . </s> <s> Olen talle korduvalt koha üles öelnud , et tast lahti saada , kuid siiasaadik pole ta läinud . </s> <s> Juba teist aastat olen temaga ristis . " </s> <s> – " Sulasest ei saa lahti , kui peremees seda tahab ! " imestas linnahärra . </s> <s> " Pole ma seda veel kuulnud . </s> <s> Jäta palk maksmata , küll ta siis ära läheb . " </s> <s> – " Ei loe . </s> <s> Juba mitu kuud on tal palk saamata , kuid ikka istub talus , nagu vähk oma urus , sõrad väljapoole . " </s> <s> – " Usalda see asi minu hooleks . </s> <s> Ma näitan , kuidas ta nädala-paari pärast Allika poole jalataldu välgutab , " arvas väimees ning pühkis rohu peal oma kingataldu . </s> <s> " Küll oleks tore , kui see kurat talust kaoks . </s> <s> Surmani on ta mu ära tüüdanud . " </s> <s> – " Aga mis teda siin nii kindlalt kinni hoiab , et ta ära ei lähe ? </s> <s> On ehk talus mõni noor ilus teenijatüdruk , kellele ta silma on heitnud ? " </s> <s> Kustu vaikis , sest põhjust , et sulane Manda pärast siin istub , ei võinud ta ju kogunisti tulevasele väimehele öelda . </s> <s> See oleks sama hea kui kosilane otsekohe minema kupatada ja ta lausus põigeldes : " Tea ma teenijatüdrukust midagi . </s> <s> Pole nagu märganud . </s> <s> Mine sa rumalat tea , mida ta mõtleb . " </s> <s> – " Ehk sihib talu peale . </s> <s> On varemgi niisuguseid asju ette tulnud , et sulane peretütre kaudu talule pretendeerib . " </s> <s> – " Oh ei , niisugust asja küll karta pole . </s> <s> Kus Manda nüüd sulast ! " tõrjus Kustu . </s> </p>
<p> <s> Kui nad kesapõllu äärde jõudsid , tuli Harald neile tühja sõnnikuse vankriga vastu . </s> <s> Kitsal põlluvaheteel ei olnud rohkem ruumi kui vaid vankri laius . </s> <s> Harald juhtis hobuse meelega vastutulijate poolsele teeveerele , et sundida neid kõrvale astuma . </s> <s> " See sulane on sul tõesti masuurikas , kui ta oma peremehelegi teed ei anna , vaid lausa otsa kihutab , " lausus härrasmees ja vaatas Haraldile järele , kes sõnnikuveoredelitel püsti seistes talli poole sõitis . </s> <s> " Kui suur on Allika talu ? " – " Oma nelikümmend viis tiinu tuleb ära . " </s> <s> – " Ja põllumaad ? " – " Nii viieteistkümne tiinu ümber , ennem rohkem kui vähem . " </s> <s> – " Kui kaua olete teda juba pidanud , mitu inimpõlve ? " – " Nii kaugele kui keegi mäletab , on ta olnud minu esiisade käes . " </s> <s> – " Mõtelda , kui põnev ! </s> <s> Nii kaugele kui keegi mäletab ? " – " Jah . " </s> <s> – " Ja millised on talu perspektiivid praegu ? " – " Ma ei tea , mida see perspektiiv tähendab , " tunnistas Kustu avameelselt . </s> <s> " Ma mõtlen – talu tulevikuplaanid . " </s> <s> – " Kõigepealt , tallu on vaja peremeest . </s> <s> Meie suguvõsas on ikka olnud poeglapsi , kellest pärast isa surma on saanud talusse peremees . </s> <s> Mina olen esimene , kellel on ainult üks tütar . " </s> <s> – " Nii et sobiva peremehe leidmine Allikale on perspektiivplaan number üks . " </s> <s> – " Kindlasti . " </s> <s> – " Siin muidugi on kõige kaaluvam sõna öelda Mandal endal , " tähendas härrasmees naeratades . </s> <s> Kustu noogutas . </s> <s> " Vabanda väga , aga mul oleks sulle üks väga delikaatne küsimus . </s> <s> Nimelt , kuidas on talus praegu üldine majanduslik olukord , õigemini , millised on momendil talu rahalised ressursid ? " – " Ega nad kiita ei ole , " lausus Kustu vastumeelselt ning vaatas kõrvale . </s> <s> " Ma ei tea , kas ma sain sellest õigesti aru , aga mulle tundub , et üldiselt toob talumajapidamine praegustes tingimustes väga vähe sisse . </s> <s> On see nii ? " – " Eks ta nii kipub olema jah . </s> <s> On olemas üks niisugune vanasõna : võõrad teevad , võõrad viivad . </s> <s> Seepärast olekski tallu vaja noort , elujõulist peremeest , niiöelda omainimest , kes tööd teeb armastusega , südamega , talu tulevikule mõeldes . </s> <s> Mitte aga nii nagu sulane ja teenijatüdruk , et saaks aga kuidagi päeva õhtusse ja valmis . </s> <s> Mis talust edaspidi saab , see neid ei huvita . " </s> <s> – " Tõsi , tõsi , " kiitis härrasmees järele . </s> <s> " Vaata , kallis Allika peremees , meie oleme nüüd Mandaga juba sügisest saadik tuttavad ja ega seegi sulle vist enam saladus ei ole , et me oleme otsustanud paari minna , niipea kui võimalused selleks avanevad . </s> <s> Mul on aga üks väike ebameeldiv asi õiendada , mis on rahaliste väljaminekutega seotud . </s> <s> Sellepärast ma küsingi , et kuidas Allikal rahadega on . </s> <s> Mul läheks vaja nii umbes tuhande krooni ümber . </s> <s> Siis oleksin ma otsekohe vaba mees ning võiksime Mandaga pulmad ära pidada . </s> <s> Sa võib-olla tead , et ma tegelesin varem metsaga , ostsin , töötasin üles ja müüsin , nii nagu see ikka käib . </s> <s> Kuid möödunud aastal ei läinud asi nii , nagu minema oleks pidanud ja nüüd on mul tuhandekroonine vahe sees . </s> <s> See tuleb aga likvideerida . " </s> <s> Kustu kuulas härrasmehe juttu ning iga sõnaga , mis tuli tema vastas seisva mehe suust , tundis ta , et miski teda nagu allapoole rõhub , maadligi litsub . </s> <s> Kui tulevane väimees oma jutu oli lõpetanud , seisis Kustu Allika kesapõllu ääres , vaevahigist märg , nagu oleks ta Umboja jõkke kukkunud . </s> <s> Tuhat krooni ! </s> <s> See oli ju ennekuulmatu summa . </s> <s> Kust pidi ta niisuguse raha võtma ? </s> <s> Sellist summat ei laena talle mitte keegi . </s> <s> Ja vaevalt , et niipalju raha kellelgi oligi . </s> <s> Kusikabult oli ta kord juba laenanud , sellegi suutis ta alles talvel Haraldilt saadud rahaga tagasi maksta . </s> <s> Sealt ta enam küsima ei lähe . </s> <s> Urrusel , kes oli Allika teine lähim naaber , oli peremeheks pärast Aleksandri surma noor perepoeg , sealt oli vaevalt midagi loota . </s> <s> Vaherpõllu , Tagavälja ning Paalipere jäid aga juba kaugemale ning niisugust raha ei olnud nendel temale kindlasti anda . </s> <s> Raha poolest rikkad olid Täkukalda saunikud – Sohvi ja Joosep – seda teadis Kustu kindlalt , kuid pärast Sohvi sajatamist ning vana hobuse otsasaamist ei suhelnud Kustu enam nendega . </s> <s> Selivere kandis oli ainuke rahadega mees Mädasoo Mart , kuid ka temaga polnud Allika peremehel vahekord kõige parem . </s> <s> Mart oli terava keelega ning ka muidu vembumees , kes naabritele kanda taha armastas panna , kus aga võimalus avanes . </s> <s> Ka oli Mädasoo peremees üks nendest , kes talle Manda koolitamise pärast silmile kargas . </s> <s> " Küll sa näed , et lähed tütart koolitades vaestemajja , " tavatses Mädasoo Mart Allika peremehele öelda . </s> <s> Tulevane väimeespoeg nagu luges Kustu siia-sinna sagivaid mõtteid , sest ta lausus järsku : " Kõige lihtsam rahasaamise moodus oleks talule obligatsiooni tegemine . </s> <s> Kui me Mandaga abiellume ning Allikal elama hakkame , läheb raha ka talu kordaseadmiseks vaja . </s> <s> Kõigepealt uus elumaja , siis karjatall ning ka ajakohased põllutööriistad , ilma nendeta ei saa . </s> <s> Me peame ikkagi ajaga kaasas käima ja eeskätt naabritega sammu pidama . </s> <s> Ma kardan , et praegune Allika majanduse mahajäämus seisnebki just selles , et moodsat tehnikat kasutatakse üpris vähe . </s> <s> Põldu haritakse ju põhiliselt samade tööriistadega , mida kasutasid juba sinu vanaisad ja isad . </s> <s> Selle tulemuseks on aga kõigi saaduste kõrge omahind , sest enamus töödest tehakse ju käsitsi . </s> <s> Sellest omakorda tuleneb asjaolu , et kõike toodetakse liiga kallilt ja liiga vähe . </s> <s> Põllumajandussaadused lähevad peamiselt oma talu tarbeks , müümiseks ei jää peaaegu midagi järele ning talust saadav kasum on otse naeruväärselt väike . </s> <s> Uuendused kogu talu majandussüsteemis tasuvad ennast kuhjaga ära ja siis on paras aeg talu peale tehtud pantraha pangale tagasi maksta . " </s> <s> Kustu ei mõistnud tulevasele Allika peremehele nii järsku midagi kosta . </s> <s> Vaatas ainult enda ette maha ega taibanudki kõike , mida härrasmees talle rääkis . </s> <s> Väimeespoeg aga jätkas natukese aja pärast uuesti : " Võib ju ka veksli peale pangast laenu võtta , aga seal on käemehi vaja , kes vekslile alla kirjutavad . </s> <s> Mina muidugi ei tea , millised võimalused selles suhtes siin kohapeal on , aga üldiselt on teada , et viimasel ajal on käemeeste leidmisega raskusi . </s> <s> Inimesed on muutunud ettevaatlikuks ega taha oma žiirot hästi anda , sest paljud vekslid on protesti läinud ja käemehed on pidanud vastutama . </s> <s> Kuid see oleneb täiesti kohapealsest olukorrast , kuidas siinsed talupidajad asjasse suhtuvad . </s> <s> Teisi kinnisvara omanikke maal nagu ei ole ja pank nõuab käemeesteks ainult niisuguseid inimesi , kes omavad kas talu või mõnda muud liikumatut varandust . </s> <s> Seepärast oleks obligatsioon ehk nõndanimetatud kinnisvara pantkiri nagu mugavam . " </s> <s> – " Aga kui õigeks ajaks pangale võlga tasuda ei jõua , mis siis ? " küsis Kustu ning vaatas oma vastas seisvale noormehele otsa . </s> <s> " Noh , eks siis tullakse talu kallale . </s> <s> Müüakse osa varandust maha , " naeratas tulevane väimeespoeg . </s> <s> " Talu kallale küll nii kergesti minna ei saa , sest kinnisvara on tervik , tema tükeldamine pole võimalik . </s> <s> Ja siis peab võlg ikkagi juba väga suur olema , kui talu müüma hakatakse . </s> <s> Aga liikuv varandus , see tähendab kariloomad , hobused , põllutööriistad ja üldse kõik inventar võidakse küll oksjonil maha müüa . </s> <s> Kui aga võlaprotsendid on õigeaegselt ja täies ulatuses tasutud , ei puuduta keegi sinu varandust . " </s> <s> Kustu jäi mõttesse . </s> <s> Kellelt võiks ta allkirja saada ? </s> <s> Jälle käis ta kõik oma naabrid mõttes läbi , kuid peatuma ei osanud kellegi juurde jääda . </s> <s> Allika olukord ei olnud naabritele teadmata . </s> <s> Et talu oli pärast Manda koolitamist välja kurnatud ja rahalistes raskustes , oli üldiselt teada . </s> <s> Kes ümbruskonna peremeestest julgeks antud juhul vekslile alla kirjutada ? </s> <s> Mitte keegi . </s> <s> Tuhat krooni on liiga suur raha , et oma varandust ohtu seada . </s> <s> Ja kelle pärast ? </s> <s> Kustu teadis , et teda külas eriti ei sallitud . </s> <s> Oli ta ju nii mõnegi kohta vahetevahel halvustavalt öelnud ning ennast teistest paremaks pidanud . </s> <s> Ja seda ei andestanud talle mitte keegi . </s> <s> " Ma ei nõua , et sa peaksid mulle kohe paugupealt vastama , aega ju veel pisut on , aga mida rutem , seda parem muidugi . </s> <s> Sest niipea kui ma saaksin sellest ebameeldivast võlakohustusest lahti , saaksime Mandaga asjad ühelepoole viia ning seejärel kohe talus uuendustega alustada . </s> <s> Mida pikemale aga see asi venib , seda ohtlikum on see Allikale . </s> <s> Majanduse mahajäämus aina süveneb ja tema ülestöötamine muutub sellega seoses üha raskemaks . </s> <s> " </s> </p>
<p> <s> Kustu pea huugas . </s> <s> Liiga palju keerulisi probleeme üksteise otsa . </s> <s> Tuhat krooni ! </s> <s> See on ju peaaegu üks kümnendik Allika väärtusest , kui teda kümne tuhande krooni peale hinnata . </s> <s> Aga tegelikult maksab ta palju rohkem , see on enam kui kindel . </s> <s> Kui Laiatüki Mihkli ajal pankrotti jäi ning võlgade katteks oksjonil maha müüdi , maksis tema praegune omanik Separahva Ruudi Laiatüki eest kümme tuhat krooni , kuid Allika on tükk maad suurem . </s> <s> Põldu on vast ühepalju , mõlemal nii viieteistkümne tiinu ümber , kuid Allikal on heinamaid ja metsa poole rohkem . </s> <s> Eriti uhke oli Kustu ilusale kaasikule kalda all Kusikabu piiri ääres . </s> <s> Ka head palgimetsa oli Allikal Umboja jõe kõrgel liivakaldal . </s> <s> Kuid praegu pidi Kustu otsustama – ja raha muretsemise kasuks , sest muidu võis ta väimehest ilma jääda . </s> <s> See aga tähendaks ilma jääda ka Allika peremehest . </s> <s> " Talu dokumentatsioon on teil ikka kõik korras ? " – " Peaks nagu olema . </s> <s> Ei tea , et midagi korrast ära oleks , " arvas Kustu . </s> <s> " Ma küsin seda seepärast , et kui pangast laenu taotlema hakata , peavad kohapaberid olema käepärast , seal nõutakse . </s> <s> Hea küll . </s> <s> Ma jätan sind nüüd üksinda , sest Manda ootab . </s> <s> Me pidime minema jõe äärde jalutama . </s> <s> " </s> </p>
<p> <s> Ja väimeespoeg pöördus kiirel sammul minema . </s> <s> Jalutuskeppi edevalt käes keerutades ei jätnud ta endast eriti meheliku mehe muljet ja Kustu tundis , et midagi torkas talle väga valusasti südamesse . </s> </p>
<p> <s> Harald tuli parajasti sõnnikukoormaga mööda mäerinnakut üles , kui Manda kavaler talle kergatsi kombel jalgu pildudes ning mingit lauluviisi ümisedes vastu tuli . </s> <s> Harald vaatas tulevasele Allika peremehele julgelt silma ning juhtis auklikul ja kitsal põlluvaheteel vankri meelega suure kivimügeriku otsa , nii et see järsust tõukest härrasmehe poole kaldus ning vastutulijat riivas . </s> <s> Koorem rappus ning suur kamakas kõige vedelamat põllurammu lendas peene kavaleri valge särgi rinnaesisele , sealt aga veeres edasi mööda sinakashallide pükste värskelt pressitud viike uutele kingadele . </s> <s> " Kuradi tõbras ! " karjatas härrasmees võimetus vihas ning kargas eemale . </s> <s> Harald peatas hobuse ning puhkes naerma , sest millegipärast tundis ta teise õnnetuse üle head meelt . </s> <s> " Kaua sa , mats , siin talus enam ei naera . " </s> <s> – " Kas tõesti ? " küsis Harald ja tõsines . </s> <s> " Paari nädala pärast oled sa läinud . </s> <s> Ma ütlen sulle koha üles . " </s> <s> – " Sinu ütlemise peale ma küll ei lähe , " vastas Harald ning sundis hobuse liikvele . </s> <s> " Sinusugune kretiin minu tallu ei kõlba . " </s> <s> – " Kui Allika peremees minust jagu ei saanud , siis sinusugune kergats ammugi mitte , " vastas Harald ja astus edasi . </s> <s> " Peremees olen varsti mina , " hüüdis härrasmees talle järele . </s> <s> Kuid sellele Harald enam ei reageerinud . </s> <s> Ta kahetses , et üldse selle vurlega kõnelust alustas . </s> <s> Õigem oleks olnud talle sealsamas paigas üks tubli tohlakas vastu vahtimist virutada , võib-olla oleks juba täna kohe jalga lasknud , sinna kust ta tuli . </s> <s> Kuid pole viga , küll jõuab veel , lohutas ta ennast . </s> <s> See on vast algus . </s> <s> Suured asjad on kõik alles ees . </s> </p>
<p> <s> Kui Manda Edmundi sõnnikuga määritud riideid nägi , puhkes ta samuti naerma nagu Haraldki . </s> <s> " Kas sa tegid juba sõnnikuveoga algust ? </s> <s> Ja kohe nii põhjalikult , et üleni virtsaga koos oled . " </s> <s> – " Mis kurat ! </s> <s> See harimata mats , see kretiin tuleb hommepäev talust minema kihutada . </s> <s> Ta , siga , juhtis vankri meelega nii , et sõnnik koormast mulle peale valgus . " </s> <s> – " Mihuke kretiin ? </s> <s> Kellest sa räägid ? " küsis Manda ja tõsines . </s> <s> " Eks sellest poollollakast sulasest ikka , kellest te siin Allikal lahti ei oska saada , " pahvatas Edmund . </s> <s> " Küllap me ehk oskame , aga võib-olla me ei tahagi temast lahti saada , " vastas Manda teravalt . </s> <s> " Miks siis ? </s> <s> Aga isa just ütles , et ta ei lähe , ennem teenib ilma palgata , kui et ära läheb . " </s> <s> – " Küllap tal selleks siis oma põhjuski on , miks ta ära ei lähe . " </s> <s> – " Mis põhjus ? " – " Ega mina ei tea . </s> <s> Ma ütlesin ainult , et võib-olla on . </s> <s> Sinul oli oma põhjus , miks sa minuga koos Allikale tulid , temal jälle oma põhjus , miks ta siit ära minna ei taha , kuigi aetakse . " </s> <s> Ning Manda pööras Edmundile selja ja hakkas pikkamisi kitsast jalgrada mööda jõe poole astuma . </s> <s> Millegipärast oli ta tuju rikutud . </s> </p>
<p> <s> Jõe ääres istus Manda kõrgele kivile ning vaatas , kuidas vesi sulisedes hundinuiade vahel keerles , kõigutades neid kord ette , kord tahapoole , nagu ei teaks nad , kuidas olla , kas voolule kõigest jõust vastu pressida või lasta ennast kaasa viia . </s> <s> Nagu inimesedki , mõtles Manda tahtmatult . </s> <s> Kõhkled ja pead aru , kas saatusele alistuda ning oodata , mida ta sulle annab , või ise otsustada , mida teha ja kelle poole hoida . </s> <s> " Mis seal põllul õieti juhtus , et sa nii hirmus vihane olid ? " küsis Manda , kui Edmund , puhas särk , püksid , käterätt ja seep kaasas , talle jõe äärde järele jõudis , et ennast puhtaks pesta ning riideid vahetada . </s> <s> " Ma ju ütlesin , et see tohman ajas oma sõnnikukäruga mulle peaaegu otsa , nii et vedel pask mulle vastu rindu valgus . </s> <s> Vähe puudus , et vastu nägu ei partsatanud . </s> <s> Ütlesin talle selle seatembu eest , mida ma niisugusest sitatallajast arvan . " </s> <s> – " Ja mida nimelt sa talle siis ütlesid ? " – " Et ta on vastik kretiin , kes siin talus enam eriti kaua ringi ei kooserda . </s> <s> Ühesõnaga – ütlesin talle koha üles . " </s> <s> – " Noh , ja tema ? " – " Ta , lurjus , naeris mulle näkku . </s> <s> Ilmselt ei teadnud ta , kellega tal tegemist on . </s> <s> Aga kui ma ka selle teatavaks tegin , siis lonkis ta ohje käes lõngutades minema nagu peksasaanud koer , saba jalge vahel . </s> <s> Küllap lõi seest vedelaks , kui kuulis , et Allika tulevane peremees tema ees seisab , " uhkustas Edmund ja ludistas lõhnavat seebivahtu üle virtsaste käsivarte . </s> <s> " Kuule , Edmund ! </s> <s> Pool sinu jutust on nüüd küll vale . </s> <s> Ma tunnen Haraldit pisut rohkem kui sina ja võin otse surmkindlalt öelda , et sinu ees see mees küll ühegi koha pealt vedelaks ei löö . " </s> <s> – " Ei tea miks ? " – " Nii julget meest kui praegune Allika talu sulane annab otsida . " </s> <s> – " Kas tõesti ? " – " Jaa . </s> <s> Ja ma palun , ära tema kohta minu kuuldes enam niisuguseid sõnu suust välja aja . </s> <s> Sa vist unustad , et meie kõik siin Allikal selle mehe töövaevast elame . </s> <s> Isa ei tee ju peaaegu mitte midagi , ainult heina- ja viljakoristamise juures aitab , ema teeb veelgi vähem – ja mis minu tööks on , selles peaksid sa ka juba ammu olema veendunud . " </s> <s> Ning Manda tõusis ja hakkas kaldast üles toa poole minema , sest tal oli vastik Edmundit niimoodi paljalt vaadata . </s> <s> Tahtmatult võrdles ta tema kängunud lihaseid piimvalge naha all Haraldi omadega möödunud suvel , kui see heinakaarel vikatit keerutas . </s> <s> Kuigi see vahejuhtum Haraldi ja Edmundi vahel oli pealtnäha päris tühine , jäi ometi Manda südamesse sellest mingi okas . </s> </p>
<p> <s> Haraldile tuli Manda ilmumine koos kavaleriga üllatusena . </s> <s> Kuigi ta talve jooksul sellele tihti mõtles ning ennast selliseks võimaluseks ette valmistas , kaldus ta millegipärast arvama , et Manda ka tänavu kevadel üksinda tuleb ning temaga taas suhtlema hakkab . </s> <s> Manda oli talle küll sügisel soovitanud Allika talu peast minema heita , sest see segab armastust ning muidki asjalikke mõtteid , kuid Harald ei saanud sellest nii kergesti lahti . </s> <s> Ikka ja jälle viirastus talle Mandaga paariminek , mille taga seisis Allika talu . </s> <s> Ja Harald unistas just niisugusest Allikast , milliseks ta selle oma kätetööga kujundaks , mitte aga sellisest , nagu talu praegu oli . </s> <s> Kui ta Manda kavaleri talliuksel nägi , ütles talle mingi seesmine hääl otsekohe , et olgu see mees kes ta on , kuid Allika peremees ta küll ei ole . </s> <s> Selline peen , rafineeritud tüüp ei sobi tallu lihtsate inimeste keskele . </s> <s> Ja kui tõesti peaks täide minema see , mida Kustu kahtlemata kogu hingest soovis , et sellest mehest saab Manda mees ja Allika peremees , siis võib juba praegu iga arudega inimene öelda , et selle mehe käes läheb Allika talu vastu pankrotile ning varem või hiljem kolksub oksjonihaamer tema korstna otsas . </s> <s> Korraks mõtles Harald , et ta lahkub Allikalt päevapealt , kuid samas heitis ta selle mõtte kus see ja teine . </s> <s> See oleks avalik allavandumine , tingimusteta kapituleerumine , mille üle nii Manda kui ka Kustu ainult rõõmustaksid . </s> <s> Ning Harald otsustas , et jääb Allikale ja veab Kustuga ning võib-olla ka Manda ja tema kavaleriga vägikaigast edasi . </s> <s> Eks näe , kes keda üles tõmbab või kellele vägikaigas kätte jääb . </s> <s> Las aeg otsustab . </s> </p>
<p> <s> Heledapäine härra , kes Tereese enda juurde armukeseks võttis , oli perekonnainimene ning elukutselt arst . </s> <s> Ise ta sellest ei rääkinud , kuid korteriperenaine , kelle juures Tereese elas , poetas vahetevahel härra kohta mõne sõnakese . </s> <s> Kaua aega ei teadnud Tereese isegi tema nime . </s> <s> Mees oli tema vastu sõbralik ja lahke ning tütarlaps harjus temaga varsti . </s> <s> Härraga veedetud ööd olid sedavõrd nauditavad , et Tereese hakkas mehe vastu igatsust tundma , millest lõpuks arenes tõeline armastus . </s> <s> Päevad läbi mõtles ta ainult sellele , millal härra tema juurde tuleb . </s> <s> Ja kui ta mõnikord tulemata jäi , piinles Tereese terve öö unetult voodis . </s> <s> Linnas käis ta harva , peamiselt pühapäeviti , sest siis ei tulnud härra kunagi . </s> <s> Ilmselt veetis ta puhkepäevad oma perekonna seltsis . </s> <s> Tereesele oli see solvav , kuid ta surus selle tunde oma südames maha , sest ta teadis , et tal polnud mingit õigust mehele , kellel on endal naine ja lapsed . </s> <s> Tereese armastatuim paik , kus ta tavaliselt jalutas , oli Viru tänav . </s> <s> Seal oli alati kõige rohkem inimesi , keda ta oli harjunud silmitsema . </s> <s> Ta püüdis mõistatada , missugune on nende inimeste iseloom , kes ükskõiksel ilmel , kedagi nägemata , tänaval edasi-tagasi traavisid . </s> <s> Tereeset tõmbas Viru tänavale ka veel reklaamtulede kirev sära kaupluste vaateakendel . </s> <s> Kui palju oli seal ilusaid asju , mida temagi oleks tahtnud kanda , kuid nende omandamiseks puudus tal raha . </s> </p>
<p> <s> Ühel niisugusel jalutuskäigul kohtas Tereese ka oma härrat . </s> <s> Mees seisatas parajasti mänguasjade kaupluse vaateakna ees ja tema kõrval oli noor , mitte eriti ilus , pisut kõrgi ja üleoleva ilmega naisterahvas ning kaks väikest last . </s> <s> Lapsed vadistasid rõõmsalt ning näitasid näpuga karussellil tiirlevatele mänguloomakestele klaasi taga . </s> <s> Esimesel silmapilgul kavatses Tereese härrat tervitada , kuid taipas äkki , et see oleks andestamatu viga ning möödus vaateaknast , nagu poleks ta selle ees seisjaid märganudki . </s> <s> Kuid Tereeses tärkas kange tahtmine oma rivaali palgest palgesse näha ning ta pöördus ümber ja jalutas tuldud teed tagasi . </s> <s> Ta polnud oma arvestustes eksinud . </s> <s> Perekond sammus talle vastu . </s> <s> Kõige ees uhkesti üleslöödud proua , suunurgad põlglikult allapoole , tema järel , paar sammu tagapool , härra lastega . </s> <s> Tereese vaatas oma võistlejale julgelt silma , sest ta tundis selle naisterahva ees oma ilmset üleolekut . </s> <s> Tereese kohale jõudes tegi proua põlastava grimassi ning pööras pea kõrvale , nagu oleks ta näinud midagi ebasündsat . </s> <s> Härra aga saatis Tereesele lühikese hoiatava pilgu . </s> <s> " Ei tea , mis see uulitsatüdruk mind nii pingsalt jõllitas , " viskas proua üle õla , kui nad juba Tereesest möödas olid . </s> <s> " Miks sa arvad , et ta uulitsatüdruk oli ? </s> <s> Mina seda küll ei ütleks . " </s> <s> – " Ikka uulitsatüdruk . </s> <s> Mind selles asjas juba petta ei saa . </s> <s> Ma tunnen selle ülla ameti kandjad ilmeksimatult kohe esimese pilgu järel ära . " </s> <s> – " Kas ikka tõesti ? </s> <s> Mina igatahes ei märganud tema juures midagi niisugust , mis oleks selliseks oletuseks põhjust andnud . </s> <s> Kõigiti sümpaatne noor neiu . " </s> <s> – " Siis oled sa nendega juba niivõrd harjunud , et midagi tähele ei oska panna . </s> <s> Uulitsatüdrukute ilmes on juba midagi niisugust , mis nende elukutses ei lase kahelda , " oli proua terav vastus . </s> <s> Härra vaikis ja mõtles Tereesele , kes antud olukorras käituda oskas nii nagu vaja . </s> <s> Tereese aga mõtles terve õhtu sellele põgusale kohtumisele omaseks saanud mehe ning tema perekonnaga . </s> </p>
<p> <s> Kuigi Tereese elul väliselt ei paistnud olevat miskit viga , hakkas teda pikkamööda vaevama igavus . </s> <s> Maal sündinud ning kasvanud taluneiuna tundis ta vajadust füüsilise tegevuse järele . </s> <s> Kodus , Vaherpõllul , ajas üks töö teist taga . </s> <s> Ei saanud veel üht lõpetadagi , kui juba järgmine uksel ootas . </s> <s> Siin aga olid kõik päevad ühesugused , ilma mingi tegevuseta . </s> <s> Alguses oli ju päris mõnus hommikuti voodis pikutada ning avasilmi lakke vaadates lesimisest mõnu tunda , eriti veel siis , kui härra ära oli läinud , kuid aegamööda muutus selline tegevuseta olek üksluiseks ja see viis vägisi meeleolu alla . </s> <s> Seda märkas lõpuks perenainegi ning küsis : " Mis sul viga on , Tereese , et nõnda nukker ? </s> <s> Alguses aina silmad särasid , nüüd huuled torus , ei naeru ega lustituju enam kusagil . </s> <s> Ega sa viimati ära pole jäänud ? </s> <s> Imestada pole seal midagi , juba tükk aega härraga ühes voodis . </s> <s> Räägi aga siis kohe aegsasti temale . </s> <s> Küll ta raseduse ära võtab . </s> <s> Ta ju tohter , rohud ja riistad kõik teada ning käepärast . " </s> <s> – " Ei mul seda viga küll praegu ole , aga mul on igav . </s> <s> Kodus oli aina töö ja töö . </s> <s> Ei jõudnud veel eelmist lõpetadagi , kui järgmine juba rüsinal tagant peale tuli . </s> <s> Siin aga pole midagi . </s> <s> Muudkui lesi diivanil ja vaata lakke . </s> <s> Töö pärast ma ju linna tulingi , mitte selle pärast , mis praegu on . " </s> <s> – " Nojah , ega seda armuvärki nüüd tööks küll nimetada saa . </s> <s> See rohkem ikka nagu lõbuasi , kuigi sellest paljud elavad . </s> <s> Seda võib ka töö kõrvalt . </s> <s> Kuid eks linnas ole praegu selle töö leidmisega täbar lugu küll . </s> <s> Aga sa räägi härrale . </s> <s> Tema juures on üks abiline , kes ruumid korras hoiab ning peseb mis vaja . </s> <s> Kuulsin , et minevat ära . </s> <s> Võtku sind sinna . </s> <s> Sealt saaksid ehk pisut raha ka . </s> <s> Sul läheb ju vaja . </s> <s> Temal ükskõik , kes tal seal kabinetis puhtust ja korda peab . " </s> <s> Ning Tereese haaras sellest mõttest kinni ja rääkis õhtul härrale . </s> <s> Paistis , et see asi talle hästi ei meeldinud , kuid et Tereese järele ei jätnud ning peale käis , oli ta lõpuks asjaga päri ning lubas tüdruku enda juurde teenijaks võtta , kuid ainult sel tingimusel , et ta härrast töö juures väljagi ei tee , vaid kohtleb teda nagu ümmardaja peremeest kunagi . </s> <s> Seda Tereese lubas ning nädala pärast , kui vana abiline ära läks , asus Tereese tema kohale . </s> <s> Töö ei olnud raske ega olnud seda ka nimetamisväärt palju . </s> <s> Ainult haigete oote- ning vastuvõturuumid hommikul soojaks kütta , härra kitlid puhtaks pesta ning triikida , siis veel apteegis käia ning tuua sealt mis vaja , ning mõnikord ka mõne haige juures abiks olla , kui härra teda kutsus . </s> <s> Ja kui arsti tööpäev oli lõppenud , tuli tal muidugi kõik puhtaks teha ning korda panna . </s> <s> Tasu selle töö eest ei olnud jumal teab mis , kuid lapsest saadik vähese rahaga harjunud Tereese jaoks oli ka viisteist krooni suur raha , mille eest võis hoolsa kokkuhoidmise korral endale mõne riidehilbu või kingapaari muretseda . </s> <s> Ka jättis härra talle vahetevahel mõne hädavajaliku ostu tegemiseks paar-kolm krooni lauale . </s> <s> Ka korteriüüri ja toidu eest maksis tema . </s> <s> Mõnikord külastas ka proua oma meest töö juures . </s> <s> Ta vaatas Tereeset kuidagi üleolevalt , suunurgad põlglikult ripakile , kuid ei öelnud midagi . </s> <s> Ilmselt ei meeldinud talle mehe abiline , aga et ta oma suu kinni hoidis , siis ei saanud Tereese teada , mida proua temast mõtles . </s> <s> Väga võimalik , et ta mehega kahekesi olles teenijatüdruku kohta mõtteid vahetas , kuid mis läks see Tereesele korda . </s> <s> Tavaliselt lahkus ta proua saabudes otsekohe , nii oli härraga kokkulepe , ning tuli alles siis tagasi , kui arvas , et proua läinud on . </s> <s> Ja Tereese oli oma olukorraga rahul . </s> <s> Tänaval silmitses ta endiselt suure huviga vastutulijaid , eriti noormehi , kes talle sageli naeratasid . </s> <s> Tereese naeratas neile vastu ja tundis noormeeste tähelepaneku üle head meelt . </s> </p>
<p> <s> Õige pea saabus linnast Mandale ja Edmundile lisaks veel mitmet sorti külalisi . </s> <s> Kõik nad tulid Allikale suvitama . </s> <s> Kohe esimesel päeval nõudsid nad söögiks lüpsisooja piima , pannil kõrvetatud seapekki kanamunadega ning värsket , koduahjus küpsetatud leiba ja saia . </s> <s> Kõigile jäi mulje , et nad on sattunud küllusesarve otsa . </s> <s> Nad kadestasid lausa avalikult Mandat ja tema peigmeest , kes niisuguses rikkuses võivad elada . </s> <s> Toidu eest pole vaja sentigi maksta , imestasid nad . </s> <s> Kõik tuleb jumalamuidu kätte . </s> <s> Muudkui võta ja topi suhu . </s> <s> Pererahvas ise mõtles aga hoopis teisiti . </s> <s> Kuigi Allika perenaine Elisabeth oli taluasjades suur võhik , taipas temagi , et niisugune jõudeleivasööjate armee viib talu varsti pankrotti . </s> <s> Hirmuga jälgis ta lihaastjat , mille sisu uskumatu kiirusega vähenes . </s> <s> Kui Harald varem viieteistkümne lehma pealt viis kannutäit piima igal hommikul meiereisse viis , siis nüüd ei saanud igakord enam neljagi täis . </s> <s> Ka kanad ei jõudnud nii palju muneda , kui linnasaksad taga nahka panid . </s> <s> Kuigi sulus ei olnud momendil ainsatki tapupriskuses siga , tuli paar neljapuudast kesikut siiski ära veristada , sest perenaine teatas , et liha on tünnist otsas . </s> <s> Külalised olid värskest põrsapraest lausa vaimustatud ning nõudsid , et seda iga päev laual oleks . </s> <s> Ja kui laupäev kätte hakkas jõudma , soovisid linnasaksad koduõlut . </s> <s> Kustu oli sünge ning punetas ja nohises veelgi rohkem kui enne , kuid et väimeespoeg kõvasti ja järjekindlalt peale käis , saatis ta Haraldi veskile linnasejahu jahvatama , et saksad laupäeva õhtul õllega janu saaksid kustutada . </s> <s> Keskpäeval valgusid peened külalised aina paarikaupa mööda metsi ning jõekaldaid laiali ning solistasid katmata ihudega üksteise ees häbedust varjamata hundinuiade taga jahedas jõevees , õhtuks aga koguneti Allika pleekaeda , kuhu toodi ülevalt Manda ärklitoast grammofon alla õuele ning tants läks lahti . </s> <s> " Mets mühiseb ja kägu kukub raal , aas haljendab ja lilled õitsvad seal … " üürgas mänguriist hilise ööni mustale mullale sõtkutud pleekaias ning armunud paarid tantsisid , nagu oleks see mingi tükitöö , mille eest peremees palka maksab . </s> <s> Naabrid aga vangutasid päid ning tagusid käsi kokku , keset tööaega niisugust pidu ja pillerkaari nähes , ning ootasid põnevusega , kui kaua Allika talu varandus niisugusele priiskamisele vastu peab . </s> </p>
<p> <s> Juba nädal aega oli Manda kodus , kuid Haraldit polnud ta ikka veel palgest palgesse näinud . </s> <s> Oli see lihtsalt juhus või hoidus sulane meelega kõrvale , et peretütrega mitte kohtuda , mine seda tea . </s> <s> Kuid Mandal tuli kange soov ja tahtmine teda näha , tema häält kuulda ja kas või mõne tühise sõnagi omavahel vahetada . </s> <s> Niisugust juhust aga ei tulnud ning Manda hakkas seda ise otsima . </s> <s> Laupäeva õhtul , kui Edmund teiste linnasakstega koos sauna juures meelt lahutas , ei läinud Manda nendega kaasa , vaid jäi tuppa , sest ta teadis , et Harald varsti põllult tuleb , talli juures hobuseid joodab ning nad seejärel koplisse sööma viib . </s> <s> Harald rinnutas parajasti aia najale , päikesest pruuniks põlenud ülakeha paljas , tolmused püksid jalas , ja vaatas pealt , kuidas hobused joogitoobri ääres oma janu kustutasid , kui Manda toast väljus ning üle õue kaevu juurde astus . </s> <s> Harald tegi , nagu ei märkakski ta perepreilit ja ajas enda alles siis sirgu , kui Manda tervitas : " Tere õhtust ! </s> <s> On sul aga pikk tööpäev . " </s> <s> Harald tervitas vastu ning lausus : " Keegi peab ka tööd tegema . </s> <s> Muidu pole varsti kellelgi midagi hamba alla panna . </s> <s> Maapealset paradiisi ju veel pole , kus ainult lõbutseda võib . " </s> <s> – " Kas see käib minu ja minu külaliste kohta ? " – " Kõigi nende kohta , kes teiste töövaevast armastavad elada . " </s> <s> – " Ja kes need sinu arvates on ? " – " Ma ju ütlesin , et kõik need , kes ei tööta , vaid ainult lõbutsedes aega surnuks löövad . </s> <s> Kuuled ! " viitas Harald sauna juurest kostvale naerule ja kiljumisele . </s> <s> " Miks perepreili teiste hulka ei lähe ? " – " Ma ei taha , " vastas Manda ja vaatas maha . </s> <s> Hobused olid joonud ning Harald võttis nad teine teise käe kõrvale ja hakkas kopli poole sammuma , ilma et peretütrest enam väljagi oleks teinud . </s> <s> Manda oleks meelsasti kaasa läinud , kuid Haraldi hääles helises mingi vaenulik alatoon , mis teda tagasi hoidis . </s> <s> Ja ta kahetses , et üldse sulasega rääkima tuli . </s> <s> Küllap oli ta Haraldi tundeid enda vastu siiski alahinnanud . </s> <s> Niisugune lihtne looduserüpes kasvanud maamees võtab kõike südamega , elab sügavamalt läbi kui Edmundi-sugused rikutud hingeeluga linnamehed . </s> <s> Oma südames kannatas Harald kindlasti selle pärast , et Manda koos Edmundiga siia Allikale tema silma alla tuli . </s> <s> Ja järsku tundis Manda , et oli teinud Haraldile ülekohut . </s> <s> Ta oleks pidanud tema tunnetega arvestama ja Edmundile mitte lubama koos selle lärmaka seltskonnaga siia Allikale tulla . </s> <s> Kuid kavaler oli seda väga soovinud ning ära öelda polnud sünnis , sest Manda tahtis temaga abielluda . </s> <s> Paistis , et ka isa oli asjaga päri ja tegi kõik , et tulevane väimeespoeg ennast Allikal omainimesena tunneks . </s> <s> Kuid millegipärast kiskusid täna õhtul mõtted Edmundilt ära ning jäid peatuma Haraldil . </s> <s> Meeleolu langes vägisi allapoole ning Manda ei läinudki enam sauna juurde , kus teised õllekannu ümber keelt kastsid ning hullasid . </s> <s> Ta sammus tusasena üle õue , läks treppi mööda üles oma tuppa ning puges teki alla . </s> <s> Kuid und ei tulnud , nagu ta lootis . </s> <s> Möödunud suvi oma tunnete ja elamustega kummitas . </s> <s> Tuli meelde esimene kohtumine Haraldiga all jõe ääres , esimene suudlus kaasiku taga koplis , kui oinas talle kallale tikkus ning Haraldi esimene külaskäik tema tuppa , mille magusast hurmast ta veel praegugi polnud jäägitult vabanenud . </s> <s> Ja kui ta nüüd Edmundit Haraldiga kõrvutas ning neid omas mõttes vaagis , siis langes vaekauss Haraldi kasuks . </s> <s> Kui talle praegu antaks valida , ainult oma südame häält arvestades , ta võtaks kõhklemata Haraldi ning läheks temaga Allikalt ilma tagasi vaatamata . </s> <s> Kuid Allika perepreilil oli mõistus , pealegi veel tark ja koolitatud mõistus , mis manitses asja põhjalikult läbi kaaluma ning alles siis otsustama . </s> <s> Ja Manda teadis , et tema mõistus on tugevam mistahes südamehäälest , sest seda ta ju koolis õppimas käiski , kuidas kaine ja asjaliku aruga südamest jagu saada . </s> <s> Niisugused olid Allika perepreili mõtted , kui ta lebas avatud silmil üleval ärklitoas oma voodis , ja sättis kõrvuti kahte noormeest , Haraldit , kelle poole hoidis süda , ning Edmundit , keda eelistas mõistus . </s> </p>
<p> <s> Kui Kustu laupäeva lõuna paiku väimeespojale teatas , et õlu on valmis , käsutati teenijatüdruk Linda kapsapõllult koju saunaahju kütma . </s> <s> Küll torises Linda vastu , et temal jäänud peenarde rohimine pooleli , heinaaeg varsti käes , millal ta niimoodi jõuab , kuid Edmund andis kõva käsu , saun olgu köetud . </s> <s> Perenaine küpsetas viimasest nisupüülist ahjutäie saia , sest ka see oli väimeespoja korraldus , ning pidu läks lahti . </s> <s> Lärmakas seltskond valgus sauna juurde kokku , Edmund kõige ees nagu peremees kunagi . </s> <s> Õlleankur avati ning toop vahutava märjukesega käis käest kätte . </s> </p>
<p> <s> Allikal oli sel suvel karjaseks kaubeldud Kivinõmme rannast kohalikku rannamurrakut rääkiv vanapoiss , Kustu kauge sugulane , Leevälja Anton . </s> <s> See oli vist esimest kord üle aegade , kus Allikal karja hoidmas ei olnud mitte noor tütarlaps , vaid meesterahvas , sest Kustul olid eelmise suve äpardused Liiaga liiga hästi meeles ning ta ei tahtnud läinud aasta viga enam korrata . </s> <s> Harald oli ju tallu edasi jäänud . </s> <s> Hea , et ta täbara olukorra Vaherpõllu Aliidegagi õigel ajal ära suutis likvideerida . </s> <s> Tüdruk oli juba täiesti tugev , kui Kustu ta Allikalt minema kupatas . </s> <s> Küll tõttas Aliide Täkukalda Sohvi juurest abi saama , kuid Sohvi ei võtnud enam ette , kuigi Aliide raha pakkus . </s> <s> Olevat hiljaks jäänud . </s> <s> Ning Aliide lahkus Allikalt oma õnnistatud ihuga ega andnud endast hiljem enam mingit elumärki . </s> <s> Tema asemele võttiski siis Kustu Linda , noore , kuid kõva kuulmisega popsitüdruku Väliku külast . </s> </p>
<p> <s> Et Allikal köeti sauna ning viheldi korrapäraselt igal laupäeval , läks Anton ka nüüd harjumuse kohaselt kõige esimesena , tärpentinipudel näpu vahel , leili võtma , et laval kuumas leitsakus lasta oma tursunud ning valutavaid pihasooni tärpentiniga võida ning masseerida . </s> <s> Tavaliselt tegi seda Harald , kuid et Anton teda sauna juurest ega ka vihtlemisruumist ei leidnud , pöördus ta esimese ettejuhtuva noormehe poole , kes parajasti sauna ees , õlletoop suu peal , humalavihaga oma kuiva kõri niisutas . </s> <s> " Kuule , poiga , tule tasuta vähe minu pihasooni . " </s> <s> – " Noh , võib ka , " oli linnahärra lahkelt nõus ning mõlemad astusid sauna ja võtsid riidest lahti . </s> <s> Anton ronis rägisedes lavale , noormees aga asus esialgu leili viskama . </s> <s> Juba paarist kapatäiest täitus väike ruum hingematva leitsakuga . </s> <s> Noormees kukkus hädaldama : " Ei mina siin olla või . </s> <s> See ju kuum nagu põrgu . " </s> <s> – " Ei polta veel ühta , " tähendas Anton rahulikult laval lesides , ulatas aga siiski tärpentinipudeli linnahärrale , et see asjaga alustaks . </s> <s> " Säh , oda pudel ja mudi vähe , ninda kovad teised ja tegevate haiget . " </s> <s> Ning Anton keeras enda kõhuli , et noormehel oleks hea ja hõlpus tema tursunud pihasoontele juurde pääseda . </s> <s> Antoni käsivarrejämeduste , raskest tööst ning elatud aastatest ülespaistetanud seljasoonte vahele jäi selgroo kohale avar süvend ning õllevihast nokastanud noormees nägi seal suurepärast võimalust Antoniga pisut naljatada . </s> <s> Küllap oli ta vist kuulnud tärpentini imettegevast mõjust , mis teatud kohta sattudes nii inimesed kui ka loomad kepsu paneb lööma . </s> <s> Ning noormees võttis pudelikese ja kallas selle teravalt lõhnavast sisust peaaegu poole Antoni seljasüvendisse ning asus seda sõrmedega pikkamisi allapoole juhtima . </s> <s> " Mida sa siel perse peal kriipsid , triigi pihasooni , " õpetas Anton . </s> <s> Linnahärra laskis nagu moepärast paar-kolm korda sõrmedega üle Antoni selja ning jätkas uuesti kollaka vedeliku juhtimist teatud koha suunas . </s> <s> " Kuule , poiga , mida sa tied siel ? " küsis Anton ja tõstis pead , sest noormehe askeldamine tema tagumiku kallal ei meeldinud talle . </s> <s> Kuid linnasaks ei lasknud ennast Antoni vahemärkusest segada , sest nüüdsama pidi võlurohi oma sihtkohta jõudma ja soovitud mõju avaldama . </s> <s> Anton aimas halba ja karjatas : " Kuule , poiga , mida sa tied siel ! " </s> <s> Kuid kolmandat korda ta seda enam öelda ei saanud , sest nagu issandavälk kargas ta järsku lavalt alla ning tahtis linnahärral turjast kinni rabada , et teda näotu tüki eest pisut õpetada . </s> <s> Higist märg noormees libises nagu lutsukala Antoni könksus sõrmede haardest ning kargas väljapääsu juurde . </s> <s> Uks prahvatas lahti ning aurupilvest tormas välja roosatav linnahärra , õiglasest vihast tumepunase näoga Anton tema kannul . </s> <s> " Ma sulle , kuradile , näidan ! </s> <s> Vai tema kurat valab mulle tärgendiini perse ! " </s> <s> Ning mõlemad lidusid ümber sauna , nii kuidas jalad võtsid , naerust röökiv linnasakste seltskond nende järel , et lõbusast etendusest midagi nägemata ei jääks . </s> <s> Suures kättemaksuhoos ei olnud Antonil aega sellele mõelda , et ta ihualasti härrasrahva ees oli , kellest pooled olid peened daamid ja kes kõik tema õnnetuse üle irvitasid . </s> <s> Kes teab , millega asi oleks lõppenud , kuid et vihasest Antonist lahti saada , pöördus noormees järsku sauna juurest jalgrada mööda jõe äärde ning väsimusest lõõtsutav Anton loobus tema tagaajamisest ja läks sauna , et seal oma kirvendavat ihu veega puhtaks loputada . </s> <s> Harukordsest vaatemängust nakatatud daamid ja härrad , õllekihk peas , soovisid järsku kõik tärpentiniga proovida , et teada saada , kuidas mõjub . </s> <s> Ja kui Anton lõpuks leilitamisega valmis oli ning süngena saunast lahkus , tormasid linnasaksad rüsinal vihtlemisruumi ja kiskusid ennast riidest lahti , et poolelijäänud etendust jätkata . </s> <s> Lavalt leiti pudel , kus loksus hea lonks kollakat , kirbelt lõhnavat vedelikku ja silmapilk võtsid kõik vastava asendi sisse , et väärtuslikust võlurohust õigesse kohta kallamisel võimalikult vähe kaotsi läheks . </s> <s> Edmund kui peoperemees asus soovijatele pudelikese sisu kintsude vahele tilgutama . </s> <s> Imevõide mõju ei lasknud ennast kuigi kaua oodata ja peagi rõkkas Allika saun naerust ning kiljumisest , nii et isegi hädine perenaine trepile kuulatama tuli , mida seal sauna juures küll tehakse , et kisa ja karjumine tuppa ära kostab . </s> <s> Daamid , kes vabatahtlikult tärpentinipanekuga ei nõustunud , võeti kinni ning kisti seljali maha ja Edmund kallas hea sortsaka pudeli lehkavast sisust sinna , kuhu vaja . </s> <s> Mehed röökisid ning lidusid jõe äärde , et seal jahedas vees kirvendust leevendada , naised aga viheldasid pikali maas saunaesisel murul ning kiljusid nii palju kui kõrist tuli . </s> <s> Et suveõhtu oli vaikne , said naabridki Allika kõrgesti koolitatud peretütre külaliste pillerkaarist osa . </s> <s> " Ei tea , mida seal Allikal küll täna õhtul tehakse . </s> <s> See ju nagu seatapukisa , " imestas Urruse noor perenaine . </s> <s> " Manda peab ehk pulmi , " arvas peremees . </s> <s> Isegi Täkukalda Sohvi seisatas keset õue , kui ta , lüpsik näpuotsas , õhtul lauda juurde lehma läks lüpsma ning Allika sauna ümber ihukatteta inimesi sagimas nägi . </s> <s> " Oh sina suur jumal ! </s> <s> Alasti teised kohe keset koplit , nagu Aadam ja Eeva paradiisiaias . </s> <s> Kui selle möllu peale seal mõni otsa ei saa , siis on see küll issanda ime , " lõi ta käsi kokku . </s> <s> Alles tükk aega hiljem said naabrid teenijatüdruk Linda kaudu teada , mis sorti pidu Allika saunalaval peeti ning nad ei suutnud linnasakste veidraid tujusid ära imestada . </s> </p>
<p> <s> Kui lõpuks tärpentinivalu maha oli uhutud ja õllevaat pärmipõhjani tühjaks tehtud , valgus seltskond heinaküüni magama . </s> <s> Kes selle hiilgava idee peale esimesena tuli , kes seda teab , peaasi et keegi tuli ning nokastanud daamid ja härrad võtsid ettepaneku juubeldades vastu . </s> <s> Küünis ootasid väsinud lõbutsejaid esimesed meeldivalt lõhnavad heinasaod ja igaüks leidis endale heinavirna vaikses hämaruses rahuliku nurgakese , kus leilitamisest rauged luud-liikmed välja võis sirutada . </s> <s> Kui Kustu külalisi küüni poole minemas nägi , tähendas ta naisele : " Ega muud kui pistavad heinad põlema , seal suitsumehed hulgas . " </s> <s> – " Eks sa mine ütle , et nad tulega ettevaatlikud oleksid . " </s> <s> – " Ei mina lähe , eks Edmund ise tea , " ning Kustu kohmitses magama . </s> </p>
<p> <s> Harald ootas , kuni sauna juures kõik vaikseks jäi ja lärmitsev linnasakste jõuk küüni vajus , siis võttis ta kaevust kaks pange külma vett ning sammus sauna juurde , et ennast pesta ning leili võtta . </s> <s> Uks oli pärani lahti jäetud ning lava , saun ise ja kogu ümbruski lehkas tärpentinist . </s> <s> Tont teab , mida need molkused siin on teinud , mõtles Harald endamisi . </s> <s> Ta soojendas enda jaoks uut vett ning ahjugi pani veel puid peale , sest keris oli juba tublisti jahtunud . </s> <s> Alles kesköö paiku jõudis ta niikaugele , et võis lavale leili võtma minna . </s> <s> Teda vaevas õhtune lühike jutuajamine Mandaga . </s> <s> Kas ta ehk liialt teravat tooni ei kasutanud ? </s> <s> Kuid Manda ise alustas niimoodi , et teisiti vastamine polnud võimalik . </s> <s> Ja ega see asja hullemaks teinud . </s> <s> Mida tal lõpuks enam kaotada oli . </s> <s> Praegu paistis küll niimoodi , et ta oli kaotanud kõik , vähemalt Manda juures . </s> <s> Kuidas Allika taluga minna võis , see oli veel lahtine . </s> <s> Seal oli tema arvates veel mitu võimalust , kuigi mitte tema jaoks . </s> <s> Kuid siia edasi jääb ta igal juhul , et vaadata , mis sellest taluasjast saab . </s> <s> Kui tema siit viimasena läheb , on tema võitnud . </s> <s> Kuigi Harald oli ilma jäänud kooliharidusest , oli tal ometi lahtine mõistus ning hea vaist olukordade hindamisel . </s> <s> Esimene mulje teisest inimesest öeldakse olevat kõige tugevam ning Haraldile meenus ikka ja jälle , mida ta tundis ja mõtles , kui ta nädal tagasi Manda kavaleri talliuksel esimest korda nägi : see ei ole Allika peremees ning varem või hiljem läheb talu selle mehe käes haamri alla . </s> <s> Terve talve oli ta mõelnud nii Mandale kui ka Allika talule vaheldumisi , et selgusele jõuda , kas ta peretütart ka ilma taluta armastab , kuid kuni Manda tulekuni ei teadnud ta veel surmkindlalt , kumb on tema meeltes ja südames esikohal . </s> <s> Kuid täna ta teadis . </s> <s> Piisas ainult sellest , et Mandat korraks näha ning asi oli selge . </s> <s> Enam ta ei kahelnud . </s> <s> Peretütar oli number üks , Allika talu number kaks . </s> <s> Ja kui antaks talle praegu valida nende kahe vahel , võtaks ta Manda käekõrvale ning sammuks mäerinnakust üles , Allika piiridest välja suurele , kauguses valendavale maanteele , et temaga koos uut eluaset otsida , sest ilma Allikata saab ta läbi , ilma Mandata mitte . </s> </p>
<p> <s> Harald pani enda riidesse ning astus õue suveöö hämarusse . </s> <s> Süda pakitses , sest ta oli noor mees , täis elujõudu ning meherammu , kuid siin Allikal ei olnud tal sellega midagi peale hakata . </s> <s> Naine , keda ta armastas , oli teise mehe kaenlas . </s> <s> See tegi valu ning Harald surus hambad ragisedes kokku , et mitte karjuda . </s> <s> Vaat , mida tähendas olla vaene , teise sulane . </s> </p>
<p> <s> Parajasti kui ta saunatrepil istus ja oma olukorra üle mõtteid mõlgutas , tuli koplist heinaküüni poolt pikk meesterahvas ning sammus kastemärjas rohus toa poole . </s> <s> Tulija oli Edmund , Allika loodetav väimees . </s> <s> Nähes sulast saunatrepil istumas , nõksatas ta pisut , kogus ennast aga ruttu ning lausus irooniliselt : " Tere õhtust , härra sulane ! </s> <s> Miks nii üksi ja mahajäetult ? </s> <s> On sul lehtsabadest puudus või ? </s> <s> Või ei võta nad sind ette , sitahais peletab eemale , mis ? " </s> <s> Harald ei teinud pilkamisest väljagi , kuigi oli praegu kange tahtmine sellele aferistile vastu lõugu virutada . </s> <s> " Seal küünis on terve kari linnukesi , kes sind ehk tagasi ei lükka , kui sul see asi ikka vähegi mõõtu välja annab . " </s> <s> Enam ei suutnud Harald ennast pidada . </s> <s> Ta tõusis ja vastas : " Miks sa sealt siis ära tulid ? " – " Mul on parem suutäis ärklitoas ootamas , kui see armetu litsikari seal heinavirnas . </s> <s> On liiga läbi tõmmatud . </s> <s> Ja nüüd ole nii hea , astu teelt kõrvale ning lase mind mööda . </s> <s> Ma ei taha su sitahaisu kauem nuusutada . " </s> <s> Harald seisis sirgelt Edmundi ees ega nihkunud paigast . </s> <s> " Eest ära ! </s> <s> Ma ei lähe kunagi sinusuguse lojuse pärast teelt kõrvale , ennem astun üle . " </s> <s> – " Aga mina just nendele teed annangi , sest nad on liiga armetud , et nendest üle astuda . " </s> <s> Ning Harald nihkus kõrvale . </s> <s> Edmund , öeldu sisu mitte nii paugupealt taibates , tõlgitses sulase teeandmist nähtavasti teisiti ning sammus valgetes tenniskingades jalgu edevalt loopides toa poole . </s> </p>
<p> <s> Edmund tuli alles pärast keskööd . </s> <s> Tuba oli hämar ja Manda ei eraldanud tema näo piirjooni , kuid tundis vastikut õllelõhna , mis täitis toa koos noormehe tulekuga . </s> <s> Ta ei talunud oma kavaleri praegu . </s> <s> Parem kui ta üldse poleks tulnud . </s> <s> Oleks Harald tema tuppa astunud , ta oleks voodist tõusnud ning talle kaela langenud . </s> <s> Nüüd aga mõtles ta hirmuga Edmundi võimalikele kallistustele . </s> <s> " Miks sa sauna juurde ei tulnud ? </s> <s> Küll sai nalja . " </s> <s> – " Mis seal siis toimus ? " – " Ei midagi iseäralikku . </s> <s> Ervin triikis vana Antoni pihasooni tärpentiniga . " </s> <s> – " No mis siis sellest ? </s> <s> Mis naljakat seal siis oli ? </s> <s> Anton on juba vana mees , eluaeg rasket tööd teinud , pole ime , kui tal pihasooned üles võtab , nii et neid saunalaval masseerima peab . " </s> <s> – " Seda nüüd küll , aga Ervin nägi seal suurepärast võimalust pisut naljatada ja juhtis tärpentini seljasoontelt tublisti allapoole . </s> <s> Oled ehk isegi kuulnud , milline mõju sel vedelikul on , kui ta teatud kohta satub . </s> <s> Nõnda siis ka juhtus . </s> <s> Vanamees sasis Ervinil turjast kinni , et poisil kõrvad üles teha , kuid higist märg ihu on ju libe ja Ervin rabeles lahti ning sai kaapama , maruvihane Anton järel , mõlemad palja tilliga , lidusid ümber sauna , meie karjas järel . </s> <s> Naera või ribadeks . </s> <s> Ervin pani lõpuks jõe äärde , sinna vanamees enam järele ei läinud . " </s> <s> Ja Edmund naeris veel kord , nagu kunagi õnnestunud nalja üle . </s> <s> " Mulle niisugune nali küll poleks meeldinud . </s> <s> Vana inimesega niisugust inetut tükki teha ! </s> <s> Eks pannud endale , küllap siis oleksite teadnud , mida niisugune asi tähendab . " </s> <s> – " Panimegi . </s> <s> Kõik tormasid lavale , igaüks tahtis esimene olla , võtsid ihualasti , siis vajalikud poosid sisse , et kallis kraam asjatult raisku ei läheks ega jumal teab kuhu ei satuks . </s> <s> Meestele kraani otsa ja naistele võid isegi arvata kuhu . </s> <s> Kes aga surtsaka ära sai , see kiljudes ajama pani . </s> <s> Kes vabatahtlikult endale tilgutada ei lasknud , selle tõmbasime seljali maha ning ma kallasin naistele nii , et üle ajas . </s> <s> Oi sa kuradi kurat ! </s> <s> Niisugust nalja pole ma veel oma elus näinud . " </s> <s> Ning Edmund naeris ja läkastas , nii et tuba kajas . </s> <s> " Eks nüüd hommikul kuule , kas naistele meki ka juurde võttis . " </s> <s> Ja taas kajas tuba paljutähendavast naerust . </s> <s> " Jäta ometi ükskord oma loba , " keelas Manda . </s> <s> " Mulle ajab niisugune nilbus iivelduse peale . </s> <s> Te peaksite olema haritlased , kuid teete siin lihtsate maainimeste silmade all niisuguseid seatempe . </s> <s> Kas sa selleks nad siia vedasidki ? " – " Selleks ka . </s> <s> Ega me pole siia tulnud paastuma ja palvetama , " vastas Edmund ning vajus Manda kõrvale voodisse . </s> <s> " Muide , ma kohtasin sauna juures sinu sümpaatiat . " </s> <s> – " Kes see on ? " – " Kuidas kes ? </s> <s> Eks see härra sulane ikka , kellest sa mul rääkida ei lubanud . </s> <s> Konutas üksinda saunatrepil , kui ma mööda tulin . </s> <s> Soovitasin tal minna heinaküüni , kui tast üldse naiste juures asja on . </s> <s> See talle vist hästi ei meeldinud , sest ta tõusis püsti ning sulges mul tee . </s> <s> Mõtles vist , et ajab sellega mulle hirmu nahka . </s> <s> Kuid siis ma põrutasin talle : " Eest ära , lojus , muidu astun sust üle ! </s> <s> Ja kas sa tead , mis juhtus ? </s> <s> See sinu kiidetud ülijulge mees nõtkutas põlvi , vabastas teeraja ning seisis nagu vahisõdur sauna ees , kui ma temast mööda jalutasin . " </s> <s> Edmund naeris suure häälega ning küünitas käe , et Mandat endale lähemale tõmmata . </s> <s> " Jäta mind rahule ! </s> <s> Ma ei taha . " </s> <s> – " Nonoh ! </s> <s> Mida siis see peab tähendama ? " – " Seda , et ma ei taha sind . " </s> <s> – " Miks ? " – " Seda küsi enda käest . </s> <s> Niisuguse jutu peale , mis sa suust välja ajad , peaksin ma sind veel tahtma ! " – " Nojah , muidugi . </s> <s> See riivas ju sinu südamekallikest , kelle nimegi sa mul suhu ei lubanud võtta . </s> <s> Palun vabandust , Allika perepreili ! </s> <s> Ma ei teadnud , et siin talus sulasel nii kõrge positsioon on . " </s> <s> – " Ma ei mõista , mis positsioonist sa räägid . </s> <s> Miks sa ütled teise inimese kohta halvasti , kes sulle mingit kurja pole teinud . </s> <s> Jää sina selleks , kes sina oled , ja las tema olla see , kes tema on . </s> <s> Mulle tundub , et sa püüad teda alandades ennast kõrgemale upitada . </s> <s> Tegelikult aga labastad sa iseennast , mitte teda . </s> <s> Kas sa pole kuulnud vanasõna : pea endast ise lugu , siis peavad sinust lugu ka teised inimesed . " </s> <s> – " Jäta oma moraalijutlus ! </s> <s> Ma ei taha seda kuulata . </s> <s> Hommepäev teen sellele molkusele sõidu sisse . </s> <s> Mul on temast ja sinu targutamisest villand . " </s> <s> Manda ei vastanud midagi , vaid mässis enda teki sisse , Edmundist võimalikult kaugemale . </s> <s> Tükk aega valitses toas vaikus , siis küsis mees : " Kas ma pean terve öö siin voodiserval üksinda küürutama ? " </s> <s> Ja kui ta ka sellele vastust ei saanud , tõusis Edmund istuma ning käratas : " Sul on kaks võimalust . </s> <s> Kas tuled mulle lähemale ja oled minuga nii nagu ma tahan või ma jätan su siia ja otsin mõne teise naise , kes kuulekam on kui Allika perepreili . </s> <s> Sa ei ole ainuke naine maailmas . " </s> <s> – " Tee seda . </s> <s> Minule ära looda , vähemalt täna õhtul küll mitte . </s> <s> Ja kuidas edaspidi on , see oleneb sellest , kuidas sa käitud . </s> <s> Praegu aga mine oma külaliste juurde . </s> <s> Seal tuntakse sinust kindlasti puudust . " </s> <s> – " Noh , eks saab siis ka mindud , " vastas Edmund südametäiega , kiskus püksid jalga ning lahkus . </s> <s> Vaat sulle säh , millised noodid pruut peale on võtnud ! </s> <s> Ei lase enam ligigi . </s> <s> Tohoh , pele ! </s> <s> Pole temaga veel niisugust asja juhtunud , et üks naine teda vastu ei võta , kui tema seda tahab . </s> <s> Oodaku aga pealegi see Allika peen perepreili . </s> <s> Küll tema veel näitab , kuidas siin asju aetakse . </s> <s> Ning vihane Edmund astus õuele . </s> <s> Viivuks pidas ta aru , kuhu minna . </s> <s> Küünis leiaks ta kindlasti mõne niisuguse eide , kes ära ei ütleks , kuid kõiki oli ta juba korduvalt õnnelikuks teinud ning sealt ei lootnud ta enam midagi uut . </s> <s> Siis meenus talle järsku teenijatüdruk Linda , kes päeval saunaahju küttis . </s> <s> Linda oli noor , päris nägus , nii aastat paarkümmend alles , kuid pisut kõva kuulmisega . </s> <s> Kui õige prooviks vahelduseks tema juurde aita trügida . </s> <s> Kaotada pole tal ju mitte midagi . </s> <s> Küll aga võita . </s> <s> Ning Edmund hiilis vargsi aidaukse taha ja koputas . </s> <s> Sees oli kõik vaikne . </s> <s> Ta katsus ust , see oli seestpoolt kinni . </s> <s> Mine sa kurjavaimu tea , ehk on sulane järsku sees . </s> <s> Siis on küll plass lugu . </s> <s> Kuid Edmund koputas siiski uuesti ja nüüd juba päris valjusti . </s> <s> Sees nagises miski , siis kostsid põrandal tüdruku paljaste jalgade põntsuvad sammud ning unine hääl küsis : " Kes seal koputab ? </s> <s> On keegi või ? " – " Ikka on . </s> <s> Kas sa oled üksi või ? " – " Üksi muidugi . " </s> <s> – " Kas sul peigmeest voodis ei ole ? " – " Minend ikka . </s> <s> Kust mul neid peigmehi võtta . </s> <s> Ega ma perepreili ole . " </s> <s> – " Kas siis perepreilil on peigmehed ? " – " Muidugi . </s> <s> Aga kes sa oled ja mida sa tahad ? " – " Ma olen Edmund . " </s> <s> – " Ah Manda-preili kavaler . </s> <s> Issand ! " jahmus Linda . </s> <s> " Ära imesta midagi . </s> <s> Lase mind enda juurde aita . " </s> <s> – " Mis sa minu juurde trügid , sul endal pruut , eks mine sinna . " </s> <s> – " Ei taha . " </s> <s> – " Miks siis ? " imestas tüdruk . </s> <s> " Ma tahan just niisugust nagu sina , kes metsade , heinamaalillede ning lüpstud piima järele lõhnab . </s> <s> Sa teed mu hulluks , usu mind . " </s> <s> – " Või hulluks ! </s> <s> Pole ma veel sinusugust näinud . </s> <s> Aga mis siis , kui sa mu ää rimud , kuhu ma siis lähen . " </s> <s> – " Siis võtan su ära . " </s> <s> – " Või võtad ära ! </s> <s> Ära sa valeta . </s> <s> Ei ma seda usu , et sa mu ää võtad . </s> <s> Tahad niisama proovida ja ongi kõik , " arvas tüdruk . </s> <s> " Võtan küll . </s> <s> Ära nüüd puikle , lase juurde ja sa näed , et niipea , kui sa enam ei tõrgu ja mulle kätte annad , on ka pulmad kohe taga . " </s> <s> Tüdruk jäi kõhklema . </s> <s> Ega hullu tea , ehk võtab tõesti ära , kui nii surmkindlalt lubab . </s> <s> " Aga mis siis , kui perepreili teada saab , teeb mulle tuule alla . </s> <s> Kus selle häbi ots . " </s> <s> – " Ole mureta . </s> <s> Küll mina juba selle asja niimoodi ära korraldan , et ta midagi ei taipa . " </s> <s> – " Kas sa ikka oskad ? </s> <s> Ajad mulle siin niisama udu , et ma aidaukse lahti teeksin , va rebane . " </s> <s> – " Kulla Linda , ole nüüd ikka mõistlik ja lase mind sisse . </s> <s> Hommik varsti käes , pikk see öö siis on . </s> <s> Usu mind , niipea kui voodisse lased , nii ma su kohe ära võtan . " </s> <s> Tüdruk teisel pool ust kõhkles veel viivu , siis kolises riiv ning härrasmees lipsas aita . </s> <s> Käsikaudu kobades leidis ta Linda kitsa koiku ning vajus ähkides tüdruku kõrvale õlekotile . </s> </p>
<p> <s> Tükk aega vaatas Harald linnahärrale rusikais kätega järele , ilma et oleks saanud paigast liikuda . </s> <s> Mida see kergats ometi temast tahtis ? </s> <s> Miks ta teda kogu aeg sõnadega solvas ? </s> <s> Ega Manda talle ometi midagi pole rääkinud ? </s> <s> Kui poleks Mandat , oleks ta ammugi sellel vurlel niisuguste sõnade eest kõrvad üles teinud . </s> <s> Nüüd aga ragistas Harald ainult viha pärast hambaid ning kiskus käsi rusikasse . </s> <s> Ta oli võrdlemisi naeruväärses olukorras . </s> <s> Vähe sellest , et ta seda pidi taluma , et armastatud naine selle aferistiga voodit jagab , nüüd pidi ta ka kõik sõnadega solvamised kannatlikult alla neelama . </s> <s> Miks ta ometi siit Allikalt ära ei lähe ? </s> <s> Miks ta laseb endaga niimoodi mängida ? </s> <s> Kas siis tema jaoks teist naist maailmas ei ole ja peab ta siis ilmtingimata Allika talu endale saama ? </s> <s> Kahtlemata on selliseid võimalusi mujalgi , kus tallu koduväiks võib minna . </s> <s> Kuid nagu öeldakse : jonn on jumalast loodud ning Harald ei sanud temast lahti . </s> </p>
<p> <s> Selliste mõtetega tahtis ta lõpuks peale keskööd saunakambrisse astuda , et seal riidest lahti võtta ning magama heita . </s> <s> Parajasti kui ta ust avas , kuulis ta toa poolt mingit kolksatust , nagu oleks majast keegi väljunud ja ukse kolksti kinni löönud . </s> <s> Harald vaatas elumaja poole . </s> <s> Keset õue seisis valges särgis pikk mehekogu . </s> <s> Väimeespoeg tuli nähtavasti õuele vett laskma , mõtles Harald . </s> <s> Siis hakkas aga meesterahvas aida poole sammuma ning Haraldis tekkis uudishimu . </s> <s> Mida tol linnahärral aita asja oli ? </s> <s> Magas ju tema mõrsja üleval ärklitoas , kust ta praegu tuli . </s> <s> Meesterahvas jäi aidaukse taha seisma , kummardus veidi ning Harald kuulis selgesti , et uksele koputati . </s> <s> Samas kuulis ta ka kõnet . </s> <s> Asi läks põnevaks . </s> <s> Miks läks linnahärra teenijatüdruku ukse taha ning jättis oma pruudi tuppa üksinda ? </s> <s> Kõik Allikal ju teadsid , et Manda ja Edmundi pulmi oli iga päev oodata . </s> <s> Ja nüüd läheb seesama kõrgesti koolitatud peigmees aidaukse taha ning nõuab sisselaskmist , sest mida muud ta sealt ikka otsima läks . </s> <s> Harald ei eksinud , sest lühikese kõneluse järel klõpsatas uks lahti ning väimeespoeg lipsas sisse . </s> <s> Riiv lükati kolinal ette ning aidas jäi kõik vaikseks . </s> <s> Esimest korda oma elus tundis Harald , et tema peas läks kõik segi . </s> <s> Mida see ometi pidi tähendama ? </s> <s> Kas ehk tõesti hakkab miski Allikal muutuma temale meelepärases suunas ? </s> <s> Ja Haraldis tärkas järsku hulljulge mõte : tee ärklituppa on vaba . </s> <s> Ta tundis ette , et Manda teda ära ei aja . </s> <s> Soov armastatud naist omada oli momendil nii tugev , et Harald kõik protestihääled endas maha surus . </s> <s> Pooljoostes tõttas ta trepist üles ning avas ärklitoa ukse . </s> <s> Vist tundis peretütar , et tulija ei ole mitte tema peigmees , vaid keegi teine , sest ta tõusis voodis istuma ning küsis : " Kes on ? " – " Mina , Harald ! " – " Issand jumal ! </s> <s> Kus su aru on ! </s> <s> Edmund võib iga silmapilk tulla . </s> <s> Ma ei taha skandaali . " </s> <s> – " Ta ei tule , " vastas Harald erutuse pärast hingeldades . </s> <s> " Ta läks kusagile mujale . </s> <s> Nägin ise ja tean . " </s> <s> Manda tõusis voodist ning haaras noormehel kaela ümbert kinni . </s> <s> " Kuidas ma olen sind oodanud ! </s> <s> Ma armastan sind , Harald , ainult sind . </s> <s> Kõik muu on vale ja võlts . </s> <s> Tule minu juurde ja võta mind , kui ma sulle üldse enam kõlban . " </s> <s> Ning Manda surus end tugevasti , tugevasti noormehe vastu ja vajutas kuumavad huuled tema suule . </s> <s> Harald ainult hingeldas , suutmata lausuda sõnagi . </s> <s> Ühe käega Mandat hoides rebis ta teisega endalt kehakatteid seljast ning viskas põrandale . </s> <s> Siis võttis ta peretütre sülle ning kandis voodisse . </s> </p>
<p> <s> Kui Umboja Aina maimukene , kes isa ja poja ühisest teost ilmavalgust nägi , kahe kuu vanuseks sai , otsustas kuraasikas Almiira pojapojale uhked ristsed korraldada . </s> <s> Et aga ka Aina esimene poeg , kes kusagil nurga ääres valmis oli vorbitud , nagu Almiira naabritele põlglikult tähendas , veel püha ristivett silmile polnud saanud , vaid lausa paganana ringi kepsles , siis arvas kombeline Almiira , et ei teeks paha , kui ka sellele nelja-aastasele hoorapojale jumalasulane kirjasõna peale loeks ning jõmpsikale kristlikul kombel vaderite ja piserdustega nime paneks . </s> <s> Kuigi poisikesele vallamajas juba ammu nimi oli pandud , ei pidanud enda arvates jumalakartlik Almiira seda vallasekretäri ilmalikku sobingut piisavaks , vaid nõudis minialt , et poisikene saaks ristitud kiriklikult õpetajahärra püha kombetalitusega , nii nagu kord ja kohus . </s> <s> Et kui see küla pealt korjatud hooravõsu kord juba Umboja perekonnas on , olgu siis kõik nii , nagu olema peab , siis pole kellelgi midagi ütlemist . </s> <s> Seega oli siis põhjust kahekordseks peoks enam kui küllaga . </s> <s> Vähemalt külarahvas pidi nägema , et pole siin Umbojal veel näpud põhjas ühtigi , nagu naabrid arvasid . </s> <s> Almiira ajab veel kahekordsed ristsed püsti , nii et pole asigi . </s> <s> Juba varakult pani Mihkel linnaseodrad idanema . </s> <s> Mis sest , et odraseeme kevadeks napiks kippus jääma . </s> <s> Ei pääse üleaedsed tema viljasalve tuhnima , ninad pikal . </s> <s> Peaasi et varruõlu saaks nii vägev , et juba paari kannutäie järel jalust rabab . </s> <s> Praeks määratud vasika nuumamise võttis Almiira enda hooleks ning raputas peotäie rukkijahu igakord vasikale lüpsisooja piima hulka , et loom oleks tappes täies nuumas ja et liha saaks valge ning pehme nagu seapekk . </s> <s> Küll ei meeldinud Mihklile naise ülemäärased pingutused ristsete ettevalmistamisel , sest leivajahudega polnud Umbojal põrmugi kiidelda , vaata et ei jõua uudseni kuidagi välja , kuid Almiira ei pannud Mihkli juttu tähelegi , vaid tuuseldas ja laiutas edasi . </s> <s> Kui varrud möödas , küllap ta siis leivataignale kartuleid juurde keedab ning segadusele sisse sõtkub . </s> <s> Maitsvam leib veel saab , vaata et viib vanal Mihklil süües keele p … e . </s> <s> Varruviinad olgu aga lapse isa , Juku muretseda . </s> <s> Toogu Kivinõmme külast , Kuusiku Andrese käest merepiiritust , see on samaväärne monopoli omaga , kuid kõvasti odavam . </s> <s> Vaherpõllu Ann-Leena samagonn , see on solk . </s> <s> Seda võivad külapoisid küll laupäevaõhtuti Vaherpõllu saunakaldas juua , kuid niisuguse väärika kombetalituse peolauale , nagu seda on ristsed , see põrgulake ei kõlba . </s> <s> Aina istus kaks päeva Paalipere avaras köögis ning kloppis kollast munavahtu titekookide jaoks ja perenaine Liina küpsetas , kattis ahjust võetud tordid vahukoore ja tuhksuhkruga , nii nagu asi nõudis . </s> <s> Almiira kinnitust mööda pidi titekooke olema eriti ohtrasti , sest nende rohkus näitavat kõige kindlamini saksema rahva vurhvi ja olemist . </s> <s> Ja Umboja Almiira pidas ennast ning oma järglasi saksemaks teistest Kivinõmme inimestest juba oma kuulsate kirikutegelastest esivanemate poolest . </s> <s> Kui siis kauaoodatud varrupäev lõpuks kätte jõudis , oli Umboja perenaine peo ettevalmistustega väga rahul . </s> <s> Pikk joodulaud avaras eeskambris lausa ägas toitude rohkuse all . </s> <s> Ja mis pidi siis veel paremini talu jõukust näitama kui mitte rikkalikult kaetud peolaud , kus süldikausside ja rulaaditaldrikute vahel seisid viinapudelid nagu vahisõdurid reas . </s> <s> Titekoogid ja saiaviilakad aga ootasid nurgas laua peal järge , et niipea kui liharoad söödud , otsekohe pikal joodulaual kohvi kõrvale asuda . </s> <s> Köögis askeldas ruttamisest õhetav Almiira , valge põll ees , juhatas , käsutas ning õpetas . </s> <s> Varrude puhul oli ta isegi Putkala Loonale kõik tema üleastumised vana Mihkliga andestanud ning tema nagu sugulase kunagi endale peo ettevalmistamiseks appi palunud . </s> <s> Pliidil suures pajas keesid kooritud kartulid , ahjus särises kuldpruun vasika neerupraad . </s> <s> Mihkel ja Juku proovisid juba hommikust saadik õlut , et veenduda selle kanguses ja vägevuses . </s> <s> Aina hooleks olid ristivett ootavad lapsed , et nad kombetalituse alguseks korralikult ja puhtalt riides oleksid . </s> <s> Eriti muret tegi nelja-aastane Heinrich , kes kuidagi paigal ei püsinud , vaid oma uhiuues madruseülikonnas kogu aeg välja kippus , sest poisikene aimas , et temaga kavatsetakse ette võtta midagi erakorralist . </s> <s> Umboja tagakamber oli pühaks kombetalituseks valmis seatud . </s> <s> Valge puhta linaga kaetud lauakesele olid asetatud vasklühtritesse küünlad ning kuldse servaga supitaldrik veega . </s> <s> Kui poisikene ema käest küsis , mida selle veega tehakse , vastati talle , et see on püha ristimisvesi , mida piserdatakse ristitavale pähe . </s> <s> " Kas minule ka ? " küsis Heinrich . </s> <s> " Aga muidugi . </s> <s> Teile mõlemale , nii sinule kui ka väikesele Edgarile , " vastas ema . </s> <s> Et Heinrichile igasugune veega õiendamine tundus otse talumatult vastik ning pesemist kartis ta ehk pisut rohkemgi kui vanakurat välgusähvatust , otsustas ta oma lapsemeeles kusagile peitu pugeda , et sellest ebameeldivast toimingust pääseda . </s> <s> Kui ema Edgarile parajasti ilusat helesinist ristimiskleiti selga pani , puges Heinrich vaikselt toast välja ning oligi kadunud . </s> </p>
<p> <s> Saabusid külalised . </s> <s> Tuli õpetajahärra koos Almiira emapoolse onuga Kundast , tulid vaderid , sugulased , tuttavad ning lähimad naabrid . </s> <s> Kõik kogunesid Umboja tagakambrisse ning noor , jumekas , alles hiljuti ametisse astunud saksasoost õpetajahärra avas lauluraamatu ning alustas oma kõlaval baritonil : " Ma olen väike lapsuke ja püüan õnnistust … " Kui juba paar laulu lauldud oli , oleksid pidanud ema ja isa koos vaderite ning lastega tulema . </s> <s> Kuid vaheuks , mis viis väikesesse kõrvaltuppa , kus asus Umboja noorte magamistuba , jäi suletuks . </s> <s> Külaliste seas tekkis kahin . </s> <s> Kuhu nad siis jäävad ? </s> <s> Õpetajahärra sosistas midagi kõige lähemal seisvale külalisele kõrva , mispeale viimane kõrvalukse avas ning noorpaari magamistuppa lipsas . </s> <s> " Laps on kadunud , " teatas ta tagasi tulles . </s> <s> " Laps on kadunud ? </s> <s> Mida see peab tähendama ? " ei saanud õpetajahärra aru . </s> <s> " Poisikene on juba nelja-aastane jõmpsikas , ilmselt pelgas ta nii suurt rahvahulka ning puges kusagile peitu , " selgitas keegi külalistest . </s> <s> Nüüd ilmus ukse vahele ka Aina punaseks nutetud nägu . </s> <s> " Poisikene on jalga lasknud . </s> <s> Mitte kusagilt ei leia , " hädaldas ta . </s> <s> Köögist tuuseldas kohale Almiira . </s> <s> " Kus Mihkel ja Juku on ? </s> <s> Ruttu otsima ! " </s> </p>
<p> <s> Silmapilk valgusid varrulised laiali , et ristitava otsimisel abiks olla . </s> <s> Käidi laudas ja lakapealsetel , hüüti poissi nimepidi , tuhrati kartulikoopas ja reheall , kuid asjata . </s> <s> Õnnetu Aina valas meeleheites pisaraid ning Almiira ei püüdnudki enam oma meelepaha auväärt külaliste ees varjata . </s> <s> Jah , eks see ole juba ammu teada , et niisugune hooruses sigitatu ei too majja muud kui tüli ja pahandust . </s> <s> Laps juba neli aastat vana , kuid ikka alles ristimata . </s> <s> Kes seda enne on kuulnud . </s> <s> Nüüd otsi teist külakaupa taga , ajab kogu peo nurja . </s> <s> Ja nähes Mihklit ning Jukut , kes ikka veel nõutult aru pidades trepi peal seisid ega teadnud , kust otsimist alustada , käratas nendele : " Mis asja te siin vahite ! </s> <s> Minge ruttu jõe äärde , ehk on otseti vees . </s> <s> Kartulid jahtuvad ära , praad kuivab , kui kombetalitust kohe alustada ei saa . " </s> <s> Ning Almiira kadus , külalised pikas jorus tema kannul . </s> <s> " No on lapseraisk ilmale loodud ! </s> <s> Kuhu ta , kurat , ometi võis pugeda ! " siunas Mihkel , kuid tuias siiski kaldast alla jõe äärde , süngeilmeline Juku tema järel . </s> </p>
<p> <s> Umboja oli alles hiljuti talvise jää alla lasknud ning kihutas nüüd madalat aasa laialt üle ujutades valju kohina saatel mere poole . </s> <s> Mihkel võttis pika ridva ning sorkis kaldaäärses madalas vees . </s> <s> Pori pritsis Umboja peremehe uutele kirikupükstele , läikima hõõrutud kingade külge kleepus sitke savi , nii et andis jalgu järele vedada , kuid poisikest ei tulnud kusagilt lagedale . </s> <s> Juku püüdis aasa peal vedelevate jääkamakate alla piiluda , ehk on Heinrich mõne niisuguse serva alla peitu pugenud , kuid asjata . </s> <s> " Ei mina enam viitsi . </s> <s> Olgu ta , kurat , kus on , " viskas Mihkel roika südametäiega keset jõge , kus kiire vool selle allavett viis . </s> <s> " Mina ka mitte , " vastas poeg ja mõlemad Umboja mehed istusid vana lagunenud küüni künnisele , et pisut hinge tagasi tõmmata . </s> <s> " Ega harjust vist veel ei võta , " lausus isa natukese aja pärast ja vaatas igatsevalt kollakashalli jõe poole , mis nagu meelest ära edasi kihutas . </s> <s> " Ega vist jah , " arvas Juku ja peagi unustasid mõlemad , milleks nad siia alla jõe äärde üldse tulid . </s> <s> Ununesid kambrites sagivad külalised , mustas kuues kirikhärra , kaetud toidurohke peolaud ning viinapudelid , ununes ristivett ootav maimukene oma uues helesinises kleidis ning isa ja poeg vestlesid küüniuksel istudes ilmast ja maast , kevadisest harjustipüügist , lähenevast põllutööst ning suvisest heinateostki , nagu oleksid nad sellepärast siia tulnudki , uued riided seljas ning läikima löödud kingad jalas . </s> </p>
<p> <s> Kuidas ja kust ka Heinrichi ei otsitud , ei leitud teda mitte kusagilt . </s> <s> Külalised olid nõutud , hingekarjane muutus rahutuks . </s> <s> Kuid nagu kõik muugi asjaajamine Umbojal Almiira õlgadel lasus , tuli tal nüüd ka minia sohipoja otsimise eestvedajaks olla . </s> <s> Nagu tuulispask tõttas Umboja perenaine taas õue . </s> <s> Segadus , mida Heinrichi kadumine oli tekitanud , oli kirjeldamatu . </s> <s> Peru hobusena lennutas Almiira hoonete vahel ringi , külalised tema kannul . </s> <s> Ja ennäe ! </s> <s> Kuurist möödudes märkas Umboja perenaise kõikenägev silm järsku puuriitade vahel röitsutavat poisikest . </s> <s> " Mis sa põrguline siin kükitad ! </s> <s> Ruttu tule välja ! </s> <s> Miks sa , saatanas , mulle vastu ei hüüdnud , kui ma sind kutsusin ! " </s> <s> Poiss ei teinud Almiirast väljagi , vaid istus oma peidikus edasi . </s> <s> Ei aidanud palved , meelitused ega ähvardusedki . </s> <s> Lõpuks leidis taiplik Almiira ka siin hea nõu . </s> <s> Ta tõukas puuriidale õla alla ning lükkas selle kolinal ümber . </s> <s> Tagavälja Johanna , kes pidi olema lapse ristiema , sasis poisikesel turjast kinni ning siplev ja täiest kõrist röökiv Heinrich tiriti tuppa , kus hingehädas nõrkema kippuv ema teda kasima hakkas . </s> <s> Ilus madruseülikond oli mitmest kohast lõhki kärisenud , tolmu ja ämblikuvõrkudega määritud . </s> <s> " Ütle kus on ikka laps maailma loodud , " siunas ärritatud Almiira . </s> <s> " Sina , vanamoor , ole vait ! " karjus Heinrich . </s> <s> " Kui lahti saan , jooksen uuesti peitu , nii et sa enam ei leia , " nuttis poiss . </s> <s> Kannatuse kaotanud Umboja perenaine ei suutnud ennast enam talitseda , vaid tõmbas poisile vemblaga tubli nähvaka üle paljaste kintsude . </s> <s> Kuid nüüd astus minia vahele . </s> <s> " Minu last sa , vana nõid , lüüa ei tohi . " </s> <s> – " Siis kasvata teda ise niimoodi , et ta meile häbi ei teeks . " </s> <s> – " Ja kasvatangi . </s> <s> Sinusugust nuustikut ma teda togida küll ei lase , " karjus Aina vastu . </s> <s> Kes teab , kui suureks sõnasõda lõpuks oleks paisunud , kui mitte Almiira auväärt Kunda onu poleks vahele astunud ning oma õetütart miniaga lepitada püüdnud . </s> <s> " Armas laps issandas , talitse oma suud ja ära rüveta püha kombetalituse eel oma maja ning külaliste au , " manitses kirikutegelane tülitsejaid laulval toonil . </s> <s> Almiira jäi vait ja rahunes . </s> <s> Tasakaalu saavutas ka minia ning lõpuks võis kombetalitus alata . </s> <s> Alles nüüd märkas Umboja perenaine , et Mihkel ja Juku on vajaka . </s> <s> Tuuletiivul tõttas ta jõe äärde . </s> <s> Nojah , seda ta arvas . </s> <s> Vanamees ja poiss istusid nagu viimased tohmanid küüniuksel ning tema rabelgu toa juures kas või nahast välja . </s> <s> Ja et jõe kohinast üle karjuda , hüüdis Almiira meeste poole , nii et rinnus kärises . </s> <s> Lõpuks märkas Juku valges põlles ema , kes nagu meelest ära kalda otsas karjus ja kätega vehkis . </s> <s> " Ei tea , midas seal kodus , kas tuli räästas või ? " vidutas ka Mihkel naise poole silmi . </s> <s> " Ristsed , kurat ! " meenus järsku Jukule . </s> <s> Ning mõlemad mehed hakkasid kaldast üles ronima . </s> <s> " Issand jumal ! </s> <s> On teil , tolgustel , üldse aru peas ! </s> <s> Ma saatsin teid poissi otsima , nemad istuvad küüni ees ja ei tee otsimisest asjagi . </s> <s> Tulge nüüd kohe , kasige end natuke ja hakkame peale . </s> <s> Kõik ootavad . </s> <s> Õpetajahärra peab juba paari-kolme tunni pärast Kundas tagasi olema . " </s> <s> – " Aga poiss ? " küsis Mihkel . </s> <s> " Jões teda kuradit küll ei ole . " </s> <s> Kuid seda vist Almiira enam ei kuulnudki , sest nagu tuulispask kihutas ta toa poole , kus külalised juba kannatust olid kaotamas . </s> </p>
<p> <s> Püha kombetalitus oli just alanud , kui Mihkel ja Juku end vaikselt tagatuppa poetasid . </s> <s> " Me loeme Matteuse raamatust üheksateistkümnendast peatükist kolmeteistkümnendast salmist : " Siis toodi lapsukesi tema juurde , et tema oma käed nende peale pidi panema ja palvet tegema . " </s> <s> Me laulame lauluraamatust kolmsada viisteist , viisil : " Armas Jeesus , avita . " " </s> <s> Ning õpetajahärra võttis viisiotsa üles ning peagi laulsid kõik : " Armas Jeesus rõõmuga , toome nii , kui käsid ise , sulle lapse . </s> <s> Siruta tema vastu oma käsi . </s> <s> Võta teda armu alla , taevariiki teda saada … " Tagavälja Johanna seisis pastori lähedal ning hoidis kõvasti Heinrichi käest kinni , et see jälle punuma ei pistaks ega püha nimepanekut lõplikult nurja ei ajaks . </s> <s> Kõik laabus nii , nagu minema pidi . </s> <s> Kauasest ootamisest väsinud väike Edgar oli juba mitu korda oma ilusa helesinise kleidi märjaks teinud , kuid parata polnud midagi . </s> <s> Isegi ristivee otsmikule tilgutamise talus ta vapralt ära ega karjunudki üleliia . </s> <s> Ja väikemehe ristiisa Tagavälja Gustav ulatas ta Aina sülle tagasi . </s> <s> Heinrich põrnitses jumalasulast altkulmu ning näitas Almiirale keelt , kui see tema poole vaatas . </s> <s> Õpetajahärra sõnademulinast ei taibanud ta midagi ja see teda ei häirinud . </s> <s> Kui aga asi jõudis piserdusveeni ning mustas kuues võõras onu käe taldrikusse küünitas , haistis Heinrich halba ja enne kui keegi juuresolijaist silmagi jõudis pilgutada , tegi poisikene välkkiire liigutuse , rabeles Tagavälja Johanna käest lahti ning tahtis laua alla pugeda . </s> <s> Madal lauaigerik sai tugeva tõuke , lõi kõikuma ning oligi ümber . </s> <s> Kuldservaga taldrik veeres kolinal põrandale , vasklühtrid põlevate küünaldega järele ning kustusid susisedes vaibale valgunud piserdusvees . </s> <s> Ehmunud jõmpsikas aga sööstis uskumatu kiirusega edasi , varruliste vahelt läbi ning järgmine kokkupõrge toimus Almiira kõrge postamendiga , mille otsas uhkeldas suur asparaagus , kaharad oksad laiali . </s> <s> Käis tume mütsakas , siis mingi raksatus ja kui külalised põgenevale poisikesele järele vaatasid , lebas põrandal purunenud savipott , hunnik mulda , sasitud asparaagus ning kõige peal murtud jalaga postament . </s> <s> Kümmekond kätepaari haaras surmahirmus põgeneva Heinrichi järele ja enne kui ta välisust avada suutis , haaras kõige esimesena kohale jõudnud Almiira tal turjast kinni . </s> <s> Mis seal täpselt toimus , seda ei teadnud pärast keegi , sest vaatevälja varjasid ligirutanud külalised . </s> <s> Kuid kisa ja sõimusõnade järgi võis arvata , et jõmpsikas oma vabadusejanu vapralt kaitses . </s> <s> Kuigi Almiira sellest ebavõrdsest võitlusest võitjana välja tuli , ei olnud ta mitte ilma kaotusteta . </s> <s> Verised hambajäljed kätel ja käsivartel ning küünekriimustused põskedel rääkisid enda eest . </s> <s> Kiiruga taastati ristimise tseremooniaks kõik vajalik . </s> <s> Isegi mullahunnik ning potikillud loobiti õue ja katkise jalaga postament ning ilma kaitsva ümbriseta asparaaguse juurtepasm toimetati ukse taha . </s> <s> Kombetalitus oli aga rikutud . </s> <s> Külalised , eriti vanemad naised , pistsid päid kokku ning kihistasid kahjurõõmsalt , mehed muigasid ja noorem rahvas naeris päris avalikult nagu kunagi pärast lõbusat etendust . </s> <s> Heinrich ise aga seisis – morn ja sünge – oma vaderite , Tagavälja Johannese ja Nigula Antsu vahel ega üritanudki enam jalga lasta . </s> <s> Ainult siis , kui kirikhärra talle vett pähe tilgutas , sülgas ta oma põlguse väljendamiseks Almiira poole , sest nähtavasti pidas ta oma tänastes äpardustes just teda peasüüdlaseks . </s> </p>
<p> <s> Kui Kunda onu pärast ristseid minema hakkas , ütles ta hüvastijätul Almiirale : " Kallis õetütar issandas . </s> <s> Õnnistagu jumal sinu koda ja lasku sulle osaks saada sinu poja läbi rohkesti lapselapsi , et sinu sugu maa pealt ära ei kaoks . </s> <s> Ja andku jumal nendele südamesse issanda verd ning pähe kainet meelt ja mõistust . </s> <s> Seda hoorapoega aga , keda sa omaks pead nimetama , kuigi ta seda ei ole , püüa armastada ja niimoodi kasvatada , et kurat tema südames mitte võimust ei saaks võtta , sest inimeselaps on juba kord niimoodi loodud , et kui sa tema hinge eest hoolt ei kanna , siis pöörab ta tõele ja armastusele selja ning võtab kõige koledama kurja omaks , nii nagu tänane kombetalitus seda näitas . " </s> <s> – " Jah , mis parata , " ohkas Almiira . </s> <s> " Oleks poiss olnud pisutki teisem mees , ega siis poleks ka seda patusigitist majas . </s> <s> Aga poiss oli sihuke , et ei läinud asjalikumatele tüdrukutele mitte ligigi . </s> <s> Õnn , et veel sellegi kätte sai . </s> <s> Muidu oleks meie sugu võib-olla tõesti maa pealt ära kadunud , " püüdis Almiira Heinrichi olemasolu majas õigustada ning mõtles poja naisevõtule , kus vanal Mihklil üsnagi tähtsat rolli tuli mängida . </s> </p>
<p> <s> Pärast õpetajahärra ning Kunda onu lahkumist , sest tähtsad ja kiired asjaõiendused ei lubanud neid kauemaks jääda , pääsesid ülejäänud külaliste keelepaelad lahti . </s> <s> Peolauda olid jäänud peamiselt jõukad talunikud ning muugi saksem rahvas , sest Almiira valvas hoolega selle järele , et vaesed ning positsioonita inimesed tema külaliste hulka ei pääseks . </s> <s> " Mere omaga " täidetud klaasid käisid ringi ja mida rohkem sealt rüübati , seda valjemaks läksid hääled ning soravamaks muutus jutt . </s> <s> Mõisteti hukka valitsuse poliitikat , kes soosivat aina töölisi , kuigi need on juba ammu üle pea kasvanud ning lausa ennekuulmatuid soodustusi nõuavad . </s> <s> Tööst ei hooli enam keegi , ainult palka tahetakse . </s> <s> Ja mis kõige hullem , selline meeleolu on juba maalegi jõudnud . </s> <s> Sulased ja teenijatüdrukud on muutunud häbematuks , ei mingit austust enam pererahva vastu . </s> <s> Sulased võrgutavad haritud peretütreid ning teenijatüdrukud ja karjaplikad trügivad perepoegadele ning vallalistele peremeestele ligi , et aga talus otsaliseks saada . </s> <s> Ega ole vaja kaugelt näiteid tooma minnagi . </s> <s> Kusikabule sai perenaiseks puruvaene teenijatüdruk . </s> <s> Niikaua peibutas peremeest , kuni see kõik oma seisusekohased pruudid maha jättis ning juba käima peal teenijatüdruku altari ette viis . </s> <s> " Ja mis sellest siis on , et ta seda tegi ? </s> <s> Kusikabu on praegu üle mitme küla jõukas ja korras talu , " arvas keegi . </s> <s> " Olgugi et jõukas ja korras . </s> <s> Aga see ei sobi ju . </s> <s> Mis peremees see enam on , kes teenijatüdrukuga lapsi hakkab saama . " </s> <s> – " Niisugused vaated on iganenud , kus peremeeste ja sulaste vahel vahet tehti . </s> <s> Nüüd tuleb seda vaadata , mida inimene ise väärt on . </s> <s> Mitte aga seda , kas ta on rikas või vaene , peremees või sulane , " arvas Tagavälja Gustav . </s> <s> " Minu arust on see Kusikabu kohe kujukaks näiteks selle kohta , mida tähendab töökas ja tubli perenaine talus . </s> <s> Allikat on aastaid peetud ümbruskonna jõukamaks taluks ning Kustut lugupeetud peremeheks , kuid kuhu ta on jõudnud ? </s> <s> Ma arvan , et kõik me teame seda , millises olukorras karjaplikad ja teenijatüdrukud sellest kuulsast ja jõukast talust on sunnitud ära tulema . </s> <s> Minu arust niisugune asi küll peremehest lugupidamist ei tõsta . </s> <s> Töödega ripub alatasa viimaste seas , hooned vanaisaaegsed ja poollagunenud . </s> <s> Kui niimoodi edasi läheb , on vana Kustu varsti kõige vaesem peremees ümbruskonnas . </s> <s> Vaat sulle siis lugupeetud ja rikas . " </s> <s> – " Allika on läinud tütre nahka . </s> <s> Manda koolitamisega tegi Kustu suure vea , " püüdis Paalipere Oskar Kustut kaitsta . </s> <s> " See praegune olukord Allikal võib ka ainult ajutine nähe olla . </s> <s> Las tütar lõpetab kooli , eks siis näe . </s> <s> Võib-olla toob veel missuguse väimehe tallu , kes majapidamise nii üles lööb , et vaata ja imesta , " oli Paalipere Liina mehega päri . </s> <s> " Minu kadunud ema ütles ikka , et sulastega ja üldse igatsugu teenijatega ning päivilistega kohapidamine on see kõige viimane pääsetee , kui muu miski enam ei aita . </s> <s> Mis töö see on , mida need päevavargad teevad ! </s> <s> Niipea kui silm vältib , veavad nad seanahka ja vaatavad , kuidas päeva õhtusse saab . </s> <s> Kui palju nad tööd jõuavad teha , see neid ei huvita , " arvas nüüd ka perenaine Almiira , kes väga hästi seda aega mäletas , kui veel Mihklit Umbojal polnud ning nad emaga kahekesi talu pidasid . </s> <s> Muidugi teadis Almiira ka seda väga hästi , et Mihkli Umbojale tulekuga olukord põrmugi ei paranenud , vaid veelgi halvenes , sest laisk ja naistemaias Mihkel oli talutöödes kõige viletsamastki sulasest veelgi äbarikum . </s> <s> Kuid selle koha pealt hoidis Almiira keele hammaste taga , sest naabritel polnud seda vaja teada . </s> <s> Aitas sellestki , mida nad ise Umbojal märkasid ja tähele panid . </s> <s> Nüüd oli aga Umboja veel kord külarahvale tõestanud , et pole siin asi hoopiski nii hull kui arvati . </s> <s> Kui talus niimoodi külalisi vastu suudetakse võtta , on virtsahvt veel täie jõu ja rammu sees . </s> </p>
<p> <s> Sel raskel kriisiajal , kui maainimesed polnud paremas olukorras kui linnarahvaski , haaras iga mõistlik inimene igasugusest tööotsast kinni , mis pisutki sissetulekut tõotas . </s> <s> Kivinõmme küla kohaomanikud , vaatamata sellele , kas talu oli suur või väike , rikas või kehvapoolne , läksid talvekuudel põllutööst vabal ajal metsamaterjali vedama . </s> <s> Läksid Paalipere , Nigula , Tõnu-Hansu ja Tagavälja mehed . </s> <s> Kellel aga hobusesetukas oli , see metsa tõttas . </s> <s> Jalamehed – vabadikud ning saunikud – lõikasid , hobuseomanikud vedasid . </s> <s> See oli lisateenistus , mis igas talumajapidamises marjaks ära kulus , rääkimata nendest , kel üldse mingit kindlat sissetulekut ei olnud . </s> <s> Ka Vaherpõllu Jüri , kes varem igasugust muud tööd väljaspool oma kodu nagu häbiasjaks pidas , rakendas sel talvel vana Mammi ree ette , pani palgikelgu peale ning sõitis Sudisoo kanti raielangile . </s> <s> Seal käisid ka Vaherpõllu lähimad naabrid , Õllepoe , Möldri ja Tagavälja omad . </s> <s> Talv oli sel aastal karm , lumi ulatus raiesmiku peal kändude vahel kohati puusadeni ja mehed nägid palkide pealepanekuga ning nende väljaveoga suurt vaeva . </s> <s> Kuid sellest ei hoolitud . </s> <s> Paljudes taludes oli vaja õdedele-vendadele nende pärusosad sularahas välja maksta , sest Kivinõmme ja Väliku külade rannaäärsed kohad olid väikesed ega andnud pärijate vahel enam jagada . </s> <s> Ainult Umboja Mihkel ei võtnud niisugust vaevarikast lisateenistust omaks , kuigi Almiira tagant õhutas , sest Mihkli arust käis see lihtsalt peremehe au pihta . </s> <s> Milleks ta siis kohaomanik on , kui peab popside ning vabadikkudega koos metsas palgiveol ennast katkestama . </s> <s> Ning Mihkel jäi koju , kuigi Umbojal vast kõige rohkem lisasissetulekut vaja oleks läinud . </s> <s> Kuid Vaherpõllu Jüri läks , ehkki oli juba vana mees . </s> </p>
<p> <s> Metsa sõideti vara , kui taevas alles ahetama hakkas , sest Sudisoosse oli oma viis-kuus versta ja sealt edasi Selivere laoplatsile teist samapalju või veel enamgi . </s> <s> Hobused väsisid , mehed olid sünged ja napisõnalised , sest töö oli raske ja väsitav . </s> <s> Kuid raha oli vaja ja oma vaevale ei mõelnud keegi . </s> <s> Ainult hobustel tuli lasta puhata . </s> <s> Kui talus neid rohkem ei olnud kui üks , käidi metsas üle päeva , et loomi enne kevadisi põllutöid mitte ülearu ära kurnata . </s> </p>
<p> <s> Oli karge talvehommik , päikesetõusus kergelt roosatava idataeva ning paukuvate aiateivastega . </s> <s> Vaherpõllu Jüri pani vanad lubjavildid jalga , et pakane varvastele liiga ei teeks , selga lambanahkse poolkasuka , rihma vööle , rakendas vana Mammi ree ette ning sõitis Sudisoo poole nagu igal hommikul . </s> <s> Kõvaks külmunud lumi krigises , puudel sädeles tõusvas päikesekumas härmatis ja Jüri sundis Mammi sörkima , et mitte kõige viimaseks jääda . </s> <s> Tagavälja omad olid alati kõige esimesed , nemad käisid kahe hobusega , Juhan ise vana , poisid aga noore rõngaskaelse märaga . </s> <s> Ka Paaliperest oli kaks hobust väljas . </s> <s> Vaherpõllu Jüri ei suutnud oma laisavõitu Mammiga teistega sammu pidada ja Nigula ning Paalipere mehed tõmbasid Pudruniidu heinamaal mööda ning Jüri jäi ikkagi kõige viimaseks , nii et Tagavälja omad tulid juba koormatega vastu , kui Vaherpõllu peremees alles raielangile jõudis . </s> <s> Koorma pealepanek läks kahel mehel kiiresti ning Tagavälja omad käisid iga päev kaks korda . </s> <s> Jüri ukerdas oma jäikades lubjaviltides kohevaks sõtkutud lumes tükk aega , enne kui asi niikaugel oli , et ta koormaga laoplatsi poole minema võis hakata . </s> <s> Et oli nädala lõpp , otsustas ka Jüri täna kaks voori teha ning järgmisel nädalal mitte enam tulla . </s> <s> Vaja kodus ka üht-teist hobusega õiendada . </s> <s> Haod alles metsas , Maretsoo heinakuhi samuti ja Porgaste veskilgi tuleks enne kevadet hea rutuga veel ära käia . </s> <s> Nii nagu hommikulgi jäi Jüri ka peale lõunat kõige viimaseks . </s> <s> Kuid ta ei teinud endale selle pärast muret . </s> <s> Üksinda hea rahulik , ei jää kellelegi jalgu . </s> <s> Eluaeg polnud ta Tagavälja Juhani kombel tormanud , vaid igat tööd teinud tasa ja targu . </s> <s> Kuid kas oli see nüüd paksu lume või jäikade lubjaviltide süü , mis ei lasknud jalgu nii kiiresti liigutada kui vaja või oli süüdi lihtsalt õnnetu juhus , aga kui Jüri veerispuude ja köie abil jämedat palki reele püüdis veeretada , komistas ta ning kukkus vastu rege seljali ja jämeda palgi tüvepoolne ots veeres Jürile otse peale . </s> <s> Küll püüdis ta , hoolimata hirmsast valust rinnus , palgi alt välja rabeleda , kuid ei suutnud . </s> </p>
<p> <s> Kui vana Mammi õhtul videvikus ilma peremeheta koju tuli , lohisev köis ree küljes , oli Ann-Leenale päevselge , et Jüriga on metsas midagi juhtunud . </s> <s> Vaatamata sellele , et Vaherpõllu perenaine enam aastaid üle Tagavälja ukseläve jalga polnud tõstnud , pani ta nüüd vana kasukatüki selga ning läks üleaedsete käest Jüri järele küsima . </s> <s> Tagavälja mehed ei teadnud Jürist midagi . </s> <s> Kuigi oli juba hilja , rakendas Tagavälja Gustav noore hobuse saani ette ning sõitis koos Aleksandriga Sudisoosse vaatama , kuhu naabriperemees on jäänud . </s> <s> Täiskuu valgustas öist metsa ja pakane pani kirka lume sädelema . </s> <s> " Hommikuks on oma kolmkümmend pügalat ära , " tähendas Gustav , kes hobust juhtis . </s> <s> Alguses ei märganud poisid midagi . </s> <s> Raielank oli kuuvalgusega üle kallatud ning tuuletu talveöö vaikne ja kirgas . </s> <s> " Kuhu ta ometi võis jääda ? </s> <s> Siin pole küll kedagi näha . " </s> <s> Poisid sidusid hobuse männitüve külge kinni , panid heinamärsi ette ning sammusid palgivirna poole . </s> <s> Ja sealt nad naabrimehe leidsidki . </s> <s> Seljali segitambitud lumes , jämeda palgitüve all lamas ta . </s> <s> Aleksander võttis taskulambi ja valgustas üleaedse nägu . </s> <s> Silmad avali , lumepuru habemes ja juustes , suu ümber tardunud verekorp , vaatas ta nagu imestades taevas naeratavale täiskuule näkku . </s> <s> Gustav raputas teda õlast , kuid sellele üleaedse jäigastunud ihu ei reageerinud . </s> <s> " Surnud ! " laususid Tagavälja vennaksed nagu ühest suust . </s> <s> Poisid veeretasid palgi hoobadega ära , tõstsid kangestunud laiba saanile ning katsid tekiga . </s> <s> Jüril oli rinnakorv sisse muljutud , ilmselt ei tulnud tal palgi all eriti kaua piinelda . </s> </p>
<p> <s> Jüri matustele ilmusid Vaherpõllu lastest ainult Leonoore ja Ellen ning Elviira oma mehega . </s> <s> Maiest , kes parajasti meeltesegaduses kusagil ringi rändas , ei teadnud keegi midagi . </s> <s> Kus ta parasjagu olla võis , kes oskas seda öelda . </s> <s> Pärast palvetunnis saadud närvivapustust , mida põhjustas Leo ootamatu püssipaugutamine Tõnu-Hansu masinarehes palvuse ajal , vaevasid teda vahetevahel ikka veel salapärased ja seletamatud hirmuhood , mis sundisid teda kodust põgenema ning teatud aja ringi hulkuma . </s> <s> Mõlemad poisid , Leo ning Volli , ei olnud Vaherpõllul enam ammu oma nägu näidanud . </s> <s> Nii nagu nad läksid , nii ka kadusid , samuti Tereese , kes endast ega oma asukohast kellelegi midagi polnud teatanud . </s> <s> Aliide oli juba aastaid kodust eemal ega suhelnud kellegagi . </s> <s> Viimati olnud ta kusagil Selivere kandis tüdrukuks , kuid läinud sealt ei tea kuhu . </s> <s> Vaherpõllu Ann-Leena ei leinanud oma meest taga , kui ta teda mattis , ega valanud tema pärast ka pisaraid . </s> <s> Ilma armastuseta oli ta temaga abiellunud , ilma armastuseta koos elanud ning ilma silmavett valamata paigutas ta mehe maamulda . </s> <s> Kurb ja rõõmuta oli olnud ta elu . </s> <s> Tappev talutöö Vaherpõllu kivistel põldudel ning kari tigedaid lapsi , see oli kõik , mis ta elult oli saanud . </s> <s> Ann-Leena oli ainult üks kord oma elus armastanud ja seegi oli nii üpris üürike ning lõppes kurvalt nende kaksikutega , kellest ta ühte armastada ei suutnud – paremini kui vana Jüritki . </s> <s> Oma õrnemaid tundeid , mida ta Kusti vastu tundis , pidi ta salajas hoidma , et keegi nendest teada ei saaks . </s> <s> Tuimalt ja ükskõikselt elas ta oma mehe kõrval , kes praegu puusärgis lamas , kaks kätt risti purustatud rinnal , kümnerublased kuldrahad silmalaugudel , et need lahti ei vajuks . </s> <s> Mis talust ilma Jürita saab , sellele lesk ei mõelnud , sest ka Vaherpõllut ei armastanud Ann-Leena . </s> <s> Ta ei armastanud ise ega osanud ka lastes armastust oma kodu vastu kasvatada . </s> <s> Oma kunagist isakodu Nuudit ta armastas . </s> <s> Kuid seal oli kõik teistmoodi kui siin , Vaherpõllul . </s> <s> Seal oli kõrge männik kohe maja taga , õu kuiv ja meeldivalt lõhnava kummeliga kaetud . </s> <s> Õue all aga laiusid avarad põllud , kus tuules hällivast rukkiväljast siniseid rukkililli võis korjata , veel sinisemaid kui südasuvine taevas viljapõldude kohal . </s> <s> Mitte nii nagu siin Vaherpõllul , kus alt Umboja jõest tõusvad udud isegi suveõhtutel hinge ängistasid . </s> <s> Siin olid igal pool aina kivid ja kivid , isegi õues , rääkimata põldudest ja karjamaast . </s> <s> Niiske ja sünge Kivimäe kuusik tekitas oma tumeda , salapärase kohinaga Ann-Leena hinges kaua aega hirmu- ja õudustunnet . </s> <s> Seal oli alati poolpime ja roheline samblavaip suurte kuuskede all märg ka kõige kirkama päikesepaistega . </s> <s> Ja heinamaad ! </s> <s> Maretsoo lainetas kevadise suurveega nagu järv . </s> <s> Isegi südasuvise põuaga lirtsus punakas roostevesi varvaste vahelt üles ning tegi kleidisabad märjaks . </s> <s> Nuudi talu heinamaad olid Hiiemetsa puisniidus , kus üksikute tammede ja kaskede vahel kollane hiirehernes ning punane märgiristik põlvini ulatus . </s> <s> Mitte võrreldagi ei saanud neid kahte heinamaad . </s> <s> Tümamaa , mis teadupärast oli Umboja jõe äärne aas , kasvatas ainult angervaksa ning seaputke , mis vikati ees nagu lepavõsa raksus ja loogu võttes sääred veriseks torkis . </s> <s> Millega küll Jüri vanemad siin kivide otsas selle raha kokku olid kraapinud , mida veel praegugi kõikjal , kirstudes ning kappide põhjas vedeles , jäi Ann-Leenale elu lõpuni mõistatuseks . </s> <s> Ja et ei olnud armastust ei oma õnnetuse läbi otsa saanud mehe ega ka Vaherpõllu vastu , siis ei tulnud Ann-Leenale ka pisarad silma , mis pidid olema Õllepoe Leontiine arvates suure südamevalu ning sügava leina kõige kindlamaks kinnitajaks. Kuid naabrid leinasid Jürit taga . </s> <s> Mehed olid sõnatud ja vahtisid vaikides enda ette maha , naised aga pühkisid pisaraid ning laulsid suure häälega , eriti Tagavälja Mari , kes Jüri õnnetu surma puhul Ann-Leenale kõik oli andestanud . </s> <s> Õllepoe Leontiine , kes oli Kivinõmme küla kõige tähelepanelikum naine naabrite suhtes ja kes pidas oma pühaks kohustuseks üleaedsete kohta kõik teada saada ning seda ka teistega jagada , piilus aeg-ajalt Ann-Leena poole ning ei suutnud kuidagi ära mõistatada , kuidas saab naine oma mehe puusärgi juures nõnda kuivade silmadega seista , et sealt ainsatki pisarat välja ei tule . </s> <s> Juba paljas mõtegi oma Augusti surmast kiskus Leontiinel silmavee vulama . </s> <s> Nii et Leontiine isegi ei teadnud , kas ta nutab praegu Vaherpõllu Jürit taga , kes tema ees Tagavälja Juhani tehtud kirstus lebas , kümnerublased kuldrahad poolavatud laugude peal , et need lahti ei vajuks , või leinab juba ette oma Augusti võimalikku kadumist . </s> <s> Kuid Ann-Leena ei nutnud . </s> <s> Võib-olla oleks ehk temagi silma mõni hädine pisar valgunud , kui ta elu olnuks Jüri kõrval pisutki kergem . </s> <s> Nutta oleks ta võinud pigem enda kurva ja rõõmuta elu kui mehe õnnetu otsasaamise pärast . </s> <s> Kuid ta hoidis pisaraid tagasi ning seisis kivinenud ilmel oma mehe viimse puhkepaiga kõrval , sest kellel oli vaja teada , mida ta praegu oma sisimas tundis , kas leinas õnnetuse läbi lahkunud meest või oma tühjalt elatud elu taga . </s> <s> Ei tunne inimesed sulle ja sinu hädadele kaasa , pigem irvitavad ja parastavad . </s> <s> Ja nõnda siis luges ja laulis külarahvas Vaherpõllu Jüri matustel ning püüdis temast mõelda ainult head , kuna oma naine seisis kuivade silmadega kirstu kõrval ja mõtles ning vaagis , kumb on praegu tähtsamal kohal , kas tema oma rõõmuta elu või mehe õnnetu otsasaamine . </s> <s> Ja oma südames tundis Ann-Leena endale rohkem kaasa kui oma surnud mehele . </s> <s> Isegi see , et ta oma mehele kunagi truudust murdis , tundus talle tühise täppena selle kõrval , mida ta taluma pidi niisuguse karvadesse kasvanud vanamehega koos elades . </s> <s> Tagavälja Mari ja Õllepoe Leontiine laulsid aga veel õueski , kui juba puusärki reele asetati , nii valjusti , et see isegi üle jõe Umbojale ära kostis : " Las ma lähen , las ma lähen , sinna kus ma Jeesust näen . </s> <s> " </s> </p>
<p> <s> Allika Kustu kõndis süngena ringi ega teadnud , mida peale hakata . </s> <s> Ta pidi väimehele vastama . </s> <s> Kuid mida ? </s> <s> Rahasumma , mida Edmund vajas , ajas Kustule hirmu peale . </s> <s> Sügisel oli ta muretsenud isegi selle paarisaja krooni pärast , mida ta naabrite käest laenamas käis , kuid mis oli see paarsada krooni selle kõrval , mida väimeespoeg praegu nõudis . </s> <s> Kui siiski minna korraks Mädasoo Mardi jutule , ehk annab vekslile oma allkirja , sest millegipärast eelistas Kustu siiski veksliga raha muretsemist rohkem kui obligatsiooni tegemist talu peale . </s> <s> Väimees paistis olevat tark ning asjatundja mees , jutt oli tal sorav ja jooksis nii , et ole mees ja kuula ära . </s> <s> Ei selline kavalpea teda alt vea ega ise ka hätta jää , lohutas Kustu ennast . </s> <s> Vastalise sulase lubas ta ka päevapealt minema kupatada ja Allika peremees ei kahelnud hetkegi tema sõnades . </s> <s> Ainult kui Manda ise midagi kihva ei keera . </s> <s> Tujukas teine ja oma jonni täis , mine tea , mis järsku pähe pahvatab . </s> <s> Naisi , neid ei tohi ju rohkem uskuda kui silmaga näed . </s> <s> Seepärast olekski parem , kui see sulane otsekohe kaoks , sest ka sealt polnud Kustu arvates midagi head loota . </s> <s> Kuid sulasest lahtisaamine ei vaevanud siiski sedavõrd hinge kui see rahasumma , mida väimees üsna pea nõudis . </s> <s> Ning Kustu otsustas minna Mädasoo Mardi jutule . </s> <s> Kuid enne veel , kui ta seda teha jõudis , tuli Edmund ühel õhtul lagedale veelgi koledamate plaanidega . </s> <s> Kustu oli parajasti õhtusöögi lõpetanud ning seadis magamaminekut , kui väimees tuppa astus . </s> <s> Ilma sissejuhatuseta alustas ta kohe rahast , mida tal õige pea vaja minevat . </s> <s> Ja kui kord veksliga pangast raha võtmine on , miks mitte siis ka kohe see summa välja võtta , mis talu kordaseadmiseks vaja läheb . </s> <s> Oleks nagu kaks asja ühe tüliga . </s> <s> Kustu vaatas tulevast Allika peremeest , silmad pärani peas , nagu kuulaks ta oma surmaotsuse ettelugemist . </s> <s> " Kui suur see summa siis ühtekokku võiks olla ? " suutis ta lõpuks küsida . </s> <s> " No ma mõtlen nii seitsme tuhande krooni ümber . </s> <s> Kaks tuhat läheks sealt minu äriasjade korraldamiseks , ülejäänud viis tuhat aga talule uuema ja moodsama ilme andmiseks . </s> <s> Ütlen sulle , äiapapa , et viis tuhat niisuguste ulatuslike reformide läbiviimiseks , nagu mina neid ette näen , ei ole sugugi palju . </s> <s> Ja kui uuendused kõik tehtud on , siis sa vast näed , mida üks Allika sisse võib tuua . </s> <s> Raha lausa voolab kätte . </s> <s> Ja siis on ju Allikal veel ilus tükk head kasemetsa , millest võib müümise korral head raha saada . </s> <s> Kui sa ainult talu juhtimise minu kätte usaldaksid ! " õhkas Edmund ning vaatas Kustule anuvalt otsa . </s> <s> Kustu kartis , et saab rabanduse . </s> <s> Seitse tuhat ! </s> <s> See on ju üle poole Allika väärtusest ! </s> <s> " Noh , kuidas on , äiapapa ? </s> <s> Kas hakkame asjaga pihta ? " – " Seitse tuhat on minu arust ikka nagu pisut palju , " arvas Kustu . </s> <s> " Kui sa niimoodi mõtled , siis ei tule ka meie asjast Mandaga midagi välja . </s> <s> Niimoodi siia virelema ning selle kangekaelse sulasega vägikaigast vedama ma küll ei tule , " jahenes väimeespoeg . </s> <s> " Einoh , ega ma seda niimoodi nüüd küll ei mõelnud , aga eks siis näe . " </s> <s> – " Tead , äiapapa . </s> <s> Mul on selle asjaga juba päris kiire taga , nii et ma peaksin nagu saama praegu päris konkreetse vastuse sinu suust , mis ja kuidas . </s> <s> Lähen tuleval nädalal linna , siis oleks vaja abiellumise avaldused sisse anda ning ka uute põllutööriistade järele vaadata , siis veel uue elumaja ehitusmaterjalid ning palju muud . </s> <s> Kõik see vajab aga raha . </s> <s> Nii et viimane aeg oleks see asi korda ajada . " </s> <s> Veel tükk aega püüdis Edmund Kustut veenda , et see asjaajamisega kiirustaks , sest niisugune kõhklemine ja kahevahelolek ainult segab ja takistab asjade normaalset arenemist . </s> <s> Kustu jäi lõpuks nõusse ning lubas juba homme kohe Mädasoo Mardi jutule minna . </s> </p>
<p> <s> Mädasoo peremees tuli parajasti heinamaalt , kaks linalakka käekõrval . </s> <s> Ta pumpas kaevu juures küna vett täis ning laskis hobused jooma . </s> <s> Mädasoo vennakesed olid nupukad ja töökad mehed , kes oskasid talu korras hoida . </s> <s> Igasuguste uuenduste vastu tundsid nad huvi ja püüdsid neid oma majapidamises võimaluste piires rakendada , kus aga vähegi said . </s> <s> Mädasoo oli ka üks neid väheseid talusid , kus vilja peksmiseks oli iseliikuv rehepeksugarnituur , rääkimata niidumasinast ning loorehast . </s> <s> Kuigi Mädasool ei olnud just eriti head põllumaad ning heinamaadki olid enamuses madalad lodupealsed , olid vennaksed oma visa tööga suutnud ometi talu kõrgele järjele viia . </s> <s> Kui Mart Kustut trepi kõrval seismas nägi , taipas ta otsemaid , et Allika peremehel on südamel midagi väga pakilist , sest üldiselt nähti Kustut väga harva väljaspool oma talu piire liikumas . </s> <s> Peaaegu kaks meetrit pikk , luukõhn , pisut ettepoole lookas Mädasoo Mart oli täielik vastand turskele ja punetavale Allika Kustule . </s> <s> Mart vaatas Kustut oma kavalalt vilkuvate silmadega kuidagi uurivalt , enne kui küsis : " Mis sul siis asja oli , Allika peremees ? </s> <s> Ehk ootad viivukese , kuni ma hobused sööma panen . </s> <s> Ega sinusugune mees vähese vea pärast Mädasoole poleks jalutanud . " </s> <s> – " Ega jah , " arvas Kustu ja vaatas maha . </s> <s> Ta tundis ennast Mardi juuresolekul äärmiselt ebamugavalt . </s> <s> Mart viis mõlemad linalakad talli taha ristikuädala peale köide , siis vinnas enda oma pikka keret imelikult õõtsutades toa juurde , ise kogu aeg kavalalt muiates . </s> <s> " Noh , Allika peremees ! </s> <s> Astu siis aga sisse ja räägi südamelt ära , mis seal pakitseb . " </s> <s> Kustu istus ja neelatas mitu korda ühtjärge , enne kui suu kõneluseks lahti läks . </s> <s> " Vaata , Mart , ma tahtsin koha peale pangast laenu võtta , vekslile oleks aga käemehi vaja . " </s> <s> – " Ah siis sellepärast tulidki , " katkestas teda Mart . </s> <s> " Sellepärast ikka . </s> <s> Ei osanud nagu kedagi teist . </s> <s> Mõtlesin , et sul seda jõukust rohkem kui teistel , ehk julged käemeheks tulla . " </s> <s> – " Ega summa , mida sa pangast võtta tahad , väga suur ei ole ? " – " See'p see asi ongi , et summa on päris suur . " </s> <s> – " No kui suur siis ? " – " Oma seitse tuhat krooni . " </s> <s> – " Seitse tuhat ! </s> <s> Mida sa niisuguse rahaga tegema hakkad ? " – " Ega mina ise , aga väimees . </s> <s> Tahab Allikale uued hooned ehitada , moodsaid põllutööriistu osta , tõukarja muretseda ja … " – " Kas siis vähemaga ei saa ? </s> <s> Seitse tuhat on ju üle poole kogu Allika väärtusest . </s> <s> Kust sa selle raha ükskord võtad , mida tagasi maksad ? </s> <s> Pank nõuab ju selle ükskord tagasi . </s> <s> Ja kui maksta ei jõua , oledki küps . </s> <s> Veksel läheb protesti ja Allika haamri alla . </s> <s> Ma mõtlesin , et nii tuhandet paar äärmisel juhul , aga et seitse tuhat , see on sama hea , kui annad talu ise vabatahtlikult käest . " </s> <s> Kustu oleks tahtnud meelsasti Mardile selgituseks öelda , et see kõik on sulase pärast , et seda laenu teeb ta hirmust sulase ees , kes tütrega sellepärast magab , et Allikat kätte saada . </s> <s> Ta pigem riskib niisuguse tohutusuure pangavõlaga , kui et Harald Mandaga abiellub ning Allika endale saab . </s> <s> " On see väimees sul siis ikka ka mõni asjatundja , kellest edaspidi kohapidajat on loota ? " – " Paistab küll , et asjatundja , ega ma muidu poleks nõustunud . " </s> <s> Mädasoo peremees jäi mõttesse . </s> <s> Loomu poolest olid mõlemad vennaksed , nii Mart kui ka Artur mehed , kes teiste hädadele eriti sügavalt kaasa ei tundnud , vaid pigem parastasid ja irvitasid , kui kellelgi viltu vedas . </s> <s> Ja Mart kaalutles . </s> <s> Mädasoo oli tema nimel . </s> <s> Juhul , kui Kustu võlaprotsente õigeks ajaks tasuda ei suuda , rääkimata võlast endast – ja tõenäone , et see niimoodi kujuneb – võib ta Mädasoo Arturi nimele kirjutada . </s> <s> Pristav paneb Allikale käpa peale ning talu müüakse oksjonil maha . </s> <s> Põnev . </s> <s> Liiga kaua on vana Kustu külas oma Allikaga uhkustades esimest viiulit mänginud , mõtles Mart kahjurõõmsalt . </s> <s> Ja kui kord Allikat oksjoni teel müüma hakatakse , miks ei või tema , Mädasoo Mart , ise selle peremeheks saada . </s> <s> Vaevalt et keegi võõras , teab kust ilma otsast , niisugust räämas majapidamist tahtma tuleb . </s> <s> Kuid see väimeespoeg paistab olevat kõva mees , kui mitte muus , siis selles kindlasti , kuidas vanal Kustul ning tema koolitatud tütrel persed viluks lüüa . </s> <s> Ei usu tema ilmapeal , et sel mehel Mandaga mingisuguseid püsivaid plaane on . </s> <s> Saab raha kätte , kergitab mütsi ning näitab paljast tilli ja kaob . </s> <s> Kuid mis peaks see temale korda minema . </s> <s> Rumal saab kõikjal peksa . </s> <s> Ja Kustu on praegu rumal , lausa loll kohe . </s> <s> Lasku plika sulasele mehele minna , oleks Allika päästetud , sest seal talus polekski praegu muud vaja kui tõsise töömehe kätt . </s> <s> Ja kui külajutte uskuda , siis olevatki Haraldil , Allika praegusel sulasel , just niisugused plaanid , et peretütre kaudu talule ligi pääseda . </s> <s> Isegi palka ei nõudvat Kustu käest . </s> <s> Juba teist aastat orjab ilma rahasenti nägemata . </s> <s> Ka Manda ise ei olevat sulase vastu kaugeltki ükskõikne , nii et kõik klapiks . </s> <s> Kuid Kustu ajab jonni , on uhke . </s> <s> Vainu Harald on vabadik , ei kõlba tema koolitatud tütrele . </s> <s> Aga uhkus ajab upakile , ütleb vanasõna ja sinna nahka see Allika praegu läheb . </s> <s> Niimoodi enda ette arutades jõudis Mädasoo Mart otsusele , et tema annab oma allkirja vekslile rõõmuga , saab natuke nalja . </s> <s> Las siis kogu Selivere ümbruskond näeb , kui kaugele võib üks taluperemees oma totra aruga jõuda , kui ta oma nina liiga kõrgel hoiab . </s> <s> Ja Mädasoo Mart andis Kustule oma nõusoleku . </s> <s> Teise allkirja saamiseks pöördus Kustu Paalipere Oskari poole , kes oli tema kauge sugulane . </s> <s> Et esimene žirant oli Mädasoo Mart , andis ka Paalipere peremees lõpuks järele ning kirjutas vekslile alla . </s> </p>
<p> <s> Kodus ei rääkinud Kustu naisele ega ka Mandale sõnakestki ei raha laenamise kavatsustest ega ka Mädasool käimisest . </s> <s> Pole vaja naistel seda teada , kuidas mehed taluasju ajavad või kust nad selleks raha võtavad . </s> <s> Ühtemoodi eluvõõrad ja saamatud on nad mõlemad , nii ema kui tütar . </s> <s> Üks viriseb seestvalus sohva peal seliti , soe kott kõhul , teine magatab sulast , õite mul asjamehed , kellele tema oma käikudest ning toimetustest aru peab andma . </s> <s> Ning Kustu vaikis ega pühendanud oma perekonnaliikmeid saladustesse , kuigi need kõiki Allikal puudutasid . </s> <s> Sulasele ei osutanud Kustu enam mingit tähelepanu . </s> <s> Las kõõlub Allikal pealegi ja rühmab tööd teha . </s> <s> Küll Edmund talle tuule alla teeb , kui selleks sobiv moment käes on . </s> <s> Ja see sobiv moment tuleb siis , kui Mandal ja Edmundil pulmad peetud ning koht nende nimel on . </s> <s> Siis on väimees talus täieõiguslik peremees ja otsustab ise , keda tööle võtta või kellele sulg sappa panna . </s> </p>
<p> <s> Kui Kustu oma õnnestunud käigust Mädasoole väimeespojale teatas , lepiti otsekohe linnamineku päev kindlaks . </s> <s> Edmund lausa säras heameelest . </s> <s> Temal olevat isegi uue elumaja projekt juba valmis . </s> <s> Maja tuleb Umboja jõe kõrgele kaldale , nii et ööbiku laul kevadel aknast sisse kostab . </s> <s> Tulgu äiapapa temaga praegu ühes , siis võib ta veenduda , et paremat paika uue elumaja ehitamiseks ei ole kusagil kui see , mille tema välja valis . </s> <s> Kui kõik asjad lõpuks omavahel läbi oli arutatud , küsis Edmund nagu muuseas : " Kas Manda ja pereproua ka kõigest informeeritud on ? </s> <s> Ma mõtlen laenu võtmisest , uue elumaja ehitamisest ja üldse kõigest meie plaanidest ? " </s> <s> Kustu raputas pead . </s> <s> " Siiasaadik küll veel mitte . </s> <s> Pole vaja naistel teada , milliseid asju mehed talus ajavad . </s> <s> Õiendagu oma pottidega ja pannidega , rohkem pole neil vaja teada . </s> <s> Naised võivad oma vahelesegamisega paljud asjad hoopis ära rikkuda . </s> <s> On seda ennegi nähtud , " arvas Kustu . </s> <s> " Täitsa minu mõte , " kiitis väimeespoeg tagant . </s> <s> " Las tulla nendele kõik üllatusena , nii raha laenamine kui ka uue , moodsa elumaja ehitamine . </s> <s> Ma mõtlen , et just raha laenamist pangast veksliga tuleb niikaua salajas hoida kui vähegi võimalik . </s> <s> Naised oma lühikese aruga ei taipa taolistest asjadest midagi ning kukuvad otsekohe hädaldama . " </s> <s> Ja Kustu ning väimeespoeg vaikisid ja hoidsid oma suud lukus nii Manda kui ka Elisabethi ees , et naised teada ei saaks ega oma võimaliku vahelesegamisega asja ära ei rikuks . </s> <s> Kui linnaminekupäev kätte jõudis , kutsus Edmund ka Manda kaasa , sest vaja oleks sooviavaldused abielu sõlmimiseks sisse anda . </s> <s> Manda vaatas tükk aega Edmundile otsa , siis küsis : " Kas ikka tõesti ? </s> <s> Oled sa veendunud , et suudad olla mulle meheks , kes minu ideaalidele vastab ? </s> <s> Eluaeg on pikk , kui miski temas ei klapi . " </s> <s> – " Aga me ju leppisime kokku , et abiellume ning hakkame Allikal elama . " </s> <s> – " Allikal peab tööd tegema , ainult siis on siin elamine võimalik . </s> <s> Niimoodi aga , nagu me praegu elame , ei tule sellest midagi välja , " arvas Manda . </s> <s> " Kui isa talu minu nimele kirjutab , küll sa siis näed , kuidas Allikal elama hakatakse . </s> <s> Kavatseb ta aga ise koos oma poolnapaka sulasega majapidamist edasi juhtida , läheb talu tõesti allamäge . " </s> <s> – " Püüan sind uskuda , " vastas Manda ning hakkas ennast linnaminekuks valmis seadma . </s> </p>
<p> <s> Olukord Allikal muutus üha raskemaks ja keerukamaks . </s> <s> Kustu mõtles päevad ja ööd läbi tohutule rahasummale , mida ta õige pea pangast välja pidi võtma , sest et väimeespojal oli sellega kiire taga , ning talutöö juhtimine libises nagu iseenesest Haraldi kätesse . </s> <s> Heinaaeg oli ilus , kuid heinalisi polnud . </s> <s> Maja rõkkas noorte inimeste naerust ja pillerkaaritamisest , kuid tööle läksid ainult sulane ja teenijatüdruk kahekesi . </s> <s> Küll laskis Harald lehmad hobusekoplisse ajada ning võttis ka Antoni heinamaale , kuid seda oli ikkagi vähe , ainult kolm inimest . </s> <s> Hädasti oleks vaja läinud niidumasinat , sest käsivikatitega oleksid enam kui pooled Allika niidud jäänud üle käimata . </s> <s> Päeviliste palkamine ei tulnud kõne allagi , sest peremehel puudus raha päevapalkade maksmiseks . </s> <s> Et midagi päästa , läks Harald ühel õhtul naabri , Kusikabu Aabu jutule ning palus tema abi . </s> <s> Usaldagu naabriperemees niidumasin pärast tööaega temale . </s> <s> Ta ajab Allika lagedad heinamaad kas või öösi maha . </s> <s> Jõekäärud , kus niidumasinat kasutada ei saa , jõuavad nad kolmekesi vikatitega üle käia . </s> <s> Aabu vaatas üleaedse sulast imeliku küsiva pilguga . </s> <s> " Oled hakanud Allikale peremeheks või ? " – " Ei , seda küll mitte , aga kahju on lihtsalt tööst , mis niimoodi ripakile jääb . " </s> <s> Ja Kusikabu peremees oli nõus . </s> <s> Õhtul , kui üleaedne töö lõpetas , rakendas Harald Allika hobused masina ette ning niitis niikaua , kuni pimedaks läks , tukastas öösüdamel paar tundi ja jätkas uuesti . </s> <s> Hommikul viis masina üleaedsele ära , et mitte tema kallist tööaega asjatult raisata . </s> <s> Kui ta niimoodi terve nädala oli rahmeldanud , olidki Allika kõrged arumaa niidud loogus maas . </s> <s> Ka looreha sai ta paaril-kolmel korral kasutada . </s> <s> Töö edenes – ning Harald lootis heinatöö naabritega koos lõpetada . </s> <s> Kustu , kes käis ringi nagu pime kana , vaevalt märkas , kuidas heinatöö edenes . </s> <s> Tal ei olnud meeles muud kui tohutu rahasumma , mida väimeespoeg nõudis . </s> <s> Sel päeval , kui Edmund koos Manda ja Kustuga linna sõitis , oli Haraldil planeeritud ulatuslik heinavedu , sest kaks suurt koplit ilusat aruheina olid saadudes koos . </s> <s> Ta võttis südame rindu ning astus lõunatunnil külalistetuppa , kus terve peen seltskond parajasti põrsaprae kallal maiustas , ning teatas : " Kohe peale sööki palume kõiki heinamaale . </s> <s> Töö ei ole noorte inimeste jaoks raske , on vaja ainult pisut pealehakkamist . " </s> <s> Külalised jäid vait ning vaatasid imestunult päikesest pruuniks kõrbenud noormeest , kes julgelt nende ees seisis . </s> <s> Siis küsis üks meestest : " Kes sa oled , et meid käsutad ? " – " Ma ei käsuta , vaid palun . </s> <s> Talus on ainult kolm tööinimest , meie ei tule heinateoga kolmekesi toime . </s> <s> Teie aga lööte aega jumalamuidu surnuks . </s> <s> Kui te selle majapidamise hüvesid kasutate , võiksite ka mõneks tunniks käed tööle külge panna , sest kirjutatud on : " Kes ei tee tööd , ei pea ka mitte sööma . " " </s> <s> – " Meie töö on linnas ! " hüüti talle vastu . </s> <s> " Siis sööge ka linnas , " vastas Harald . </s> <s> " Kas läheme ? " küsis keegi naistest , kui Harald läinud oli . </s> <s> " Ikka läheme . " </s> <s> – " Kas see oligi see hirmus sulane , kellest Edmund meile rääkis , see punane proletariaat ? " küsis keegi poolsosinal . </s> <s> " Vist küll . " </s> <s> – " Mina igatahes lähen , sest see sulane on niisugune mees , et mina temale ära öelda küll ei saa , " teatas keegi naistest ning tõusis püsti . </s> <s> " Mina lähen ka , sest mulle tundub , et ta rääkis päris arukat juttu . </s> <s> Ongi ära tüüdanud see niisama hulkumine . " </s> <s> – " No läheme siis juba kõik , siis on linnas pärast ka millestki rääkida , et käisime maal tööl , talumajapidamist abistamas , " arvas üks keskealine härra , meestest kõige vanem . </s> <s> Ja laudkond tõusis püsti , et üheskoos heinamaale minna . </s> <s> Koplis heinasaadude juures ootasid juba Linda ja Anton hobustega . </s> <s> " Kes oskab hobusega ümber käia ? " küsis Harald . </s> <s> Kuid mitte keegi ei osanud . </s> <s> " Siis jagan ma ise töö kätte . </s> <s> Noormehed saavad hargid ja hakkavad heinu üles tõstma , naised aga lähevad virna tallama , osa saadude põhju riisuma . </s> <s> Meie kolmekesi veame . " </s> <s> Ja heinatöö läks lahti . </s> <s> Haraldi käes oli Allika noor hobune Luki , kes heinasaoga lausa lendas , nii et sulasel oli tegemist , et talle mitte jalgu jääda . </s> <s> Saadude põhju riisus Haraldi järelt võrdlemisi nägus linnaneiu Alla . </s> <s> Tükk aega töötati vaikides , siis küsis tütarlaps järsku : " Miks Manda-preili kavaler sind ei salli ? </s> <s> Ta ütles , et sulane on hirmus inimene . " </s> <s> – " Mis mõttes hirmus ? " – " Ma ei tea . </s> <s> Kangekaelne vist ja üldse . " </s> <s> – " Võib-olla et siis olen ka , kui noorhärra niimoodi ütles , " vastas Harald ning pingutas köie heinasao ümber pingule . </s> <s> " Aga mina tean , " sosistas neiu enda ümber piiludes . </s> <s> " Manda-preili ja Edmundi vahelt on must kass läbi jooksnud . " </s> <s> – " Kas tõesti ? </s> <s> Ei ma seda usu . " </s> <s> – " Tõsi mis tõsi . </s> <s> Ja kõik sinu pärast . " </s> <s> – " Minu pärast ? " – " Jah . " </s> <s> – " Mis mina siin loen ? </s> <s> Ma ei tunnegi Edmundit . " </s> <s> – " Aga Manda-preilit küll , " naeratas Alla ja saatis Haraldile koketeeriva pilgu . </s> <s> " Kas on tõsi , et sa teenid siin ilma palgata juba teist aastat ? " – " Milleks sul seda vaja teada on ? " – " Ma niisama . </s> <s> Ka see pidi olema peretütre pärast . </s> <s> Sa pidid tahtma tema kaudu talu endale . </s> <s> On see tõsi ? " – " Kes sulle niisugust lora ajas ? " – " Edmund oli ise oma suuga Ervinile öelnud . </s> <s> Aga siis ta oli seda ka veel rääkinud , et ta ajab su varsti Allikalt minema . </s> <s> Kui muidu ei saa , laseb peksa anda . </s> <s> Nii et ole ettevaatlik . </s> <s> Ega ta ise võib-olla ei tulegi , vaid ässitab teisi . " </s> <s> – " Räägid sa tõtt või ? " küsis Harald ning ajas enda heinasao kõrval sirgu . </s> <s> " Ikka tõtt . </s> <s> Ma räägin nendele inimestele alati tõtt , kes mulle meeldivad . </s> <s> Kes ei meeldi , nendele valetan . " </s> <s> – " Miks ? " – " Tahan . </s> <s> Valetada on nii põnev . </s> <s> Aga sulle räägin alati tõtt , sest sa meeldid mulle . " </s> <s> – " Aga Edmundile ? " – " Päh ! </s> <s> Luiskan kohe suisa suu sisse . " </s> <s> – " Kas tema siis sulle ei meeldi ? " </s> <s> Tüdruk raputas pead . </s> <s> " Mitte üks jumalamõhk . </s> <s> Kõik tüdrukud närub ära . " </s> <s> – " Kas sind ka ? " – " Muidugi . </s> <s> Mis sa siis mõtled ? </s> <s> Kui muidu kätte ei saa , siis vägisi . </s> <s> Ega minagi teda poleks tahtnud . </s> <s> Mul oli endal kavaler , hoopis etem kui see Edmund , umbes nii nagu sina . </s> <s> Aga hakkas mul järel käima ja kui ma ta minema ajasin , tuli vägisi kallale . " </s> <s> – " Kas su oma kavaler sai teada ? " </s> <s> Tüdruk noogutas . </s> <s> " Mis ta selle peale ütles ? " – " Maha jättis . " </s> <s> – " Kas sa ise ütlesid talle , et sa Edmundiga olid ? " – " Muidugi . </s> <s> Ma ei saanud talle valetada , sest ta meeldis mulle . " </s> <s> Tüdruku avameelne , pisut naiivne jutt hakkas Haraldit huvitama . </s> <s> " Kui vana sa oled ? " küsis ta , kui küüni juurest tagasi tuli . </s> <s> " Alles kakskümmend . " </s> <s> – " Aga kuidas sa siia sattusid , kui Edmund sulle ei meeldi ? " – " Ervin kutsus . " </s> <s> – " Kas sa kurameerid nüüd temaga ? " – " Veidikene jah , " ning Alla saatis Haraldile häbeliku pilgu . </s> <s> " Kas Ervin võtab su ära ? " – " Ma ei tea . </s> <s> Võib-olla et võtab ka . </s> <s> , kui jälle mõni Edmundi sugune vahele ei trügi . " </s> <s> – " Ära lase niisugust olukorda üldse tekkida , et teised vahele trügida saavad . " </s> <s> – " Ma ei saa niimoodi , sest mulle meeldivad teised noormehed ka . </s> <s> Ega ma sullegi ära öelda ei saaks , sest mulle tundub , et sa oled etem kui Ervin . " </s> <s> – " Aga tead , mis mina arvan ? " – " Noh ? " – " Sa oled liiga rikutud ja uudishimulik , see ongi su õnnetus . </s> <s> Ja niimoodi võib juhtuda , et jääd lõpuks mehest hoopis ilma . </s> <s> Meestele , kes abielluda tahavad , ei meeldi niisugused tüdrukud , kes igaühega . " </s> <s> – " Vist küll , " ohkas Alla õnnetult . </s> <s> Jälle töötati tükk aega vaikides , ilma et kumbki midagi oleks lausunud . </s> <s> Sedamööda , kuidas kuivad saadud väljas vähenesid , kerkis heinavirn küünis kõrgemale . </s> <s> Noormeeste seljad liimerdasid higist , naiste näod punetasid palavuse pärast ning märjad riided kleepusid kuuma ihu külge , kuid keegi ei nurisenud . </s> <s> Kui Harald järjekordselt niidult uut saadu tuli võtma , sosistas tütarlaps talle veel ühe uudise kõrva , mis Haraldi mõtlema pani . </s> <s> " Tead , sulane , mul on sulle veel midagi öelda . </s> <s> Ma alguses mõtlesin küll , et ma sellest sulle üldse ei räägi , sest see ei puuduta otse sind , nüüd aga räägin siiski , et sa teaksid , mis plaane siin Allikal peetakse . " </s> <s> Kuigi lähedal polnud kedagi , kes teda kuulda oleks võinud , piilus Alla siiski kartlikult ringi , enne kui rääkima hakkas . </s> <s> " Edmund oli Ervinile öelnud , et tema lööb sellel Allika vanamehel perse viluks . </s> <s> Kui rahad käes , kergitab ta Manda-preilile kübarat ning teeb linna poole kaabet . </s> <s> Tal polevat mõtteski hakata mingi taluga jändama . </s> <s> Ja ega ta ei oska ka . </s> <s> Teeb niisama tähtsa näo pähe , et kõik teda usuksid . " </s> <s> – " On ka see sinu jutust tõsi ? " – " Nii tõsi kui ma praegu sinu ees seisan , " kinnitas Alla . </s> <s> " Ja seda oli ta ka veel öelnud , et praegu käib ta vahelduse mõttes Linda juures aidas . </s> <s> Oli lubanud Lindale väntsiku kaela teha . </s> <s> Aga seda pea sa meeles , et sa ennast hoiad . </s> <s> Edmund maksab pättidele , neid linnas küll , ja juhatab sulle kallale . </s> <s> Ega niisugused raha eest kaubeldud jätised hooli millestki , tapavad või ära . " </s> <s> – " Hea küll . </s> <s> Aga nüüd ma palun ka sinult midagi . " </s> <s> Tüdruk jäi Haraldi ette seisma ning vaatas julgelt tema rohekashallidesse silmadesse . </s> <s> " Ära kõigest sellest , mis sa praegu mulle rääkisid , kellelegi teisele enam räägi . </s> <s> Mitte ainsatki sõna . </s> <s> Kas lubad ? " – " Luban . " </s> <s> – " Ja kui sa märkad , et mõni võõras kahtlane mees siin ringi liigub , katsu mulle teatada . " </s> <s> – " Luban ka seda . </s> <s> Ja kui ma Ervini käest veel midagi kuulen , siis ütlen ka selle sinule edasi . " </s> <s> – " Hüva , oleme kokku leppinud . </s> <s> " </s> </p>
<p> <s> Nii kordaläinud päeva polnud Allikal sel suvel veel olnud . </s> <s> Õhtuks oli kaks suurt küüni heinu täis , seega oli põhiline osa talu talvisest heinatagavarast varju alla veetud . </s> <s> Kui tööriistad ära pandud , hobused joodetud ning koplisse sööma lastud , mindi üheskoos jõe äärde jahedasse vette päevast higi ning heinapuru maha loputama . </s> <s> Ka Harald läks koos külalistega nagu hea peremees kunagi oma tööväega . </s> <s> Et Allika perenaise , Elisabethi sümpaatia oli alati kaldunud Haraldi poole , siis tõi ta õhtulauale isegi kodust sõstraveini , et ettevõtliku sulase ühistöö organiseerimist kuidagi tähistada . </s> <s> Ühises õhtulauas oli kõigil meeleolu hea . </s> <s> Päevane tööväsimus oli nagu käega pühitud . </s> <s> Haraldi prestiiž külaliste silmis tõusis . </s> <s> Pärast õhtusööki mindi pleekaeda tantsima . </s> <s> Toast toodi grammofon ning peagi üürgas vaikses suveõhtus plaadimuusika : " Mets mühiseb ja kägu kukub raal … " Kõik naised tahtsid kangesti Haraldiga tantsida . </s> <s> Keset kõige paremat tantsulusti ilmus pleekaeda järsku Manda oma peigmehe ning Kustuga . </s> <s> Haraldit külaliste hulgas tantsimas nähes ei uskunud Allika väimees oma silmi . </s> <s> See kretiin – ja peab lusti tema külalistega ! </s> <s> Ja nagu talle näis , oli sulane nende seas üsnagi sõiduvees , sest kui tants lõppes ja mänguriistal plaati vahetati , astus Harald julgel sammul linnahärrade keskele ning vestles nendega nagu omasugustega . </s> <s> Mis siin siis päeva jooksul oli toimunud ? </s> <s> Alles toas kuulis ta vanaperenaiselt , et Harald organiseerinud kõik linnarahva heinaveole ning mõlemad suured küünid olevat kuiva heina täis . </s> <s> Edmundi nägu tõmbus pilve . </s> <s> Ah või sulane kasutas pererahva äraolekut selleks , et ise seanahka vedada ning tema sõbrad raskele tööle rakendada . </s> <s> Peenelt välja mõeldud , pole midagi öelda . </s> <s> Vägisi hakkab see adratagune Allikal pead tõstma . </s> <s> Kuid seda ta niimoodi ei jäta . </s> <s> Veel täna õhtul teeb ta selle asja selgeks , kes on tema ja millised on talus sulase võimupiirid . </s> <s> Või tema muudkui organiseerib ! </s> <s> Kuid vanaperenaise juuresolekul ei lausunud ta sõnagi , sest ta tajus , et see vesiste silmadega , alati kipras näoga vanaeit teda ei salli , vaid sulase poole hoiab . </s> <s> Manda oli aga kuidagi eriti tujutu ning tõusis otsekohe lauast ja läks pleekaeda , kus heinatalgulised ikka veel tantsisid . </s> <s> Ta otsis silmadega Haraldit , kes Allaga parajasti murul valssi keerutas . </s> <s> Tüdruk naeris ning vaatas poisile silma , nagu oleksid nad juba teab mis ajast saadik tuttavad . </s> <s> Ka Edmund jalutas , käed seljal , tantsijate sekka ning tal oli otsekohe selge pilt , milline oli sulase positsioon tema külaliste seas . </s> <s> Järgmise valsi ajal tuli Harald ning kummardas peretütre ees . </s> <s> Edmund asetas käe Manda õlale ning lausus karedal häälel : " Mitte kusagile sa ei lähe . </s> <s> Sulasega minu mõrsja ei tantsi . " </s> <s> Ta rõhutas meelega sõna " sulane " , et teised , kes tema lähedal seisid , seda kuuleksid . </s> <s> Kuid Manda lükkas Edmundi käe kõrvale ning läks . </s> <s> " Kui lõpmata ilus oleks elu , kui sa seisaksid minu kõrval , " sosistas Manda ning toetas pea noormehe õlale , nii et nende põsed kohtusid . </s> <s> Harald surus peretütre tugevasti enda vastu ja püüdis tabada tema huuli . </s> <s> " Harald , ära tee niimoodi , teised märkavad . " </s> <s> – " Noh , ja siis ? </s> <s> Mis siis on , kui märkavad ? " – " Ma ei taha . </s> <s> Nagunii on siin praegu õhkkond niisugune , nagu istuksime kõik püssirohutünni otsas . " </s> <s> Harald tahtis Mandale midagi vastata , kuid samas kääksatas grammofon , nagu oleks keegi laulval kukel järsku kaela kahekorra käänanud , ja muusika vaikis . </s> <s> " Mida see siis tähendab ! </s> <s> Kes seal pilli kisub ? " hüüti tantsijate seast . </s> <s> " Muusikat ! </s> <s> Me tahame tantsida ! </s> <s> Mis sa jamad , Edmund ! </s> <s> Pane grammofon uuesti mängima ! " karjuti läbisegi . </s> <s> " Ainult sel juhul tantsime edasi , kui sulane meie seast lahkub . </s> <s> Adratagusega koos mina pidu ei pea , " hüüdis Edmund ja võttis laualt grammofoni . </s> <s> " Kas sulane pole inimene ! " hüüdis keegi meestest . </s> <s> " Pole ta põrmugi halvem kui meie kõik . " </s> <s> – " Pane grammofon mängima ! </s> <s> Ära tembuta ! " </s> <s> Manda tõttas ligi . </s> <s> " Edmund , ära naeruväärista ennast . </s> <s> Pane grammofon lauale ja lase oma külalistel tantsida . " </s> <s> Kuid selle asemel et oma pruudile vastata , viskas Edmund mänguriista kõigest jõust vastu maad ning lahkus . </s> <s> Keegi kiljatas , meeste seast kostis vandesõnu . </s> <s> " Ma lähen ära , " sosistas Harald Mandale . </s> <s> " Muidu ei vastuta ma oma tegude eest . </s> <s> Igal asjal on lõpuks ka ikkagi mingi piir olemas . " </s> <s> Minnes pigistas ta tugevasti perepreili kätt ja Mandale näis , et see oli nagu sõnatu kokkulepe nende kahe vahel . </s> <s> Kõigi hea tuju oli korrapealt rikutud . </s> <s> Pikkamisi lahkuti pleekaiast . </s> <s> Manda jäi kõige viimaseks . </s> <s> Ta tõstis purustatud mänguriista lauale ning astus treppi mööda üles oma tuppa . </s> <s> Tal oli tunne , et teda tõugatakse vägivaldselt millegi vastiku , täiesti vastuvõtmatu olukorra poole ning temal ei ole jõudu ennast kaitsta , kuigi nii väga tahaks . </s> </p>
<p> <s> Vaevalt jõudis Harald riidest lahti võtta ning voodisse teki alla pugeda , kui väljast kostsid ruttavad sammud . </s> <s> Uks kisti lahti ning lävel seisis Allika väimeespoeg Edmund . </s> <s> " Mis ajast saadik võtad sa endale õiguse minu külalisi tööle käsutada ? " – " Ja mis ajast võtad sina endale niisuguse õiguse , et ööajal röövli kombel minu korterisse sisse tungid ? " küsis Harald vastu ning tõusis . </s> <s> " Sinu korter ! </s> <s> Sul , närakal , pole õigust isegi siin talus ringi töllerdada , veel vähem on sul siin mingit korterit ! </s> <s> Välja minu saunast , kaabakas ! " – " See saun pole veel sinu omaks saanud ja võib-olla ei saagi . </s> <s> Ja mis puutub sinu külalistesse , siis pole mina neid kusagile käsutanud . </s> <s> Nad tulid tööle ise , kui ma neid palusin . " </s> <s> – " Sina palusid ! </s> <s> Ise sa tööd teha ei viitsi ! </s> <s> Niipea kui pererahvas kodust jala tõstab , rakendad sa võõrad , haritud inimesed enda eest tööle . " </s> <s> – " Kui sulle ei meeldi , et sinu külalised talus midagi liigutavad , siis võiksid ise appi tulla , aga mitte teenijatüdruku juures magamas käia . </s> <s> Sa oled alatu petis ja suli ! " – " See pole sinu asi , mis peremees oma teenijatega teeb . </s> <s> Välja saunast ! " karjus Edmund . </s> <s> Kuid sellele Harald enam ei vastanud , vaid virutas kõigest jõust vastasele vastu nägu . </s> <s> Edmund vaarus , taganes ning kukkus prantsatades saunast välja . </s> <s> Harald aga keeras kähku ukse lukku ning puges voodisse . </s> <s> Vihast vahutav väimeespoeg upitas enda jalgadele , äigas käisega korraks üle verd tilkuva nina ning surus läbi hammaste : " Oota sa , närakas ! " </s> </p>
<p> <s> Allikal oli korraga kõik nagu pea peale pööratud . </s> <s> Üksteise järel hakkasid külalised talust lahkuma . </s> <s> Kellelgi ei olnud enam lusti kauem edasi suvitada . </s> <s> Manda ei tulnud tervel päeval ülevalt ärklitoast alla ning väimeespoeg liikus ringi kinnipaistetanud ning siniseks löödud silmaga . </s> <s> Vana Kustu punetas ning nohises endisest veelgi valjemini ja perenaist vaevas enneolematu kõhuvalu . </s> <s> Ainult Harald oli rahulik ja asjalik nagu ikka ning läks koos Linda ja Antoniga viimast niitmistööd Mooritsa jõekäärus lõpetama . </s> </p>
<p> <s> Kui maja vaikseks jäi ning kõik kusagile kadusid , tõusis Allika Elisabeth voodist ning koperdas vaevaliselt üles tütre magamistuppa . </s> <s> Manda oli ärkvel ja lamas lahtisi silmi voodis ning vahtis lakke , nagu näeks ta seal midagi erakordselt põnevat . </s> <s> Ta ei pööranud isegi siis pilku kõrvale , kui ema juba toas oli ja toolil istet võttis . </s> <s> " Mis siin eile õhtul juhtus ? </s> <s> Täna hommikul panid kõik tulisijalu ajama , nagu oleks keegi nad minema kihutanud . </s> <s> Ega mul nendest kahju ei ole , aga ma niisama küsin , et miks siis nii järsku , nagu oleks katk kannul . </s> <s> Edmundil on silm siniseks löödud , ju siin ikka kakluseks läks . </s> <s> Grammofon on ka ära lõhutud . </s> <s> Kas sina siis ei tea ? " – " Ei , tulin varem ära . " </s> <s> – " Isa ei räägi minuga enam sõnakestki , aina selle Edmundiga ninapidi koos . </s> <s> Ei mina usu , et siin midagi head on loota . </s> <s> Talu praegu toidukraamist nii lage , et varsti pole enam oma perelegi midagi lauale panna . </s> <s> Kus selle söömise ots ! </s> <s> Iga päev nagu pulmavägi lauas . " </s> <s> Manda ei vastanud midagi , kuigi ta teadis , et emal oli tuline õigus . </s> <s> Temal oli praegu iseendaga nii palju arupidamist , et ta millelegi muule ei suutnud mõelda . </s> <s> Ja kui ema ning tütar tükk aega sõnatult olid vaikinud , alustas ema : " Ma ei armastanud sinu isa , kui ma kolmkümmend aastat tagasi temaga abiellusin . </s> <s> Ma ei armastanud ka Allikat , kuigi ta sel ajal oli ümbruskonna kõige jõukam talu . </s> <s> Mul oli noormees linnas , kellele ma tahtsin mehele minna . </s> <s> Ta oli vaene ja minu vanemad ei pidanud abielu temaga minu jaoks küllalt vääriliseks . </s> <s> Täitsin ema ja isa tahtmist , sest sel ajal oli see nii , et pidi vanemate soovidega rohkem arvestama kui oma tunnetega . </s> <s> Nii ma siia Allikale siis tulingi . </s> <s> Ma pole ainsat tundigi oma elus olnud õnnelik . </s> <s> Ma ei teagi , missugune see tunne võiks olla . </s> <s> Ja kui isa sinu linna kooli viis , mõtlesin ma , et las läheb , saagu Allikast mis saab , peaasi , et sina saaksid õnnelikuks , sest ilma õnne ja südamerahuta on ilmas väga raske elada . </s> <s> Lootsin , et leiad mehe , kes sulle meele järgi on , et tunned siis ehk sinagi seda , millest mina ilma olen jäänud . </s> <s> Seepärast ma möödunud suvel sellest väljagi ei teinud , kui isa mulle ütlema tuli , et Harald sinu juures käib . </s> <s> Ma mõtlesin , et kui sa ta vastu võtad , küllap ta sulle siis ka kallis on . </s> <s> Olgu ta sulane või kes tahes , peaasi , et oleks meele järgi . </s> <s> Ka sulane on inimene . </s> <s> Mis kasu või meelehead olen mina sellest saanud , et mees on jõuka talu peremees . </s> <s> Ei , mitte mingisugust . </s> <s> Ainult silmavett olen valanud ja see on kõik . </s> <s> Ja kui ma juba õige pea , kohe peale abiellumist märkasin , et sinu isa abielu pühaks ei pea , vaid karjaplikasid ning teenijatüdrukuid teatud eesmärgil tallu võtab , tundsin ma sellest isegi head meelt , sest siis ta tülitas mind vähem . </s> <s> Kallis tütar , kui sa praegu leiad , et abielu Edmundiga sulle vastumeelt on , siis jäta ta . </s> <s> Jäta isa , Allika ja mees , keda sa ei armasta , ning mine Haraldiga , kui süda tema poole kisub . </s> <s> Küllap leidub ka teie jaoks kusagil mingi koht , kus elada võite , ega Allika pole see ainuke . </s> <s> Minu elupäevad on varsti loetud , minust pole enam midagi . </s> <s> Suren ma siin , Allikal , või kusagil mujal , mis tähtsust sel on . </s> <s> Peaasi , et sina saaksid mehe , keda sa tahad . " </s> <s> Elisabethi väsinud silmad valgusid vett täis . </s> <s> " Kui Harald möödunud kevadel meile tuli , vaatasin ma teda kohe niisuguse pilguga , et temast saaks sinule mees ja Allikale peremees . </s> <s> Ja kui ma siis suvel märkasin , et ta õhtuti trepist üles sinu tuppa läks ja alles hommikul alla tuli , hakkasingi lootma , et te ükskord paari lähete . </s> <s> See on kõik , mis ma sulle öelda tahtsin . </s> <s> Ja nüüd , kallis tütar , otsusta ise . </s> <s> Tee nii , nagu süda käsib , mitte seda , mida mõistus ütleb – ja veel vähem arvesta isa tahtmist . " </s> <s> Nende sõnadega ajas Allika perenaine enda vaevaliselt püsti ning hakkas treppi mööda alla minema . </s> </p>
<p> <s> Allalt saadud uudised panid Haraldi mõtlema . </s> <s> Tal hakkas kahju nii Mandast kui ka Allika talust . </s> <s> Paistis , et Edmund oli isegi suurem suli , kui arvata võis . </s> <s> Kui Alla jutt , mida ta oma kavalerilt kuulis , paika peab , on Allika laul varsti lauldud ning Kustul tuleb tõesti lõpuks vaestemajja minna , nii nagu naabrid ennustasid . </s> <s> Niikaua see suli mehkeldab peremhega , kui talu oma nimele saab ning siis on kõigil sulg sabas . </s> <s> Teatud määral see asi isegi Haraldile pisut meeldis , sest kui Edmund tõesti Allika kätte saab ning jalga laseb , avaneb temal , Haraldil , võimalus peretütrega abiellumiseks . </s> <s> Kuid Allikat ta päästa ei suuda . </s> <s> Niikaugele tema võim ja jõud ei ulatu . </s> <s> Kustu oli nähtavasti väga tugevasti oma otsuse küljes kinni , et Allika saab Edmund koos Mandaga , ja paistis , et väimees sellele toetuski . </s> <s> Kui talu käes , teeb ta selle rahaks ning kaob . </s> <s> Harald kõhkles ning piinles . </s> <s> Kas pühendada Manda Allalt kuuldud saladustesse või mitte ? </s> <s> Kuid samas meenus talle , et ta oli andnud tüdrukule ausõna vaikida . </s> <s> Ja kas suudaks see midagi muuta ? </s> <s> Manda meheleminekut Edmundile kindlasti , kuid Allika ? </s> <s> Vaevalt et Kustu oma otsusest taganeb . </s> </p>
<p> <s> Niimoodi heietas ja arutles Harald , kui ta õhtuti oma voodis ristseliti lamades lakke vahtis ning lahendust püüdis leida , kuidas nii Mandat kui ka Allikat Edmundi küüsist päästa , sest mõlemad istusid tal südames . </s> </p>
<p> <s> Ikka veel ei teadnud ei Manda ega ka Elisabeth pangast veksli peale raha laenamisest midagi . </s> <s> Ja kuigi Kustu ei olnud mingi psühholoog , hakkas ta aru saama , et tütre ja väimehe suhted on halvenenud . </s> <s> Ikka sagedamaks muutusid Edmundi Allikalt äraolekud ning üha vähem oli teda talus näha . </s> <s> See pani Kustu muretsema ning ähvardas röövida hingerahu . </s> <s> Mis siis , kui ta ühel heal päeval enam ei tulegi ? </s> <s> Kes maksab siis talu peale tehtud võlad ! </s> <s> Ja Kustu südant hakkas närima kahetsus . </s> <s> Kas ta siiski ei teinud laenu talu peale liiga kergekäeliselt ? </s> <s> Ta ei tundnud ju oma tulevast väimeest peaaegu üldse mitte . </s> <s> Ainult hirm Manda ja Haraldi võimaliku abielu pärast oli teda niisuguseks meeleheitlikuks sammuks sundinud . </s> <s> Ta nägi selles ainsat pääseteed , et tütre ja sulase plaane nurja ajada . </s> <s> Aga kui nüüd lõpuks niimoodi läheb , et ka Edmundist õiget väimeest ei saa , läheb talu haamri alla . </s> <s> Tal on küll kõvad käemehed , Mädasoo Mart ning Paalipere Oskar , aga mine sa tea , kuidas need sellest asjast välja rabelevad . </s> <s> Eriti suuri lootusi nendele panna ei saa . </s> <s> Oli ju Mart ümbruskonnas laialt tuntud oma kavaluse ning riugaste poolest . </s> <s> Kirjutab talu võib-olla venna nimele ja ongi vastutusest vaba . </s> <s> Paalipere Oskaril on mitu poega , küllap temagi õigel ajal Allika taluasjadele jälile saab . </s> <s> Ikka kindlamini ja kindlamini puges hirm Kustule nahavahele . </s> <s> Ta oli Edmundit pimesi uskunud , kõiki tema sõnu ja lubadusi puhta kullana võtnud ega kordagi väimehe jutu ehtsuses kahelnud . </s> <s> Taolistes asjades oli ta eluaeg ise olnud aus ja ei tulnud seepärast ka hetkekski mõttele , et keegi teine seda ei ole . </s> <s> Ja Kustu oli pangast saadud raha otsekohe Edmundile peo peale ladunud , lootuses , et väimees seda muuks otstarbeks ei kasuta kui vaid talu huvides . </s> <s> Nüüd oli aga juba enam kui kuu aega sellest möödas ja kusagil polnud veel mingit märki lubatud uuendustest . </s> <s> Uue elumaja materjal , moodsad põllutööriistad , tõupull lüpsikarja aretamiseks , ükski neist polnud jõudnud lubadustest kaugemale . </s> </p>
<p> <s> Õige pea märkas Linda , et tema naisterahvaasjad pole korras , kuid linnahärra ei teinud enam pulmadest juttugi , kuigi ta endiselt mitu korda nädalas tema juures aidas käis . </s> <s> Tüdruk ei julgenud tõrkuda , sest ta kartis , et Edmund ta siis päevapealt maha jätab . </s> <s> Ta oli kuulnud , et mehed siis otsekohe vihastavad ning enam nägugi ei näita , kui tüdruk tema vastu küllaldasel määral lahke ei ole . </s> <s> Linda tegi aidaukse ikka lahti , kui sellele koputati , ning jagas linnahärraga voodit edasi , kuigi hirm ja mure vahetevahel südame kokku kiskus . </s> <s> Ja mida rohkem aeg edasi , seda suuremaks ahistus kasvas . </s> <s> Kui aga suvest pikkamööda sügis sai ning linnahärrat ikka harvemini Allikal nähti ja kui ta lõpuks üldse enam aidaukse taha ei tulnud , taipas Linda , et teda on haneks püütud . </s> <s> Oma õnnistatud olukorras ta ei kahelnud . </s> <s> Kõik märgid näitasid seda . </s> <s> Kuid mida hakkab ta peale ! </s> <s> Kes teda enam naiseks tahab . </s> <s> Lapsega tüdruk ! </s> <s> Ja kuidas ta seda last kasvatab ? </s> <s> Ta ise oli tüdruku laps , ilma isata kasvanud , ning teadis väga hästi , kui rõõmuta on niisuguse ilma pealt korjatud lapse elu . </s> <s> Ema oli samuti taluteenija ning oma kergemeelsuses perepoja peibutusi kuulda võtnud . </s> <s> Sellesama orgi otsa läks nüüd tütargi . </s> <s> Linda valas pisaraid ja ahastas , kuid sellest polnud enam mingit kasu . </s> <s> Ka tema oli kuulnud , et Täkukalda Sohvi oskavat niisugusel korral aidata , et laps ilmale ei tule , vaid enne ära põrub , kuid alles kevadel oli Laiatüki Hulda selle asja pärast surnud . </s> <s> Hulda oli varem mitu sohilast sünnitanud ning kõik nad kohe peale ilmaletulekut vagaseks teinud . </s> <s> Nüüd aga läks ta Sohvi jutule , sest last ära tappa ta enam ei julgenud , kuna külanaised ähvardanud otsekohe politseile teatada . </s> <s> Seepärast heitis ka Linda Sohvi juurest abiotsimise mõtte peast . </s> <s> Surra ta küll ei tahtnud ja aborditegemise tagajärjel ammugi mitte . </s> <s> Ennem siis juba kägistab maimukese surnuks , niipea kui ta ilmavalgust näeb , kuid Sohvi jutule ta selle asja pärast ei lähe ning last kasvatama ta ka ei hakka . </s> <s> Oleks veel , et mõne asjalikuma mehega korjatud . </s> <s> Aga Allika väimees , linnast tulnud vurle . </s> <s> Pole see Mandagi teda veel kätte saanud , kuigi taluga püüab . </s> <s> Ja Linda piinles edasi ning ootas hirmuga päeva , mil lapsukene tema kõhust päevavalguse kätte hakkab kippuma . </s> </p>
<p> <s> Linda olukorda märkas lõpuks ka Allika vanaperenaine ning küsis : " Kuule , Linda . </s> <s> Mulle tundub , et sinuga pole nagu asjad enam korras ? " </s> <s> Elisabeth teadis Kustu ja teenijatüdrukute vahelistest suhetest ning teadis ka seda , kui paljud neist olid õnnistatud olukorras Allikalt lahkunud , et oma ihuvilja kusagil mujal ilmale tuua . </s> <s> Seepärast oli ka praegu tema esimene mõte Linda täidlast rindealust silmitsedes : " Kustu töö ja tegu . " </s> <s> Kuid ta tahtis oma oletusele kinnitust ja küsis : " Kuidas see siis sinusuguse vaikse ja vagura tüdrukuga juhtus ? </s> <s> Polnud nagu märgata , et sul kedagi oleks õhtuti käinud . </s> <s> Kas Harald või ? " – " Harald nüüd mind tahab . </s> <s> Mitte sinnapoolegi . " </s> <s> – " No kes siis ? " ei jätnud perenaine järele . </s> <s> Linda pööras oma veekalkvel silmad Elisabethi poole , nagu peaks ta aru , kas öelda või mitte , kes selle seatembuga hakkama sai , et tema neitsiihu ära solkis . </s> <s> Kuid nähes Allika perenaise väsinud silmades ei midagi muud kui heatahtlikku kaastunnet , vastas ta pisaratesse lämbuval häälel : " Linnahärra . " </s> <s> Perenaine oli tükk aega vait , enne kui suutis uut küsimust esitada . </s> <s> " Mihuke linnahärra ? </s> <s> Neid oli siin ju mitu tükki . " </s> <s> – " Eks noorperemees ikka . </s> <s> Manda oma , Edmund või mis ta oli . " </s> <s> Allika vanaperenaine kobas järsku käega tooli järele , et mitte kukkuda . </s> <s> " Räägid tõtt või ? " – " Ikka tõtt . </s> <s> Miks ma valetama peaksin ? " – " Kuidas siis tema ? </s> <s> Millal see oli ? " – " Juba suvel . </s> <s> Üsna varsti kohe , kui nad Mandaga Allikale tulid . " </s> <s> – " Ja mis ta sulle siis ütles ? </s> <s> Miks sa ta juurde lasksid ? " – " Ära lubas võtta . </s> <s> Ütles , et niipea kohe , kui ma ta voodisse lasen ja kätte annan , siis ta kohe minuga pulmad teeb , " seletas Linda nuttes . </s> <s> " Miks sa teda ometi uskusid ? </s> <s> Kas sa rumal laps seda ei teadnud , et mehed valetavad , kui niisugused mõtted peas on ? " – " Ei . </s> <s> Alguses ma ikka kahtlesin , aga kui ta siis ausõna andis ja seda ka veel ütles , et tema kauem enam ei kannata , vaid ta peab minu juurde saama , sest asi olevat pakiline , jäin ma uskuma ning tegin ukse lahti . </s> <s> Niipea kui ta sisse sai , oli ta kohe voodis ning kukkus mind murima kuni hommikuni välja . </s> <s> Olin terve järgmise päeva sellest lõhkumisest puruhaige . " </s> <s> – " Issand jumal ! </s> <s> Ja sa tõesti ei valeta ? " </s> <s> Tüdruk raputas pead ning pühkis põllenurgaga silmi . </s> <s> " Kas Manda ka aimab , kuidas sinuga lood on ja et see on Edmundist ? " – " Kust mina seda tean . </s> <s> Perenaine peaks seda paremini teadma . " </s> <s> Kuid perenaine ei teadnud . </s> <s> Ei osanud uneski aimata , veel vähem ilmsi näha . </s> <s> Ja niisuguse mehega kavatseb Manda abielluda ! </s> <s> " Oled sa sellest Edmundile endale ka juba rääkinud ? " – " Ei veel . </s> <s> Ma võib-olla ei räägi sellest üldse temale . </s> <s> Mis sellest enam kasu . </s> <s> Nagunii ei tee ta minust enam väljagi . " </s> <s> – " Käis ta sinu juures rohkem ka kui ainult selle ühe korra ? " – " Muidugi . </s> <s> Suve läbi , peaaegu iga õhtu . " </s> <s> – " Suvi läbi ! " lõi perenaine käsi kokku . </s> <s> " Jaa . </s> <s> Ma sain pärast aru küll , et ta mind haneks veab , kuid ei julgenud talle ära ka öelda , sest ma ikka veel lootsin . </s> <s> Olen kuulnud , et mehed jätavad tüdrukud siis otsekohe maha , kui tüdruk nendele enam kätte ei anna , seepärast siis minagi ei tõrkunud . " </s> <s> – " Maha jätavad nad igal juhul , ole nendele sindritele nii meele järgi kui tahes . </s> <s> Aga mida sa nüüd siis kavatsed ? </s> <s> Niimoodi pole sinust varsti enam töötegijat ka . " </s> <s> – " Mõtlesin , et sünnitan ära , seon lapse kompsu ja viin sellele petisele . </s> <s> Tehku siis temaga mis tahab . " </s> <s> – " Täkukalda Sohvi jutule ei taha minna ? " – " Ei . </s> <s> Laiatüki Hulda suri kevadel . </s> <s> Ma kardan . </s> <s> Kui muu ei aita , kägistan selle patusigitise surnuks ja valmis . </s> <s> Kus ma teda kasvatan , seelikusaba varjus või ? " </s> <s> Tükk aega pidas Allika Elisabeth oma mõttes aru , siis lausus : " Kuule , Linda . </s> <s> Ära sellest praegu kellelegi räägi , aitab sellestki , kui mulle usaldasid . </s> <s> Mina seda kusagile kuulutama ei lähe . </s> <s> Las ta praegu jääb ainult meie kahe teada . " </s> <s> – " Eks ma siis ole vait . </s> <s> Kelle nina alla ma julgengi niisuguse uudisega minna . " </s> <s> Kaua aega mõtles Allika Elisabet selle üle järele , kas rääkida ebameeldivat uudist Mandale või mitte . </s> <s> Siis aga otsustas , et vaikib . </s> <s> Mida vähem teadjaid , seda parem . </s> <s> Au ei tee niisugune näotu asi mitte kellelegi , ei Allikale ega ka nendele inimestele , keda see asi otse puudutab . </s> </p>
<p> <s> Ühel päeval toodi arstikabinetti haige , noor heledapäine mees , kel oli jalas veremürgitus . </s> <s> Ta oli maalt pärit ning mürgistuse tunnused olid jõudnud juba üles kubemerahudeni . </s> <s> Noormees oli palavikus ning oigas valu pärast . </s> <s> Et Tereese oli parajasti kõrvalruumis , siis kutsus härra ta endale appi . </s> <s> Tereese aitas haigel riidest lahti võtta ning härra käskis tal patsiendi jala puhtaks pesta . </s> <s> Haige asetati kõrvaltuppa kušetile , sest tema vastuvõtuks kulus palju aega , ukse taga ootas aga päris mitu haiget järjekorda . </s> <s> Tereese võttis kausiga sooja vett , tüki puhast marlit ning tegi , mida arst temalt nõudis . </s> <s> Kui Tereese pesemisega valmis oli , kohtas ta noormehe pilku . </s> <s> Noormees oli päris noor , võib-olla ainult pisut üle kahekümne . </s> <s> Tal olid suured rohekashallid silmad – praegu palavikust õige pisut roosakad – päevitanud mehelik nägu ning heledates habemetüügastes lõug ja ülahuul . </s> <s> Tereesele näis , et temast hoovas kevadet , päikesepaistet ning heinamaade ja põldude lõhna . </s> <s> " Kas valutab ? " küsis Tereese ning kompas punaseid jooni noormehe kintsul . </s> <s> " Pisut jah , " noogutas poiss pead ning punastas järsku , nagu oleks ta selle napisõnalise vastusega teinud midagi keelatut . </s> <s> Arst tuli . </s> <s> " Kui kaua see teil on juba ? </s> <s> Ja millest ta tuli ? " – " Mitu päeva . </s> <s> Saabas hõõrus varba peale villi . </s> <s> See läks katki , võttis viha . </s> <s> Eile ajas punased jooned üles . " </s> <s> – " Millist arstiabi olete saanud ? " küsis arst ning sõrmitses tugevasti tursunud lümfisõlme patsiendi kubemes . </s> <s> " Arstiabi küll mitte , aga ema tegi kuuma kummelihautist ja hoidis seda terve öö peal . " </s> <s> – " Väga hea . </s> <s> See teid arvatavasti päästiski . </s> <s> Miks te kohe arsti juurde ei tulnud ? </s> <s> See asi oleks teil võinud lõppeda väga halvasti , isegi surmaga . " </s> <s> Arst tegi noormehele süsti , siis laskis Tereesel jala ihtüooliga sisse võida ning asetas viinakompressi peale . </s> <s> " On teil kohta , kus linnas peatuda saaksite ? " – " Jah on . </s> <s> Õde elab linnas . " </s> <s> – " Kui teil homme halvem hakkab , siis katsuge kohe tagasi tulla , kui ei , siis tulge paari päeva pärast . </s> <s> Kodus lamage , on parem . </s> <s> Tereese , tooge üks purk ihtüooli , anname kaasa . </s> <s> Viina lahjendage veega ja kompress laske õel peale teha ning hoidke seni , kuni ära kuivab . </s> <s> Tereese , aidake palun patsient ooteruumi istuma . </s> <s> Kas teile tullakse järele ? " – " Jaa , " vastas noormees , maksis arstile raha ning püüdis tõusta . </s> <s> Tereese asetas noormehe käe endale ümber kaela , võttis tal ümbert kinni ning viis ooteruumi . </s> <s> " Palju tänu , " ütles poiss Tereesele silma vaadates ning punastas jälle . </s> <s> Terve päeva jooksul ei saanud Tereese selle noormehe pilgust lahti . </s> <s> Ükskõik , mida ta ka tegi , ikka jälle viirastus talle poisi mehine päevitunud nägu rohekashallide silmadega , mille pilk oli soe ja südamlik . </s> <s> Kui Tereese teda ooteruumi talutas , hoovas noormehest imelikku soojust , mis tegi rahutuks . </s> <s> Tal oli lausa kahju , et tee arsti kabinetist ooteruumi oli nii lühike . </s> <s> Ta oleks meelsasti noormehega koridori lõpuni kõndinud , sest siis oleks ta kauem seda imelist soojust saanud tunda , mis hoovas poisi kehast , kui ta tema ümbert kinni hoidis . </s> <s> Kuid tool asetses uksele üpris lähedal ja Tereese pidi tahes-tahtmata noormehest lahti laskma ning tema käegi kaela ümbert ära võtma , sest niimoodi kauemaks jääda polnud sünnis . </s> <s> Pealegi istus sealsamas koridoris mitu järge ootavat patsienti , kes lausa õgisid oma pilkudega mustlaslikult tõmmut valges kitlis nägusat neidu ning blondi päevitanud noormeest . </s> <s> Nii et Tereesel ei aidanud midagi , ta asetas haige toolile istuma ja lahkus . </s> <s> Kahe päeva pärast tuli noormees tagasi . </s> <s> Seekord oli tal habe korralikult aetud ning ilmegi oli veidi reipam kui esimesel korral . </s> <s> Tereesele naeratas ta nagu tuttavale inimesele kunagi . </s> <s> Et arstil oli seekord veelgi kiirem kui kaks päeva tagasi , sest ta pidi just linna ühe raske haige juurde visiidile minema , vaatas ta ainult haige jala üle ning palus Tereeset , et see uue kompressi teeks ning kinni seoks . </s> <s> " Kas te olete maalt ? " küsis Tereese , haiget jalga ihtüooliga võides . </s> <s> " Jah . </s> <s> Aga mitte kaugelt , " vastas noormees ning punastas . </s> <s> " Miks te punastate ? " küsis Tereese . </s> <s> " Mul on häbi , et nii noor preili mind niimoodi paljalt näeb . " </s> <s> – " Sellest pole midagi . </s> <s> Arsti juures ei häbene keegi . " </s> <s> Poiss vaikis ja ootas , kuni Tereese kompressi pealepanemisega valmis oli , siis pani enda riidesse , kuid viivitas minekuga . </s> <s> " Kas te olete abielus ? " küsis Tereese . </s> <s> " Ei veel . </s> <s> Ema küll tahab , et ma naise võtaksin , aga ma ei leia , kes mulle meeldib . " </s> <s> – " Kas teisi vendi ei ole ? " – " Ei . </s> <s> Õde on , see elab linnas , on koolipreili . </s> <s> Tema mu siia tõigi . </s> <s> Muidu oleksin võib-olla tõesti ära surnud , nagu arst ütles . " </s> <s> Noormehe jutt oli siiras ja otsekohene ning tema käitumine lihtne ja sundimatu . </s> <s> Ta tuletas meelde Tagavälja Villemit , kui nad liivaaugu kaldal laial kivil istusid ja teineteise ümbert kinni hoidsid . </s> <s> Ning Tereeses elustusid mälestused Villemist ja nende ühistest mängudest aastaid tagasi . </s> <s> Noormehest hoovas nagu kodukandi metsade ja heinamaade hõngu , tema silmades helkis omakasupüüdmatu sõprus ja usaldus , mitte nii , nagu sellel härral – arstil – kes talle sügisel öömaja andis ning juba esimesel õhtul kohe Tereesest endale armukese tegi . </s> <s> Ja Tereese tundis seletamatut sümpaatiat ning poolehoidu selle võõra noormehe vastu , kellest ta mitte midagi ei teadnud , isegi tema nime mitte . </s> <s> " Kas te tulete veel kord tagasi ? " küsis Tereese lõpuks ning võttis poisi käe . </s> <s> " Ei vist . </s> <s> Jalg saab niigi terveks . </s> <s> Milleks asjata raha raisata , " arvas noormees ning vaatas maha . </s> <s> " Aga mina tahaksin küll , et te tagasi tuleksite , " vastas Tereese . </s> <s> Noormees vaikis pisut , siis lausus : " Eks ma siis tule pealegi , kui nii väga tahate . </s> <s> Aga arsti juurde küll enam mitte , sest siin peab raha maksma . </s> <s> Ema ütles ka , et mis sa sinna enam ilmaaegu lähed , küll see jalg paraneb nüüd ilma tohtritagi . </s> <s> Kuid seekord ma veel tulin , tahtsin teid näha . " </s> <s> Ning noormees tõstis järsku pilgu ja vaatas oma heledate silmadega enda ees seisvale tütarlapsele otsa . </s> <s> Nüüd ei suutnud Tereese ennast enam pidada , vaid haaras poisil kaela ümbert kinni ning surus oma suu tema huultele . </s> <s> Poisi huuled olid kõvad ja kuidagi karsked , nagu kastemärjad maasikad Vaherpõllu kuusiku ääres kraavikaldal ning nende puudutus pani Tereese üleni värisema . </s> <s> Veel palju aastaid hiljemgi võrdles Tereese neid huuli kastemärgade metsamarjadega . </s> <s> Ei vend Juljuse ega ka praeguse härra vastu polnud ta midagi niisugust tundnud . </s> <s> Need mõlemad mehed olid teda esmakordselt võtnud vägisi ja kirg nende vastu oli temas puhkenud alles hiljem . </s> <s> Nüüd aga seisis ta vastamisi noormehega , kes teda juba enne erutas , kui nende vahel veel midagi polnud toimunudki . </s> <s> " Kus ma sinuga kokku võin saada ? " küsis poiss lõpuks hingeldades . </s> <s> " Ma ei tea , siin küll mitte . " </s> <s> – " Tule minu õe poole , siis kui ta koolis on . " </s> <s> Ning noormees andis Tereesele oma õe aadressi . </s> <s> " Kuidas su nimi on ? " küsis poiss , kui nad kohtumise päeva ja kellaaja suhtes kokku olid leppinud . </s> <s> " Tereese . " </s> <s> – " Ja mina olen Jaanus . " </s> <s> Ning noormees läks . </s> <s> Tereese avas akna ja vaatas talle järele , kuni poiss uulitsal teiste inimeste sekka ära kadus . </s> </p>
<p> <s> Tükk aega oli Allika vanaperenaine Lindalt saadud uudise mõju all . </s> <s> Et Kustu teenijatega niimoodi ümber käis , et nad kasusse läksid ja talust keset kibekiiret tööaega olid sunnitud lahkuma , seda ei pannud keegi imeks ei Allikal ega ka väljaspool Allikat . </s> <s> Sellega olid kõik harjunud , sest see oli aastaid niimoodi olnud . </s> <s> Ikka juhtus , et teenijatüdruk või karjaplika oma kompsudega keset rukkilõikust või kartulivõtmist mööda põllupeenart maantee poole astus , kes nuttes , kes tulist kurja vandudes või verist kättemaksu tõotades . </s> <s> Kuid tagasi ei tulnud neist enam mitte keegi . </s> <s> Kõik nad kadusid oma hädaga laia maailma . </s> <s> Alles möödunud aastal läks Allikalt Vaherpõllu Aliide oma õnnistatud ihuga – siis oli see vana Kustu teost . </s> <s> Tänavu on Linda samasuguses olukorras ja läheb paari kuu pärast võib-olla samuti . </s> <s> Vahe seisab ainult selles , et Aliide läks kasusse peremehe endaga , Linda aga Manda tulevase mehe Edmundiga , kes päris väimeheks polnud veel saanudki . </s> <s> See oligi asjaolu , mis ei mahtunud Elisabethile kuidagi pähe . </s> <s> Kas peavad siis tõesti kõik Allika mehed teenijatüdrukutega sohielu elama ! </s> <s> Edmundi-suguse mehega paariminek oleks tähendanud Mandale sedasama , mis tema enda abielu Kustuga . </s> <s> Kogu oma elu , mitukümmend aastat , on ta pidanud meest jagama teenijatüdrukute ja karjaplikadega . </s> <s> Ja kui Edmund juba enne altari ees käimist niimoodi alustab , mis siis veel rääkida , kui ta ükskord tallu peremeheks saab . </s> <s> Kuid Linda olukord tuli kuidagi lahendada . </s> <s> Ei võinud ju ometi lubada , et tüdruk lapse siin , Allikal , ilmale toob ning sellegi võib-olla teatavaks teeb , kes tema isa on . </s> </p>
<p> <s> Nõnda lähenes sügis oma rõskete , alt Umboja jõest tõusvate ududega ning sombuse taeva ja vihmasadudega , ilma et vanaperenaine Linda suhtes midagi mõistlikku oleks suutnud välja mõelda . </s> <s> Tüdruku olukord oli juba kõigile märgata , kel pisutki selles asjas silma oli . </s> <s> Ja kui Harald ikka sagedamini Linda punaseksnutetud silmi nägi , oli temalgi selge pilt , kuidas tüdrukuga lood on . </s> <s> Oli ju tema see , kes Linda ja Edmundi suhetest teadis . </s> <s> Kui nad ühel õhtupoolikul kahekesi põllul olid ja kartuleid kottidesse mõõtsid , sest saaremehed olid Allikale sõna saatnud , et homme hakatakse Kivinõmme all kartuleid lossama , pandagu aga kotid valmis , küsis Harald järsku : " Kuule , Linda , ära pane pahaks , aga mulle tundub , et sinuga pole nagu asjad päris korras . </s> <s> Hakkad vägisi paksuks minema . </s> <s> Ja ma isegi tean , kelle teost see on . " </s> <s> Linda jahmus , nii et kotti hoidvad käed lõtvusid ja kartulid langesid kolisedes kõvakstallatud mullale tagasi . </s> <s> " Kust sina seda tead ? " suutis ta lõpuks küsida . </s> <s> " Kas sa pole siis kuulnud vanasõna – kus tegijaid , seal nägijaid . </s> <s> See oli kohe varsti pärast seda , kui linnasaksad siia tulid – ühel laupäeva õhtul , kui nad siin sauna juures suurt pidu pidasid . </s> <s> Miks sa talle aidaukse lahti tegid ? " – " Eks ma olnud rumal . </s> <s> Uskusin , mida see va rebane seal kudrutas . " </s> <s> Ja et Harald juba asjast teadis , ei olnud mõtet tagasi ajada ning Linda rääkis ka temale , missuguse jutuga linnahärra ta ära pettis . </s> <s> " Aga mida sa siis nüüd mõtled teha ? " küsis sulane , kui tüdruk oli lõpetanud ning käisega silmi pühkis . </s> <s> " Mis mul muud üle jääb , kui lähen peadpidi jääauku , kui jõgi külmuma hakkab . " </s> <s> – " Mine nüüd ikka ! </s> <s> Ära sa seda rumalat tükki küll tee , et endalt elu hakkad võtma . </s> <s> Üks elu sul on , ei sa seda enam tagasi saa , " arvas Harald . </s> <s> " Anna siis sina mulle paremat nõu , kui sa minust targem oled . " </s> <s> – " Annan küll . </s> <s> Tead , Linda . </s> <s> Sina ära mine mitte kusagile , vaid jää siia . </s> <s> Ajagu nad sind kuidas tahavad . </s> <s> Elus peab kange olema , muidu tallatakse surnuks . </s> <s> Ega nad sulle käsipidi ikka kallale ei tule . </s> <s> Kõige parem , tee pererahvale teatavaks , kes sinu olukorras süüdi on . </s> <s> Eks vaatame siis , mis sest asjast saab . " </s> <s> – " Vanaperenaine teabki juba . " </s> <s> – " Seda parem . </s> <s> Niimoodi saame ehk lõpuks Edmundist , sellest aferistist , lahti ka . </s> <s> Ei usu , et perepreili niisuguse mehega on nõus abielluma , kes juba enne pulmi teenijatele lapsi kaela teeb . </s> <s> Kui Manda sinu juttu ei usu , siis tulen sulle appi . </s> <s> Mina nägin , kui ta sinu juurde aita puges . " </s> <s> Ja Linda jäi Allikale edasi . </s> <s> Tegi igapäevast tööd ega püüdnudki oma olukorda varjata . </s> <s> Vanaperenaine , kes salamahti oli lootnud , et Linda õige pea ära läheb , muutus järjest murelikumaks . </s> <s> Rasedus hakkas juba välja paistma ning Elisabeth otsustas küsida , millised plaanid tüdrukul on . </s> <s> " Nagu ma asjast aru saan , on sul üle poole aja juba . </s> <s> Mida sa siis temaga kavatsed ette võtta ? " – " Mis siin kavatseda või midagi . </s> <s> Eks ma oota ära , millal ta ilmavalguse kätte hakkab kippuma . </s> <s> Kuhu ma temaga ikka lähen . </s> <s> Siis kaeban Edmundi kohtusse ja nõuan alimente . " </s> <s> Elisabeth jahmus . </s> <s> " Siis on Manda meheleminek mokas , " arvas ta . </s> <s> " Mis mina sinna parata saan . </s> <s> Kui mokas , siis mokas . </s> <s> Ei mina tema peigmehele ennast pakkuma läinud . </s> <s> Ise ta tuli , valega veel pealegi , " vastas Linda . </s> </p>
<p> <s> Elu Allikal kippus minema vägisi üha keerulisemaks ja vanaperenaine otsustas asjast rääkida ka Kustule . </s> <s> " Kas sa , vanamees , tead ka , millises olukorras Linda on ? " </s> <s> Kustule tuli asi ootamata ja ta ei taibanud järsku , mida naine talle öelda tahab . </s> <s> " Millises olukorras ta siis on ? " – " Last ootab . " </s> <s> – " Mis mina sinna teha saan . " </s> <s> Niisuguseid sõnu ei kuulnud Kustu Elisabethi suust esimest korda . </s> <s> Ta oli juba suud avamas , et naisele ägedalt vastu anda , sest tema südametunnistus oli selles asjas puhas , kui Elisabet jätkas : " Ja tead sa ka , kes tüdruku raisku vedas ? " – " Kust mina seda tean . </s> <s> Vast ehk Harald . " </s> <s> – " Edmund . </s> <s> See sinu paljukiidetud väimeespoeg ning Allika tulevane peremees . " </s> <s> Kustu sai nagu löögi lagipähe . </s> <s> Ta ahmis paar korda õhku ning püüdis toolilt tõusta . </s> <s> Siis aga vajus istmele tagasi ning jõllitas naist totral ilmel . </s> <s> " Mis plära see on ? </s> <s> Kes sulle niisugust möga ajas ? " – " Linda ise . " </s> <s> – " Valetab , saatanas . </s> <s> Küllap on sulase tegu , nüüd ajab Edmundi peale , et Manda abielu nurja ajada . </s> <s> Ütle , kus on kuradid ! " ägestus Kustu . </s> <s> " Tüdruk tuleb jalamaid talust minema kihutada . </s> <s> Käigu kus kurat – ja sulane takka järel , enne kui Manda sellest teada saab . </s> <s> Küll on ikka kavalad , raisad . " </s> <s> – " Ei usu , et sa Haraldist nii kergesti lahti saad . </s> <s> Lindast ehk veel ennem , " kahtles perenaine . </s> <s> " Tüdruk peab minema , kas või väevõimuga . " </s> <s> Kustu läks otsemaid ning otsis Linda üles . </s> <s> Tüdruk ropsis reheall linu , üleni valgete linaluudega kaetud nagu lumememm . </s> <s> " Kust sa selle patsaka endale külge korjasid ? " jäi vihast lõõmav peremees tüdruku ette harkisjalu seisma . </s> <s> Linda langetas pooleldi ropsitud linapeo ning ropsimõõga sülle ja vaatas peremehele julgelt otsa . </s> <s> " Väimehelt . " </s> <s> – " Mihukeselt väimehelt ? " – " Edmundilt . " </s> <s> – " Valetad , närakas ! </s> <s> See on sul Haraldist . " </s> <s> – " Tean ise paremini kui sina . " </s> <s> Ning Linda jutustas ka peremehele sõna-sõnalt kogu suvise loo , kui väimees esimest korda tema aidaukse taha tuli ning sisselaskmist nõudis . </s> <s> Kustu lõi kahtlema , sest tüdruku jutt tundus siiras . </s> <s> Kui aga Linda lõpuks sedagi mainis , et Harald Edmundi aitaminekut saunatrepil istudes nägi , tundus tüdruku seletus taas kahtlane . </s> <s> " Ei miskit muud , kui Haraldiga kokkumäng . </s> <s> Lasksid enda sulasest läbi tõmmata ja nüüd ajad Edmundi peale . </s> <s> Tee , et sa jalamaid kaod mu talust ! " – " Ei lähe ma kusagile . </s> <s> Sünnitan lapse ära ja kaeban su väimehe kohtusse . </s> <s> Las hakkab alimente maksma , " jäi Linda endale kindlaks . </s> <s> Kustu jahmus . </s> <s> Niisugust vastuseisu polnud ta tüdruku poolt oodanud . </s> <s> Linda ise poleks eluilmaski sellise mõtte peale tulnud . </s> <s> Need sõnad oli see sulasenärakas talle suhu pannud . </s> <s> Kustu oli täiesti endast väljas . </s> <s> Mis saab siis , kui Linda oma lubadust täidab ? </s> <s> Kui Harald , see püsti kurat ise , oma nõuannetega tüdruku taga seisab , talitab Linda kindlasti niimoodi , nagu ta peremehe vastu lubas . </s> <s> Kus selle häbi ja teotuse ots ! </s> <s> Allika väimees hakkab teenijatüdrukule alimente maksma ja veel enne kui ta pärisväimeheks on saanudki . </s> <s> Selle segase asja juures oli aga kõige hullem lugu veel see , et Kustul oli pangast raha välja võetud ning kõik see oli Edmundi käes . </s> <s> Mis siis , kui väimeespoeg Linda olukorrast ning tema kavatsustest kuulda saades kogu Allikale ning Mandalegi käega lööb ning laia maailma ära kaob . </s> <s> Kustu tundis , et tal hakkas järsku külm . </s> <s> Kogu keha kattus hirmuhigiga ning silmade ees tumenes . </s> <s> Vaevaliselt komberdas ta rehealt välja värske õhu kätte , sest ta kartis , et kaotab teadvuse . </s> </p>
<p> <s> Pärast külaliste lahkumist läks elu Allikal oma tavalistesse rööbastesse tagasi . </s> <s> Aegamööda rahunesid pealtnäha kõik . </s> <s> Edmund sõitis endiselt iga nädal linna vahet oma koletult tähtsaid asju ajama , millesse ta kedagi teist peale vana Kustu ei pühendanud . </s> <s> Allikal liikus ta ringi päeva paar-kolm , siis kadus taas kusagile . </s> <s> Teistega rääkis vähe , aina oli tal kiire , ilmast-ilma pidi ta kusagile ruttama , sest korraldada olevat tal nii palju , üks asi pakilisem kui teine . </s> <s> Keegi ei küsinudki tema käikude ja toimetuste järele , sest lihtsad taluinimesed polnud niisuguse rahutu eluga harjunud ega taibanudki väimehe suurtest ettevõtmistest midagi . </s> <s> Allika majapidamine ja jooksvad tööd talus ei paistnud teda huvitavat . </s> <s> Kui Manda sellele kord tähelepanu juhtis , et oleks vaja üht-teist nagu korraldada , vastas Edmund järsult : " Niikaua kui Allika isa nimel on ja sulane siin igal pool ees ja taga kamandab , ei sega mina ennast majapidamisasjadesse . </s> <s> Kui aga talu minu nimel on , muutub siin päevapealt kõik . " </s> <s> – " Näiteks ? " küsis Manda teravalt vahele . </s> <s> " Näiteks see , et sinu sümpaatia on siis sunnitud otsemaid jalga laskma . </s> <s> Ja uueks sulaseks tuleb mees , kes ka talutööst midagi enamat teab kui see mats . " </s> <s> Manda vaatas Edmundit vaenulikult , kuid jättis siiski terava vastuse , mis keelel kipitas , seekord ütlemata . </s> <s> Vahekord niigi terav , ei maksa rohkem oma närve rikkuda . </s> <s> Ikka veel ei osanud ta otsustada , mida Haraldi suhtes ette võtta . </s> <s> Kas oma tunded tema vastu maha salata ning Edmundiga abielluda või kuidas . </s> <s> Kuigi sooviavaldused juba tükk aega sees olid , ei olnud asi sellest kaugemale nihkunud . </s> <s> Ka Edmundil ei paistnud sellega enam mingit ruttu olevat . </s> <s> Kui aga kavaler linna sõitis ja mitmeks päevaks ära jäi , külastas Harald Mandat tema ärklitoas , nagu möödunud suvelgi . </s> <s> Ja Manda , kelle pulmi kogu suve oli oodatud , heitles iseendaga ega teadnud , kas südame või mõistuse häält kuulda võtta . </s> </p></div2></div1>
    </body>
  </text>
</TEI>
</teiCorpus>
</teiCorpus>
