<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Varblane </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> Varblane </head>
        <div2 type="alaosa"><head> Egemon . Uus kodu </head>
<p> <s> " Mine perse , Varblane , " ütles Egemon . </s> </p>
<p> <s> Varblane isegi ei üritanud solvuda . </s> <s> Ta sumas läbi prügihunnikute ja püüdis Egemonist mitte liiga kaugele maha jääda . </s> <s> Kui ta Egemoni silmist oleks kaotanud , ei oleks ta osanud tagasi minna . </s> </p>
<p> <s> " Sa oled ikka kuradi munn mees . " </s> </p>
<p> <s> " Jah , " pomises Varblane . </s> </p>
<p> <s> " Mis sa räägid seal ? " küsis Egemon . </s> </p>
<p> <s> " Olen vist küll , " ütles Varblane . </s> </p>
<p> <s> " Iga laps suudab ka oma kuradi kodu üles leida , kurat , sa ei oska ise kotsa minna , no puts küll , mis kuradi mees sa oled selline ! " </s> </p>
<p> <s> " Ma ise ka ei tea . " </s> </p>
<p> <s> " Mida ? " </s> </p>
<p> <s> " Ma ise ka ei tea , " hüüdis Varblane Egemonile . </s> </p>
<p> <s> Prügihunnikud ei paistnud eales lõppevat . </s> <s> Kui miskit teele ette jäi , peksis Egemon selle jalaga minema - õllepurgid , tühjad pudelid ja igasugu muu rämps , mis tegi kõva kolinat või läks klirinaga katki , sai Egemoni saapaga nii et tolmas . </s> <s> Väiksem ja hääletu prügi Egemoni ei huvitanud . </s> <s> Sellest astus ta üle . </s> </p>
<p> <s> " Raisk , seda sitta on ikka ilgelt palju . </s> <s> Näed , Varblane ? " </s> </p>
<p> <s> " Näen , " ütles Varblane vaikselt . </s> </p>
<p> <s> " Räägi ometi kõvemini , sitakott , kuidas sa mõtled tööle hakata , kui sa rääkida ei jõua . </s> <s> Vana perse ... ! " </s> </p>
<p> <s> Egemon jäi seisma ja võttis maast mingi julla ning uuris seda tähelepanelikult . </s> <s> Varblane pistis ka nina lähemale , teritas silmi , kuid ei saanud midagi aru . </s> </p>
<p> <s> " Anna prille ! " </s> </p>
<p> <s> Egemon kahmas Varblasel enne prillid peast , kui too jõudis niutsatada . </s> <s> Ta enda omad olid ühe klaasiga , teisel pool oli tühi auk . </s> </p>
<p> <s> " Näed nüüd , " ütles Egemon õhinal . </s> </p>
<p> <s> " Mhmhh ! " ütles Varblane , kuigi ta tegelikult ei näinud midagi , sest Egemon oli talt selle võimaluse röövinud . </s> <s> Egemoni võimas kuju paistis Varblaseni nagu külakinos , kui mehhaanik magama on jäänud - läbi paksu udu . </s> <s> See , mida ta nägi , oli suur , tugev ja haises higist ning nimi oli Egemon , jullat ta enam ei näinud . </s> </p>
<p> <s> " Putsi , reduktor . " </s> </p>
<p> <s> Egemon viskas siis vist reduktori laia kaarega minema ja marssis edasi . </s> </p>
<p> <s> " Varsti oleme kohal , " ütles ta . </s> </p>
<p> <s> Varblane üritas Egemoniga sammu pidada , aga ta oleks pidanud kohe prillid tagasi küsima , ta kuulis vaid Egemoni häält , kõiki neid putse ja munne , aga ei näinud enam midagi . </s> <s> Ta püüdis joosta , siis komistas , kukkus ja karjus viimases hädas : " Egemon , oota ! " </s> </p>
<p> <s> " Sa oled ikka türa küll ! " </s> </p>
<p> <s> Egemon tõstis Varblase püsti ja sättis nii jalgadele , et ta kohe uuesti ei kukuks . </s> <s> Varblane tuikus pisut , hoidis ühe käega Egemonist kinni ja teise sirutas alandlikult välja . </s> </p>
<p> <s> " Prille tahad ? </s> <s> Miks sa siis kohe ei öelnud ? " </s> </p>
<p> <s> Egemon pani Varblasele prillid ette . </s> <s> Varblane hakkas uuesti nägema . </s> <s> Ta seisis otse Egemoni vastas , ja kui nii lähedalt vaadata , polnud Egemon nii väga karm mees midagi . </s> <s> Egemonil olid isegi veidi lõbusad ja heasüdamlikud silmad , mis uurisid Varblast haletsevalt , nii et Varblasel oli tahtmine vabandada , et ta olemas on . </s> </p>
<p> <s> " Noh ? " küsis Egemon . </s> </p>
<p> <s> " Ma lihtsalt ei näe ilma prillideta , " ütles Varblane . </s> </p>
<p> <s> " Kohe oleme kohal ka , ainult paar sammu veel , vana perse , raisk , kes kurat selle ära koristab . " </s> </p>
<p> <s> Egemon virutas õllepurgile osava jalahoobi ja vaatas õnnelikult , kui kenasti see lendab . </s> </p>
<p> <s> " Nii , Varblane , seal su kodu ongi . " </s> </p>
<p> <s> Egemon nõjatus rõõmsalt kääksuva aia najale ja näitas Varblasele lahkelt tema tulevast kodu . </s> <s> Kuigi Varblasel olid prillid jälle peas , ei näinud ta midagi . </s> <s> Ta läks ettevaatlikult Egemonile lähemale ja kissitas silmi . </s> </p>
<p> <s> " Kodu ? " küsis Varblane . </s> </p>
<p> <s> " Ära mängi munni , " ütles Egemon , " kodu või , kurat , kuidas sa teda nimetada tahad , see on koht , kus sa elama hakkad , selge ! " </s> </p>
<p> <s> " Selge . " </s> </p>
<p> <s> " Ja kui on selge , siis ütle aitäh , mitte ära kirtsuta nina . </s> <s> Sa võid minu poolest perse ka minna , ega mul pole vaja sulle voodit otsida . " </s> </p>
<p> <s> Varblane sai aru küll . </s> <s> Egemon oli talle näidanud hurtsikut , mis oli kaugel rohelise aia nurgas , kuid ei paistnud korralikult õunapuude tagant välja . </s> <s> Võib-olla ei olegi kõige jubedam . </s> <s> Varblane läks väravast sisse , Egemon tuli tema järel . </s> <s> Nad jalutasid õunapuude alt läbi . </s> <s> Egemon kahmas endale paar õuna taskusse ja pakkus ühte Varblasele : " Sa ei taha ? " </s> </p>
<p> <s> Varblasel ei olnud isu . </s> <s> Isegi kui öelda endale kolm korda , et polegi kõige õudsem , siis alati ei aita see sul tuju tõsta . </s> <s> Mida lähemale nad majale jõudsid , seda jubedam see välja nägi - katus oli lagunenud , vihma sadas kindlapeale sisse . </s> <s> Korsten oli katki , akende ees oli natuke klaase ja suurem osa vineeritükke , maja oli kaldus prügihunnikute poole . </s> <s> Oli selge , et ükskord ta neisse küljeli vajub . </s> </p>
<p> <s> " Säh , võtmed on siin , " ütles Egemon . </s> <s> " Tee ise uks lahti . </s> <s> Ära kurat aind virisema hakka ! " </s> </p>
<p> <s> Varblane tegi omast arust rõõmsat nägu ja astus majja . </s> <s> Kui ta keset tuba oli jõudnud , sai ta kohe aru , et parima mulje majast sai tänavalt , sellest kohast , kus teda üldse näha ei olnud . </s> <s> Veidi kehvemaks läks asi , kui vaadata läbi õunapuude , aga ise sees olla oli väga kole . </s> </p>
<p> <s> " Tibens , mis ? " </s> </p>
<p> <s> Egemon hammustas õuna ja näris rõõmsalt . </s> </p>
<p> <s> " Mis ütled siis ? " </s> </p>
<p> <s> Varblane oli tükk aega vait ja vaatas ringi . </s> <s> Kõike oleks võinud kujutleda , ainult mitte seesugust maja . </s> <s> Oleks isegi võinud oletada , et kuskil on selline maja olemas , kuid mitte seda , et seal inimesi elab . </s> <s> Või isegi kui keegi seal elaks , poleks ta uneski näinud , et see võiks olla tema ise . </s> <s> Või oli see saatus ? </s> <s> Või oli see just selline saatus , et maja , milles ta elama hakkab , nägi välja nagu tema enda hing , millesse keegi kunagi vaadata ei tohtinud - räpane , purukskistud ja kannatanud . </s> <s> Toas oli laua moodi asi . </s> <s> Roostes kraanikauss , katkine tapeet , pruun laudpõrand , mille pragudes sagis musti sitikaid . </s> </p>
<p> <s> " Mis ütled siis ? " küsis Egemon uuesti . </s> </p>
<p> <s> " Aitäh , " ütles Varblane vaikselt . </s> </p>
<p> <s> " Ära sa töinama hakka . </s> <s> Esialgu tundub veidi harjumatu , aga pikapeale sa ei pane tähelegi . </s> <s> Siin on ümberringi kõik majad sellised . </s> <s> Keegi ei kurda . </s> <s> Hiljem tundub vaata et ilus . </s> <s> Sitapott on siin , näed ! " </s> </p>
<p> <s> Egemon nihutas riiet nurgas ja näitas . </s> </p>
<p> <s> Siis kadus ta hetkeks ukse taha ja tuli tagasi , luud ja kühvel kaasas . </s> </p>
<p> <s> " Su tööriistad on siin , homme kell kaheksa hommikul alustad , ja kui midagi häda on , ütled mulle , selge ? " </s> </p>
<p> <s> " Jah , " ütles Varblane . </s> </p>
<p> <s> Rohkem Egemonil suurt rääkida ei olnud . </s> <s> Lõppude lõpuks oli ta isegi palju teinud . </s> <s> Ta suitsetas viisakusest pläru lõpuni , viskas koni põrandale , hõõrus jalaga laiali ja sirutas käe . </s> <s> Varblane püüdis mitte karjuma hakata , kui Egemon ta kätt surus . </s> </p>
<p> <s> " Käsi on sul nagu kusi , raisk , mis tööd sa enne tegid ? " </s> </p>
<p> <s> " Ma olen luuletaja . " </s> </p>
<p> <s> Egemon jäi korraks mõtlema . </s> <s> Varblane arvas , et järsku tõesti on Egemon tema raamatuid lugenud , kuid sai hetk hiljem aru , et see ei saa ju mingil juhul tõsi olla . </s> </p>
<p> <s> " Siis ma saan aru , miks sa selline munn oled , " ütles Egemon sõbralikult . </s> <s> Ta patsutas Varblasele õlale ja hakkas minema , kuid tuli siis veel korraks tagasi . </s> </p>
<p> <s> " Varblane , siin teisel pool seina elab üks vanamoor . </s> <s> See röögib öösiti , või ma ka ei tea täpselt , aga ära sa ehmata . </s> <s> Küll ta varsti ajab sussid püsti , siis on kogu maja sinu oma . </s> <s> No ma läksin . " </s> </p>
<p> <s> Egemon lehvitas ja lõi ukse mürtsuga kinni . </s> <s> Varblane jäi üksi . </s> </p>
<p> <s> Ta ei istunud isegi mitte toolile , vaid otse põrandale , ta pea vajus longu , juuksed kukkusid silmadele . </s> <s> Mustad sitikad ronisid pragudest Varblase pükstele ja nuuskisid seal ringi . </s> <s> Varblane võttis prillid eest ning tema korter , see tähendab tema kodu , tema uus elu , tema maailm sulas kokku pruuniks , kollaseks ja pisut viltuseks pudruks . </s> <s> Kraan tilkus . </s> <s> Pisar voolas Varblase silmast põsele ja sealt põrandale . </s> <s> Siis järgmine . </s> </p>
<p> <s> Kui õhtu kätte hakkas jõudma , läks toas hämaramaks , aknast paistsid vaid õunapuude varjud . </s> <s> Ka päeval ei olnud majas eriti valge , sest tohutu prügimägi varjas päikest . </s> <s> Möödus veel mõni aeg ja tuba läks hoopis pimedaks , kuid Varblane ei olnud ennast põrandalt liigutanud . </s> <s> Ta istus , pea norus , hallid juuksed silmadel , nagu idamaa munk , kes on oma südame mõneks ajaks seisma pannud . </s> <s> Enda arvates tal ehk süda tõepoolest seisis , kuid päris nii ei saanud see olla , sest asja , mis kindlalt seisma oleks pandud , ei saaks vallata ületamatult suur kurbus . </s> <s> Mida pimedamaks muutus pimedus , seda mustemaks kasvas kurbus . </s> <s> Lõpuks tuli kusehäda ja Varblane pidi südame seiskumisest hoolimata peldikusse minema , mis tähendas , et mingis mõttes oli ta selgelt elus - kurvastas ja hingas . </s> </p>
<p> <s> Üksi on külm . </s> <s> Üksi on kurb . </s> <s> Üksi on paha . </s> <s> Seetõttu saab igast üksikust inimesest pikapeale ikka luuletaja , kas siis neid laule heaks peetakse või mitte , on juba iseasi . </s> <s> Varblane kondas seinast seina , vahtis aknast prügimäge ja õunapuid ning lootis kõigest hingest , et vanamoor , kellest Egemon rääkis , ei ole veel hinge heitnud , saaks rääkida . </s> <s> Kuid vanamoorist ei olnud kippu ega kõppu . </s> <s> Varblane kikitas kõrvu , kuulatas seinu , aga ei kuulnud miskit peale sitikate nagina . </s> <s> Kui ta nii juba tükk aega sahkerdanud oli , hakkas ta välja mõtlema valet , millega kõlbaks vanamoorile külla minna . </s> <s> Ükstapuha mis , aga üksi ei tahtnud enam olla . </s> <s> Nii varisebki kokku suurmeeste iseloom , kes on kavatsenud ennast maailma eest peita , kloostritesse , kõrgmägedesse ja džunglitesse . </s> <s> Juba mõni tund pärast kauaoodatud rahu saabumist tahetakse metroosse tagasi , otsitakse üles lähim inimsööjate suguharu , peaasi et saaks kellelegi oma südame tühjaks rääkida . </s> </p>
<p> <s> Varblane ei viitsinud pikalt valesid mõelda . </s> <s> Tuleb öelda , et pirn on katki . </s> <s> Varblane pani pirni põlema , siis kustutas ära ja läks vanaeide ukse taha koputama . </s> <s> Neil , kes valetavad , lõigatakse keel suust välja , kes varastavad , nendel raiutakse käsi ära , ja päris mõrtsukad ning muidu kuriloomad lähevad pärast surma vanadesse majadesse põrandalaudade vahele kannatama . </s> <s> Siis sitikad söövad neid , aga abi ei tule kuskilt , enne kui aeg on täis . </s> <s> Varblane riskis kõigest keele kaotamisega . </s> </p>
<p> <s> Avama ei tulnud keegi . </s> <s> Varblane kopsis alguses viisakalt , siis tungivalt , siis põrutas jalaga vastu ust . </s> <s> Uks vajus kääksudes lahti . </s> </p>
<p> <s> " Kukuu ! " </s> </p>
<p> <s> Keegi ei vastanud . </s> <s> Mitte keegi ei iitsatanudki . </s> <s> Varblane astus edasi ja tõmbas enda järel ukse kinni . </s> <s> Tuba valgustasid küünlad , seintel olid pildid . </s> <s> See elamine ei olnud sugugi etem kui Varblase oma , ainult vanamooril oli posu mööblit , mis aastaid tagasi võis isegi ilus olla . </s> <s> Nikerdatud kummut , leentoolid ja mõned raamatud . </s> <s> No miks mitte . </s> <s> Toanurgas põlesid küünlad , palju väikseid värisevaid küünlaid , ja kui Varblane end liigutas , siis need võpatasid . </s> <s> Midagi muud ei olnud , ainult seinalt torkas üks pilt silma . </s> <s> See võis muidugi vanamoor ise olla , mitte praegu , aga nii sada viiskümmend aastat tagasi . </s> <s> Pildil oli heledate juustega tüdruk , siniste silmadega , limpsis jäätist ja vaatas Varblasele otsa . </s> <s> Kui ta pildile pikalt otsa oli põrnitsenud , tundus , et tüdruk vaatab talle vastu , siis näis , justkui oleks jäätis väiksemaks jäänud , aga siis oli tüdrukul nägu , et ta üldse seda jäätist ei taha , lihtsalt keegi oli talle selle vägisi pihku toppinud . </s> <s> Mingi krabin ... mingi krabin ? </s> </p>
<p> <s> " Kukuu ! " hüüdis Varblane . </s> <s> Paremat tervitust ei suutnud ta välja mõelda . </s> <s> Ikka mingi krabin . </s> <s> See tuli põrandast , kurat . </s> <s> Varblane laskus põlvili ja pani kõrva vastu põrandat - olgu või inimsööjad , olgu kurikaelad või vaimud , koos on parem kui üksi . </s> </p>
<p> <s> " Kukuuu ! " </s> </p>
<p> <s> Nii ilusat kukut polnud veel keegi kunagi hõisanud , kuid ometi ei pandud seda tähele . </s> <s> Varblane hüüdis oma võlusõna veel mitu korda ja võimalikult heleda häälega , kuid teda ei kuuldud . </s> <s> Tundus , et all on nii mehi kui naisi , siis tundus , et keegi matsutab või sööb midagi , ja lõpuks oli päris selge , et kärsahais tuli sealtsamast põrandast , kuhu Varblane üritas kuku hüüda . </s> <s> Ta lamas ju ise luugi peal ! </s> <s> Viimast jõudu kokku võttes suutis Varblane selle lahti kangutada , prillid oleksid äärepealt alla lennanud , ja siis , kui ta luugi lahti oli saanud , ei mõistnud ta mingil moel oma rõõmu varjata , Varblase näol oli lollakalt õnnelik naeratus - keldris oli kolm inimest ! </s> <s> Inimesed ! </s> <s> Ikkagi inimesed ! </s> <s> Varblane ei öelnud tükk aega midagi , lihtsalt tundis end õnnelikuna , ja kui ta lõpuks suu lahti tegi , siis ei taibanud ta muud öelda kui veel kord - " Kukuu ! " </s> </p>
<p> <s> Keldris oli vanaeit ja kaks ätti . </s> <s> Nad vahtisid teda nagu lollakat . </s> <s> Varblane isegi ei mäletanud , millal ta viimati nii palju nii vanu inimesi kambas istumas nägi . </s> <s> Vanamoori üks silm vaatas eikuhugi , sellel oli kae , ning tema lõug püsis vist ainult rätiku abil ülemise osa küljes kinni . </s> <s> Mehed vaatasid teda ebasõbralikult , igal juhul mitte nii , et normaalne inimene oleks tahtnud edasi astuda . </s> <s> Varblane ei teinud välja , ta ronis redelit mööda alla ja jäi kohmetunult keset tuba seisma , käed taskus . </s> </p>
<p> <s> " No mis nüüd on ? " küsis eit kareda häälega . </s> </p>
<p> <s> " Midagi , " ütles Varblane . </s> <s> " Ma olin lihtsalt väga üksi . " </s> </p>
<p> <s> " Ja siis ? " </s> </p>
<p> <s> Varblane laiutas käsi . </s> <s> Rohkem ei olnud tal midagi öelda . </s> </p>
<p> <s> Nad vaatasid teda ükskõikselt , ebasõbralikult , kahtlustavalt , altkulmu ja umbusaldavalt . </s> <s> Kolm paari muldvanu silmi , millest ei olnudki aru saada , kas nad üldse midagi näevad , naise vana sinine ja kaega , meeste hallid ja mustad , mis olid nagu paduvihm ja öö . </s> <s> Rohkem ei midagi . </s> <s> Siis keerasid nad end lõkke poole , kus vardas küpses loom . </s> <s> Üks mees üritas seda keerata , nii et kõrbema ei läheks , kuid selleks polnud tal küllalt jõudu . </s> <s> Teine mees aitas . </s> <s> Meeste vahel vedeles kassi verine nahk koos peaga . </s> <s> Öäk ! </s> <s> Varblane pigistas silmad kinni . </s> </p>
<p> <s> " Kas sul on nälg ? " küsis hall vanamees vaikselt . </s> </p>
<p> <s> " Ma olen söönud , " vastas Varblane kibekiiresti . </s> </p>
<p> <s> " Pane siis vähemasti luuk kinni , külm hakkab , " sisistas vanamoor läbi hammaste . </s> </p>
<p> <s> Varblane tõmbas luugi kinni , kuigi ta arast peast välgatas läbi mõte , et veel oleks jõudnud põgeneda , sest kui ta uutel sõpradel peaks pärast kiisut kõht tühjaks jääma , siis ei takista neid mitte üks võim Varblasest magustoitu tegemast . </s> <s> Ka prillid kuluvad marjaks ära . </s> <s> Siit , prügimägede vahelt ei hakkaks teda keegi otsima . </s> <s> Egemon ehk korra vaataks , siis leiaks endale uue kojamehe , ja ongi lõpp . </s> <s> Vaid raamatud jäävad alles . </s> </p>
<p> <s> " No istu siis , kui sa juba tulid . " </s> </p>
<p> <s> Vanamoor näitas talle kohta enda vastas , vanameeste vahel . </s> </p>
<p> <s> " Rainer , vaata , kas on valmis , " ütles vanamoor . </s> </p>
<p> <s> See , keda Raineriks kutsuti , kummardus lõkke kohale , pani silmad kinni ja nuusutas , siis võttis noa , lõikas kassist killu liha ja pistis suhu . </s> </p>
<p> <s> " Vara veel . </s> <s> Tahad ka proovida ? " </s> </p>
<p> <s> Rainer sirutas noa lihaga välja , kuid vanamoor toorest ei tahtnud . </s> </p>
<p> <s> " Ootame ära , kuni valmis saab , " ütles teine vanamees . </s> <s> " Ma toon veini välja . " </s> <s> Ta ajas end raskelt jalule ja lonkas kepi najal keldri pimedasse nurka ning tuli sealt pudeliga tagasi . </s> <s> Ta pusis tükk aega korgi kallal , kuid ei jaksanud seda välja tõmmata . </s> </p>
<p> <s> " Anna , ma löön korgi maha , " ütles Rainer . </s> </p>
<p> <s> " Las ta teeb ilusti , " ütles vanamoor . </s> </p>
<p> <s> " Mis on siis , ma löön kaela maha ! " </s> </p>
<p> <s> " Küll ma saan ... ! " </s> </p>
<p> <s> Näha oli , et vanamees ei jaksanud . </s> <s> Kui ta oli küllalt pingutanud , andis ta pudeli pisut kurvalt Rainerile , kes kaela ainsa hoobiga maha lõi . </s> <s> Rainer valas veini klaasidesse . </s> <s> Ta istus üsna Varblase lähedal , ainult kassinahk oli nende vahel , tal olid kurjad silmad ja ta hingas külma . </s> <s> Nad mekkisid veini ja vaikisid . </s> </p>
<p> <s> Kui kass valmis sai , jagas vanamoor igaühele portsu . </s> <s> Siis söödi vaikides . </s> <s> Arvata oli , et ühest kassist pidi neile mitmeks päevaks jätkuma . </s> <s> Nad suutsid korraga jagu saada vaid tühisest osast . </s> <s> Vanamoor oli söönud ainult suutäie . </s> <s> Varblasele nad tähelepanu ei pööranud , ja kui nad olid mõnda aega vaikides seedinud , hakkas vanamoor vaikselt halli Raineriga rääkima . </s> <s> Varblane ei teadnudki õieti , kuidas neid kutsuda , kuid hall Rainer sobis hästi . </s> <s> Oleks läinud ka julm Rainer ja külm Rainer või midagi sarnast . </s> <s> Rainer rääkis peaaegu et vanamoorile kõrva sisse , sest ta hääl oli nõrguke ja vanamoori kuulmine vilets . </s> </p>
<p> <s> " Millal Sholem peab tagasi minema ? " </s> </p>
<p> <s> " Enne hommikut . " </s> </p>
<p> <s> " Aga mina ? " </s> </p>
<p> <s> " Sina samuti , kas läheb Sholem ees ja sina järel , mis vahet seal on ? " </s> </p>
<p> <s> " Ma mõtlesin , et ehk võib natukene kauemaks ? " </s> </p>
<p> <s> " Sa tead ju isegi , Rainer ! " </s> </p>
<p> <s> " Donna ! " </s> </p>
<p> <s> " Sa tead , et ma ei saa midagi teha . " </s> </p>
<p> <s> " Tean , " ütles Rainer kurvalt . </s> <s> Ta vahtis maha ja joonistas noaotsaga keldripõrandale veriseid kriipsujukusid . </s> </p>
<p> <s> " Sa võid joonistada , kui sa süüa ei taha , " ütles vanamoor , keda Donnaks kutsuti , ja silitas väriseva käega Raineri pead . </s> </p>
<p> <s> " Mul pole isu ! " </s> </p>
<p> <s> " Kumma isu sul ei ole , kas joonistamisisu või söögiisu ? " küsis Donna . </s> </p>
<p> <s> " Mul pole üldse mingit isu ! " </s> </p>
<p> <s> " Siis istu ja joo veini , muud mul anda ei ole , " ütles vanamoor ja hakkas nõusid koristama . </s> <s> Ta korjas vanameeste taldrikud kokku ja nühkis need vana ajalehega puhtaks . </s> </p>
<p> <s> " Varblane , " ütles Varblane ja sirutas käe , aga temast ei tehtud välja . </s> </p>
<p> <s> Kui vanaeit taldrikud puhtaks oli saanud , süütas ta veel ühe küünla ja kiskus keldriseinas olevalt puuslikult presendi maha . </s> <s> Ta põlvitas kuju ette ja sosistas midagi , silmad kinni , siis käratas meestele : " Mida te vingute , sina Rainer , vana mõrtsukas , ja sina , kuradi liigkasuvõtja , marss palvetama , muidu ei saagi enam laudade vahelt välja ! " </s> </p>
<p> <s> Vanamehed kuulasid sõna . </s> <s> Rainer pani noa tasku ja roomas puusliku ette . </s> <s> Sholem palvetas pisut kaugemalt . </s> </p>
<p> <s> " Mis jumal see on ? " küsis Varblane vaikselt . </s> </p>
<p> <s> " Mis tähtsust sel on , " lõi vanamoor käega . </s> <s> " Üks jumal puha . </s> <s> Ära ometi sega , mees , kui sa siia oled juba tulnud ! " </s> </p>
<p> <s> Varblane oli vait ja hoidis hinge kinni , niikaua kuni mehed olid palved ära lugenud ja Donna puusliku uuesti presendiga kinni kattis . </s> <s> Kui eit oli töö lõpetanud , vaatas ta Varblast veidi sõbralikumalt . </s> </p>
<p> <s> " Ole hea , aita nad üles tassida , aeg on täis . " </s> </p>
<p> <s> Loomulikult ei ütelnud Varblane ära . </s> <s> Nad olid kerged , nagu poleks neid olnudki , ja külmad kui surnud . </s> <s> Nad ei hakanud vastu ega tõstnud häält , kuigi mõlema silmist võis lugeda sõnatut palvet - kas või üks minut veel ! </s> </p>
<p> <s> " Tänan , " ütles Donna Varblasele , kui mehed läinud olid . </s> <s> " Las see jääb , homme sööme edasi , ega ta halvaks ei lähe . " </s> </p>
<p> <s> " Kas ma võin homme tagasi tulla ? " küsis Varblane arglikult . </s> </p>
<p> <s> " Kui sa tahad , " ütles Donna . </s> <s> " Eks tule siis . " </s> </p>
<p> <s> S.O.S. </s> </p>
<p> <s> Hommikuks oli Varblasel kõik sassi läinud . </s> <s> Talle tundus , et see , mis ta oli näinud unes , oli olnud tegelikult , ja kui ta hommikul ärkas , arvas ta , et nüüd on ta siis lõpuks magama jäänud ja näeb und . </s> <s> Seetõttu ei keeranud ta külgegi , kui Egemon ukse taga trampis ja karjus : " Varblane , sa vana türa , kui sa kohe üles ei tõuse , lasen ma su raisa kohalt lahti ! " </s> </p>
<p> <s> Halb uni , mõtles Varblane ning nägi unes , et ta on luuletaja , kes istub hanesulg käes , kirjutuslaua taga ning silmitseb mõtlikult lumivalgeid pilvi , mis lendavad sinises taevas . </s> <s> Luuletajad näevad unes tihti selliseid asju . </s> <s> Varblane pidas seda tegelikkuseks ja tundis end päris hästi , kuid ta ei saanud hästi aru , mis paganama vea tõttu ta taevasse vaadates Egemoni kriiskamist kuuleb , sest ta ometi ei maganud ju samal ajal. </s> </p>
<p> <s> " Sa vana pask , " ütles Egemon ja torkas Varblasele luuaga perse , nii et Varblane kiunatas . </s> <s> Ta kargas istuli ja hõõrus silmi , valgete pilvede vahelt vaatas talle otsa suure punase ninaga mees , Egemon . </s> </p>
<p> <s> " Mine seaputsi , Varblane , kas sa tõesti arvad , et töö jääb tegemata , kas sa tõesti arvad , et kogu ülejäänud linn on koristamas , aga sina magad nagu hunnik sitta ja luuletad ? " </s> </p>
<p> <s> " Ei , " ütles Varblane alandlikult . </s> </p>
<p> <s> " No aja oma sitamaja siis karkudele , kell on kaheksa , kõik teised juba koristavad . " </s> </p>
<p> <s> " Anna andeks , Egemon , ma vist magasin sisse . " </s> </p>
<p> <s> Varblane kargas püsti , ajas püksid jalga ja pesi kiiresti nägu . </s> <s> Egemon seisis harkisjalu keset tuba ja kiskus pläru ning sülitas tsilksti läbi hammaste põrandale . </s> </p>
<p> <s> " Davai , lõpeta see nühkimine , töö käib . " </s> </p>
<p> <s> Varblane lõpetas " selle nühkimise " , pani hambaharja nii , et sitikad väga ligi ei saaks , ja tormas Egemoni järel uksest välja . </s> </p>
<p> <s> " Luud ja labidas võta kaasa , " käratas Egemon , kuid ise seisma ei jäänud . </s> <s> Varblane haaras peast kinni , jooksis tagasi , võttis luua ja labida . </s> </p>
<p> <s> Selle kohani , kus Varblane koristama pidi hakkama , oli hulk maad minna . </s> <s> Peale kojameeste olid koristamas ka kõik teised inimesed - arstid , politseinikud , kooliõpilased , sõjaväelased ja isegi lendurid . </s> <s> Need tundis Varblane pagunite ja nokkmütside järgi ära . </s> </p>
<p> <s> " Ei saa nii , Varblane , et sina sügad mune ja riimid , kui teised tööd teevad . </s> <s> Pärast hakkab kogu see kamp mu käest küsima , et miks see türapea Varblane magab , kui meie tööd teeme , las ta siis luuletab edasi , anna tema palk meile , " seletas Egemon . </s> </p>
<p> <s> Hinges tundis Varblane , et Egemonil ei ole alati õigus , aga välja öelda ei kavatsenud ta seda niipea . </s> <s> Igal juhul mitte lähemal ajal. </s> </p>
<p> <s> " Sul on õigus Egemon , " ütles Varblane . </s> </p>
<p> <s> " Ma seisan sinu eest , Varblane . </s> <s> Ainult ära ole selline türalutsija , eks ? " </s> </p>
<p> <s> Egemon oli seisma jäänud ja vaatas Varblasele sügavalt silma . </s> <s> Tegelikult oli ta ju Varblase poolt . </s> <s> Kui ma ainult ei oleks selline türalutsija , mõtles Varblane . </s> </p>
<p> <s> " Ära , muretse , Egemon . " </s> </p>
<p> <s> " Mehesõna ? " </s> </p>
<p> <s> " Mehesõna ! " </s> </p>
<p> <s> Kuigi Varblane üritas kätt selja taha peita , sai Egemon selle siiski oma pihku ja muljus terve igaviku . </s> <s> Varblane püüdis mitte minestada , kuigi Egemoni haare oli põrgulik , ja vaatas samal ajal üle Egemoni suure punase nina tema ausatesse silmadesse . </s> <s> Kui Egemon lõpuks käe lahti lasi ja järgmiste kojameeste juurde läks , tolknes Varblase käsi veel tükk aega lõdvalt küljel nagu tükk sülti . </s> <s> Tuleb röntgenist läbi astuda , mõtles Varblane , kui Egemon lahkunud oli . </s> </p>
<p> <s> Nüüd oli aega ringi vaadata . </s> <s> Torm oli teinud puhta töö . </s> <s> Majadelt olid katused pealt kistud ja kogu ilm oli täis jätipabereid , katkisi toole , kummuli autosid , riideid , õhupalle , telliseid , juurtega välja rebitud puid . </s> <s> Prügihunnikud kõrgusid kuni väiksemate majade korstnateni . </s> <s> Egemon oli rääkinud , et isegi üks tramm koos reisijatega oli rööbastelt maha jooksnud ja mitu inimest lendasid pööristuulega kaasa , ja kahtlustatakse , et tuul viiski nad ära . </s> <s> Siis neid enam kätte ei saa kah , arvas Egemon . </s> <s> Kuigi otsitakse . </s> <s> Kogu seda prügi oli siiski liiga palju . </s> <s> Varblane võrdles prügimägesid oma musklitega ja kahetses äsjast elukutsevalikut . </s> <s> Ta tahtis luuletajaks tagasi . </s> <s> Kõigest hoolimata on luuletajal lahe põli , vaid südamevalu , ei muud . </s> <s> Varblane lõi labida prügihunnikusse ja vihkas luuletajaid , sest just samal hetkel läks kamp poeete mööda tänavat , pilk taevas , pastakas rinnataskus tolgendamas . </s> <s> Mida teavad nemad elust ? </s> <s> Tuhkagi . </s> <s> Kuid Varblane teadis . </s> <s> Ta laadis esimese portsu prügi kärule , kuid väsis kohe nii ära , et ei jaksanud käru minema sõidutada , vaid istus prügimäe jalamile ning tegi suitsu . </s> <s> Ja kohe sealsamas , haisva prügimäe jalamil , kuhu oli loobitud inimkonna ajaloo suurim ja koledam prügi , sündis Varblase peas luuletus ... </s> </p>
<p> <s> S.O.S. </s> </p>
<p> <s> minu hinge tormil pole lõppu </s> </p>
<p> <s> see kestab igavesti ja kõik hukkuvad </s> </p>
<p> <s> hukkuvad naised , lapsed ja madrused </s> </p>
<p> <s> kapten jääb igaveseks sillale </s> </p>
<p> <s> minu tormist ei pääse </s> </p>
<p> <s> sest minu hinges ei ole päästepaate </s> </p>
<p> <s> Varblane imestas isegi , et selle kuue rea kokkupanemine võttis tal terve tööpäeva jagu aega . </s> <s> Kui ta lõpuks märkas , et teised kojamehed hakkavad luudasid nurka viskama , lõpetas ta taevavahtimise ning viis oma prügikäru minema . </s> <s> Kui ta tühja käruga tagasi jõudis , oligi tööpäev läbi , kuid prügimägi polekski justkui väiksemaks jäänud . </s> <s> See on nüüd mu elutöö , mõtles Varblane , aga ta lootis siiski salamahti , et kui teised on oma osa koristanud , tulevad nad talle appi , ja kui nii edasi läheks , oleks tal veel enne prügimäega ühele poole saamist uus kogu koos , saaks parnassile tagasi . </s> <s> Veidi piinlik on küll nii mõelda , kuid lõppude lõpuks oli ta end luulega ammu sidunud . </s> <s> Koristamine oli üsna uus ja tundmatu ala . </s> <s> Ehk antakse andeks . </s> </p>
<p> <s> Varblane viskas ka oma luua ja labida kärule ja sõidutas tööriistad väsinult koju . </s> <s> Koju ? </s> <s> Oli päris kodu tunne , kui ta aiaväravast sisse kärutas . </s> <s> Maja ei tundunudki enam nii võigas kui eelmisel päeval , ja oli õudne õunaisu . </s> <s> Varblane jättis riistad keset muru , näpsas puu otsast õunu , viskas selili ja sõi . </s> <s> Sügis ! </s> <s> Poeetide lemmikaeg . </s> <s> Luuletused sünnivad iseenesest . </s> <s> Mida troostitumaks muutub ilm , seda kaunimalt kõlavad riimid . </s> <s> Külm sünnitab kurbi ja ilusaid mõtteid . </s> <s> Varblane pani silmad kinni ja vaatas möödunud elu nagu filmi . </s> <s> Vastik hakkas . </s> <s> Tuleb alustada otsast peale . </s> <s> Mis siis , et prügimäest . </s> <s> Kõike halba , mis on elus olnud , oli raskem mälust pühkida kui prügimäge , millega ta lootis hakkama saada . </s> <s> Kummaline , kas pole ? </s> <s> Elusaasta justkui poleks olemaski , vähemasti ei saa seda käega katsuda , kuid teda koristada on peaaegu võimatu . </s> <s> Ta elab su peas , kätes ja jalgades , ta elab niikaua kui sa ise , ja võib-olla kauemgi . </s> <s> Teine aga kaalub tuhat tonni , tuleb traktor või Varblane ja koristab ära . </s> <s> Naljakas ? </s> <s> Kurb ? </s> </p>
<p> <s> Uks läks lahti . </s> <s> Keegi lonkas majast välja ja läks kaevu juurde . </s> <s> Varblane ajas end istukile ja nägi Donnat . </s> <s> Donna laskis ämbri alla ja hakkas seda üles kerima . </s> <s> Kogu oma laiskuse juures ei olnud Varblane siiski see mees , kes rohkem kui saja aasta vanusele ja ühe silmaga naisele appi ei lähe , kui too kaevust viimase jõuga vett vinnab . </s> <s> Kuid Donna ei paistnud just eriti tänulik olevat . </s> <s> Varblane keris pange üles ja valas Donna oma vett täis . </s> </p>
<p> <s> " Ma võin selle tuppa ka tuua , " ütles Varblane , kellel raskest tööpäevast hoolimata oli jõudu kõvasti üle jäänud . </s> <s> Luuletamine muskleid ei vaja . </s> </p>
<p> <s> " No vii , kui tahad , " ütles Donna . </s> </p>
<p> <s> Varblane viis pange tuppa ja pani kööki pliidi kõrvale . </s> <s> Donna tuli tema järel ja jättis ukse lahti . </s> </p>
<p> <s> " Kas ma pean nüüd ära minema ? " küsis Varblane . </s> <s> Talle tundus , et pärast sellist tegu on tal mingeid õigusi . </s> <s> Mitte liialt suuri , aga mitte ka väga väikseid . </s> <s> Näiteks õigus tänule , heale kohtlemisele , miks ei võiks eideke naabrimehele pisut putru soojendada ? </s> </p>
<p> <s> " Kas ma pean nüüd ära minema ? " küsis Varblane uuesti . </s> </p>
<p> <s> " Ise tead , " ütles Donna nohisedes . </s> <s> Kes küll vanaeitedele selliseid nimesid paneb ? </s> <s> Varblasel kippusid kogu aeg lihtsad seigad meelest minema . </s> <s> Et kõik vanamehed ja eided on olnud kunagi poisid ja tüdrukud , mänginud ema ja isa , lõhkunud mänguautosid . </s> </p>
<p> <s> " Donna , " ütles Varblane . </s> </p>
<p> <s> " Ma kuulen . " </s> </p>
<p> <s> " Ma tahtsin öelda , et ... " </s> </p>
<p> <s> Midagi ei mõistnud ta öelda . </s> <s> Tammus köögis jalalt jalale , siis vaatas toas ringi - küünlad olid kustunud , kuid pildid seintel olid alles , enamik punased , ja see üks tüdrukuga . </s> </p>
<p> <s> " See olete teie seal pildil ? " </s> </p>
<p> <s> Varblane näitas näpuga heledapäist plikat , kellele jäätis ei meeldinud . </s> </p>
<p> <s> " Mis siis ? " </s> </p>
<p> <s> Donna lõi kirvega halu pooleks , korjas kokku ja pani pliidi alla . </s> </p>
<p> <s> " Ei ma niisama küsisin , lihtsalt väga teie moodi tundus . " </s> </p>
<p> <s> Eit ei suutnud naeru pidada . </s> <s> Ta laskis kirve käest ja naeris , kähiseva häälega , aga täie mõnuga . </s> <s> Varblane hakkas millegipärast kaasa naerma , ei tea , kas tahtis pugeda või . </s> <s> Ise ka ei saanud aru . </s> </p>
<p> <s> " No sarnast on seal küll vähe järel , " ütles Donna lõpuks hingeldades . </s> <s> Aga talle paistis see jutt siiski meeldivat . </s> <s> Tore , kui keegi su sada aastat hiljem ära tunneb . </s> <s> Donna lõi veel ühe halu pooleks . </s> </p>
<p> <s> " Aga need punased ? " küsis Varblane . </s> </p>
<p> <s> " Mis punased ? " </s> </p>
<p> <s> " Need punased , kelle omad need on ? " </s> </p>
<p> <s> " Rainer joonistab vahel . " </s> </p>
<p> <s> " Kus ta ise on ? " </s> </p>
<p> <s> Nüüd tundus Varblasele , et eit on päriselt kuulmise kaotanud . </s> <s> Ta ei kavatsenud midagi halba , ta röökis eidele kõrva : " Kus ta siis ise on ? " </s> </p>
<p> <s> " Mul on ainult teed , " ütles Donna , " kui see kõlbab , siis joo . " </s> </p>
<p> <s> Ühest küljest oli kena , et Donna ainult seda kuulis , mida ta kuulda tahtis , teisest küljest ajas närvi , et ta Varblase küsimustele ei vastanud . </s> </p>
<p> <s> " Aitäh , " ütles Varblane . </s> <s> Donna soris tuhatoosis ja leidis pikema koni , teise pakkus Varblasele . </s> <s> Nad suitsetasid ja jõid teed . </s> <s> Siis otsisid veel konisid ja tõmbasid ka need lõpuni . </s> <s> Varblane hoidis koni küünte vahel ja vaatas Raineri punaseid pilte . </s> <s> Midagi muud neil ei olnudki , nad olid punased , veripunased . </s> <s> Kui Varblane pilti pikalt vahtinud oli , muutus ta rahutuks , hakkas nihelema ja tundis midagi , mida ta elus enne polnud tundnud . </s> <s> Või kui oli , siis mitte nii võimsalt . </s> <s> Tal oli pöörane isu kellelgi hambad sisse lüüa . </s> <s> Ta keeras pilgu ära , ja kõik oli jälle kena ning rahulik , polnud mingit isu kakelda , aga kui ta uuesti pilti vaatas , hakkas käsi sügelema . </s> <s> Isegi kirves hakkas meeldima . </s> <s> Kui võtaks kirve ja virutaks kellelegi . </s> <s> Miks mitte vanaeidele . </s> <s> See on ju vana ? </s> <s> Virutaks , kurat ! </s> <s> Varblane sattus pabinasse , pööras ära ega vaadanud enam pilte . </s> </p>
<p> <s> " Mis lahti ? " küsis Donna . </s> </p>
<p> <s> " Mingi jama on , " ütles Varblane ja põrnitses maha . </s> <s> Kui ta oli mõnda aega põrandat vaadanud , muutus ta aru jälle selgeks . </s> <s> " Mingi jama on , " ütles ta uuesti . </s> <s> " Kas Rainer magab ? " </s> </p>
<p> <s> " Ma ei usu , " ütles Donna . </s> </p>
<p> <s> " Ta on teie mees ? " </s> </p>
<p> <s> " Ei ole mees . " </s> </p>
<p> <s> " Ma lihtsalt mõtlesin , et ... " </s> </p>
<p> <s> " Ei ole mees , ei ole , " ütles Donna . </s> <s> Varblasel oli juba piinlik lunida , aga mingi saadan oli tema sisse istunud ja ta ei suutnud oma suud kinni hoida . </s> </p>
<p> <s> " Kus ta on siis ? " küsis Varblane . </s> </p>
<p> <s> " Surnud . " </s> </p>
<p> <s> Donna oli huuled tõmmanud kitsaks triibuks ega tahtnud enam palju rääkida . </s> </p>
<p> <s> " Ma ei tahtnud solvata , " ütles Varblane . </s> </p>
<p> <s> " See ei solva kedagi . </s> <s> Ta on lihtsalt surnud , " ütles Donna ja läks ukse poole . </s> <s> Ta tõmbas selle lahti ja jäi ootama . </s> </p>
<p> <s> " Ja see teine , " küsis Varblane , kui uksest välja kõmpis . </s> </p>
<p> <s> " Surnud . " </s> </p>
<p> <s> " Kõik on surnud ? " </s> </p>
<p> <s> " Kõik veel ei ole , " ütles Donna pisut nukralt . </s> <s> " Mina olen elus . " </s> </p>
<p> <s> Pisut nukralt ? </s> <s> Pisut kurvalt ja mahedalt . </s> <s> Esimest korda selle aja jooksul , mil Varblane vanamooriga rääkinud oli , tegi too inimlikku häält . </s> <s> Varblane poleks äärepealt enam uskunudki , et eidel võiks olla tundeid nagu kurbus , armastus ja kaastunne . </s> <s> Donna oli rohkem sedamoodi nagu inimesed , kes on kaua elanud ja elavad ehk veel , kuid nende soojus on surnud ammu enne neid . </s> </p>
<p> <s> Donna tõmbas ukse tema ees kinni . </s> <s> Ta jättis ainult pisikese prao ja sosistas : " Nad kannavad karistust ! " </s> </p>
<p> <s> Nad kannavad karistust . </s> <s> Sa juudas ! </s> <s> Kannavad karistust ? </s> <s> Mille eest ? </s> <s> Roim ja ahnus olid esimesed suuremad kuriteod , mis Varblasele pähe kargasid . </s> <s> Enamikul ahnuritest kasvas käsi hauast välja , roimarite kohta ta päris täpselt ei teadnud . </s> </p>
<p> <s> Hakkas pimedaks minema . </s> <s> Varblane võdistas õlgu , kuid tuppa veel ei läinud . </s> <s> Parem olla õues kui toas , parem olla luuletaja kui kojamees , parem sügis kui talv , parem elus kui surnud . </s> <s> Õues olles saab vähemasti põgeneda , toas oled sa raudselt lõksus . </s> <s> Ei tea , miks sellised mõtted pähe tulid . </s> <s> Hakkan vist vanaks jääma , mõtles Varblane . </s> </p>
<p> <s> Varblane kõmpis sügavais mõtteis oma kodu uksest sisse . </s> <s> Tuba tundus kenam kui eile . </s> <s> Hubasem , armsam , kodusem . </s> <s> Ta pani tule põlema ja istus . </s> <s> Tööpäev polnud möödunud jälgi jätmata . </s> <s> Kontides oli tunda mõnusat valu . </s> </p></div2>
        <div2 type="alaosa"><head> Anette </head>
<p> <s> Keegi eelmistest elanikest oli seintele kollast tapeeti pannud . </s> <s> Varblane kiskus suurema osa sellest maha . </s> <s> Niikuinii oli see seina küljest lahti . </s> <s> Tapeedi alt tulid välja vanad ajalehed , sealt sai lugeda kümme , sada või isegi tuhat aastat vanu uudiseid . </s> <s> Mõnus . </s> <s> Enne kui ta luuletama hakkas , oli ta õppinud ajalugu ja tundnud huvi arheoloogia vastu . </s> <s> Kuskil korteris pidi siiamaani olema tema arheoloogikühvlike . </s> <s> No aga mis sellest enam . </s> <s> Kojamees on kojamees . </s> <s> Seejärel suutis ta juppidest kokku panna reformvoodi , viskas sinna madratsi ja hüppas ka ise . </s> <s> Justkui olekski kõik tehtud , või mis ? </s> <s> Pirn oli laes , lülitada seda ei saanud , kuid võis sisse ja välja keerata . </s> <s> Kraan tilkus , kui Egemon hommikul äratama tuleb , küll parandab ära . </s> <s> Torumehetööd ei sallinud Varblane silmaotsaski - ta vihkas roostet . </s> <s> Ja peldikupoti vee teeb Egemon korda ja hangib triikraua ja mõne tormist terveksjäänud külmkapi . </s> <s> Varblane oli neetult laisk . </s> <s> Kui oleks võimalik , poleks ta voodist tõusnud , ja Egemon oleks endale kaela saanud kõik ta elutööd , isegi luuletuste üleskirjutamise . </s> <s> Varblane ise armastas üle kõige voodis lesida . </s> <s> Ja mõelda . </s> <s> Ta oli eelkõige ideede generaator , mitte nende elluviija . </s> <s> Neetult laisk . </s> <s> Endal oli ka häbi , aga mitte üleliia . </s> </p>
<p> <s> Ja oligi aeg enne magamaminekut suitsu teha . </s> <s> Suits toob endaga kaasa rahu ning heaolutunde . </s> <s> Varblasel oli hulk konisid ja üks terve . </s> <s> Ta läks uksest välja , süütas suitsu . </s> <s> Oli pisut külm , kuid kaunis sügisõhtu , tormide vaheaeg . </s> <s> Taevas paistsid tähed , ja kui Varblane üles vaatas , leidis ta ilmeksimatult selle , millele tema lendab , kui aeg kätte jõuab . </s> <s> See oli üks kaugematest , teistest pisut eraldi , pisike , kuid eredalt silmipimestava valgusega , nii et teda liiga pikalt vaadata ei saanud . </s> <s> Ilus . </s> <s> Varblane ohkas ja jalutas edasi . </s> <s> Mõnikord tundub surm ilus , mõnikord räpane ja vastik , mõnikord nii , mõnikord naa . </s> <s> Ta oli juba prügimägede jalamile jõudnud . </s> <s> Pimedas tundusid need päris mägedena , ainult haisesid liialt , muidu poleks tal nende vastu midagi olnud . </s> <s> Milline vaikus ! </s> </p>
<p> <s> Aga mitte päris . </s> <s> Vaikselt , hiirvaikselt , vaiksemalt kui vaikselt kostis nuttu . </s> <s> Varblane pani kõrva vastu prügimäge , aga sealt ei olnud midagi kuulda . </s> <s> Mis ta oleks teinud , kui oleks avastanud veel ühe maetud inimese ? </s> <s> Hulluks läinud ? </s> <s> Tuletõrje kutsunud ? </s> <s> Aga nutt tuli hoopis prügimäe teisest otsast , kuhu torm millegipärast oli kokku kandnud kardinapuid ja triikraudu . </s> <s> Üleüldse olid selle tormiga imelikud lood . </s> <s> Vanasti olid asjad pilla-palla , nii kuis juhtus , seekord sorteeritud . </s> <s> Kurat sest aru saab . </s> <s> Looduses on veel küllalt saladusi . </s> <s> Kuid kõigest hoolimata , see tähendab kogu julgust kokku võttes läks Varblane siiski hääle suunas , kuigi talle ei meeldinud sekeldused . </s> <s> Lihtsalt ei meeldinud . </s> <s> Ja ta ei olnud ka kuigi julge mees . </s> <s> Õigem oleks öelda , et ta oli üsna arg , kuid püüdis end parandada . </s> <s> Kui Varblane lõpuks prügimäe teise otsa jõudis , ohkas ta kergendatult . </s> <s> See oli mingi plika . </s> <s> Täiesti tavaline tüdruk , istus prügimäe serval , nühkis rusikatega silmi ja ulgus . </s> <s> Kui Varblane teda hüüdis , ei pannud plika tähelegi , hakkas veel kõvemini nutma , ta ei saanud üldse aru , et tegelikult oli ta leitud . </s> <s> Vaene laps ! </s> <s> Varblasel tuli endal ka pisar silma . </s> <s> Ta üritas mõnda aega asjatult tüdrukut lohutada ja hüüdis siis viimases hädas oma lemmiktervituse : " Kukuuu ! " </s> </p>
<p> <s> Tüdruk lõpetas nutmise ja jäi kuulama . </s> <s> Meest ta esialgu ei näinudki , sest pisarad segasid vaatamist ja Varblast oli pimedas raske prügist eristada . </s> <s> Varblane astus sammu tüdruku poole ja nüüd nägid nad üksteist selgesti . </s> <s> Plika oli ehk kümnene , tormis kõvasti kannatada saanud punase jope ja dressipükstega ning kahe valge patsiga . </s> <s> Kui plika lõpuks pisarad ära pühkis , nägi ta enda ees kohmetut pisut hallipäist onukest , kellel olid paksud vanamoodsad prillid , kikkhabe ja huuled ettepoole torus , sest ta ei osanud muud midagi öelda peale veel ühe kuku . </s> </p>
<p> <s> Nüüd läks asi imelikuks . </s> <s> No mitte just imelikuks , aga Varblasele lihtsalt ei meeldinud sellised asjad - enne kui Varblane eemale jõudis karata , oli plika meeleheitliku hüppega talle ennast kaela riputanud . </s> <s> Plika surus käed ümber Varblase kaela ja jalad ümber kõhu ning ei lasknud enam lahti ja rääkis talle luksudes kõrva : " Onu , onukene , ma ei oska kuskile minna , onukene , ma ei teagi , kuhu minna , onukene , ma kardan , ma olen ära eksinud , ma olen siin juba kolm päeva , ma ei ole söönud , onukene , onukene , ärge jätke mind mahaaaa ! " </s> </p>
<p> <s> Kui tüdruk oli oma hullumeelse jutu lõpetanud , hakkas ta kohe nii kõva häälega töinama , et esiteks - Varblane ei jaksanud tast üle karjuda , ja teiseks - ta nuttis Varblase kaela ainsa hetkega nii märjaks , et hiljem tuli särki mitu päeva päikese käes kuivatada . </s> </p>
<p> <s> Varblane üritas vaikselt kätt kaela ümbert lahti kangutada , aga plika oli temas kinni nagu puuk ja nii suurt jõudu polnud Varblasel olemaski , mis sel hetkel tüdrukust jagu oleks saanud . </s> <s> Varblane oli vangis . </s> <s> Peaks tüdrukule midagi ütlema , aga mis sa oskad öelda ? </s> <s> Varblane oli väikseid tüdrukuid seni ainult kaugelt näinud . </s> <s> Tavaliselt olid nad lillelistes kleitides , sõid lõpmatuseni šokolaadi , komme ning jäätist , eputasid ja ootasid pikisilmi aega , et saaks lõpuks ometi mehele minna . </s> <s> Rohkem ei teadnud ta neist midagi . </s> </p>
<p> <s> " No mis nüüd ? " küsis Varblane . </s> </p>
<p> <s> Plika ei vastanud , ainult nohises . </s> </p>
<p> <s> " Tahad , ma kutsun tuletõrje ? " küsis Varblane , kui oli tükk aega nuputanud , kuidas pääseda . </s> </p>
<p> <s> " Ei . " </s> </p>
<p> <s> " Aga miilitsa ? " </s> </p>
<p> <s> Tüdruk raputas pead , kuid Varblasest lahti ei lasknud . </s> <s> Varblane ei osanud muud teha , kui istuda samasse prügimäe servale , kust ta tüdruku leidis , ja mõelda . </s> <s> Võib-olla peaks ka nutma hakkama ? </s> <s> Ehk Egemon kuuleb ? </s> <s> Kui ta oli oma viimased konid ära tõmmanud , aga tüdruk polnud temast ikka veel lahti lasknud , küsis Varblane juba peaaegu kurjalt : " Mis tahad siis ? " </s> </p>
<p> <s> " Ma tahan endale isaaa ! " </s> </p>
<p> <s> Kui tüdruk selle ära oli öelnud , hakkas ta uuesti lohutamatult nutma , Varblane aga muutus hirmust kangeks . </s> </p>
<p> <s> " Kullakene , " ütles Varblane , " mina ei saa ju sulle isaks hakata . </s> <s> Sa oled suur tüdruk , sa tead , et isaks ei hakata niisama , isaks saadakse , sa tead ju ... " </s> </p>
<p> <s> Varblane ei teadnud , kuidas tüdrukutele selliseid asju seletatakse . </s> <s> Ta tõusis püsti ja hakkas ruttu kodu poole minema . </s> <s> Ta teadis , et tema ei kõlba isaks , aga millegipärast tundus talle , et tüdruk tahab just teda oma isaks . </s> <s> Käies püüdis ta asja tüdrukule seletada : " Mina ju ei saa su isa olla , kallis tüdruk , sa oled juba suur tüdruk ometi ! " </s> </p>
<p> <s> " Ma ei tahagi sind , ma tahan oma isa tagasi , " ütles tüdruk . </s> </p>
<p> <s> Varblasel hakkas kohe tuhat korda kergem . </s> <s> Ta pühkis otsa eest higi . </s> <s> No jumal tänatud . </s> <s> Kust oli tal üldse selline tobe mõte pähe tulnud , et tüdruk teda tahab . </s> <s> Juhm luuletaja . </s> <s> Narr kojamees . </s> <s> Ta läks nüüd julgelt kodu poole ja üritas tüdrukut julgustada , sest oli öö ja ümberringi haisvad prügimäed . </s> <s> Väiksed tüdrukud hakkavad ju selliseid asju kartma . </s> </p>
<p> <s> Varblane astus oma koduuksest sisse . </s> <s> Toas pani ta tule põlema , tõmbas räbalad akende ette , keeras raadio lahti , pesi käed ära , keetis kohvi , pani ukse lukku , istus ja kuulas raadiot , tõusis ja kõndis toas ringi , ja kõike neid asju tegi Varblane nagu hoolitsev ahviema , sest tüdruk ei lasknud tast selle aja jooksul kordagi lahti . </s> <s> Varblane hakkas väsima . </s> <s> Enne homset ei ole teda võimalik kuhugi ära anda , sest miilits magab ja lastekodud ei tööta , pealegi on neil pärast tormi käed-jalad tööd täis . </s> <s> Sellises tohuvabohus oli oht , et tüdruk võib talle kaela jäädagi , lastekodu enam kodutuid vastu ei võtnud , kõik kohad olid juba täis . </s> <s> Mis teha , mis teha , mis teha ... </s> </p>
<p> <s> " Homme lähme miilitsasse , küll tema aitab , " ütles Varblane ettevaatlikult . </s> </p>
<p> <s> " Ma ei taha miilitsasse , " ütles tüdruk järsult . </s> </p>
<p> <s> " Aga miks sa koju ei lähe ? " </s> </p>
<p> <s> " Ma ei oska ! " hüüdis tüdruk . </s> <s> " Kas sa ise ei näe , et ma olen liiga väike ? " </s> </p>
<p> <s> Tüdruk tõstis pea Varblase kaelalt ja vaatas teda suurte ausate siniste silmadega . </s> </p>
<p> <s> " Mis siis mina tegema pean ? " küsis Varblane nõutult . </s> </p>
<p> <s> " Sina tead , sina oled suur . " </s> </p>
<p> <s> Tüdruk oli väsinud . </s> <s> Kui ta Varblasega rääkis , vajusid ta silmad kinni . </s> <s> Varblane üritas õige ettevaatlikult tüdruku käsi kaela ümbert lahti saada , aga kohe kui tüdruk sellest aru sai , tegi ta silmad lahti ja haaras veel tugevamini . </s> </p>
<p> <s> " Ega ma ei aja sind ära , " ütles Varblane . </s> </p>
<p> <s> " Ma ei usu sind . " </s> </p>
<p> <s> " Ma panen su lihtsalt voodisse magama , ma olen ise ka väsinud . " </s> </p>
<p> <s> Tüdruk uuris Varblase hinge . </s> <s> Ta vaatas tükk aega Varblasele silma , Varblane ei kannatanud välja ja pööras ära . </s> </p>
<p> <s> " Ütle ausõna , " nõudis tüdruk . </s> </p>
<p> <s> " Ausõna , " ütles Varblane . </s> </p>
<p> <s> Tüdruk laskis käed Varblase kaela ümbert lahti ja kukkus voodisse . </s> <s> Kui Varblane talle tekki peale pani , siis ta juba magas . </s> <s> Tormist oli kolm päeva möödas . </s> <s> Lausa ime , et tüdruk ellu jäi . </s> <s> Prügimägede vahel õiget teed leida oli suurtelgi raske , mis siis veel lastest rääkida . </s> <s> Varblasel oli tüdrukust kahju . </s> <s> Ta istus voodi serval ja vaatas , kuidas tüdruk magab . </s> <s> Midagi oled sa ometi elus head teinud , Varblane , mis siis , et poolvägisi . </s> <s> Inimesed peaksid üksteise vastu lahkemad olema , oli Varblase viimane mõte , enne kui ta magama otsustas minna . </s> <s> Ta tõusis voodilt , vaatas toas ringi ja alles nüüd torkas pähe , et toas on ainult üks voodi . </s> <s> Kuid ta üritas oma viimast mõtet mitte unustada ja heitis põrandale . </s> <s> Jope keeras pea alla rulli . </s> </p>
<p> <s> Und ei tulnud , konid olid otsas . </s> <s> Varblane keeras end paremale küljele ja siis vasakule . </s> <s> Kui ta oli vasakul küljel , tundus , et süda lööb liiga kõvasti ja et sellel võib midagi viga olla . </s> <s> Kui keeras paremale , ei olnud üldse midagi kuulda , ja tekkis kahtlus , et süda ei löö üldse . </s> <s> Parem kuulda , kuidas töötab vigaselt , kui surra pahaaimamatult . </s> <s> Viimasele minutile oleks siiski kena otsa vaadata , meenutada lapsepõlve ja esimesi luuletusi . </s> <s> Varblane keeras selili . </s> <s> Tüdruk nohises . </s> <s> Kellegagi oli ta sarnane , aga täpselt meelde ei tulnud . </s> <s> Varblane vaatas mälusilmas kõik tuttavad lapsed üle , aga ühegi sõbra või sugulase laps ei paistnud see tüdruk olevat . </s> <s> Muidu oleks võinud ju tagasi viia . </s> <s> Kui ta oli rähelnud juba niikaua , et asi mõttetuna tundus , tõusis Varblane üles ja läks uksest välja , kikivarvul , nii et tüdruk üles ei ärkaks . </s> </p>
<p> <s> Ta koputas Donna uksele . </s> <s> Ei kippu ega kõppu . </s> <s> Kas oleks väga narr oletada , et Donna-sugune vanainimene on sel ajal juba magama heitnud ? </s> <s> Ega ei oleks . </s> <s> Või vestleb oma kollidega ? </s> <s> Varblane pani kõrva vastu ust . </s> <s> Toast oli kosta ähkimist . </s> <s> No nii . </s> <s> Varblane koputas uuesti , juba valjemini , sest tavaliselt magajad ei ähi . </s> </p>
<p> <s> " Tule sisse ! " hüüti ukse tagant . </s> </p>
<p> <s> Kui Varblane sisse astus , leidis ta Donna väsinult põrandal istumas . </s> <s> Tema kõrval oli raske kang , millega torustikeuurijad kanalisatsiooniaukude kaasi avavad . </s> <s> Donna jaoks oli see ilmselt liiga suur . </s> <s> Pimedas esialgu muud ei näinudki , kuid arvata võis , et Donna oli üritanud kangi tõsta või siis isegi kangiga kangutada . </s> <s> Hästi ei näinud , sest tuba valgustasid jälle vaid need väiksed küünlad , sada väikest vilgast küünalt , kuid need ei suutnud ju tuba valgeks teha . </s> <s> Varblane aitas Donna istuma . </s> </p>
<p> <s> Donna ei suutnud esialgu rääkida , lõõtsutas ja hoidis käega südamest kinni . </s> </p>
<p> <s> " Aitäh , " ütles Donna lõpuks , kui oli jälle võimeline rääkima . </s> </p>
<p> <s> " Kas ma toon vett või midagi ? " </s> </p>
<p> <s> " Ei ole vaja , lapseke , " ütles Donna hingeldades . </s> <s> " Aitäh , kui sa saad , palun , tule mulle korraks appi , Rainer jäi laua vahele kinni , ta ei saa enam hingata , jumal küll , ma olen täitsa omadega läbi . " </s> </p>
<p> <s> " Muidugi , " ütles Varblane . </s> </p>
<p> <s> Ta haaras kangi ja asus nii arutult toas ringi sõeluma , et oleks Raineri pea peaaegu lömastanud , ja peatus alles siis , kui kuulis jalge alt kiledat ulgu . </s> </p>
<p> <s> " Pea kinni ometi , " hüüdis Donna . </s> </p>
<p> <s> " Mis on siis ? " </s> <s> Varblane tardus paigale . </s> </p>
<p> <s> " Vaata ometi jalgade alla , " ütles Donna , peaaegu et pisar silmas . </s> <s> " Sa astud teisel inimesel kõrva pea küljest . " </s> </p>
<p> <s> Varblane vaatas maha , altpoolt oli kuulda midagi hiire või siis roti viiksumise sarnast . </s> <s> Pime oli . </s> <s> Ta võttis ühe küünla ja valgustas põrandat , ning astus siis kohkunult tagasi - Rainer oli laudade vahele kinni jäänud . </s> <s> Donnal oli vist täpselt nii kaua jõudu jätkunud , et pea läbi pääseks , aga siis laksatas laud kinni , Raineri pea jäi ülespoole , kuid keha allapoole põrandat , kusjuures põrandalaua ots ähvardas ta lämmatada . </s> <s> Varblane nägi selgelt , laud oli kaela sedavõrd kokku pressinud , et õhku mahtus sealt ainult pisut läbi . </s> <s> Rainer ei suutnud isegi rääkida , ta inises nagu rott , täpselt nagu rott , silmad pingutusest veripunased ja pungis , ta nägu oli peaaegu sinine . </s> <s> Varblane pani küünla kaugemale , et rasv Rainerile pähe ei tilguks . </s> <s> Raineri läheduses põranda all kolistas veel keegi . </s> </p>
<p> <s> " Sholem tahab ka välja saada , " ütles Donna . </s> </p>
<p> <s> Varblane päästis Raineri minutiga lahti . </s> <s> Kui Rainer põrandale loivas , kukkus ta kokku . </s> <s> Ta hoidis kaelast kinni ja köhis . </s> </p>
<p> <s> " Oi jumal , jumal ! " </s> </p>
<p> <s> Donna põlvitas Raineri kõrvale ja silitas ta pead . </s> <s> Pikapeale hall vanamees rahunes . </s> <s> Ta pea oli Donna süles , ta küll hingeldas , kuid ei köhinud enam . </s> <s> Donna ümises talle lastelaulu . </s> <s> Ja kuigi Rainer oli vähemasti sada aastat vana ning küürus ja kängunud ja peaaegu juusteta rauk , meenutas ta väikest last , kes on ema rinnal uinunud . </s> <s> Tundus , et ta on õnnelik . </s> </p>
<p> <s> Hetk hiljem roomas ka teine vanamees põrandale . </s> <s> Ta vaatas üllatunult Varblast , siis Rainerit , ja ei öelnud sõnagi . </s> <s> Ta istus toolile ja küsis : " Millal me süüa saame , Donna ? " </s> </p>
<p> <s> " Oota natuke , sa näed ju , et Raineril on halb . " </s> </p>
<p> <s> Teine vanamees , keda Donna Sholemiks kutsus , suhtus juhtunusse ükskõikselt . </s> <s> Kui ta nägi Donnat Raineri pead silitamas , paistis ta aukus mustadest silmadest isegi viha . </s> </p>
<p> <s> " Paras talle , " sisistas Sholem läbi hammaste . </s> <s> Surnud mehe jõu ja vihaga . </s> </p>
<p> <s> " Jäta nüüd , Sholem , " ütles Donna vaikselt , " kõik on ammu möödas . " </s> </p>
<p> <s> Vanamehed olid üllatavalt sõnakuulelikud . </s> <s> Kui Donna midagi ütles , siis teda kuulati . </s> <s> Sholem lõpetas sisistamise , kuid oli näha , et tal on nälg . </s> <s> Tema lilla keel vilksas pruunide hammaste vahelt nagu ussil . </s> <s> Lõpuks jäid nad kõik kolmekesi Varblast vaatama . </s> </p>
<p> <s> " Me hakkame nüüd sööma , " ütles Donna kõhklevalt . </s> </p>
<p> <s> Varblane oleks kõik ülejäänud lõunakutsed Euroopas ja Ameerikas vastu võtnud , aga selle siin lükkas ta kahjutundeta tagasi . </s> <s> " Mul on juba kõht täis , khm , ma olen juba söönud . " </s> </p>
<p> <s> " Ise tead , " ütles Donna . </s> </p>
<p> <s> " Tegelikult ma tulin ainult suitsu küsima . " </s> </p>
<p> <s> Sholem peitis pärast Varblase sõnu oma konid taskusse . </s> <s> Donna tegi , nagu ta ei kuulekski . </s> <s> Ainult Rainer pilgutas tähelepanelikult silmi . </s> </p>
<p> <s> " Sa tahad midagi öelda , Rainer ? " </s> </p>
<p> <s> Donna kallutas kõrva Raineri suu juurde ja kordas : " Sa tahad midagi öelda , Rainer ? " </s> </p>
<p> <s> Rainer pidi vastamiseks kohutavalt pingutama . </s> <s> Tema rind rappus , kuid ta suutis siiski kähistada : " Võta </s> .... <s> mmm .. inu .. t...t.ta.. skus.st ... " </s> </p>
<p> <s> Rohkem ta öelda ei jaksanud , kuid ülejäänu luges Varblane tema tuhmunud silmadest . </s> <s> Nende terasesse kalkläikesse ilmus hetkeks soe tänulikkus , mis kadus nii kiiresti , et seda oleks võinud pidada meelepetteks . </s> <s> Ometigi Varblane märkas seda . </s> <s> Tal oli hea meel . </s> </p>
<p> <s> Donna sobras Raineri taskutes ja leidis filtriga koni . </s> <s> Sealt oli vaid paar mahvi tõmmatud . </s> </p>
<p> <s> " Võta , " ütles Donna . </s> </p>
<p> <s> Varblane läks toast välja suitsu tegema . </s> <s> Ta kuulis ukse tagant , kuidas luuk avati , kuidas nad keldrisse komberdasid ja lõkke süütasid . </s> <s> Suurem osa kassist oli ju veel alles . </s> <s> Tuleb elu nii elada , et su südamesse suuri võlgu ei jääks . </s> <s> Neid ei pruugi teada teised , neid tead väga hästi sa ise . </s> <s> Ja ükstapuha , kuidas sa ka ei pageks nende võlgade eest , sa ei pääse eluajal ega ka pärast seda . </s> <s> Varblane ei püüdnudki aimata , mille eest Sholem ja Rainer karistada olid saanud . </s> <s> See polnud tema asi . </s> <s> Kui nad ükskord ise räägivad , siis räägivad . </s> <s> Kõigest hoolimata oli Varblane uudishimulik . </s> <s> Halbade mõtete peletamiseks hakkas ta taevast oma tähte otsima , see võttis jupp aega , sest sel ööl oli taevas tähtesid täis ! </s> </p></div2>
        <div2 type="alaosa"><head> Unistus 747 </head>
<p> <s> Tüdruk magas , aga Varblane ei maganud juba enam pikka aega , sest tüdruk oli voodis ja Varblane põrandal . </s> <s> Kui oleks olnud vastupidi , poleks isegi välk Varblast äratanud , võib-olla ainult Egemon oleks suutnud . </s> <s> Varblane tundis ennast nagu sportlane , kondid valutasid , pea oli tühi , oi kuidas ta vihkas sportlasi , kuidas ta ei sallinud teivashüpet , ratsutamist , jalgpalli , ujumist , orienteerumist , suusahüppeid , jäätantsu , vabamaadlust , poksi ja eriti kümnevõistlust , sest see koosnes kümnest vihatud spordialast . </s> <s> Ja miks peab ta end hetkel tundma nagu sportlane , kellel on pea tühi ja kondid valusad ? </s> <s> Sest tema pehmes voodis magab uulitsaplika . </s> <s> Tundmatu tüdruk , ei tea kust tulnud , millise kasvatuse ja kommetega . </s> </p>
<p> <s> Varblane vaatas plikat ettevaatlikult , valmis kohe naeratama , kui too peaks ärkama , aga tegelikult oli ta ilme morn . </s> <s> Tööpäev jääb ära , voodi on läinud , iseseisvus on kaotatud ! </s> <s> Kui on vaikne , magab plika õhtuni , ja pimedas ei tohi lapsi kodust välja ajada . </s> <s> Ühiskond ei mõistaks teda . </s> <s> Aga kui ei ole nii vaikne , ärkab plika peagi üles , ja päeva ajal võib kõik lapsed minema kihutada , olgu nad poisid või tüdrukud . </s> <s> Prügimägedes leiab süüa küll . </s> <s> Seal on ka teisi kodutuid , kes kindlasti tüdruku lapsendavad . </s> <s> Prügimäe inimesed mõistavad üksteist . </s> <s> Aga kui mõni selline endale koju jätta , on kuri karjas , ei pea ta puhtust , ei oska käituda - metsloomad jäägu kõnnumaadele . </s> <s> Linnad olgu inimeste päralt . </s> </p>
<p> <s> Kõige leebem lärmamise viis , mida Varblane teadis , oli kauni luuletuse kirjutamine ameerika kirjutusmasinaga Remington Noiseless . </s> <s> Selline masin oli Varblasel olemas , ja hoolimata nimest võis sellega äratada kõige sügavamast unest läbi kõige paksema seina , isegi ülemise korruse naabreid . </s> </p>
<p> <s> Alati , kui Varblane oma musta kirjutusmasina lahti koukis , tulid talle kaunid mõtted pähe . </s> <s> Aga enne veel , kui ta kirjutama hakkas , lohistas ta laua voodi kõrvale , et lärm tüdrukule kindlasti kõrva läheks . </s> <s> Väga kaugel ei olnud ka mõtet paugutada . </s> <s> Luuletuse pealkirjaks sai " Unistus " , või tegelikult </s> </p>
<p> <s> UNISTUS 747 </s> </p>
<p> <s> Kui lind lendab , jäävad inimesed unistama </s> </p>
<p> <s> ta on sama kõrge ja kättesaamatu nagu Boeing 747 </s> </p>
<p> <s> ja pesas kasvavad uued unistused </s> </p>
<p> <s> nagu lennukitehases uued lennukid </s> </p>
<p> <s> väikesed linnud ja lennukid muutuvad tulevikus suurteks unistusteks </s> </p>
<p> <s> nad sünnivad unistuste munadest ja unenägude tehastes </s> </p>
<p> <s> need on siniste unenägude tehased </s> </p>
<p> <s> Boeingu pardal on kõik , kes teda alt vaatavad </s> </p>
<p> <s> kõik inimesed </s> </p>
<p> <s> inimesed tahaksid lennata , kuid ei suuda </s> </p>
<p> <s> kui lennuk alla kukub , saavad unenäod surma </s> </p>
<p> <s> siis ei ole enam midagi igatseda </s> </p>
<p> <s> argipäev </s> </p>
<p> <s> Ausalt öeldes sattus Varblane oma luuletamisega nii hoogu , et unustas täiesti , miks ta seda tegema oli asunud . </s> <s> Ta oli omaenda mõtetest nii vaimustuses - seda juhtus temaga tihti - , et unustas tüdruku hoopiski . </s> <s> Ta kortsutas mitu paberit , loopis need laua alla , vahetas sõnu , kritseldas pliiatsiga üle , rõõmustas , kurvastas ja vihastas , kuni lõpuks oli luuletus valmis , aga plika magas sama sügavat und kui enne . </s> <s> Tüdruk hakkas alles siis end liigutama , kui Varblane värsket tööd keset tuba toolil seistes ette kandis . </s> <s> Kui Varblane oli luulelugemisega lõpule jõudnud ja silmad avas , kuulis ta voodist plika üllatunud häält : " Kas see on teie luuletus , onuke ? " </s> </p>
<p> <s> Kes küsib ? kargas Varblasele pähe , aga siis tuli meelde tüdruk . </s> <s> Iga poeet selles ilmas leebub sekundiga , kui tema loomingu järele päritakse , ja hakkab tavaliselt õhinal seletama , et oh , mis te nüüd , ma muidugi vaikselt teen , aga ega see kes teab mis suur kunst ole . </s> <s> Ja jääb siis närviliselt viisaka küsija kiitusi ootama . </s> <s> Kui neid ei tule , lõhub luuletaja õhtul kodus nõusid ja kakleb naisega , kui peaks aga õnneks minema , ei suuda ta mitu päeva oma rõõmu varjata . </s> <s> Aina naeratab ja on lahke . </s> <s> Nii ka Varblane , kes selle asemel et plikale kohe tuul alla teha , hoopis lahkelt päris : " Sulle meeldis ? " </s> </p>
<p> <s> " Väga , " ütles tüdruk särasilmselt , justkui oleks tal ennegi luuletajatega pistmist olnud . </s> </p>
<p> <s> " No nii , " ütles Varblane ja hakkas millegipärast rõõmsalt vilistama . </s> <s> Ta ei suutnud muidugi oma meistritööd enam käest panna , hoidis paberilehte silme ees , kissitas ja luges asja veel mitu korda üle . </s> <s> Miks mitte , miks mitte ! </s> <s> Suurest kunstist saavad just lapsed aru , mitte kirjastajad ega kriitikud , mitte nemad . </s> </p>
<p> <s> " Kommi tahad ? " küsis Varblane tüdrukult , kuigi tal ei olnud mitte mingisuguseid komme . </s> <s> Saadan , Varblane soris kõik oma taskud läbi , aga polnud . </s> <s> Tüdruk ei paistnud eriti kurvastavat . </s> <s> Ta tõusis voodist nagu väike haldjas , valges öösärgis ja valgete juustega , ja hakkas end peegli ees kammima . </s> <s> Peegel oli keskelt lõhki . </s> <s> Varblase kitsehabe tundus selles veel kitselikum , kuid tüdruk oli sama kena , kui ta oligi . </s> <s> Peegel on objektiivne . </s> </p>
<p> <s> " Mul tegelikult ei olnudki komme , " ütles Varblane , kui oli läbi otsinud püksitaskud , jopetaskud ja särgitasku , ja isegi heitnud pilgu põrandale , kuid sealgi ei vedelenud . </s> </p>
<p> <s> " Sellest pole midagi , " ütles tüdruk . </s> <s> " Me saame ju neid juurde osta ! " </s> </p>
<p> <s> See lause Varblasele enam nii väga ei meeldinud . </s> <s> Esiteks rääkis tüdruk küll väga kaudselt , aga siiski rahast , kuid Varblane polnud veel palka saanud , ja teiseks jäi tüdruku jutust mulje , justkui kavatseks ta siin vähemasti niikaua elada , kui on poes käidud . </s> <s> See ei lähe mitte . </s> <s> Varblane pööras sündsalt selja , et plika saaks riidesse panna , ja küsis veidi kurjema häälega : " Ja kui pikaks ajaks mõtled sa siia jääda ? " </s> </p>
<p> <s> " Ma ei tea , " ütles tüdruk , " niikaua , kui mu isa leitakse . </s> <s> Üksi ma koduteed ei leia . </s> <s> See on pikk ja keeruline . " </s> </p>
<p> <s> " Võib-olla me peaksime siiski miilitsa kutsuma , " arvas Varblane . </s> </p>
<p> <s> " Aga miks ? </s> <s> Ma ei ole ju midagi halba teinud ! " hüüdis tüdruk nii südamest , et Varblasel hakkas veits piinlik . </s> <s> Tõesti , miilits pani kodutud sotsiaalmajadesse , kus akende ees olid trellid ja tarakanid turnisid tubades . </s> <s> Lapsed muutusid seal peagi pättideks , ja kui nad täis kasvasid , läksid nad enamasti edasi otse vanglatesse . </s> <s> Kuidas võis ta soovida ühele inimesele sellist saatust ? </s> <s> Tüdruk oli end riidesse pannud , ta koputas Varblasele seljale . </s> </p>
<p> <s> " Minu nimi on Anette . " </s> </p>
<p> <s> " Varblane , " ütles Varblane . </s> </p>
<p> <s> " Lihtsalt Varblane ? " </s> </p>
<p> <s> " Lihtsalt Varblane , ja jumalapärast mitte onu Varblane . " </s> </p>
<p> <s> Ja mis nüüd saab ? </s> <s> Varblane oli kunagi enda eest ühe asja ära otsustanud , kuid sellest oli juba aastaid möödas . </s> <s> Nüüd peaks ta seda kahe inimese eest tegema ja kohe . </s> <s> Ilmvõimatu . </s> </p>
<p> <s> " Mis siis nüüd saab ? " küsis Varblane . </s> </p>
<p> <s> " Teie olete suur , teie teate , " ütles Anette ja ootas rahulikult , kuni Varblane välja mõtleb . </s> </p>
<p> <s> " Ole hea , ütle sina . " </s> </p>
<p> <s> " Hea küll . " </s> </p>
<p> <s> " Kus su isa siis jäi ? " küsis Varblane igaks juhuks , justkui lootes , et isa jäi kuhugi lähedale , aga võta näpust . </s> <s> Tüdruk ei öelnud tükk aega üldse midagi , siis peitis näo käte vahele ja purskas meeleheitlikult nutma . </s> <s> Kui ta tükk aega nuuksunud oli , tõstis ta lõpuks pea , pühkis taskurätikuga silmi . </s> </p>
<p> <s> " Torm viis ta ära , " ütles tüdruk vaikselt . </s> </p>
<p> <s> Nii . </s> <s> Seda oligi arvata . </s> <s> Mis ta siis mõtleb , et jääbki siia ? </s> <s> Mis ta siis mõtleb ? </s> <s> Varblane üritas oma tundeid mitte liiga välja näidata , kuid tüdruk sai aru . </s> </p>
<p> <s> " Ega ma saan üksi hakkama , te ei pea minu pärast vaeva nägema . " </s> </p>
<p> <s> " Ma palusin , et sa ei teietaks ! " </s> </p>
<p> <s> " Aga mul ei ole , kuhu minna ! " </s> </p>
<p> <s> Tüdruk vaatas Varblasele silma , kuid Varblane pööras pilgu ära . </s> <s> Mis viga on kümneaastaselt teistele silma vaadata , tühiasi . </s> <s> Aga proovi sa seda viiekümneselt teha . </s> <s> Nii palju on vahepeal juhtunud , et ... </s> </p>
<p> <s> " Ma ei aja sind ära , " ütles Varblane lõpuks . </s> <s> " Aga pea meeles , kord peab majas olema ! " </s> </p>
<p> <s> Miks ta korrast rääkima hakkas , ei saanud ta ise ka aru , võib-olla sellepärast , et tüdruk ei peaks teda mingisuguseks onkliks , kelle kulul saab pillerkaari pidada , kommid ees ja kommid taga . </s> <s> Et ei jääks temast valet muljet . </s> <s> Varblane kortsutas isegi kulmu ja alles siis võttis luua ja prügiämbri . </s> </p>
<p> <s> " Ja nüüd lähme tööle ! " </s> </p>
<p> <s> Tüdruk kargas krapsti püsti ja luges käskusid Varblase silmist . </s> <s> Varblane lootis vaikselt , et järsku leiavad nad tüdruku isa üles . </s> <s> Oli kuulda , et prügimägedest kaevatakse välja üha uusi inimesi , õhku peaks neil jaguma , sest prügi ei olnud väga tihe . </s> <s> Lumelaviinide all poleks neil inimestel lootustki olnud . </s> <s> Varblane läks luuaga ees ja tüdruk püüdis temaga sammu pidada . </s> </p>
<p> <s> Donna vaatas Varblasele järele , kui see aiaväravat avas . </s> <s> Ta pööras oma kaega silma Varblase poole ja Varblane tervitas peanoogutusega . </s> <s> Imelik pilk oli sel vanamooril . </s> </p>
<p> <s> Kui Varblane ja Anette tööle jõudsid , olid teised kojamehed juba ammu koristamas . </s> <s> Varblane nägi kaugelt Egemoni , kes seisis suure prügikasti otsas ja jagas käsklusi . </s> <s> Esialgu ei öelnud ta küll midagi , kuid Varblane pani tähele , kuidas Egemon kella vaatas , kui Varblane oma esimest ämbrit ära viis . </s> <s> Anette mängis roheliste ja pruunide pudelikildudega , Egemon ei pannud teda tähelegi , kui ta lõpuks aega leidis Varblast vaatama tulla . </s> </p>
<p> <s> " Sa vana tür ... " </s> </p>
<p> <s> Egemon sai oma hirmsal sõnal viimasel hetkel sabast kinni . </s> </p>
<p> <s> " Vabandust , " ütles Egemon , " ma ei teadnud , et sul laps kaasas on . " </s> </p>
<p> <s> " See ei ole minu laps , " ütles Varblane , " see on leidlaps , torm viis isa ära , ta elab niikaua minu juures , kui isa üles leitakse . " </s> </p>
<p> <s> " Vabanda , raisk ! " ütles Egemon . </s> <s> Ta tahtis Anettet kuidagi aidata ja tal oli seda ka palju lihtsam teha , sest erinevalt Varblasest ei olnud ta kunagi luuletanud , vaid eluaeg tööd teinud . </s> <s> Varblane vaatas kadedusega , kuidas Egemon jooksis lähima putkani ja täitis silmapilk lubaduse , mille oli andnud hoopis Varblane - Egemon tuli tagasi , kommipakk kaenlas . </s> </p>
<p> <s> " Säh , " ütles Egemon Anettele . </s> <s> " Küll me su vanamehe üles leiame , kui mitte sellest mäest , siis järgmisest . " </s> </p>
<p> <s> Anettele paistis Egemon meeldivat . </s> <s> Ta küsis Varblase käest sosinal , nii et Egemon ei kuuleks : " Kes see onu on ? " </s> </p>
<p> <s> " See on Egemon , " sosistas Varblane , " ma pärast räägin . " </s> </p>
<p> <s> " Jah , see on suur onu Egemon , " müristas Egemon , sest ta oli Varblase juttu kuulnud . </s> <s> " Kui sul häda käes on , võid alati onu Egemoni juurde tulla , selge ? " </s> </p>
<p> <s> " Selge ! " kilkas Anette rõõmsalt . </s> </p>
<p> <s> " Ma mõtlen kommihäda , ahhhahhhaaa ! " </s> </p>
<p> <s> Egemon naeris nagu reaktiivlennuk . </s> </p>
<p> <s> " Mina ka ! " </s> </p>
<p> <s> Anette oli kolm kommi korraga suhu pannud ja pool nägu šokolaadiga mäkerdanud . </s> </p>
<p> <s> " Kui sa kõik kommid ära sööd , siis muutud sa neegriks , " ütles Egemon , kuid võttis siis kohe asjalikuma tooni , sest töö ju lõppude lõpuks alles käis ja otsa polnud sel näha . </s> <s> Egemon pidi edasi tormama , nooremaid kojamehi õpetama ja utsitama laisku ning oskamatuid nagu Varblane . </s> </p>
<p> <s> " Ära enam tööle hiljaks jää , Varblane . </s> <s> Luuletamise eest meil palka ei maksta . " </s> </p>
<p> <s> Egemon läks . </s> <s> Tema suur ja tugev kogu paistis silma . </s> <s> Ta vehkis kätega ja kamandas , kui vaja , näitas ise ette , kärkis ja kiitis , siis pööras veel korra ümber ja lehvitas hüvastijätuks Anettele . </s> </p>
<p> <s> " Nii tore onu ! " õhkas Anette . </s> </p>
<p> <s> Anette lehvitas Egemonile vastu , ta silmad särasid ja suu oli komme täis . </s> <s> Varblane arvutas vaikselt , millal tema palgapäev kätte jõuab ja kui palju ta raatsib selle eest komme osta . </s> <s> Mitte liiga palju . </s> <s> See oleks hammastele kahjulik ja Egemoniga ta võistelda ei suudaks . </s> <s> Tuleb tööle hakata . </s> <s> Tulebki hakata . </s> <s> Ükskord peab ju niikuinii tööle hakkama ? </s> <s> Keegi peab ju töö ära tegema ! </s> <s> Ükstapuha , kuidas ta seda lauset ka ei väänanud , ikka jäi mõte samaks . </s> <s> Varblane ohkas kurvalt ja võttis luua . </s> </p>
<p> <s> Kui tööpäev lõppema hakkas , oli Anette mänginud lõpmatul hulgal keksu ja saavutanud ennekuulmatu meisterlikkuse . </s> <s> Keksu olümpiamängudel oleks ta saanud esikoha . </s> <s> Varblane , kes ei olnud oma alast nii vaimustatud kui Anette , rügas ilma igasuguse rõõmuta ja ei oleks prügikoristusolümpiaadil meeskondagi pääsenud . </s> <s> Ilma kahtluseta oli ta kojameeste hulgas kõige viletsam . </s> <s> Oma viimast prügiämbrit täitis ta nii oskamatult , et mustuse hulk tema ümber kasvas , mitte ei vähenenud . </s> <s> Suurema osa prahist viskas ta ämbrist mööda . </s> <s> Nii tuligi välja , et prügi koristamise asemel ajas Varblane seda vaid laiali . </s> <s> Anettele see muret ei teinud , sest ta kogus rohelisi pudelikilde , ja neid jättis Varblane igale poole suurel hulgal vedelema . </s> <s> Lõpuks oli Varblane nii väsinud , et kippus jalgadel kõikuma . </s> <s> Ta istus oma ämbrile maha ja sülitas vihaga prügimäe suunas sellise tatiläraka , mida isegi Egemonil oleks andnud põske koguda . </s> </p>
<p> <s> " Vau ! " hüüdis Anette vaimustusega . </s> </p>
<p> <s> " Ma ei salli seda kuradi tööd ! " </s> </p>
<p> <s> " Lähme siis koju , " ütles Anette puhtsüdamlikult . </s> </p>
<p> <s> " Oota natuke , " ütles Varblane . </s> </p>
<p> <s> Varblasele tundus , et ülejäänud kojamehed ja vabatahtlikud koristajad vaatavad ta peale pisut viltu . </s> <s> Ta püüdis jätta muljet , justkui kavatseks ta ületunde teha , aga niipea kui viimane kojamees oli luua nurka visanud , kargas Varblane ämbrilt püsti . </s> <s> Ta ei viitsinud seda tühjendama hakata . </s> </p>
<p> <s> " Homme viskan ära nigu nalja , " ütles Varblane , " täna küll ei viitsi . " </s> </p>
<p> <s> Anette sibas Varblasel järel , kui nad koju läksid . </s> <s> Õhtuti oli prügimägede vahel isegi vahva kolada . </s> <s> Sügiseti läks ju vara pimedaks ja punases õhtuvalguses paistsid mäed suursugustena , tuli vaid ära unustada , millest nad tehtud olid , ja mitte nuusutada . </s> <s> Siis võis kujutleda end Tiibetisse , kõrgele kõrgele , kus õhku on nii vähe , et minestad . </s> <s> Ilus ! </s> <s> Ainult Anette tundus liiga õnnelik . </s> <s> Lapsed ei saa aru , mis isa kaotamine tegelikult tähendab . </s> <s> Nemad arvavad , et mis siis . </s> <s> Tegelikult on aga asi ju tõsine . </s> </p>
<p> <s> " Sa ei kurvasta üldse ? " küsis Varblane Anettelt , kui nad koju olid jõudnud . </s> </p>
<p> <s> " Mille üle ? " küsis Anette siiralt . </s> </p>
<p> <s> " Et sul enam isa ei ole . " </s> </p>
<p> <s> Varblane ütles seda võiduka kurbusega , talle tundus hetkel väga tähtis olevat , et saab Anettele elutarkust jagada . </s> </p>
<p> <s> " Ta tuleb tagasi , " ütles Anette hooletult . </s> <s> Tundus , et ta ei viitsi sellest pikalt rääkida . </s> <s> Oh lapsed , lapsed ! </s> <s> Varblane küünitas saapad üle voodiserva , et linu ei määriks . </s> <s> Õnneks polnud tal tükitöö , ja palgapäev polnud enam kaugel . </s> </p></div2>
        <div2 type="alaosa"><head> Muinasjutt Led Zeppelinist </head>
<p> <s> Varblane isegi ei näinud , vaid ainult kuulis , et Anette tunneb end liiga koduselt . </s> <s> Ta lippas mööda tuba ringi ja tuhnis häbenematult Varblase asjades . </s> <s> Soris raamatutes ja luges valjusti ette veel avaldamata luuletusi . </s> <s> Varblane kortsutas kulmu , ta kortsutas nina ja kõrvu , ta kortsutas kõike , mida kortsutada andis , kuid ei hakanud vahele segama , sest ta ei teadnud ühtegi inimest peale enda , kes nii väga oleks Varblase luuletusi armastanud . </s> <s> Pealegi luges Anette ilusti . </s> <s> Mitte nagu näitlejad . </s> <s> Anette kraamis , viskas mustad sokid ühte nurka ja teise ei visanud midagi , sest puhtaid parasjagu ei olnud . </s> <s> See sokivärk Varblasele eriti ei istunud . </s> </p>
<p> <s> " Anette ! " </s> </p>
<p> <s> " Mis juhtus , Varblane ? " </s> </p>
<p> <s> " Anette , kas su ema ja isa , kes tormikeerises kaduma läksid , kas nemad ei ole sulle kordagi öelnud , et kui ollakse külas , siis ei sobi võõrastes asjades tuhnida , eriti mitte sokkides , eriti mitte mustades sokkides ? " </s> </p>
<p> <s> " Aga Varblane , " ütles Anette , " enne kui tormituul mu ema ja isa minema viis , ei jõudnud nad midagi mustadest sokkidest rääkida . </s> <s> Mu isa küll röökis midagi läbi marutuule , kuid ma ei kuulnud enam , sest ta oli juba liiga kõrgel , aga kui ma alles väike olin , ütles mu ema isale alati : " Ole hea ja korista oma mustad sokid ära ! " </s> </p>
<p> <s> Anette tegi järele ema kurja häält . </s> </p>
<p> <s> " Su ema lihtsalt ei armasta su isa . " </s> </p>
<p> <s> " Mu ema armastab mu isa üle kõige maailmas , aga ta ei salli , kui terve korter on musti sokke täis . </s> <s> Nii on ju võimatu elada . " </s> </p>
<p> <s> Varblane tõusis voodist ja lükkas kõik mustad sokid toanurka kokku . </s> <s> Anette oli päris kenasti askeldanud , akende ees olid mingid räbalad , mis meenutasid kardinaid . </s> <s> Laual oli laudlina , ja nagu juba öeldud , sokid seisid nurgas . </s> <s> Peaasi , et ta liiga korraldama ei hakkaks . </s> </p>
<p> <s> " Kas sul süüa on ? " küsis Anette , kui oli kraamimise lõpetanud . </s> </p>
<p> <s> Varblane otsis kõik riiulid läbi . </s> <s> Tegelikult mäletas ta suurepäraselt , mitu korda ta poes oli käinud - mitte ühtegi ! </s> <s> Aga ta kolas riiulitel ja vaatas sahtlitesse ja kõikidesse nendesse vähestesse kohtadesse , mis tal üldse olemas olid . </s> </p>
<p> <s> " Kas su kommid on otsas ? " küsis Varblane igaks juhuks . </s> </p>
<p> <s> " Need said juba päeval otsa , " ütles Anette . </s> </p>
<p> <s> " Oota siis veidi . " </s> </p>
<p> <s> Varblane vaatas kõik oma kohad veel kord üle ja leidis ühe muna . </s> </p>
<p> <s> " Mul on ainult üks muna , " ütles Varblane . </s> </p>
<p> <s> Anette plaksutas rõõmust käsi . </s> </p>
<p> <s> " Sa oled nii armas , Varblane . " </s> <s> Ta haaras Varblasel kätega ümber kaela ja kallistas . </s> </p>
<p> <s> " Tohoh ! </s> <s> Selle muna pärast nüüd ... " </s> </p>
<p> <s> " Ma pole ju päev otsa söönud ! " ütles Anette . </s> <s> " Sest just siis , kui torm algas , pidime ema ja isaga jäätist sööma minema . </s> <s> Aga siis tuli torm ja viis kõigepealt ema ära ja siis isa , kes teda päästma oli tormanud . </s> <s> Mina hoidsin ühest suurest puust kinni ja jäin imekombel alles . " </s> </p>
<p> <s> " Vaene laps , " ütles Varblane . </s> </p>
<p> <s> Ta üritas välja mõelda , kuidas saaks ühte muna nii süüa , et see kena välja kukuks . </s> <s> Teha munast täidetud muna , panna sinna maasikaid , pähkleid , mett ja šokolaadi . </s> <s> Varblane ei olnud eriti kindel . </s> <s> Tema lapsepõlvest oli juba palju aega möödas . </s> <s> Varblane ise oli ainus laps , keda ta oli kunagi tundnud . </s> <s> Ja ainuke mälestus sellest oli unistus šokolaadi ja jäätisega täidetud munast , mida ta tookord ei saanudki . </s> <s> Palju aastaid hiljem oli ta proovinud seda valmistada , kuid esimese ampsu järel viskas ta selle ära . </s> <s> Oksele ajas . </s> <s> Aega ei saa tagasi pöörata . </s> <s> Varblane oli oma õige maasikatega muna aja maha maganud . </s> </p>
<p> <s> " Mis oleks , kui täidaks selle muna maasikate ja šokolaadi ning pähklitega , " ütles Varblane just sellise poeedi kombel , kes Saharas janusse surres riimib värsse Atlandi ookeanist . </s> </p>
<p> <s> " See oleks sul vahva plaan , aga maasikaid ja šokolaadi meil ei ole , " ütles Anette . </s> </p>
<p> <s> " Ma lihtsalt mõtlesin , kuidas oleks , " ütles Varblane süüdlaslikult . </s> </p>
<p> <s> Senikaua kuni Varblane unistas , praadis Anette muna ära ja lõikas kenasti pooleks . </s> <s> Üks pool Varblasele ja teine talle endale . </s> <s> Siis kattis ta laua . </s> <s> Millegipärast oli korteris täpselt kaks taldrikut . </s> <s> Ja kui Anette oli neilt mustuse maha küürinud , tuli välja , et üks neist oli karupojaga ja teine pardikesega . </s> </p>
<p> <s> " Sulle saab karuga taldrik , sest sina oled suur ja tugev , " rääkis Anette lauda kattes , " aga mulle saab pardikesega , sest mina olen alles laps . " </s> </p>
<p> <s> Kui laud oli kaetud , istusid nad sööma , mis ei võtnud eriti palju aega . </s> <s> Vaevalt olid nad jõudnud üksteisele head isu soovida , kui muna oli otsas . </s> <s> Varblane ei tundnud end oma taldriku väärilisena . </s> <s> Õiglustunne ütles , et tegelikult oleks pidanud Anette võtma karutaldriku ja tema pardikesega , aga seda tunnistada oli nigel . </s> <s> Nüüd tundis ka Varblane nälga , sest pool muna oli kõhule vanu aegu meelde tuletanud , kui kõrist vahetevahel midagi alla transporditi . </s> <s> Kõhus oli tärganud lootus , mida Varblasel polnud vähemasti sel õhtul millegagi täita . </s> <s> Tuju läks sandiks . </s> <s> Anette tegi endale juba voodit üles , siblis ja sekeldas , pesi hambaid , seisis katkise peegli ees ja pööritas silmi . </s> <s> Varblane kahetses . </s> <s> Ta hakkas kahetsema tagant ettepoole . </s> <s> Ta kahetses , et oli söönud , et oli tööl käinud , et Anette tema elu pahupidi oli pööranud , et ta kojameheks oli hakanud ja Egemoni sõimu pidi taluma , et ta luuletusi kirjutas , et ta hingas , magas ja sõi , et ta kurat üldse sündinud oli , sest kui seda poleks juhtunud , ei oleks ta pidanud kunagi kannatama . </s> <s> Endalegi ootamatult voolas Varblase silmist pisar . </s> <s> Nagu eit , raisk . </s> </p>
<p> <s> " Mis juhtus , Varblane ? " küsis Anette , kes oli vaikselt Varblase kahetsust pealt vaadanud . </s> </p>
<p> <s> " Tühi-tähi , " lõi Varblane käega . </s> </p>
<p> <s> " Mis tühi-tähi ? " </s> </p>
<p> <s> " Mina ise olen tühi-tähi , " ütles Varblane . </s> </p>
<p> <s> " Sa ei ole tühi-tähi , vaid luuletaja , ole hea , räägi mulle senikaua muinasjuttu , kuni ma magama jään . </s> <s> Ilma selleta mul und ei tule . " </s> </p>
<p> <s> Anette vupsas teki alla ja pani silmad kinni . </s> </p>
<p> <s> " Nooh ? " ütles Anette . </s> </p>
<p> <s> " Ma ei mäleta muinasjutte ! " </s> </p>
<p> <s> Varblane käis toas edasi-tagasi , edasi-tagasi . </s> <s> Ta ei mäletanud ühtegi muinasjuttu . </s> </p>
<p> <s> " Kas sa Hansu ja Gretet ei teagi ? " küsis Anette . </s> </p>
<p> <s> " Ei , " ütles Varblane . </s> </p>
<p> <s> " Aga Pöial-Liisist ? " </s> </p>
<p> <s> " Ei . " </s> </p>
<p> <s> " Aga </s> .... <s> " </s> </p>
<p> <s> Anette luges Varblasele ette vähemalt tuhande muinasjutu pealkirjad , millest Varblane polnud kuulnudki . </s> <s> Ja kui Varblane oli tuhat korda ei öelnud , tõstis Anette lootusetult pea padjalt ja ütles : " Aga Varblane , siis ei tea sa ju elust midagi ! " </s> </p>
<p> <s> Varblane kehitas õlgu : " Olgu , ma räägin sulle ühe . " </s> </p>
<p> <s> " Nii tore . " </s> </p>
<p> <s> Anette tõmbas endale teki peaaegu ninani ja surus silmad tugevasti kinni . </s> <s> Enne seda , kui torm ema ja isa minema viis , oli ta alati nii teinud , sest siis võis ta neid lugusid vaadata nagu filme kinos . </s> </p>
<p> <s> " Ma räägin sulle muinasjutu Led Zeppelinist , " ütles Varblane . </s> </p>
<p> <s> " Tore pealkiri , " ütles Anette juba läbi une . </s> <s> " Seda pole ma veel kuulnudki . " </s> </p>
<p> <s> " Elasid kord Robert , Jimmy , Bonzo ja John , " ütles Varblane , ja vaevalt oli ta need sõnad öelnud , kui Anette oma lubaduse täitis . </s> <s> Tuli välja , et päev otsa keksu mängida polnudki lihtne . </s> <s> Anette magas , nina õieli , ja tema silmad liikusid laugude all . </s> <s> Varblane igaks juhuks pikemalt ei rääkinud , sest ta kavatses siiski ükskord edasi rääkida . </s> <s> Järgmise muinasjutu ajal. </s> </p>
<p> <s> " Tegelikult peaks siiski alustama Creamist , " sosistas Varblane . </s> </p>
<p> <s> Anette oleks seda justkui kuulnud , sest ta naeratas läbi une . </s> <s> Tal vist ei olnud aimugi , kuidas muinasjutud tegelikult lõpevad . </s> <s> Sest mida siis õigupoolest tähendab lause " Ja kui nad surnud ei ole , siis elavad nad praegugi edasi " ? </s> <s> Aga kui nad on ? </s> </p>
<p> <s> Varblase kõrvust ei läinud iial meelest raadio ühel ööl , kui õues sadas vihma . </s> <s> John Bonham on surnud . </s> <s> Seda siis tähendaski tinast Zeppelin . </s> <s> Lõpuks kukkus ta siiski alla . </s> </p></div2>
        <div2 type="alaosa"><head> Öine söömaaeg . Kassisupp </head>
<p> <s> Varblane oli just jõudnud jope nurka rulli keerata ja kavatses magama heita , kui keegi koputas . </s> <s> Varblane tegi ukse mornilt lahti . </s> <s> Kui Egemon peaks sõimama tulema , ütleb ta hoobilt koha üles ja läheb tagasi luuletajaks , mis siis , et selle eest palka ei maksta . </s> <s> Magada saab poole päevani , võib päevast päeva juua ja ülikonda ei pea kandma . </s> <s> Lahe . </s> <s> Ukse taga oli Donna . </s> </p>
<p> <s> " Palun tule korraks appi , " ütles Donna . </s> <s> Tema kaega silm vaatas ühele poole ja tundus olevat õnnelik , tema teine silm vaatas mujale ja näis kurb . </s> <s> Nagu teater . </s> <s> Varblane kustutas tule ära ja läks Donnale järele . </s> </p>
<p> <s> " Anna andeks , et ma su üles ajasin , aga ma ei jõua ise neid enam üldse välja lasta . " </s> <s> Donna oli mureliku häälega . </s> </p>
<p> <s> " Miks sina seda tegema pead ? " </s> </p>
<p> <s> " Mis vahet seal on , keegi ju peab . </s> <s> Lapsi mul ei ole , " ütles Donna hingeldades . </s> <s> " Kang on kohe sinu jala juures . </s> <s> Sealsamas nad ongi . " </s> </p>
<p> <s> Unine ja väsinud Varblane ei olnud kõige parem abimees . </s> <s> Igasuguse kangitööga olid tal niikuinii halvad suhted ja keset ööd ning pärast kaks päeva kojameheks olemist ta lausa vihkas kangi . </s> <s> Seetõttu oli ta nii hoolimatu , et oleks esimese hooga põranda valest kohast ära lõhkunud . </s> <s> Ja kui Donna talle õige laua kätte näitas , suskas ta kangi nii lohakalt põrandasse , et oleks Raineril peaaegu silma siniseks löönud . </s> </p>
<p> <s> " Mis sa nüüd teed , Varblane , sa lööd ju Raineri pea lõhki ! " </s> </p>
<p> <s> Õnneks jõudis Donna enne küünlaga valgust näidata . </s> <s> Varblane võttis end siiski kokku . </s> <s> Ta lõi kangi laudade vahele ja seisis niikaua teise otsa peal , kui vanamehed põranda alt välja komberdasid . </s> <s> Sholemiga oli kõik OK , aga Rainer nägi halb välja . </s> <s> Ta hoidis juba ronides kaelast kinni , ja kui ta lõpuks istuma sai , siis oigas . </s> </p>
<p> <s> Ei tea , miks Donna oli selle kohustuse endale kaela võtnud . </s> <s> Ta oli ise pooleldi surnud , mis isu oli tal päris surnuid kantseldada . </s> <s> Kuid Donna kaetatud silm oli kaastundlikum kui kunagi varem . </s> <s> Donna lonkas Raineri juurde ja silitas tal pead . </s> <s> Rainer pani kõrva vastu Donna kätt ja sulges silmad . </s> <s> Sholemit ei paistnud Raineri valu eriti häirivat . </s> <s> Ta tegi suitsu ja vaatas aeg-ajalt Raineri poole , kuid mitte sugugi kaastundlikult , võibolla isegi rõõmsalt . </s> <s> Miks nad pididki sõbrad olema ? </s> <s> Juut ja sakslane ! </s> <s> Rainer hoidis pead Donna käel nagu surev kass , silmad ükskõikselt vidukil , Donna silitas ikka veel ta juukseid ja ümises tasakesi . </s> </p>
<p> <s> Sholem köhatas : " Nälg on . " </s> </p>
<p> <s> Donna ei hakanud vastu vaidlema . </s> <s> Ta püüdis Rainerit püsti aidata ja vaatas vaid hetkeks abipaluvalt Varblase poole . </s> <s> Niikuinii midagi muud teha ei olnud . </s> <s> Varblane võttis vanamehe sülle ja viis keldrisse . </s> <s> Rainer oli kerge . </s> <s> Kõige raskem osa võis temast olla saapad , ülejäänu oli nii kuiv , et krabises . </s> <s> Varblasele tundus , et Raineri luu ja nahk on paberist , ja kui ta keldrisse jõudis , püüdis ta teda küünaldest kaugemal hoida . </s> <s> Ta kartis , et Rainer võtab tuld . </s> </p>
<p> <s> Donna oli alla juba lõkke üles teinud . </s> <s> Potist kerkisid keldrisse isuäratavad aurud . </s> <s> Varblane otsis kassikorjust , kuid ei näinud kuskil . </s> </p>
<p> <s> " Ma keetsin lõpu ära , halvaks hakkas minema , " ütles Donna selgituseks , " sa võid ka meiega süüa ... " </s> <s> Ja siis jäi ta Varblast kentsakalt uurima . </s> <s> Nad kõik kolm jäid . </s> <s> Rainer põrandalt , Sholem keldrinurgast ja Donna poti juurest . </s> </p>
<p> <s> " Mis su nimi on ? " küsis Donna . </s> </p>
<p> <s> " Varblane , " ütles Varblane . </s> </p>
<p> <s> " Muud ei midagi ? " küsis Sholem . </s> </p>
<p> <s> " Ainult Varblane . " </s> </p>
<p> <s> Põrandalt kostis vaikset mökitamist . </s> <s> Poolkõdunenud Rainer ei suutnud Varblase nime kuuldes naeru tagasi hoida . </s> <s> Ta mökitas niikaua , kuni köhima hakkas , ja siis oksendas keldripõrandale vereloigu . </s> <s> Donna ohkas raskelt , võttis lapi ja pühkis vere ära . </s> <s> Ta sättis Raineri seina najale istuma ja noomis : " Sa ei tohi nii kõvasti naerda , vanamees , jooksed verest tühjaks . " </s> </p>
<p> <s> " Mis sest verest enam , " ütles Sholem ja viskas koni lõkkesse . </s> <s> Temal olid muidu üpris heasüdamlikud silmad , aga tuju ei paistnud kõige parem olevat . </s> <s> Ainult siis venis nägu naerule , kui Raineril halvem hakkas . </s> </p>
<p> <s> Donna kiikas paja poole ja tõstis kulbiga liha välja , see oli vist üle keenud , sest käppade küljest kukkus liha potti tagasi . </s> <s> Ta näkitses ettevaatlikult kõrva , et ära ei kõrvetaks , ja hüüdis siis oma kollidele : " Hakkame sööma , vanamehed , supp on ammu valmis ! " </s> </p>
<p> <s> Vanamehed ei lasknud end pikalt kutsuda . </s> <s> Sholem sirutas käe välja ja ootas , et Donna selle täis paneks , aga Donna ei jaksanud . </s> </p>
<p> <s> " Ole hea , Sholem , pane endale ja Rainerile ka , ma tunnen end täna halvasti . " </s> </p>
<p> <s> Sholem tegi täpselt nii , nagu Donna oli käskinud , ainult mitte ühtegi sõna ei võtnud ta kuulda lause teisest poolest . </s> <s> Ta tõstis oma taldriku täis , hakkas himuga sööma ja jättis Raineri vihaselt huuli lakkuma . </s> </p>
<p> <s> " Sholem ! " hüüdis Donna . </s> </p>
<p> <s> " Jah ? " </s> </p>
<p> <s> Sholem tegi näo , nagu ei saaks ta millestki aru . </s> </p>
<p> <s> " Ma ju palusin sind , " ütles Donna vaikselt . </s> </p>
<p> <s> " Ma tõesti ei pannud tähele . " </s> </p>
<p> <s> Sholem valetas ilmselgelt , kuid enam polnud mõtet nääkuda . </s> <s> Donna oli justkui kaarnaema kõige paremas mõttes . </s> <s> Tal oli väsimusest tukk peal , aga ta ei jäänud magama , vaid luges suutäisi ja ootas , et taldrikupõhjad paistma hakkaksid . </s> <s> Osa suppi jäi üle , sest Donna ise ei söönud . </s> </p>
<p> <s> " Kuule , Varblane , ma panen lõpu sulle ära , " ütles Donna . </s> <s> " Mis me raiskame . " </s> </p>
<p> <s> Varblane neelatas ja kahvatas ühekorraga . </s> <s> Ta polnud täna söönud ja ta ei olnud kindel , kas ta sööb ka homme ja ülehomme . </s> <s> Selles mõttes ta neelatas . </s> <s> Samas tuli talle õud peale , kui ta kassile mõtles . </s> <s> Vaene kiisu , ohkas Varblane . </s> <s> Mida kõike oli ta elult lootnud , aga seda ei olnud ta uneski osanud aimata . </s> <s> Ta pani igaks juhuks silmad kinni , nuusutas ja võttis siis torus huultega esimese kuuma suutäie , justkui kartes , et lusikas ütleb näu . </s> <s> Päris maitsev oli . </s> <s> Pärast teist suutäit tegi ta juba silmad lahti ja edasi õgis nagu inimene , kes pole mitu päeva söönud . </s> <s> Eelarvamused purunesid sel ööl kui lörts asfaldil . </s> <s> Kui Varblane kõhu täis oli saanud , ei osanud ta kassidest enam teistmoodi mõeldagi kui pajas ja vardas . </s> </p>
<p> <s> " Ja nüüd palvele ! " kamandas Donna . </s> </p>
<p> <s> Ta tõmbas puuslikult presendi maha , pühkis sellelt pisut tolmu ja heitis ise esimesena põlvili . </s> <s> Rainer lohistas end Donna selja taha ja kummardas nii sügavalt , et nina põrandat puudutas . </s> <s> Sholem sosistas omaette teises nurgas . </s> </p>
<p> <s> " Mida mina pean paluma ? " küsis Varblane Donnalt . </s> </p>
<p> <s> " Jummalukene , kas sa siis ise ei suuda midagi välja mõelda ? " </s> </p>
<p> <s> Donna vaatas Varblast nii üllatunult , et Varblane tegi näo , justkui oleks palve talle siiski pähe tulnud . </s> <s> Tegelikult ta muidugi valetas . </s> <s> Ta surus samuti nina vastu põrandat , aga nüüd , täis kõhuga , oli ta peas korraga nii palju soove , mis tahtsid üksteise võidu suust välja tormata , et Varblane ei suutnud neist ühtegi välja öelda , ahmis vaid õhku . </s> <s> Ainuke , mis ta öelda suutis , oli kogu hingest tulnud - ma tahaksin ! - , siis sai aeg otsa . </s> </p>
<p> <s> Donna pani puuslikule presendi peale , kuid Rainer ei suutnud tõusta . </s> <s> Kohale , kus ta palvetas , jäi suur vereloik , palju suurem kui enne . </s> </p>
<p> <s> " Ma homme koristan , " ütles Donna . </s> <s> " Varblane , ole hea , aita ta üles viia . " </s> </p>
<p> <s> Varblane võttis Raineri õrnalt sülle . </s> </p>
<p> <s> " Järsku peaks arsti kutsuma , " ütles Varblane . </s> </p>
<p> <s> Raineri pea rippus lõdvalt allapoole , keel tolknes suust välja . </s> </p>
<p> <s> " Arsti ! ? " </s> </p>
<p> <s> Donna ja Sholem vaatasid teda kui lollakat . </s> </p>
<p> <s> " Ma mõtlesin , et ta võib ära surra , " jõudis ta öelda enne , kui taipama hakkas . </s> </p>
<p> <s> " Me oleme juba surnud , " ütles Sholem tüdinult . </s> <s> " Kaua võib ühte ja sama asja korrutada . " </s> </p>
<p> <s> Muidugi , kurat . </s> <s> Varblasel oli endalgi piinlik . </s> <s> Ta viis Raineri kenasti üles ja püüdis nii põranda alla sättida , et tollel mugav oleks , kuid Sholem lükkas Rainerit jalaga ja koll kadus põntsuga pimedusse . </s> <s> Sholem hüppas ise kohe järele , ja kui Varblane kangi laua alt ära võttis , polnud aru saadagi , et see kunagi lahti oleks olnud . </s> </p>
<p> <s> " Jälle üks päev möödas , " ütles Donna . </s> <s> " Ma võin sulle pitsikese pakkuda . " </s> </p>
<p> <s> Varblane oli kohe nõus . </s> <s> Kass tuli alla loputada . </s> </p>
<p> <s> Varblane lükkas välisukse lahti , istus lävele ja pahvis suitsu . </s> <s> Donna tõi talle tõesti pitsikese " midagi " , mille kohta Varblane igaks juhuks ei hakanud küsima , millest seda valmistatakse . </s> <s> Jook oli kibe ja kange . </s> </p>
<p> <s> " Kust sa selle tüdruku said ? " küsis Donna hääl selja tagant . </s> </p>
<p> <s> " Prügimäelt leidsin . " </s> </p>
<p> <s> " Praegusel ajal hulgub selliseid palju ringi , " ütles Donna väsinult . </s> </p>
<p> <s> Tüdruku peale mõeldes tuli Varblasel meelde , et tema enda öö on luhtas . </s> <s> Ta vaatas Donna toas ringi - Donnal oli peale voodi veel suur tugitool , millesse Varblane ilusti ära oleks mahtunud . </s> </p>
<p> <s> Donna enda voodi oli juba üles tehtud , ta istus voodi serval , jalad kuumaveevannis ja ohkis : " Jalad on läbi ... mis sa uurid seal , Varblane ? " </s> </p>
<p> <s> " Kas sa mul ööseks siia lubad jääda , mul ei ole kuskil magada ? " </s> </p>
<p> <s> " Jää . " </s> </p>
<p> <s> " Ma magan tugitoolis ? " </s> </p>
<p> <s> " Maga . " </s> </p>
<p> <s> " Ega ma ei sega sind ? " </s> </p>
<p> <s> " Kõigepealt sa küsid , kas ma võin magada , ja siis , kas sa segad mind . </s> <s> Naljatilk ! </s> <s> Ole hea , puhu küünlad ära . " </s> </p>
<p> <s> Donna kuivatas jalad ära ja tõmbas endale ähkides teki peale . </s> <s> Üleüldse ähkis ta kõige juures , mis ta tegi . </s> <s> Kui ta teed keetis , kui ta suppi tõstis , kui ta käis , kui ta istus või seisis . </s> <s> Donna oli nii vana , et kõige enam ta ähkiski , kõiki ülejäänud asju tegi ta palju vähem . </s> <s> Kui sa oled kaua elanud , siis hakkad üha rohkem ähkima , sest elu väsitab . </s> <s> Alguses puhkad öösiti välja , tööst , närvidest ja sünnipäevadest , aga hiljem jäävad ööd lühikesteks . </s> <s> Väsimus on öödest pikem . </s> <s> Siis kestab see hommikuni , siis lõunani ja lõpuks peaksid sa kaks ööd jutti magama , et ära puhata . </s> <s> Aga see on võimatu , sest kahe öö vahel on päev ! </s> <s> Lõpuks elad juba nii väsinult , et ei igatsegi enam päeva , ainult ööd . </s> <s> Unes sa ei ähi , unes oled terve , unes näed eelmisi päevi , kus sa veel ei ähkinud . </s> <s> Siis ei tahakski enam ärgata . </s> <s> Varblane vahtis musta lakke . </s> </p>
<p> <s> " Donna ? " </s> </p>
<p> <s> " Ma kuulen . " </s> </p>
<p> <s> " Ega sa ei maga veel ? " </s> </p>
<p> <s> " Sul on imelikud küsimused , Varblane . " </s> </p>
<p> <s> " Ma püüan viisakas olla , " ütles Varblane pimedas iseenda üle naerdes . </s> <s> " Ma tahtsin lihtsalt küsida , kes need vanamehed on ? " </s> </p>
<p> <s> " Tavalised surnud vanamehed . " </s> </p>
<p> <s> " Mis nad eluajal tegid ? " </s> </p>
<p> <s> " See on liiga pikk jutt . </s> <s> Ma ei jõua sulle kõike rääkida . </s> <s> Sa pead ise küsima . " </s> </p>
<p> <s> " Aga mille eest neid karistati ? " </s> </p>
<p> <s> " Selle eest karistatigi , mis nad eluajal tegid . " </s> </p>
<p> <s> " Aga see on pikk jutt ? " </s> </p>
<p> <s> " Üks oli mõrvar , teine liigkasuvõtja . " </s> </p>
<p> <s> " Aga ... ? " </s> </p>
<p> <s> " Head ööd , " ütles Donna . </s> </p>
<p> <s> Varblane ei hakanud vastu vaidlema . </s> <s> Tavalised surnud vanamehed , muidu head inimesed , ainult et üks tappis ja teine oli liiga ahne . </s> <s> Eks ta ole . </s> <s> Ei tea , mille järgi karistusi määratakse . </s> <s> Pimedas tulevad enda süüteod meelde ja see ajab hirmu nahka . </s> <s> Varblane luges näppude peal oma patud üles , aga neid sai nii palju , et ta ei mäletanud , mitu ringi näppe üle loetud oli . </s> <s> Õudne . </s> <s> Parem surm kui põrandaalune elu . </s> <s> Aga vaevalt teistelgi parem seis oli . </s> <s> Eks enne kohut saab meeste käest küsida . </s> <s> Silmad vajusid kinni . </s> <s> Varblase lõug oli tugitoolis püsti , kõri õieli . </s> <s> Kui Rainer peaks põranda all ärkama , siis ei jätaks ta kindlasti nii soodsat võimalust kasutamata . </s> <s> Või halastaks ? </s> <s> Surm ju muudab inimesi . </s> </p></div2>
        <div2 type="alaosa"><head> Anette vanemaid otsimas </head>
<p> <s> Esimesena ärkas Anette . </s> <s> Kui ta nägi , et Varblast toas ei ole , ei hakanud ta töinama ega jalgadega maad trampima . </s> <s> Ta ootas mõnda aega onu Egemoni , kes pidi sõimama tulema , et Varblane tööle hiljaks jääb , aga kui seda ei juhtunud , asus ta tuba koristama . </s> <s> Anettel oli puhtusemaania , sest teda oli kodus nii kasvatatud . </s> <s> Tema ema läks hulluks , nähes põrandal nähtamatut tolmukübet . </s> <s> Anette oli selles mõttes emasse . </s> <s> Ta kraamis nagu pöörane ja viskas solgi uksest välja tänavale . </s> <s> Tänav oli niikuinii prügi täis , üks väike Varblase solk juures ei tähendanud midagi . </s> <s> Iseenesest oli Varblase solk küllalt suur , aga prügimäega võrreldes tühi-tähi . </s> </p>
<p> <s> Kui Varblane lõpuks ärkas , oli töö ammu sisse magatud . </s> <s> Kui hilja , siis hilja . </s> <s> Selleks päevaks võib ju tõendi kirjutada . </s> <s> Varblane läks puhanult , rõõmsalt ja värskelt oma kongi tagasi ja ei tundnud seda ära . </s> <s> Kogu rämps oli kadunud ! </s> </p>
<p> <s> " Mis sa teinud oled ? " </s> </p>
<p> <s> Varblane hõõrus silmi ja mõtles , et on liiga unine või midagi sellist . </s> <s> Senikaua , kuni Varblane nuuskas , rögastas ja kraanikaussi sülitas , rääkis Anette , mis ta teinud oli . </s> </p>
<p> <s> " Sinu tuba oli must , Varblane , ma koristasin selle ära . " </s> </p>
<p> <s> " Nii ? " </s> </p>
<p> <s> " Siis kavatsesin ma sulle hommikusööki teha , kuid ei leidnud kuidagi teist muna . </s> <s> Kas sul oli neid ainult üks ? " </s> </p>
<p> <s> " Jah , mul oli vaid üks muna ! " ütles Varblane . </s> </p>
<p> <s> Ta ei häbenenud seda kuigivõrd . </s> <s> Miks peakski . </s> </p>
<p> <s> " Ja siis ma lihtsalt ootasin , et sa koju jõuaksid , et üheskoos midagi välja mõelda . </s> <s> Ma tahtsin su riiulist raamatuid võtta , et midagi lugeda , aga ma ei leidnud ühtegi , mis oleks mulle meeldinud . " </s> </p>
<p> <s> " Aga " Roheline mees " ? " </s> </p>
<p> <s> Varblane läks silmi kissitades riiuli juurde . </s> <s> Ta leidis raamatu ja pakkus seda Anettele . </s> </p>
<p> <s> " Ma olen selle jaoks liiga noor , " ütles Anette . </s> <s> " Kas sa tööle ei pea minema ? " </s> </p>
<p> <s> " Ei , " ütles Varblane . </s> <s> " Ma võtsin vaba päeva . </s> <s> Ma pole seda Egemonile veel öelnud , aga ta on sellest juba aru saanud , ma arvan . " </s> </p>
<p> <s> " Ütle nüüd sina , Varblane , mis me teeme . " </s> </p>
<p> <s> Anette oli valmis tegema seda , mis Varblane otsustab . </s> <s> Ta istus toolil ja ootas . </s> <s> Varblane nühkis käterätiga kõrvu . </s> <s> Ta oli väga otsustusvõimetu . </s> <s> Ta oli seda otsustusvõimetum , mida enam talt otsustamist oodati . </s> <s> Ta muutus suisa süldiks ja kaotas üleüldse mõtlemisvõime . </s> <s> Selle poolest ta erinebki Egemonist . </s> <s> Ühel justkui oleks , millega mõelda ja otsustada , kuid ei suuda . </s> <s> Teisel on vähem mõtteid , aga otsustab lahedalt . </s> <s> Pealikuks sündinud . </s> <s> Egemonile peaks siiski tõendi kirjutama , et Varblane puudub olulistel põhjustel . </s> <s> Anette kirjutab alla . </s> </p>
<p> <s> " Kui sul endal midagi head pähe ei tule , siis lähme mu vanemaid otsima , " otsustas Anette , ja see oligi palju mõistlikum . </s> <s> Mõnedel inimestel lihtsalt on otsused varnast võtta . </s> <s> Naistel ka . </s> </p>
<p> <s> " Ma tean mõnda kohta , kust neid leida võib , kuid selleks peab kannatust olema . " </s> </p>
<p> <s> Anette oli valmis toast lahkuma . </s> <s> Ta nägi hea välja , valge kraega kleit , lapatsitega kingad , rõõmus naeratus ja kübarakene . </s> <s> Laps vanaaegsest filmist . </s> </p>
<p> <s> Donna korjas aias õunu . </s> <s> Ta seisis puu all ja püüdis õunale kepiga pihta saada , aga kuna ta ei näinud hästi , lõi ta õunast mööda . </s> <s> Varblane läks Donnale appi . </s> <s> Ta lõi õuna alla ja siis raputas puud . </s> <s> Anette korjas õunad maast üles ja pani Donna kotti . </s> <s> Donna jäi teda millegipärast vaatama . </s> <s> Kui Anette talle rõõmsalt koti tõi , võttis ta selle üsna tõrksalt vastu , astus isegi sammu tagasi ja komistas . </s> <s> Donna tundis millegipärast hirmu . </s> <s> Väike valge tüdruk õunakotiga ! </s> <s> Johhaidii , Donna ei kartnud surma ega Rainerit , ei ööd ega talve , aga nüüd mingi plika . </s> </p>
<p> <s> " Mis lahti ? " küsis Varblane . </s> </p>
<p> <s> Varblane aitas Donnal õunad tuppa viia . </s> <s> Anette ootas aiavärava juures . </s> <s> Kui Varblane oli õunad kööki pannud , sikutas Donna teda käisest ja küsis nii vaikselt , et Anette jumalapärast ei kuuleks : " Kust sa selle tüdruku leidsid ? " </s> </p>
<p> <s> " Ma ju ütlesin sulle , prügimäelt , tont võtaks . " </s> </p>
<p> <s> Donna ei öelnud rohkem midagi . </s> <s> Ta istus diivanile ja vaatas mornilt aknast välja . </s> </p>
<p> <s> " Mis on siis ? " küsis Varblane . </s> </p>
<p> <s> Donna tegi , nagu ei kuuleks . </s> </p>
<p> <s> " Mis on siis ? " </s> </p>
<p> <s> Donna pööras Varblase poole oma kaega silma , millest mitte üks inimene mitte iial ei saanud sõnumit välja lugeda . </s> <s> See oli maailma kõige vaikivam silm . </s> <s> Ise teab . </s> <s> Varblane läks toast välja , sest Anette oli juba niigi kaua oodanud . </s> <s> Anette tegi rõõmsalt värava lahti , aga pani tähele , et Varblane ei ole enam nii heas tujus kui enne . </s> </p>
<p> <s> " Sul on tuju ära läinud ? " küsis Anette . </s> </p>
<p> <s> " Niisama , " ütles Varblane . </s> <s> " Ära pane tähele . " </s> </p>
<p> <s> Kui nad tänavale jõudsid , uuris Varblane salaja Anettet , kes silkas tal kord ees , kord kõrval , kord selja taga , ja vahepeal kadus üldse . </s> <s> Varblane üritas aru saada , mida Donna nägi , aga seda oli ju võimatu teha , sest tema ei olnud Donna , ta oli kõigest Varblane . </s> <s> Tundus täiesti tavaline tüdruk , käed , jalad , nina , suu , mitte midagi hirmuäratavat , lausa vastupidi . </s> <s> Võib-olla oli ta kellegagi sarnane ? </s> <s> Kellegagi oli , aga kellega , ei tulnud meelde , sest Varblane nägi kaugelt Egemoni . </s> <s> Ja kuna nende puudumistõend oli veel kirjutamata , siis hiilisid nad Egemonist nii mööda , et neid ei nähtaks . </s> <s> Igaks juhuks . </s> </p>
<p> <s> " Kõigepealt läheme linnaparki , " ütles Anette , kui nad Egemonist õnnelikult möödunud olid . </s> <s> " Sealt tuul mu vanemad kätte saigi . " </s> </p>
<p> <s> Varasematel aegadel ei oleks pargini jalutamine mingi mure olnud . </s> <s> Aga pärast tormi oli see suur vaev . </s> <s> Linn oli täiesti korrast ära . </s> <s> Bussid ei käinud , taksojuhid streikisid , kuna kõik teed olid prügimägesid täis ja mehed lõhkusid oma autod lihtsalt ära . </s> <s> Plankudele olid kleebitud üleskutsed , milles nõuti Egemoni läbipeksmist , sest taksojuhtide arvates oli tema kõiges süüdi . </s> <s> Nad olid isegi Egemoni ukse taga ähvardamas käinud , aga naine ei lasknud neid sisse . </s> <s> Varblane ja Anette läksid parki jalgsi , sest isegi kui taksod või bussid oleksid liikunud , poleks nad neid kasutada saanud . </s> <s> Taksojuhid ja bussid ju võlgu ei sõitnud . </s> </p>
<p> <s> " Varblane ? " </s> </p>
<p> <s> " Jaah ? " </s> </p>
<p> <s> " Kuidas su muinasjutt lõppes , mis sa eile rääkisid . </s> <s> Ma ei kuulnudki , mis Led Zeppelinist sai , ma jäin vist enne magama . " </s> </p>
<p> <s> " Nagu tavaliselt , nagu kõik muinasjutud , " ütles Varblane . </s> </p>
<p> <s> " Kas nad elavad veel kaua , kui nad surnud ei ole ? " </s> </p>
<p> <s> " Muidugi . </s> <s> Sa võid Roberti kontserdile minna , kui Ameerikasse juhtud . " </s> </p>
<p> <s> " Aga Bonzo ? " küsis Anette . </s> <s> Nad olid just parki jõudmas . </s> </p>
<p> <s> " Räägime hiljem , " ütles Varblane , " vaata ringi , järsku näed kuskil oma ema ja isa . " </s> </p>
<p> <s> Anette laskis Varblasel käest lahti ja uuris tähelepanelikult ümbrust . </s> <s> Ta tuletas meelde , kissitas silmi ja raputas pead . </s> <s> Äkki pistis ta jooksu . </s> <s> Ta jooksis monumendi juurde . </s> </p>
<p> <s> " See koht on siin ! " </s> </p>
<p> <s> Anette lehvitas kaugelt Varblasele ja näitas kohta , kus õnnetus oli juhtunud . </s> <s> " See on siinsamas , mul on kõik meeles . " </s> </p>
<p> <s> Anette seisis puu kõrval , mis oli nii suur ja vana , et varjas isegi hiiglaslikku monumenti . </s> <s> Alles siis , kui Varblane Anette kõrvale jõudis , mõistis ta , kui suur puu tegelikult on . </s> <s> Ta vaatas üles ja latva ei näinud ! </s> <s> Selle ülemistel okstel istusid vaid mõned linnud . </s> <s> Teised ei julgenud või ei jõudnud nii kõrgele lennata . </s> <s> Jah , üleval istusid vaid kotkad . </s> <s> Varesed , varblased , tuvid ja muud linnud istusid tükk maad allpool . </s> <s> Millegipärast ei olnud Varblane just selle puu alla kunagi sattunud . </s> <s> Kuigi see asus otse kangelaste monumendi kõrval ja juba kooliajast saadik oli ta siia igal sügisel lilli toonud nagu kõik teisedki . </s> <s> Lihtsalt komme oli selline . </s> <s> Aga ta polnud kunagi üles vaadanud . </s> <s> Puu kõrval näisid nemad Anettega ühesuuruste pisikeste täppidena . </s> <s> Nad olid nagu minut ja aasta igaviku kõrval . </s> <s> Aga igaviku kõrval kaotavad muud ühikud tähtsuse . </s> </p>
<p> <s> " See juhtus nii , " rääkis Anette . </s> <s> " Tol päeval otsustasid ema ja isa kangelaste monumendile lilli viia . </s> <s> Oli imeilus ilm ja isa pani selga vaid õhukese mantli , ema riietus üleni valgesse nagu pulmapäeval , sest ta tahtis olla pidulik . </s> <s> Isa ostis lilled ja me sõitsime bussiga linnaparki . </s> <s> Juba bussist maha astudes tundis ema , et tuul on tõusnud , aga nii isa kui ka tema ei osanud sellest midagi halba arvata . </s> <s> Sügisesed ilmad on juba sellised . </s> <s> Me tõusime mööda jalgrada mäkke ja nägime enda ees kõrgel üleval kangelaste monumenti . </s> <s> Päike paistis otse monumendi tagant , ja see kangelane , kes kivisse oli raiutud , tundus olevat sünge , sest tema nägu oli mustas varjus . </s> <s> Isa andis lilled ema kätte , sest ta pidas väga lugu ema oskusest lilli just nii vaasi panna , et need kaunid paistaksid . </s> <s> Ise jäi ta mõne meetri kaugusele mõtlikult seisma . </s> <s> Ma arvan , et ta mõtles kangelastele , kes olid meie eest võidelnud , kes olid end ohverdanud kõigi teiste elu nimel . </s> <s> Ma arvan , et ta tänas mõttes Giordano Brunot , kes põletati tuleriidal ainult sellepärast , et ta ei valetanud . </s> <s> Ma arvan , et ta mõtles ka kõigile neile tuhandetele nimetutele kangelastele , kelle tegudest ajalugu ei räägi , sest nad hukkusid enne , kui olid jõudnud öelda , mis nad tegid . </s> <s> Mu isa arvas , et tõelised kangelased vaikivad . </s> <s> Sest kui nad endast rääkima hakkaksid , kaotaksid nende teod väärtuse . </s> </p>
<p> <s> Kui ema oli lilled kangelase jalgade juurde pannud , tuli ta isa juurde tagasi ja tema silmad olid niisked . </s> <s> Ta ei öelnud midagi , haaras isal ümber kaela ja suudles teda nii tugevasti , justkui teeks seda viimast korda . </s> <s> Nad suudlesid alati nii , viimast korda , sest nad armastasid üksteist väga . </s> <s> Teistsugusel suudlusel poleks olnud mõtet . </s> <s> Isa silitas ema pead ja ütles , et ema ei nutaks . " </s> </p>
<p> <s> " Miks su ema siis nutma hakkas , " küsis Varblane . </s> </p>
<p> <s> " Kuidas sa aru ei saa , Varblane ? " </s> </p>
<p> <s> Anette oli tõsiselt solvunud . </s> <s> Ta põsed läksid solvumisest punaseks . </s> <s> " Minu ema isa , see tähendab minu vanaisa oli ju samuti kangelane ! </s> <s> Ta oli üks esimestest . " </s> </p>
<p> <s> " Vabanda , " ütles Varblane , " seda ma tõesti ei teadnud . " </s> </p>
<p> <s> " Hea küll , " ütles Anette ja jutustas edasi . </s> </p>
<p> <s> " Siis me lihtsalt seisime monumendi ees ja vaikisime . </s> <s> Isa ei lubanud monumendi juures rääkida ja meil polnudki isu lobisema hakata . </s> <s> Kuid tuul üha tugevnes ! </s> <s> Ma arvan , et emal hakkas hirm , kuigi ta oli kangelase tütar . </s> <s> Kuid just seetõttu ei olnud tal mingit õigust seda välja näidata . </s> <s> Mu isa ei karda aga üldse midagi . </s> <s> Ema ei öelnud isegi siis midagi , kui tuul ta rätiku minema viis . </s> <s> Ja alles siis , kui kõik pargi lehed juba õhus keerlesid ja monumenti enam näha ei olnud , sest seda varjasid kollaste lehtede pilved , ning peaaegu meie kõrval murdus tamm , millel isa ei oleks jaksanud isegi ümbert kinni võtta , hüüdis isa üle kiledalt vinguva tuule - põgeneme ! </s> <s> Kuid siis oli juba hilja ! " </s> </p>
<p> <s> Anettele tuli kõik meelde , sest nad seisid samas kohas , kus õnnetus oli juhtunud . </s> <s> Ta silmad olid hirmunud , ta vaatas küll Varblase poole , aga tema mõtted olid mujal , ta ei näinud Varblast , vaid tormi . </s> </p>
<p> <s> " Kõigepealt viis tuul ema minema . </s> <s> Isa püüdis teda päästa ! </s> <s> Ta hoidis ema käest nii tugevasti kinni , kui jõudis , kuid tuul oli isast tugevam . </s> <s> Lõpuks rebis tuul ema ja isa käed lahti , ja ema lendas kõrgele taevasse , ja varsti ei olnudki teda enam näha , ainult oli kuulda , kuidas ta appi karjus . </s> <s> Mul on see hääl siiamaani kõrvus , ma ei suuda seda unustada , aga isa ütles mulle , et jookse , Anette , ma ei tahtnud tema juurest ära minna , ma tahtsin , et tuul ema tagasi annaks , aga isa ütles , palun jookse , Anette , sest tema sai aru , et mina oleksin järgmine . </s> </p>
<p> <s> Ma jooksin . </s> <s> Ma jooksin nii kiiresti , kui jõudsin . </s> <s> Isa hoidis tuult kinni , ta proovis mind päästa , endast ei olnud tal kahju . </s> <s> Ta püüdis mantliga tuult tagasi hoida , aga kuidas saab mantliga tormi vastu võidelda , kui torm tõstab majasid paigast . </s> <s> Aga ta lihtsalt üritas , ta püüdis kõigest väest , sest midagi muud teha ei olnud . </s> <s> Sulle võib see naljakas tunduda , aga tegelikult see ei ole lõbus . </s> <s> Siis vaatasin ma korraks tagasi , kuigi isa oli palunud mul seda mitte teha . </s> <s> Torm kiskus isal palitu käest ja rebis hetkega tükkideks , mantliribad lendasid puuvõradesse . </s> <s> Isa seisis veel natuke paigal , ta püüdis end maadligi suruda , kuid ta jõud ütles üles . </s> <s> Ma arvan , et eelkõige oli ta mõelnud minu ja ema peale , enda kaitsmiseks oli ta juba liiga väsinud . </s> <s> Ma karjusin ja nutsin ja trampisin jalgadega maad , aga kõigest sellest polnud kasu , mõistad , Varblane ? </s> <s> Torm oli isast tuhat korda tugevam , rebis ta maast üles ja keerutas pargipuude vahel , peksis isa peaga vastu pinke ja prügikaste , ma nägin , kuidas isa peast veri voolab , mulle vähemalt tundus , et ta püüab veel mulle hüvastijätuks lehvitada , aga võib-olla oli ta teadvusetu ja ta käsi lihtsalt lotendas õhus , ma ei tea , ma ei tea ju ! </s> <s> Ta oli palju verd kaotanud , kogu park oli verest punane , ma ei ole kunagi nii palju verd näinud , ja siis püüdis isa mulle midagi öelda , aga ma ei kuulnud ta häält , ma kuulsin ainult metsikut vilinat , ja kui isa käed suu juurde pani , läks torm raevu , mu kõrvadel hakkas valus , ma ainult nägin ta nägu ja püüdsin sõnu ta huultelt lugeda , kuid ainuke sõna , millest ma aru sain , oli mu nimi ... </s> <s> Anette . </s> <s> Rohkem ma isa ei ole näinud . " </s> </p>
<p> <s> Anette hakkas nutma . </s> <s> Ta ei nutnud häälega , ta nuttis väga vaikselt ja väga kurvalt . </s> <s> Nagu nutavad need inimesed , kes nutavad tegelikult , mitte selleks , et neist kahju oleks . </s> <s> Varblane ei osanud Anettet aidata . </s> <s> Ükski komm ega jäätis ega rohelised klaasikillud ei oleks olnud sama head kui ema ja isa . </s> <s> Aga neid ei saanud Varblane tagasi tuua . </s> <s> Ta vaatas taevasse . </s> <s> See oli hall ja läbipaistmatu . </s> </p>
<p> <s> " Ainult tema teab , " mõtles Varblane sosinal . </s> </p>
<p> <s> Hoolimata tarkadest mõtetest ei osanud Varblane lõpuks ikkagi midagi muud välja mõelda kui kõige tavalisema ja harilikult ka kõige mõjuvama lause , millega lapsi ära petta . </s> </p>
<p> <s> " Jäätist tahad ? " küsis Varblane , justkui oleks ta mustkunstnik , kellele palgapäev ei ole tähtis , sest ta suudab raha võtta mustast kastist , milles seda enne ei ole olnud . </s> </p>
<p> <s> " Ma tahan oma ema ja isa tagasi . " </s> </p>
<p> <s> " Aga selleks tuleb nutmine lõpetada . </s> <s> Nuttes ei leia me midagi ega kedagi . </s> <s> Vaatame õige ringi . " </s> </p>
<p> <s> Varblane oli ise ka imestunud oma söakuse üle , aga vist esimest korda elus oli tema kõrval keegi , kes oli isegi temast nõrgem . </s> <s> Järelikult ? </s> <s> Järelikult kasvas Varblases tunne , mida ta ei mäletanud endal olevat . </s> <s> Vastutustunne . </s> </p>
<p> <s> Varblane ja Anette tegid kolm tiiru ümber kangelaste monumendi , kuid ei leidnud mingeid jälgi , mis oleksid Anette vanematele viidanud . </s> <s> Siis läksid nad suure puu alla ja hõikasid . </s> <s> Nad panid käed torusse , et hääl kõrgemale kostuks ja karjusid kogu jõust : " Eeee mmaaaaa , iiiiiiiiiiii saaaaaaaaaaa ... ! " </s> </p>
<p> <s> Anette ja Varblane seisid , kaelad õieli , puu all ja ootasid taevast vastust . </s> <s> Puu latva polnud pilvede vahelt nähagi . </s> <s> Isegi kui mõni inimene oleks seal olnud , ei kuuleks ta neid ja ta ei saaks nii kõrgelt alla . </s> <s> Varblane ei hakanud seda Anettele ütlema , et mitte hävitada tüdruku usku . </s> <s> Usku , et lõppude lõpuks läheb kõik hästi . </s> <s> Kuigi see ei pruukinud nii olla , ja kindlasti ka ei olnud , pidi uskuma . </s> <s> Milleks ? </s> <s> Nii ei tohtinud küsida . </s> <s> Tuleb uskuda , et elada . </s> <s> Anette oli veel liiga noor , et mitte elada . </s> <s> Varblane ei tõlkinud ära , mida tähendab mitte elama . </s> </p>
<p> <s> " Kas sa arvad , et nad võivad seal olla ? " küsis Anette taevasse vaadates . </s> </p>
<p> <s> " Miks mitte , " ütles Varblane . </s> <s> " Kui su isa mõnest tugevamast oksast kinni sai , siis on ta seal üleval . </s> <s> Ainult me ei näe teda . " </s> </p>
<p> <s> " Oled sa kindel ? " </s> </p>
<p> <s> " Muidugi . </s> <s> Ta oli ju tugev mees , ja pealegi oli su ema kangelase tütar . " </s> </p>
<p> <s> " On , " parandas Anette . </s> </p>
<p> <s> " On , " ütles Varblane . </s> </p>
<p> <s> Nad vaatasid veel tükk aega pingsalt üles ja hõikasid , kuid ei kuulnud ega näinud midagi peale lindude ja taevasse kulgeva hiidpuu musta tiheda võra . </s> <s> Sealt kõrgelt läks üks kotkas lendu , lehvitas tiibu ja kadus pilvedesse nagu viirastus . </s> <s> Varblane tundis kadedust . </s> </p>
<p> <s> " Meil oleks õigem miilitsast küsida , " ütles ta lõpuks Anettele . </s> </p>
<p> <s> Külm hakkas ja oli juba hilja . </s> <s> Siit puu alt polnud Anette vanemaid mõtet otsida . </s> </p></div2>
        <div2 type="alaosa"><head> Jätt ja miilits </head>
<p> <s> Kui nad linna jõudsid , oli Varblane jäätise ammu unustanud , kuid Anettel püsis meeles . </s> <s> Seetõttu hakkasid nad kumbki eri suunda astuma , kui olid jõudnud ristteele , mille üks haru viis miilitsasse , teine aga jäätisekioski poole . </s> <s> Esiotsa ei saanud Varblane aru , kuhu Anette minna tahab , sest ta ei näinud , mis silt sinna kirjutatud on . </s> <s> Ta kissitas silmi , kuid tähtedest aru ei saanud . </s> </p>
<p> <s> " Sinna on kirjutatud jäätis , " ütles Anette . </s> </p>
<p> <s> " Ah jaa ! " </s> </p>
<p> <s> Varblane lõi endale heleda laksu otsaette ja mõtles samas kadedusega , kui lihtne on laste elu . </s> <s> Jäätis on kõikvõimas , see aitab vihma , tuule ja halva tuju vastu , see aitab ravida nohu ja kõrvavalu , see peletab kõik , isegi surma ja külma . </s> </p>
<p> <s> Enne kui Varblane jõudis vahele segada , oli Anette oma külmast punase nina üle leti upitanud ja kenasti küsinud nagu hästikasvatatud lapsed ikka : " Palun mulle üks maasikatega jäätis ! " </s> </p>
<p> <s> Müüjal oli hea meel . </s> <s> Ta pani vahvli jäätist täis ja sinna otsa terve kuhja maasikaid ning jäi siis rõõmsalt ootama . </s> <s> Varblane kobas taskutes , justkui oleks ta unustanud , millises neist tema kohutavalt suur varandus asub . </s> <s> Müüja nägu hakkas pikapeale kurvemaks muutuma , sest Varblane soris ja soris ja kiikas müüja poole altkulmu nagu kakav koer . </s> <s> Kui ta oma mõtlemisaja oli ära kasutanud , vaatas ta igaks juhuks tänavale . </s> <s> Kõige narrim oli see , et oli ainult kaks inimest , keda ta oma sõpradeks võis nimetada , Sholem ja Rainer . </s> <s> Kuid nemad , võta või jäta , olid surnud , nii surnud , et nende kõrval oli isegi külm istuda . </s> <s> Rohkem laenuvõimalusi ei karanud hetkel Varblasele pähe . </s> <s> Kuid järsku ! </s> <s> Jäätiseputka ees peatus üks romu , arvatavasti prügimäelt leitud ja juba mitu tormi üle elanud . </s> <s> Sellest astus välja Egemon . </s> </p>
<p> <s> " Egemon ! " hüüdis Varblane . </s> <s> Ta jooksis Egemoni juurde ja kaisutas teda nagu parimat sõpra . </s> </p>
<p> <s> Egemon ei saanud aru , mille üle Varblane rõõmustab , ja tahtis ta juba perse saata , kuid siis nägi ta Anettet , kes limpsis hiiglaslikku maasikajäätist , ning ütles viisakalt : " Kurat , sind sitta polnud ju täna tööl ! " </s> </p>
<p> <s> " Laena mulle raha , Egemon , palgapäevani ! " </s> </p>
<p> <s> Egemon oli küll hea südamega mees , aga türaninasid ta ei sallinud . </s> <s> Ta maksis jäätise kinni , kuid küsis Varblase käest päris mornilt : " Mille eest sa palka kavatsed saada ? " </s> </p>
<p> <s> Varblane tõesti ei teadnud , kuid targem oli vastata , mitte maha vahtida nagu koolipoiss . </s> </p>
<p> <s> " Tundide eest , " ütles Varblane . </s> </p>
<p> <s> " Palka saab töö eest , Varblane . </s> <s> Tundidega tee , mis tahad , tao pihku või luuleta , selge ? " </s> </p>
<p> <s> Miks ta selge ei olnud . </s> <s> Näru tunne . </s> </p>
<p> <s> " Me teeme töö ära , onu Egemon , " ütles Anette . </s> </p>
<p> <s> Kui Egemon Anette häält kuulis , läks tal tuju heaks . </s> <s> Ta unustas hetkega Varblase luusi ja andis isegi veidi andeks . </s> <s> Ta ostis Anettele veel ühe jäätise ja lõpuks Varblasele hamburgeri , sest kui Varblane liiga pikalt jäätist vaatas , jooksis tal sülg lõuga mööda alla . </s> <s> Tema viimane kõhutäis ... khm , see ei olnudki nii ammu . </s> <s> Kassisupp ! </s> </p>
<p> <s> " Sa oled nii mu isa moodi ! " kilkas Anette . </s> </p>
<p> <s> " Mina või ? " ei suutnud Varblane uskuda . </s> </p>
<p> <s> " Ei , onu Egemon , " ütles Anette . </s> </p>
<p> <s> " Milline su isa on siis ? " küsis Egemon . </s> </p>
<p> <s> " Ta on suur , ilus , tugev ja julge , " ütles Anette mesimagusa häälega . </s> <s> Egemon oli küll paljunäinud inimene ja karm mees , aga pärast viimast lauset oli ta nõus kogu putka jäätisest ja maasikatest tühjaks ostma . </s> <s> Anette lõpetas jäätisesöömise alles siis , kui kõht silmnähtavalt punni venis . </s> </p>
<p> <s> " Tubli tüdruk ! " kiitis Egemon . </s> <s> Ta ütles seda mitu korda . </s> <s> " Tubli tüdruk ! </s> <s> Tahad veel jäätist ! </s> <s> Ei jõua enam ? </s> <s> No puhkad , siis sööd veel . </s> <s> Tubli tüdruk ! " </s> </p>
<p> <s> Egemon säras heameelest . </s> </p>
<p> <s> " Orb , " sosistas Varblane igaks juhuks Egemonile kõrva . </s> </p>
<p> <s> Kuid Egemon ei pannud seda tähele . </s> <s> Talle meeldis olla Anette isaga ühtemoodi - julge ja tugev ! </s> </p>
<p> <s> Lõpuks sõitis ta oma kangelasdžiibiga minema . </s> <s> Sellel masinal pidi olema lausa valus ringi sõita , sest kui Egemon ta käima pani , siis ta krigises , kolises ning piiksus , kuid liikus siiski edasi . </s> </p>
<p> <s> Kuritegevus kasvas . </s> <s> Kuritegevus kasvas alati pärast tormi , ja mitte keegi , isegi eriti tähtsate asjade uurijad , ei suutnud öelda , miks see nii on . </s> <s> Kindel oli see , et vaevalt oli marutuul maha rahunenud , kui pätid tänavale ilmusid . </s> <s> Varastasid , murdsid sisse , ähvardasid , sülitasid tänavale , räuskasid ja laamendasid , nii et miilitsatel oli nende kinnivõtmisega tükk tegu . </s> <s> Hiljem saadi muidugi kord majja , kuid siis olid jälle vanglad ääreni täis , pätid magasid üksteise otsas ja levitasid sitikaid . </s> <s> Torm on torm - rohkem seletusi asjale ei leitud . </s> <s> Ja seetõttu ei olnudki Varblane ja Anette ainukesed , kes sel päeval miilitsasse läksid . </s> <s> Miilitsatee oli inimesi täis , tundus , et igal inimesel oli mingi asi õiendada . </s> <s> Kes oli peksa saanud , kellel vanemad kadunud , häda ajas häda taga . </s> </p>
<p> <s> Abivajajate järjekord ulatus miilitsamaja nurga taha . </s> <s> Oli nii neid , kes nutsid , kui ka neid , kes lõbusalt juttu ajasid ja oma aega ootasid . </s> <s> Õnnetuses käituvad inimesed erinevalt . </s> <s> Kui Anette ja Varblane nägid seda üüratut inimhulka , kellest paljudel oli õnnetus palju tõsisem kui neil , mõtlesid nad esialgu , et ehk ei olekski õige miilitsaid oma jutuga tüüdata . </s> <s> Kuigi kangelaste sugulasi kuulati üle väljaspool järjekorda . </s> <s> Kuna Varblane oli laisk , tahtis tema kohe ette trügida , aga Anette polnud sellega nõus . </s> </p>
<p> <s> " Õnnetuses on kõik võrdsed , " ütles Anette Varblasele , " ole sa kangelane või mitte . " </s> </p>
<p> <s> Anette tundis ära mitu oma klassiõde , kes olid samuti vanemad kaotanud ega osanud koju minna . </s> <s> Ta ajas nendega juttu ja lohutas . </s> <s> Varblane seisis pika järjekorra lõppu ja luges ajalehte , mille keegi oli pingile unustanud . </s> <s> Iga poole tunni järel tuli üks kordnik miilitsamaja teise korruse rõdule ja hõikas ruuporisse päästetute nimesid . </s> <s> Kui kordnik jälle rõdule ilmus , pidasid väljas ootajad hinge kinni . </s> <s> Igaüks lootis kuulda oma lähedase nime . </s> <s> Oli õnnelikke , kelle sugulased olidki leitud , kuid suurem osa ootas ning ootas , kuni kordnik tuleb veel kord ja siis veel kord . </s> <s> Tähtis oli , et ei kaotataks lootust . </s> <s> Lõppude lõpuks päästetakse kõik inimesed . </s> <s> Kedagi ei jäeta , kedagi ei unustata ! </s> <s> Rasketel aegadel hoidis rahvas ja miilits ühte , kuigi argielus tuli tülisid ette . </s> </p>
<p> <s> Hämardus . </s> <s> Hakkajamad mehed tegid tänavale lõkked , et naised ja lapsed saaksid tule ümber sooja . </s> <s> Õnnetud inimesed kogunesid lõkke äärde , hüplesid ja hõõrusid käsi kokku , Anette lõdises . </s> <s> Nad trügisid koos Varblasega tule juurde , Anette sirutas käed välja . </s> <s> Sõrmed peaaegu puutusid leeke . </s> <s> Tuli oli nii soe , nii mõnus , tuli oli hea ja halastav . </s> <s> Anette sirutas käed veel rohkem ettepoole , leegid peaaegu et limpsisid ta sõrmi , kuid ta ei tundnud valu , ta tundis sõnulseletamatut headust , mis oli nagu muusika ilma orkestrita , ilma pillide ja heliloojata , ilma helideta , see oli vaikiv muusika , täiuslik muusika </s> .... </p>
<p> <s> " Mis sa teed ometi ! " </s> </p>
<p> <s> Varblane tõmbas Anette käed lõkkest välja ja vaatas tüdrukule poolhirmunult-poolvihaselt otsa . </s> </p>
<p> <s> " Midagi , " üles Anette . </s> </p>
<p> <s> Ta pilgutas silmi , nagu oleks äsja ärganud . </s> </p>
<p> <s> " Ma ei tee midagi . " </s> </p>
<p> <s> Kuna Varblane hoidis Anette käest kinni , siis kuulis Anette selgesti , kuidas Varblase süda hakkas järsku kiiremini lööma , nagu sõjaväetrumm . </s> <s> Anette püüdis näha , keda Varblane vaatab , ja leidis Varblase silmade eest naise . </s> <s> See ei erinenud teistest kuidagi . </s> <s> Ta oli Varblasest küll noorem , kuid veidi hallim . </s> <s> Tal olid tõsised silmad , kuid kui ta Varblase poole vaatas , muutusid nad pisut tuhmiks ja kalgiks . </s> <s> Naine ei pööranud pilku ära . </s> <s> Varblane ei kannatanud välja ja vaatas maha . </s> <s> Naine vaatas veel mõnda aega Varblase poole . </s> <s> Anette ristis ta mõttes Valgeks Daamiks , sest naine kandis valgeid kingi . </s> <s> Varblane värises . </s> </p>
<p> <s> " Mis on , Varblane ? " küsis Anette . </s> </p>
<p> <s> " Kas ta on ära läinud ? " küsis Varblane . </s> </p>
<p> <s> " Kes ? " </s> </p>
<p> <s> " See naine . " </s> </p>
<p> <s> " Ei , ta vaatab sinu poole . " </s> </p>
<p> <s> " Siis lähme minema . " </s> </p>
<p> <s> Varblane tiris Anette endaga kaasa . </s> <s> Nad hakkasid kodu poole minema , sest miilits , kes ruuporist nimesid hõikas , oli magama läinud . </s> <s> Miilitsamaja juurde lõkke äärde jäid vaid need , kelle kodud olid purustatud , kellel lihtsalt enam kodu ei olnud . </s> <s> Varblasel mingis mõttes oli . </s> <s> Kuid Varblane värises ikka veel , kuigi see naine oli silmist ammu kadunud . </s> </p>
<p> <s> " Kas sa värised selle naise pärast ? " </s> </p>
<p> <s> Varblane ei tahtnud Anettele öelda , et ta väriseb selle naise pärast . </s> <s> Seetõttu ta ütles : " Ei ! " </s> </p>
<p> <s> " Aga sa tunned teda ? " </s> </p>
<p> <s> " Ei . " </s> </p>
<p> <s> Anettel oli Varblasest kahju . </s> <s> Kuidas võivad suured inimesed , kes on elust halliks läinud ja kakskümmend aastat koolides õppinud , nii labaselt lõksu langeda . </s> <s> Anette pani käed puusa ja vaatas Varblasele silma sisse : " Aga kuidas sa siis tead , kellest ma räägin ? " </s> </p>
<p> <s> Oleks Anette asemel Egemon olnud , oleks Varblane üritanud teda lüüa . </s> <s> Aga see ei olnud Egemon , ja tegelikult ei olnud Varblane kunagi kedagi löönud . </s> </p>
<p> <s> " Hea küll , ma tunnen teda , mis siis ? " </s> </p>
<p> <s> " Midagi , " ütles Anette . </s> </p>
<p> <s> " Miks sa küsid siis ? " </s> </p>
<p> <s> " Ma lihtsalt arvasin , et sa armastad teda . " </s> </p>
<p> <s> Varblane ei öelnud midagi . </s> <s> Tal tuli kõik meelde , ta hakkas ühe koha peal pöörlema nagu vurrkann , nagu meesiluuisutaja , kes lõpetab oma kava ja on võitmas olümpiamänge ainult sellepärast , et ta pöörleb kõigist kõige kiiremini , nii et on näha vaid lendavaid juukseid ja viltust lõuga , ja mees muutub üha ähmasemaks , kuni tundub , et see ei ole inimene , vaid post </s> .... </p>
<p> <s> " Ma vihkan teda , ma vihkan teda , ma viiihkaann teda , raisk , ma vihkan teda ! " </s> </p>
<p> <s> Varblane karjus nii kõvasti , et inimesed lõkke ääres kikitasid kõrvu , kes magasid , ärkasid üles , ja kes ei maganud , ei suutnudki enam uinuda . </s> </p>
<p> <s> Varblane lõpetas pöörlemise , kuid maa tema ümber pöörles edasi . </s> <s> Ta kaotas tasakaalu ja kukkus . </s> <s> Siis tõusis ta püsti ja tuigerdas mööda tänavat edasi . </s> <s> Anette jooksis talle järele ja võttis käest kinni . </s> </p>
<p> <s> Anette ei hakanud Varblaselt enam küsima . </s> <s> Tol hommikul , kui ta Varblase tuba kraamis , oli ta kogemata avastanud Varblase salasahtli ja täiesti tahtmatult sinna sisse piilunud . </s> <s> Ainult sellepärast , et see korda teha . </s> <s> Ta oli leidnud pilte , kirju , luuletusi , asju , mida Varblane ise ei oleks talle kunagi näidanud . </s> <s> Ta oli häbi tundnud ja õige veidi , ainult natukene neid asju lugenud ja vaadanud , ja sellepärast ei hakanud ta midagi küsima . </s> <s> Ta teadis kõike . </s> <s> Anette hoidis Varblasel käest ja surus seda tugevasti . </s> <s> Alles kodu eel lõpetas Varblane tuigerdamise . </s> <s> Siis hakkas vihma sadama . </s> <s> Vihm oli külm ja jahutas Varblase pead ja Anette käsi , see jahutas maha mõtted ja hinge , sest kui Varblase mõtted oleksid edasi keenud , oleks Varblane võinud ära keeda nagu kass Donna supis . </s> <s> Varblane oli kergesti põlev ja kergesti süttiv ja kergesti keev , mitte nagu Anette , keda tuli üldsegi ei võtnud . </s> </p>
<p> <s> Kui nad koju jõudsid , märkasid nad esimesena oma armast prügimäge , mis otse maja kõrvalt taevasse tõusis . </s> </p>
<p> <s> " Nüüd me elame mäe kõrval , ja kui talv tuleb , ostad sina , Varblane , endale suusad , ja lased mäest alla , " unistas Anette . </s> <s> " Kas sul ikka käpikud ja karvamüts on ? " </s> </p>
<p> <s> " Ei ole , " ütles Varblane . </s> </p>
<p> <s> " Siis ma koon sulle . " </s> </p>
<p> <s> " No koo siis . " </s> </p>
<p> <s> Varblane ei hakanud seletama , et ta vihkab sporti ja ei oska suusatada . </s> <s> Ta otsis taevast oma tähte , et jõudu juurde saada . </s> <s> Et veel olla , elada , et magada ja süüa , sest aeg-ajalt Varblane unustas , milleks seda kõike üldse vaja on , ja kui ta oli selle unustanud , võis kergesti juhtuda , et ta unustabki hommikul ärgata , sest selle mõte ei tule meelde . </s> <s> Kuid kui ta tähte vaatas , tuli see jälle meelde . </s> </p>
<p> <s> " Seal ! " </s> </p>
<p> <s> Anette näitas näpuga täpselt Varblase tähte . </s> <s> Isegi Varblasel oli seda raske leida , kuigi ta teadis , millises taeva servas ta täht asub . </s> </p>
<p> <s> " Kust sa teadsid ? " küsis Varblane . </s> </p>
<p> <s> " Te olete ju nii sarnased ! " ütles Anette väsinult . </s> </p>
<p> <s> Varblane ei saanud paljudest asjadest aru . </s> <s> Kui inimesed suureks kasvavad , on nad nii palju lugenud , arvutanud , tuupinud ja selgeks saanud , et on unustanud kõik olulised asjad . </s> <s> Aga see on paratamatu . </s> <s> Siiski on hea , kui keegi , kes teab ja mäletab , otsib su tähe üles , kui sa ise oled ta kaotanud . </s> </p>
<p> <s> Kell oli vist nii palju , et isegi Donna kollid magasid . </s> <s> Varblane ja Anette läksid millegipärast kikivarvul tuppa ja püüdsid vaiksed olla , et mitte naabrite und segada , kuigi khm , kaks neist olid suikunud ju pikemaks ajaks . </s> <s> Aga kes seda ikka täpselt teab , just nende uni võis olla õrn ja rahutu . </s> <s> Anette pesi kikivarvul hambaid , kammis kikivarvul juukseid , vaatas end hiirvaikselt peeglist , eputas nii , et teda kuulda ei oleks , ja oli juba ilma igasuguse lärmita magama minemas , kui talle torkas järsku pähe , et Varblasel ei ole muud aset kui põrand . </s> <s> Anette istus voodile ja hakkas end mõttes rängalt süüdistama . </s> <s> Varblasel pidid kõik kondid haiged olema , sest näha ju oli - Varblane ei olnud mingi Napoleon , luuletajad oskavad vägagi hinnata suletekke ja pehmeid voodeid , kuhu võib nii uppuda , et sind ei paistagi . </s> </p>
<p> <s> " Aga kus siis sina magad ? " küsis Anette . </s> </p>
<p> <s> " Küll mina hakkama saan , " ütles Varblane . </s> </p>
<p> <s> Ja siis läks lahti . </s> <s> Mõlemad seisid voodi kõrval ja pakkusid üksteisele voodit , ei sina , ei mina , mina ei , maga sina , ei mina küll mitte , mina ei , mine sina . </s> <s> Nad jagelesid mitu tundi nagu viisakad inimesed kunagi ja unustasid üldse naabrite igavese ja ajutise rahu . </s> <s> Lõpuks jäi ikka nii , et Varblane kannatab veel ühe öö põrandal ära ja otsib endale homme prügimäelt uue mugava voodi . </s> <s> Anette hüppas teki alla ja pani silmad kinni , tegi lahti ja pani uuesti kinni ja lõpuks ei jõudnud enam ära oodata . </s> </p>
<p> <s> " Aga muinasjutt , Varblane , sa ju tead , et ma ei jää muidu magama ! " </s> </p>
<p> <s> " Ma rohkem ei tea , " ütles Varblane . </s> <s> " Ausõna . " </s> </p>
<p> <s> " Siis palun räägi mulle eilne lõpuni või alusta otsast peale . " </s> </p>
<p> <s> " Ma ei jõua Anette , mul vajuvad endal silmad kinni ! " </s> </p>
<p> <s> " Palun , Varblane , paaluuunnn ! " </s> </p>
<p> <s> " Kallis laps , " ütles Varblane ohates . </s> <s> Ta kavatses tuua kümme põhjendust , miks ta ei jutusta muinasjutte , miks ta ei usu muinasjutte ja miks ta ei tea muinasjutte , ja kui Anette tahaks , siis tooks ta parema meelega prügimäelt mõne Zeppelini plaadi , aga Anette , kes päeval oli imeline ja sõnakuulelik ja hea laps , kiskus näo viltu ja veidi aja pärast kuulis Varblane teki alt nuuksumist . </s> </p>
<p> <s> " No mida ma räägin ? " küsis Varblane . </s> </p>
<p> <s> Anette lõpetas nutu ja seletas ilusti Varblasele ära , et pruugib vaid jutustamisega alustada ja ta jääb kohe magama . </s> </p>
<p> <s> " Ega mulle lõpud ei meeldigi , " ütles Anette . </s> <s> " Mulle meeldivad algused , kui kõik on veel ees . </s> <s> Sul pole midagi muud vaja öelda kui " Elasid kord " , ja siis ma jään juba magama . " </s> </p>
<p> <s> " Ütle mehesõna , " nõudis Varblane , kuid sai aru , et seda oleks Anettelt palju tahetud , ja parandas ennast . </s> <s> " Ütle pioneeri ausõna ! " </s> </p>
<p> <s> " Kes need on ? " küsis Anette . </s> </p>
<p> <s> " Ütle lihtsalt ausõna , " käskis väsinud Varblane . </s> <s> Tal oli peas kõik segi , pioneerid , miilitsad , naised - liiga väsitav päev oli olnud . </s> <s> Anette oli lõpuks nõus andma igasuguse sõna , millist Varblane tahab , isegi kui ta seda enne kuulnud ei ole , peaasi , et Varblane alustaks muinasjuttu Led Zeppelinist . </s> <s> Ja kui Varblane alustas ja ütles : " Elasid kord Robert , Jimmy , Bonzo ja Bonham " , jäi Anette silmapilk magama , kaunis naeratus näol . </s> <s> Algused on tõesti ilusad , sest kõigil on kõik veel ees . </s> </p>
<p> <s> Aga Varblasel enam und ei tulnud , õigemini ei tulnud seda kohe algusest peale . </s> <s> Ta vähkres ühest toa servast teise ja põrkas vastu seinu . </s> <s> Maga siis nii . </s> <s> Parem oleks juba seistes magada . </s> <s> Ta oli kuulnud , et nii teevad vangivalvurid . </s> <s> Varblane tõusis püsti ja pani silmad kinni , aga und ei tulnud . </s> <s> Anette põõnas . </s> <s> Mis vahe on inimesel , kellel on voodi , ja inimesel , kellel on põrand ? </s> <s> Mõistatus . </s> <s> Lahendus on - üks neist on Varblane . </s> <s> Aga ometi oli sellest kasu . </s> <s> Kui Varblane vangivalvurit mängis ja und kaela manas , tuli talle luuletus pähe . </s> <s> Ta tormas kirjutusmasina juurde , kuid õnneks taipas , et sellega äratab ta ka Egemoni , kuigi Egemon magab linna teises otsas . </s> <s> Ta kirjutas pliiatsiga , tavalise hariliku pliiatsiga , ta oli kuulnud , et suurim kunst sünnib lihtsate vahenditega . </s> <s> Luuletuse kirjutas ta seinale . </s> </p></div2>
        <div2 type="alaosa"><head> VARAS </head>
<p> <s> isegi kui sa magad , olen ma õnnelik </s> </p>
<p> <s> ma ei hinga , sest kardan , et näen und </s> </p>
<p> <s> ma näen unes , et sa magad , ja ma olen õnnelik </s> </p>
<p> <s> unes olen ma õnnelik </s> </p>
<p> <s> ma panen äratuskella kinni </s> </p>
<p> <s> Varblasele endale tundus luuletus hiiglama hea . </s> <s> Ta hakkas isegi vaikselt mingit rõõmsat laulu ümisema . </s> <s> Alles siis tuli meelde , et öösel ei laulda , sest kõik teised magavad . </s> <s> Ei tea , kuidas nemad magavad ? </s> <s> Varblane surus kõrva vastu Donna toa seina . </s> <s> Neid ei tohiks ju olemas olla , järelikult ei ole neid kuulda . </s> <s> Võta või jäta . </s> <s> Raineri ja Sholemi norskamine oli selgesti kuulda . </s> <s> Donna oli kõige vaiksem . </s> <s> Öö on täis imesid . </s> </p></div2>
        <div2 type="alaosa"><head> Pühapäev </head>
<p> <s> Kui Varblane ja Anette hommikul ärkasid , paistis väljas päike . </s> <s> Päike ennustab head , vihmapilved aga kurja . </s> <s> Seetõttu oli Varblasel hea tuju . </s> <s> Ta vilistas ja kõndis toas õnnelikult ringi , sest nii head asja juhtub harva , et on pühapäev ja päike paistab . </s> <s> Kui Varblane veel ametlikult luuletaja oli , ei olnud tal nädalapäevadest sooja ega külma . </s> <s> Ta vist isegi ei teadnud nende nimesid . </s> <s> Sest luuletaja jaoks olid kõik päevad pühapäevad , neid võis sisse magada , neist võis läbi jalutada ja neid sai maha molutada , sest erinevalt kojameestest ei olnud luuletajatel Egemoni taolist juhti , kes ähvardas igasugustel tühistel põhjustel rahast ilma jätta . </s> <s> Rahvas armastas väga oma luuletajaid ja ei sundinud neid hommikul vara tõusma ega muid ebamugavusi taluma , sest oli ju hästi teada , et luuletaja kannatab niigi oma haige hinge pärast . </s> <s> See valutab nii öösel kui päeval ja kõigil aastaaegadel , kuid valust sünnivad imekaunid riimid , mis hiljem raamatuteks köidetakse . </s> <s> Ja siis saab ka rahvas sellest magusast valust osa . </s> <s> Kuid kui luuletaja peaks vara tõusma , on ta nii väsinud , et hing ei jõua valutada , ja mõne aja pärast muutuvad tema salmid igavateks . </s> <s> Neid ei tahaks keegi enam lugeda . </s> </p>
<p> <s> Kojamehena õppis Varblane kõigepealt nädalapäevade nimed selgeks , et mitte uisapäisa laupäeval ja pühapäeval tööle tormata , eelkõige just sellepärast . </s> <s> Mitte aga seetõttu , et esmaspäev meelest ei läheks . </s> <s> Esmaspäevi Varblane vihkas . </s> <s> Igal esmaspäevahommikul oleks ta tahtnud ükskõik mis ettekäändel streiki alustada või luuletajaks tagasi putkata . </s> </p>
<p> <s> Selleks ajaks kui Anette lõpuks üles tõusis , oli Varblane juba hommikusöögi välja mõelnud . </s> <s> Igal muul ajal oleks Varblane muidugi Anettele magamises ära teinud . </s> <s> Ta oleks Anettest või mõnest teisest unekotist kerge vaevaga jagu saanud , aga põrandal ei tulnud see kuidagi välja . </s> </p>
<p> <s> " Meil on hommikuks õunad , " ütles Varblane . </s> </p>
<p> <s> Kuna Anette oli veel pisut unine , siis istus ta , silmad kinni , laua äärde , kuid lubatud hommikusööki ta laualt ei leidnud . </s> </p>
<p> <s> " Ma ei hakanud neid korjama , Anette . </s> <s> Teeme nii , et sööme otse puu otsast . " </s> </p>
<p> <s> Varblane näitas aknast paistvaid õunapuid . </s> <s> Sealt võis valida punaseid , kollaseid , tooreid või mädanenud õunu . </s> <s> Aed oli õunu täis . </s> <s> Anette ja Varblane läksid välja , Varblane hakkas raputama ning Anette korjas õunad üles . </s> <s> Millegipärast kostsid mütsud ka pärast seda edasi , kui Varblane oli raputamise lõpetanud , ja alles nüüd , kui Varblane asja uurima hakkas , nägi ta Donnat , Rainerit ja Sholemit . </s> <s> Donna oli endale puu alla pingikese pannud ja ootas , kuni kollid puud raputasid . </s> <s> Nad toetasid seljad vastu puud ja surusid seda ühele poole viltu , siis kargasid eemale ning kukkusid jõuetusest murule kokku ning õunad tabasid neid pähe . </s> </p>
<p> <s> " Tere hommikust ! " hüüdis Anette rõõmsalt . </s> <s> Ta ei pannud tähelegi , et Donna vaatas teda altkulmu , eriti kuri oli kaega silm , mis jälgis plikat liikumatu halvakspanuga . </s> <s> Teine üritas tüdrukut lihtsalt mitte märgata . </s> </p>
<p> <s> " Varblane , tule aita onud püsti ! " </s> </p>
<p> <s> Anette aitas ise . </s> <s> Ta lükkas Raineri ja Sholemi istukile , seljad vastamisi . </s> <s> Kui ta kollid istuma oli saanud , hõõrus ta tükk aega käsi kokku : " Uih , kui külm , miks nad nii külmad on ? " </s> </p>
<p> <s> " Öösel jahtuvad ära , " ütles Donna vaikselt . </s> </p>
<p> <s> " Jahtuvad ära ? " </s> </p>
<p> <s> Anette vaatas mõistmatult Varblase poole , aga too laiutas käsi . </s> </p>
<p> <s> " Kas nad magavad külmkapis ? " küsis Anette . </s> </p>
<p> <s> " Külmkapis , khhhh ... khhh ... külmkapis ! " </s> </p>
<p> <s> Anette oletus tegi Rainerile pööraselt nalja . </s> <s> Ta kihistas või õigemini susistas naerda . </s> </p>
<p> <s> " Sügavkülmas vorsti kõrval , " kõkutas Rainer . </s> <s> Aga Sholem ei naernud . </s> <s> Ta muutus kurvaks ja melanhoolseks , ta nügis Rainerit küünarnukiga . </s> </p>
<p> <s> " Loll nali , " ütles Sholem tõsiselt . </s> </p>
<p> <s> " Te teete nalja , " ütles Anette kahtlevalt , kuid ei olnud päris kindel . </s> <s> Ta katsus Rainerit veel kord näpuga , ja see , või õigemini tema polnud sugugi üles sulanud , isegi külmem tundus . </s> </p>
<p> <s> " Ära karda , katsu , katsu ! " ütles Rainer . </s> <s> Talle meeldis , kui Anette teda umbusklikult näpistas . </s> <s> Rainer tahtis olla mänguasi . </s> <s> Varblane ei osanud midagi arvata . </s> <s> Kas lapsed peavad kõike teadma , kas neile tuleb seletada , mis tegelikult on , või peaks neile valetama ? </s> <s> Las ta arvab , et vanad külmkapis magavad . </s> <s> Või teisest küljest ? </s> <s> Varblane otsustas , et toob raamatukogust Anettele entsüklopeedia , kuhu on kõik üles kirjutatud . </s> <s> Kuidas lapsed sünnivad ja kuidas nad lõpuks surevad ja mis saab pärast seda . </s> <s> Selle koha pealt oli entsüklopeedia lünklik . </s> <s> Teadmised surmast olid kõigil ähmased , isegi teadlastel . </s> </p>
<p> <s> " Kuule , tüdruk , ära neid nii väga näpi ! " </s> </p>
<p> <s> Donna hääl oli kuri . </s> <s> Millegipärast ei meeldinud Anette talle üldse . </s> </p>
<p> <s> " Mis sul viga on , Donna ? " küsis Rainer pahaselt . </s> <s> " Palju mul seda rõõmu siis on . </s> <s> Las ta näpib . </s> <s> Kui külm on , võib kindad kätte panna . " </s> </p>
<p> <s> Isegi Sholem ei saanud Donna keelust aru . </s> <s> Kuigi tema muutus kurvaks ja Rainer ei suutnud naeru tagasi hoida , meeldis neile väga , et Anette neid näppida tahtis . </s> <s> Ikkagi elus inimene ! </s> <s> See muutis neidki pisut soojemaks , sest nende argipäev oli härmas , nad olid külmad , varvastest juusteni , aga kui Anette neid käega katsus , tuli neile meelde aeg , kui nad veel ise elasid . </s> <s> See tegi rõõmu . </s> <s> Sholem ei olnud veel kahetsusest lahti saanud . </s> <s> Tema oleks tahtnud ellu tagasi , sellepärast ta kurvastas . </s> <s> Rainer ei kahetsenud . </s> <s> Tal ei olnud kahju enda elust , veel vähem oli tal kahju olnud teiste eludest . </s> </p>
<p> <s> Donna jäi vait . </s> <s> Ta püüdis mitte nii tõsine olla , sest sai aru , et keelamisest ei ole kasu . </s> <s> Varblane istus vanaeide kõrvale murule ja üritas niisama juttu ajada , ilmast , päikesest , õuntest , nagu ikka siis , kui tegelikult midagi öelda ei ole . </s> </p>
<p> <s> " Ilus ilm täna , " ütles Varblane . </s> </p>
<p> <s> " Pühapäev , " ütles Donna . </s> </p>
<p> <s> " Pühapäev ? " </s> </p>
<p> <s> " Pühapäeval võivad nad õue tulla . </s> <s> Muidu ainult öösel . </s> <s> Nad ootavad seda kogu nädala . " </s> </p>
<p> <s> Tuleb välja , et pühapäev on nii surnutele kui ka kojameestele ühtviisi armas . </s> <s> Ühed saavad õue , teised võivad magada ja mitte tööle minna . </s> <s> Rainer ja Sholem tundsid sellest päevast suurt heameelt . </s> <s> Anette keerles ümber vanameeste ja tegi vigureid , venitas lõustu ette , siis seisis kollidele nii lähedal , et külm hakkas , ning kannatas niikaua , kuni enam ei jaksanud , ja kargas siis kaugemale sooja kätte ning naeris hullupööra . </s> <s> Külmkapionud meeldisid talle väga . </s> <s> Nad olid nii erinevad . </s> <s> Üks oli valge ja siniste silmadega , kuri ja rõõmus , teine oli mustadega ja kurvameelne . </s> <s> Anette arvas , et Sholem on olnud helilooja . </s> </p>
<p> <s> " Sina oled helilooja , " kilkas Anette . </s> <s> " Oled helilooja , eks ? " </s> </p>
<p> <s> Sholem ei öelnud midagi , kuid Rainer itsitas . </s> </p>
<p> <s> " On ju ta helilooja , Varblane ? " </s> </p>
<p> <s> Varblane oli juba valmis vastama , kuid siis nägi ta Sholemi silmis palvet , need silmad palusid Varblasel vait olla . </s> <s> Sholem nõidus Varblase ära . </s> </p>
<p> <s> " Jah , " ütles Varblane , " ma muidugi ei tea täpselt , aga ta võib olla küll helilooja . </s> <s> Ta on ju helilooja moodi . " </s> </p>
<p> <s> " Nii tore , " ütles Anette ja plaksutas käsi . </s> </p>
<p> <s> " Aitäh , " ütles Sholem Varblasele , ja Anette ei hakanud pärima , kuigi ta ei saanud aru , mida Varblane head oli teinud . </s> </p>
<p> <s> " Varsti on aeg täis , " ütles Donna . </s> </p>
<p> <s> " Las nad olla natuke veel ! " palus Anette . </s> <s> " Hästi natukene veel ! " </s> </p>
<p> <s> Anette ei raatsinud enam külmkapikollide juurest ära minna . </s> <s> Talle meeldis külma käest sooja karata ning tagasi . </s> </p>
<p> <s> " Natukene , " lubas Donna . </s> </p>
<p> <s> " Las nad pealegi mängivad , " ütles Varblane , " järgmine pühapäev on ju alles nädala pärast . " </s> </p>
<p> <s> Donna ütles midagi , kuid Varblane ei kuulnud hästi . </s> <s> Midagi lubamisest ja pühapäevadest , aga Donna rääkis rohkem omaette . </s> <s> Donna oli nagu suur saladus . </s> <s> Temast ei saanud aru . </s> <s> Ükstapuha , kuidas teda ka ei vaataks , ei saanud tuhkagi aru . </s> <s> Isegi kui ta rääkis , ei öelnud ta midagi . </s> <s> Varblasega oli vastupidi . </s> <s> Kui Varblane hambad kokku surus ja ei hinganud , oli kõik selge . </s> <s> Iga lapski võis kõik Varblase mõtted ja salamõtted ära arvata . </s> <s> Teinekord Varblane kahetses , et ta nii läbi paistis . </s> <s> Sest isegi vanast peast tuli Varblasel mõnikord isu valetada , ning alati jäi ta vahele . </s> <s> Ja kuigi ta oli oma pikas elus juba tuhandeid kordi vahele jäänud , mõtles ta alati , et kui prooviks veel kord , järsku läheb läbi , lõppes kõik alati samamoodi , läbikukkumisega . </s> <s> Võib-olla hakkaks ausaks ? </s> <s> Niikuinii ei tule valetamisest midagi välja . </s> </p>
<p> <s> " Varblane ! " </s> </p>
<p> <s> Varblane vaatas hääle suunas ja ei tundnud meest kaugelt ära . </s> <s> Alles siis , kui hääl uuesti hõikas , sina pasakott , kas sa ei kuule või , sai Varblane aru . </s> <s> Anette oli Egemoni kohe ära tundnud ja jooksis juba aia poole . </s> <s> Külmkapionud jäid kurvalt üksi . </s> <s> Nad istusid , pea norus , seljad vastamisi , ja vaatasid Anettele järele . </s> <s> Anette vaatas korraks tagasi ja lehvitas neile , kuid nad olid liiga nõrgad , et vastu lehvitada . </s> <s> Nende pühapäev oli lõppenud . </s> </p>
<p> <s> " Me peamegi tuppa minema , " ütles Donna . </s> </p>
<p> <s> " Ma tulen kohe , " hüüdis Varblane Egemonile . </s> </p>
<p> <s> Ta aitas Raineri ja Sholemi tuppa talutada . </s> <s> Surnud ei tohtinud liiga pikalt soojas ja valguses olla . </s> <s> Nad olid külmaga harjunud ning võisid päikese käes haigeks jääda . </s> </p>
<p> <s> " Siis nad köhivad jälle öö otsa , " ütles Donna , " magada ei saa . " </s> </p>
<p> <s> Kui Varblane oli naabrid tuppa tagasi aidanud , läks ta Anette ja Egemoni juurde . </s> <s> Egemon oli heas tujus ja mölises juba kaugelt : " Istud mune lapikuks , vanapoiss ? " </s> </p>
<p> <s> " Täna on ju pühapäev ? " ütles Varblane . </s> </p>
<p> <s> Egemon ei tahtnudki , et Varblane tööle läheks . </s> <s> Ta oli niisama mööda läinud . </s> <s> Just sellel pühapäeval olid kojameestel kindrali valimised . </s> </p></div2>
        <div2 type="alaosa"><head> Kojameeste kindral </head>
<p> <s> Kojameeste kindral valiti ametisse kogu eluks . </s> <s> Või siis niikauaks , kuni vana kindrali tervis üles ütleb ja ta ei jaksa enam kamandada . </s> <s> Seetõttu ei toimunud valimised eriti tihti , kui eelmiseks kindraliks oli mees , kes oma tervisest hoolis . </s> <s> Kui aga kindral liialt jõi ja muidu vägevat elu elas , vahetus ta päris tihti . </s> <s> Oli kindraleid , kes said kolmekümneselt ametist lahti . </s> <s> Nad leiti rentslist , poolik odekolonnipudel taskus , ja tuligi korraldada uued valimised . </s> <s> Kuigi mitte kõik kojamehed ei joonud nii palju , sattus neid kindraliks päris tihti . </s> <s> Ei teagi , mispärast . </s> <s> Isegi Egemon ei teadnud . </s> <s> Võib-olla seetõttu , et kojamehe amet oli raske , tuli vara tõusta , talvel pidi teinekord öö läbi tööd tegema , sest muidu oleks jää jäänud kõnniteedele ja inimesed oleksid aina luid murdnud . </s> <s> Kojamehed olid tihti kodust ära , nende naised kaotasid kannatuse ja võtsid endale uue mehe , kellele nad esitasid ainult ühe nõudmise - ärgu hakaku iial meremeheks ega kojameheks ! </s> <s> Sellegipoolest ei saanud kojamehed otsa . </s> <s> Nad võtsid juba kaheksateistkümneselt luua pihku , kuigi teadsid ette , et nende elu ei saa olema lihtne . </s> <s> Pigem vastupidi . </s> <s> See saab olema raske ja muserdav ja porine , vihmane ja tuuline . </s> <s> Kojamehi tõmbas tänav täpselt samuti nagu mägironijaid kalju , kuigi nad teadsid hästi , et mitte kõik ei tule mäetipust tagasi . </s> </p>
<p> <s> Ja selleks pühapäevaks , mil Anette ja Varblane hommikusöögiks õunu sõid , oli vana kindral kohast loobunud . </s> <s> Ta oli juba üle kaheksakümne ning tegelikult oli juba mõnda aega kindrali töö teinud ära Egemon . </s> </p>
<p> <s> " Ma hakkan ise kindraliks , " ütles Egemon , kui nad valimistele läksid . </s> <s> " Vanal on toss väljas . " </s> </p>
<p> <s> " Kas sulle antakse pagunid ka ? " küsis Anette aupaklikult alt üles vaadates . </s> </p>
<p> <s> " Ei , ega me sõjaväes ei ole . </s> <s> Kõik lihtsalt teavad , et ma olen kindral , " ütles Egemon . </s> </p>
<p> <s> Varblane ja Anette läksid Egemoniga valimistele kaasa , sellepärast et Anette oli nii tahtnud . </s> <s> Anette oli nii tahtnud sellepärast , et talle meeldis Egemoniga koos olla , ja Egemoniga koos olla võis talle sellepärast meeldida , et talle meeldis jäätis . </s> <s> Varblane ei viitsinud üksi koju jääda , ja tegelikult ei tohtinudki , sest ta pidi ju ka valima . </s> <s> Varblane teadis ette , et ta on Egemoni poolt juba sellepärast , et Anette armastas jäätist . </s> <s> Mis nii ilmast saab , kui pooled asjad toimuvad vaid jäätise pärast ? </s> <s> Varblane kahtlustas , et jäätis on olnud isegi sõdade põhjuseks . </s> <s> Sest kui kuningas armastab jäätist ja selle saamiseks tuleb vaenlane hävitada ja jäätisetehas vallutada , ei kõhkle ta hetkegi . </s> <s> Ta vajutab tuumanupule ja ei võta enne pöialt ära , kui jäätis on käes . </s> <s> Õnneks toovad väikeste inimeste soovid endaga kaasa väiksemaid ohvreid . </s> </p>
<p> <s> Valimised peeti angaaris , kus Varblane enne polnud käinud . </s> <s> Angaar oli kokku klopsitud pärast üht juba õige ammust tormi ja kavatseti hiljem lammutada , kuid muidugi unustati seda teha . </s> <s> Kojamehed ja muud inimesed , kellel ei olnud oma uhkeid saale ega esinduslikke büroohooneid , tundsid angaari üle heameelt . </s> <s> Valimisteks oli see suurepärane koht . </s> <s> Kõik mahtusid sinna ära ja kõnemehe hääl oli hästi kuulda , sest seal kajas . </s> <s> Kui Anette ja Varblane ning Egemon kohale jõudsid , oli hulk kojamehi juba ootamas . </s> <s> Nad tegid angaari ees suitsu . </s> <s> Paljud tervitasid Egemoni kättpidi . </s> <s> Kõigest oli märgata , et Egemon on juba samahästi kui kindraliks valitud . </s> <s> Tuli vaid kõne ära pidada . </s> </p>
<p> <s> Egemon kadus korraks meeste hulka , kuid tuli peagi Anette ja Varblase juurde tagasi . </s> </p>
<p> <s> " Veidi tuleb oodata , kuni kõik mehed kohal on . </s> <s> Siis läheb lahti , " ütles Egemon ja silmitses kogunevaid ametivendi . </s> <s> Koht siiski muudab inimesi . </s> <s> Egemon ei olnud ei halvem ega parem kui enne , vaid teistsugune . </s> <s> Missugune , seda oli raske öelda . </s> <s> Varblane uuris Egemoni pikka aega , sest Egemon oli maailma enda ümber unustanud ega pannud Varblast tähele . </s> <s> Ta meenutab kotkast , tundus Varblasele , ja hetkeks oli tal isegi kahju , et temal pole kunagi lootust saada kojameeste kindraliks , sest kindraliks valitakse vaid neid kojamehi , kes võiksid meenutada kotkast . </s> <s> Aga Varblase kohta teadsid kõik kohe , et ta on kõigest Varblane . </s> <s> See ei sõltu kasvatusest . </s> <s> Varblaseks sünnitakse . </s> </p>
<p> <s> Kui õige aeg kätte jõudis , oli saal otsast otsani kojamehi täis . </s> <s> Luuad , labidad ja prügikühvlid jäeti ukse ette ootama , ja nendest oli moodustunud grandioosne luuamüür . </s> <s> Kuidas nad hiljem igaüks oma luua ära tunnevad , jäi arusaamatuks . </s> <s> Varblasele , kes oli alles algaja töömees , tundusid kõik luuad , labidad ja kühvlid sarnased . </s> <s> Tegelikult see nii ei olnud . </s> <s> Kojamees tundis oma töövahendid ära ka öösel ja kinnisilmi , sest iga luud haises eri moodi . </s> </p>
<p> <s> Kojamehed ise aga ootasid lärmakalt Egemoni kõnet . </s> <s> Nad ei lõpetanud möla isegi siis , kui Egemon ette astus . </s> <s> Millegipärast palus Egemon veel enne , kui ta rääkima läks , jäätist tuua . </s> <s> Ta andis Anettele mitme jäätise raha ja ootas , kuni Anette saalist välja oli lipanud , läks siis meeste ette ning ütles kohe : " Minge putsi , mehed ! " </s> </p>
<p> <s> Nüüd sai Varblane aru , miks Egemon Anette õue oli saatnud . </s> <s> Anette poleks Egemoni kõnest aru saanud . </s> </p>
<p> <s> " Türaninasid ma ei salli , ja kui see möla ei lõpe , ei hakka ma siin ees munni mängima , ja lähme koju tagasi , võite seal pihku lüüa , kui tahate ! " ütles Egemon . </s> </p>
<p> <s> Varblasel oli veidi kõhe , kuid kojamehed kikitasid kõrvu . </s> <s> Egemon pidas väikse pausi ja jätkas : " Vanaga on sitad lood , te ise teate . </s> <s> Tal on tervis perses , keegi peab tema asemele tulema . </s> <s> Selline türa ma ei ole , et ise koha peale tahaksin , aga vana palus , et ma sitta ei väänaks . </s> <s> Keegi peab ju kindraliks hakkama . </s> <s> Kui mõni türa tahab vastu vaielda , siis peab ta seda kohe ütlema . </s> <s> Aga niisama jura ei maksa ajada . </s> <s> Sest aega on vähe , vana on peast perseni voolikuid täis topitud , otsustada tuleb kähku . </s> <s> Ma tahtsin veel midagi öelda ... " </s> <s> Egemonil oli meelest läinud , mis ta öelda tahtis . </s> <s> Ta sügas kukalt ja vaatas mõtlikult kojamehi . </s> <s> Kaks tuhat silma vaatasid talle tõsiselt otsa , kaks tuhat küsivat kojamehesilma ootasid tema viimast lauset , kuid meeste nägudelt võis selgelt välja lugeda , et Egemon oli ennast maksma pannud . </s> <s> Seetõttu ei hakanud ta rohkem rääkima . </s> <s> " Vittu , mehed , mis ma ikka mölisen . </s> <s> Elu on niigi lühike ! " </s> </p>
<p> <s> Egemon ronis poodiumilt maha . </s> <s> Saalis oli vaikus nagu pärast etenduse lõppu , kui näitlejatel pole aimugi , kas nad on läbi kukkunud või publiku hingetuks mänginud . </s> <s> Vaikus kestis täpselt minuti ja siis vallandus aplausitorm , mida kojameeste uuele kindralile polnud varem osaks saanud . </s> <s> Kojamehed olid ülirahul ! </s> <s> Nii raskelt pole meid keegi perse saatnud , ütlesid nad Egemonile , kui nad teda õnnitlema tulid . </s> <s> Egemon ei lahkunud angaarist enne , kui oli kätt surunud kõigil tuhandel kojamehel . </s> </p>
<p> <s> Anette tuli jäätistega uksest sisse ja hüüdis kaugelt teise saaliukse juurest : " Aaaaeee , Egemon , kas sina oled nüüd kindral ? " </s> </p>
<p> <s> Anette hääl jäi metallist lae alla vastu kajama , sealt kostis üha vaiksemalt : kindral , kindral , kindral , kindral ... kuni hääl sumbus seintesse . </s> <s> Egemon ei vastanud , tema silmad läksid niiskeks . </s> <s> Kui Anette jäätistega temani jõudis , haaras ta tüdruku sülle ja kallistas ega pannud tähelegi , et sulav valge jäätis ta tunkedele tilkus . </s> <s> Siis pani ta Anette maha ja ütles sosinal ainult : " Jah ! " </s> </p>
<p> <s> Alles nüüd said Varblane ja Anette aru , kui tähtis oli Egemonile see pühapäev . </s> <s> See oli Egemoni kõige tähtsam pühapäev , kõige tähtsam päev üldse , see oli Egemoni päev . </s> </p>
<p> <s> Sõrmuse pidi Egemon saama vanalt kindralilt . </s> <s> Vana kindral võis veel ümber mõelda , kui talle miskipärast uus ei meeldinud . </s> <s> Seda oli paar korda juhtunud . </s> <s> Raskes deliiriumis kindralid ei olnud neil kordadel üldse aru saanud , mis toimub . </s> <s> Nad uskusid jommis peaga , et elavad igavesti , et maailm seisab pea peal , ja pidasid kühvlit kuradikeseks . </s> <s> Praegusel juhul ei olnud seda karta . </s> <s> Sest kojameeste viimane kindral oli juba nooruses joomise maha jätnud , raamatuid lugenud ja isegi teatris käinud , sest ta koristas teatri tänavat . </s> </p>
<p> <s> Kojamehed pidasid temast väga lugu ja tema hüüdnimi oli magister , kuigi selle sõna tähendust ei teadnud ükski kojamees . </s> <s> Seda enam kasvas aga vana kindrali tähtsus . </s> </p>
<p> <s> Teel kindrali koju hakkas vihma sadama . </s> <s> Alguses vaikselt , kuid siis muutus sadu tugevamaks . </s> <s> Anette jalad said märjaks , ja kui vihma edasi sadas , sumpasid nad peagi poris , sest kindral elas linnaservas , kuhu teid ei olnud ehitatud . </s> <s> Sügiseti oli seal pori ja suvel tolm . </s> <s> Majad sarnanesid Varblase omaga , nad olid kõrgete aedadega ümbritsetud , et pätid õunaraksus ei saaks käia , ja igas aias tundus olevat koer . </s> <s> Sest mida lähemale nad magistri kodule jõudsid , seda rohkem koerad haukusid . </s> <s> Kui nad lõpuks kindrali uksele koputasid , oli Anette tuju üpris sant . </s> <s> Jäätis oli otsas , ta oli läbimärg ning külmetas . </s> <s> Ta hoidis end suurivaevu tagasi , et mitte virisema hakata . </s> <s> Varblane ei osanud siitkandist ilma Egemonita kuhugi minna , pealegi kartis ta koeri ja vahtis kogu aeg ümberringi , et need ketist lahti ei pääseks . </s> </p>
<p> <s> Egemon koputas , kuid uksele ei tulnud kedagi . </s> <s> Niipalju Egemon teadis , et vana kindral elab üksi , sest ta naine oli eelmisel aastal surnud . </s> <s> Pärast naise surma oligi kindrali tervis järsult viletsamaks jäänud , ta ei jaksanud hingata ja vajus üha enam lössi . </s> <s> Õlad läksid längu , jalad väsisid , lõug kukkus alla , ta ei jaksanud enam otse silma vaadata . </s> <s> Ta nägi vaid põrandat , ja kui ta lõpuks arsti juurde läks , ei tundnud arst teda enam ära , sest magister oli aastaga sada aastat vanemaks läinud . </s> <s> Arst vaatas magistri läbi ja tegi tast pildi , millelt oli selgesti näha , et tema kopsus on suur must auk . </s> <s> Auk muutus iga päevaga üha suuremaks ja kindral pidi õhku ahmima , et veel veidigi hingata . </s> <s> Ta kaotas aeg-ajalt teadvuse ja nägi lühikesi nägemusi aegadest , kui ta naine oli veel elus . </s> <s> Kindral ei igatsenudki enam muud kui nägemusi näha , üha pikemalt ja üha kauem , tal oli vaid üks soov : enne lõplikku nägemustesse sukeldumist Egemonile sõrmus üle anda . </s> <s> Maal läks ju elu edasi . </s> </p>
<p> <s> Egemon tegi ise ukse lahti . </s> <s> Nad läksid tuppa ja Egemon hüüdis vaikselt : " Halloo , magister , ma tulin sõrmuse järele ! " </s> </p>
<p> <s> Keegi ei vastanud , tuba oli pime . </s> <s> Nad ainult kuulsid , kuidas vihm neilt maha tilgub , tsilk , tsilk , tsilk ... </s> <s> Egemon näitas välgumihkliga tuld . </s> <s> Anette hoidis üha tugevamalt Varblase käest kinni . </s> </p>
<p> <s> " Mina kardan , " sosistas Anette hirmunult . </s> </p>
<p> <s> Ta ei kartnud pimedust , ta kartis valgust . </s> <s> Ta ei tahtnud näha surevat magistrit , sest ta ei tahtnud näha , kuidas kõik lõpeb . </s> <s> Kui seda ei näe , siis ei ole seda olemas . </s> <s> Kui seda näha , tuleb kohe kõik meelde . </s> <s> Anettele tuli meelde tema vanaema . </s> </p>
<p> <s> Välguka valgel oli näha toanurgas voodit . </s> <s> Voodi oli akna all , ja kui Egemon kardina eest ära tõmbas , paistis tuppa hall valgusekiir . </s> <s> See valgustas vana valget meest , kes vaatas liikumatute silmadega lakke . </s> <s> Egemon pani kõrva magistri rinnale ja kuulatas . </s> <s> Süda lõi . </s> <s> Magister liigutas huuli , kuid Egemon ei saanud aru , mida ta räägib . </s> <s> Anette vaatas voodi kõrval seinal olevat pilti . </s> <s> Seal olid kindral ja tema naine kahekesi , kui nad veel noored olid . </s> <s> Kindral hoidis luuda pea kohal nagu sõjakirvest ja naeris rõõmsalt . </s> <s> Naine hoidis talt käest kinni ja vaatas kindrali poole just nii , et oli aru saada , kui väga nad üksteist armastavad . </s> <s> Anette läks voodile lähemale . </s> <s> Egemon seisis nõutult voodi ees - kindralil sõrmust käes ei olnud . </s> <s> Egemon oli nii väga tahtnud kindraliks saada , et ta ei osanud kurvastada ega kaasa tunda ega karta , tal oli vaid hirm , et ta ei leia sõrmust , ja kui ta ei peaks seda leidma , saadavad kojamehed ta perse . </s> <s> Isegi hea inimene kaotab vahest enesevalitsuse . </s> <s> Kui ta midagi väga tahab . </s> <s> Siis võiks teda julmaks ja omakasupüüdlikuks pidada . </s> <s> Kuid tegelikult see nii ei ole . </s> <s> Inimesed lihtsalt ei tea , mis nad teevad . </s> <s> Seda juhtub . </s> </p>
<p> <s> Kindrali käsi oli rusikas . </s> <s> Anette sirutas ettevaatlikult käe välja ja puudutas sõrmedega vana kindrali kortsulist ja musta kätt . </s> <s> Kuigi magister ei kuulnud ega näinud midagi , ta tundis . </s> <s> Ta tundis , kuidas soojus ta kätt puudutab , ning laskis rusika lahti . </s> <s> Sõrmus oli kindrali peos . </s> <s> Anette vääriskive ei tundnud , kuid see oli suur ja sinine sõrmus . </s> <s> Egemoni silmad hakkasid kiiskama . </s> <s> Ta pani sõrmuse endale sõrme ja vaatas oma kätt . </s> <s> Nüüd ei olnud see Egemoni käsi . </s> <s> See oli kindrali oma . </s> </p>
<p> <s> Kindral oli hetkeks ärganud . </s> <s> Tema silmad liikusid aeglaselt , kuni ta suutis hägu seest Egemoni ära tunda . </s> <s> Ta nägi sõrmust ja naeratas . </s> <s> Rohkem ei olnud tal Maal ülesandeid . </s> <s> Kõik oli tehtud . </s> <s> Egemon laskus kindrali voodi ette põlvili ja suudles kindrali kätt . </s> <s> Siis pani ta selle õrnalt rinnale tagasi . </s> </p>
<p> <s> Egemon tõmbas kardinad uuesti ette . </s> <s> Ta tundis millegipärast piinlikkust , vaatas kõrvale ja oli enda kohta harjumatult vaikne . </s> </p>
<p> <s> " Ega te must nüüd halvasti ei mõtle ? " küsis Egemon . </s> </p>
<p> <s> " Mis sa nüüd , Egemon , " ütles Anette . </s> <s> " Meil on hea meel , et sa oled nüüd kindral . </s> <s> Sa ei ole midagi halvasti teinud . </s> <s> Aga sinu järel tuleb uus kindral ja selle järel uus ja nii igavesti , on ju , Egemon ? " </s> </p>
<p> <s> " Jah , " ütles Egemon kurvalt . </s> </p>
<p> <s> " Kas mitte kunagi ei sünni kindralit , kes oleks surematu ? " küsis Anette . </s> </p>
<p> <s> " Ei , " ütles Egemon . </s> </p>
<p> <s> " Sellest on kahju , " ütles Anette . </s> <s> Ta mõtles , et kui ta ükskord mehele läheb , muidugi alles siis , kui ta on suureks kasvanud , tahaks ta endale sellist meest , nagu oli vana kindral , kelle pildilgi oli näha , kuidas nad naisega üksteist armastasid . </s> <s> Võib-olla on nii ainult kojameestega ? </s> <s> Aga sinna oli veel liiga palju aega , et selle üle pead murda . </s> </p>
<p> <s> " Peab koju minema , " ütles Varblane . </s> <s> " Külm on . " </s> </p>
<p> <s> Varblane lõdises , ta hambad plagisesid ja habemest tilkus vett , ning koerad haukusid vastikult kõvasti . </s> <s> Pimedas ei näegi , kui nad hambad säärde löövad . </s> </p>
<p> <s> Egemon saatis nad teeotsani , kust nad juba minna oskasid . </s> <s> Ta ise läks kõrtsi , et tähistada . </s> <s> Kui nad talle järele vaatasid , nägid nad , kuidas Egemon läheb , üks käsi nina ees , et sõrmust vaadata . </s> <s> Nii võis ninuli kukkuda . </s> </p>
<p> <s> Kodu lähedalt prügimäelt vedas Varblane endaga kaasa äravisatud välivoodi , ta kartis , et kui ta veel ühe öö põrandal magab , muutub ta uneinvaliidiks , kes ei oskagi enam kaksteist tundi magada , vaid ärkab vabatahtlikult kell seitse hommikul ja segab normaalsete inimeste und . </s> <s> Uni oli Varblasele püha . </s> </p></div2>
        <div2 type="alaosa"><head> Äkki </head>
<p> <s> Kodus vahetasid nad kõigepealt riided . </s> <s> Mõttes nimetaski Varblane oma urgast koduks , ja kui ta nüüd veel välivoodi nurka üles sättis , oli südames koguni magus tunne . </s> <s> Nad tilkusid kahe peale põrandale nii suure loigu , et selles oleks saanud mängulaevu ujutada . </s> <s> Anette püüdis loiku ära kuivatada , aga tema riietelt tilkus rohkem vett , kui ta kuivatada jõudis . </s> <s> Siis lõi ta käega ja läks teki alla lõdisema . </s> <s> Varblasel olid varuks kuivad kojamehetunked , peaaegu uued , rohelised . </s> <s> Tunkedel oli lugematul hulgal taskuid , ühed suitsu jaoks ja neli või isegi viis erinevat taskut igasuguste pudelite jaoks . </s> <s> Õllepudelite , odekolonnipudelite , juukselaki ja aknooli taskud , aga keegi ei keelanud nendes taskutes pliiatsit ja paberit kanda , nii et taskute üle oli Varblasel hea meel . </s> <s> Kui Varblane oli ennast soojaks lõdisenud ja kuivad riided selga saanud , kuulis ta hambaplaginat . </s> <s> Anettest paistis vaid nina , hambad plagisesid teki all . </s> <s> Kui ta saab nohu , kui ta saab gripi , kui ta saab kõrvavalu , kui ta saab kopsupõletiku , aga kui ta ... ! </s> <s> Tõved , mis ta Anette jaoks välja mõtles , muutusid üha jubedamaks . </s> <s> Varblane ei teadnud , mida teha . </s> <s> Tal ei olnud Anette jaoks sooje riideid , ja mida kauem ta mõtles , seda vähem suutis ta midagi välja mõelda , ta hakkas toas sihitult ringi tormama , nii et vesi loigus pritsis . </s> </p>
<p> <s> " Püsi palun korraks paigal , " ütles Anette teki alt . </s> </p>
<p> <s> Varblane pidurdas . </s> <s> Ta istus toolile ja luges kümneni , kuid ei suutnud ikkagi midagi välja mõelda . </s> </p>
<p> <s> " Ma ei tea , mis teha , kurat , " hüüdis Varblane . </s> <s> " Pagana Egemon oma valimistega ! " </s> </p>
<p> <s> Anettele tegi Varblase mure nii nalja , et soe hakkas . </s> <s> Luuletaja , kes on võimeline nii keeruliselt luuletama , et luuletust lugedes tuleb seda kuu aega uurida , kui tahad millestki aru saada , oli lihtsate asjadega jännis nagu luuletajad tavaliselt . </s> <s> Luuletajad ei mõista naela lüüa ega süüa teha , nad ei oska pükse triikida ega raha lugeda , sest seda neil ei olegi . </s> <s> Nad ei oska üleüldse midagi ja surevad seetõttu noorelt ning hiljem hakatakse neid meelde tuletama . </s> <s> Kentsakas elu . </s> </p>
<p> <s> Senikaua kuni Varblane muretses juba selle üle , et ta muretseb , ning oli Anette unustanud , tegi Anette endale valgest linast kleidi . </s> <s> Lõikas sinna käte- ja peaaugud sisse ning puges aukudest läbi . </s> <s> Ta mängis nüüd valget haldjat ja lehvitas tiibu . </s> <s> Talle hakkas uus kleit sedavõrd meeldima , et ta võttis peegli seinalt ning tantsis sellega mööda tuba ringi . </s> <s> Anette oleks heameelega peegli enda külge kinnitanud , et end alati vaadata saaks . </s> <s> Kas ta on ilus või inetu , kas ta on must või valge , kas ta ikka meeldib iseendale ? </s> <s> Sest Anette unustas juba minut peale viimast peeglistvaatamist , milline ta välja näeb , ja kui ta kohe peeglit ei leidnud , läks tuju halvaks . </s> <s> Külgekruvitava peegliga oleks lihtne . </s> <s> Sa näed kogu aeg iseennast ! </s> <s> Ta äratas Varblase murest ja käskis peeglit hoida . </s> </p>
<p> <s> " Palun hoia nii , et ma paistaks , " käsutas Anette . </s> </p>
<p> <s> Varblane tegi , mis suutis , ta hoidis peeglit nii ja naa , ainult ta ei saanud seda hoida ühekorraga üleval , all , küljel ja kõrval . </s> </p>
<p> <s> " Kas sa ei suuda hoida peeglit sirgelt , et su käed ei väriseks kogu aeg ? " </s> </p>
<p> <s> Varblane hoidis isegi hinge kinni , kuid käed värisesid veel rohkem . </s> <s> Anette kammis juukseid , ta vaatas end ühest küljest ja teisest küljest ja nägu läks üha tõsisemaks . </s> <s> Varblane arvas , et see on tema süü , ja laskis peegli lootusetult alla . </s> <s> Kuid Anette tõmbas vihaselt juuksed näo ette kokku ja hakkas nutma : " Issand , kui jäle ma välja näen ! " </s> </p>
<p> <s> Varblane ei osanud selle peale midagi öelda . </s> <s> Ta pani peegli seinale tagasi ja lootis , et tüdruk peagi nutu lõpetab , aga võta näpust . </s> <s> Anette oli nüüd siis äkki märganud , et ta polegi ilus , ja kavatses seda öö otsa üle elada . </s> </p>
<p> <s> " Sul pole midagi häda , " ütles Varblane . </s> </p>
<p> <s> " Mida sina sellest tead , sina oskad ainult tinti solkida ! " hüüdis Anette . </s> </p>
<p> <s> Varblane astus kaks järsku sammu Anette poole , võttis tal käest kinni , lohistas ukse juurde ja tegi selle lahti . </s> </p>
<p> <s> " Nii , aitab mulle , kuradi plika ! " </s> </p>
<p> <s> Varblane oli näost kaame , tukk silmadele kukkunud , ta vahtis vihaselt õue ja hingeldas . </s> <s> Sadu oli nii tihe , et õunapuid polnud läbi vihma näha . </s> </p>
<p> <s> " Kui sulle ei kõlba , keri minema ! </s> <s> Mine too oma issi ja emme puu otsast alla ja vingu nendega ! </s> <s> Minul on kõrini , ma tahan raamatut lugeda ja magama minna . </s> <s> Nii ! " ütles Varblane . </s> </p>
<p> <s> Ta laskis Anettel käest lahti ja istus oma voodile ja ütles veel korra : " Nii ! " </s> </p>
<p> <s> Anette seisis ukse ees ja ei öelnud midagi . </s> <s> Ülejäänut teadis Varblane peast . </s> <s> Nii jääbki . </s> <s> Ta ei ütle ühtegi sõna , kuni Varblane jookseb raha laenama ja ostab kolm jäätist ja viib need talle roomates kätte . </s> <s> Kunagi oli Varblasel olnud sõber , kellel oli koer , ja peni ei viitsinud eriti süüa . </s> <s> Alati kui söögiaeg käes oli , lutsis peremees konti , võttis selle hambusse , käis neljakäpukil korteri läbi ja laskis siis kondi koera nina ees maha ning haukus . </s> <s> Muidu peni ei söönud . </s> <s> No ei . </s> <s> No ei ! </s> <s> No ei !!! </s> <s> Mitte iial ! </s> </p>
<p> <s> " Kuule , Anette ! " ütles Varblane , " lepime ära , tahad , ma toon sulle jäätist ? " </s> </p>
<p> <s> Vastust ei tulnud . </s> <s> Varblane vaatas ukse poole , kuid seal ei olnud kedagi . </s> <s> Anette oli ära läinud ... </s> </p>
<p> <s> Varblane vaatas igaks juhuks ukse taha , kuid seal ei olnud kedagi . </s> <s> Ta tõmbas ukse kinni ning läks peegli ette . </s> <s> Ta seisis peegli ees ja vaikis . </s> <s> Ta vahtis oma kikkhabet ja tobedaid halle silmi . </s> <s> Ta ei tundnud ennast ära ja lõi täiest jõust rusikaga peeglisse . </s> <s> Peegel purunes . </s> <s> See muutus säbruliseks ja killud kukkusid põrandale . </s> <s> Nägu oli peeglist kadunud . </s> </p>
<p> <s> ÄKKI oli kõige tobedam sõna , mida Varblane teadis . </s> <s> Seiklusjutte tasus lugeda vaid nendest kohtadest , mis algasid sõnaga " äkki " , ülejäänu polnud huvitav . </s> <s> Äkki haaras kauboi püssi , äkki tuli mõrvar , äkki hammustas kedagi uss - kõik halb hakkas sõnaga " äkki " . </s> <s> Anettel tuli äkki isu ära minna ja ta läkski . </s> <s> Anettele tundus äkki , et ta pole ilus , ning ta hakkas nutma . </s> <s> Jama . </s> </p>
<p> <s> Varblane ei olnud kivist , ta polnud isegi mitte savist , sest ta ei vajunud laiali , vaid pudenes koost. Varblane oli liivast . </s> <s> Ta võttis prillid eest ja tuba muutus pudruks . </s> <s> Seinad kollaseks ja raamatud värviliseks nagu moos . </s> <s> Kindlasti tuleb hea uni , sest tal on nüüd kaks voodit . </s> <s> Kui üks voodi ei kõlba , magab teises . </s> <s> Teeb , mis tahab . </s> <s> On ju hea ? </s> <s> Ükstapuha , kuidas ka ei mõelnud , Anettega oli parem . </s> <s> Las ta viriseb veidi . </s> <s> Kõik virisevad . </s> <s> Varblane toksis ühe sõrmega masinasse luuletuse . </s> </p></div2>
        <div2 type="alaosa"><head> SAATUS </head>
<p> <s> Kui peegel puruneb , tuleb seitse aastat õnnetust </s> </p>
<p> <s> peegel on klaasist ja iga päev läheb mõni katki </s> </p>
<p> <s> iga päev sünnib uusi õnnetuid , samapalju kui purunenud peegleid </s> </p>
<p> <s> mul oli tuhat peeglit , ma elan nende kildude keskel </s> </p>
<p> <s> seitse korda tuhat on seitse tuhat </s> </p>
<p> <s> seitse tuhat aastat õnnetust </s> </p>
<p> <s> nii sai must luuletaja </s> </p>
<p> <s> Luuletus oli niru . </s> <s> Varblane tõmbas paberi masinast välja , kortsutas ära ning ootas . </s> <s> Ta heitis voodisse ja keeras näo seina poole ning luges seinale kleebitud ajalehtedest vanu uudiseid . </s> <s> Ükstapuha , mis aastal lehti ka ei tehtud , olid uudised halvad - maavärinatest , atentaatidest , taudidest , üleujutustest ja millalgi saabuvast maailmalõpust . </s> <s> Ning pärast seda tulid spordirekordid . </s> <s> Varblane vihkas ajalehti ja sporti . </s> <s> Isegi Donna ei koperdanud teisel pool seina ringi . </s> </p>
<p> <s> Äkki tegi keegi uksele kop-kop . </s> <s> Ja tegi veel kord kop-kop , sest Varblane oli niivõrd enesehaletsemisega ametis , et ei kuulnud hästi . </s> <s> Äkki jõudis koputus siiski tema ajudesse , ja kui ta siis ümber pööras , ei vihanud ta seda sõna enam nii väga . </s> <s> Sest äkki seisis uksel Anette . </s> <s> Nii et oli olemas ka häid asju , mis selle sõnaga algavad , näiteks Anette ootamatu saabumine . </s> </p>
<p> <s> Anette seisis uksel , nagu ei oleks ta iial tujust ära olnud , valge ja õnnelik . </s> <s> Siis tegid nii Varblane kui ka Anette korraga suu lahti ja ütlesid kooris : " Palun vabandust , et ma sind solvasin ! " </s> </p>
<p> <s> " Ei , mina olen süüdi , " ütles Varblane . </s> </p>
<p> <s> " Ei , hoopis mina , " ütles Anette . </s> </p>
<p> <s> " Sa olid väsinud , ma oleksin pidanud sellest aru saama . " </s> </p>
<p> <s> " Ma olen igavene jonnipunn , mind on võimatu taluda . " </s> </p>
<p> <s> " Hoopis mina olen jonnipunn , ma olen andetu inimene , andetu kojamees ja andetu inimene , ma ei kõlba üleüldse millekski , " ütles Varblane rõõmsalt . </s> <s> Anette mõtles veidi . </s> </p>
<p> <s> " Sul on õigus , " ütles Anette , sest ta lihtsalt ei jaksanud Varblasega vaielda . </s> <s> " Lähme parem magama . " </s> </p>
<p> <s> Vaidluse lõpp Varblast nii väga ei rõõmustanud , sest tegelikult ei uskunud ta ühtegi enda öeldud sõna . </s> <s> Sellal kui Anette voodisse läks , arvutas Varblane kokku oma head omadused , väärt luuletused ja esseed , ja kujutles , mis siis õige juhtuks , kui ta luua korra päris tõsiselt kätte võtaks . </s> <s> Mis siis juhtuks ? </s> <s> Ehhee , tolmu tõuseks mehiselt . </s> </p>
<p> <s> " Ma läksin ikka sinu voodisse , " ütles Anette ja haigutas . </s> </p>
<p> <s> " Muidugi ! " </s> </p>
<p> <s> " Millist muinasjuttu sa mulle täna räägid ? " </s> </p>
<p> <s> " Võib-olla Frank Zappast , " arvas Varblane . </s> </p>
<p> <s> " Kas tema ikka veel elab , kui ta surnud ei ole ? " küsis Anette . </s> </p>
<p> <s> " Ta suri vähki . " </s> </p>
<p> <s> " Siis ära räägi . </s> <s> Miks sa ei räägi mulle Hansust ja Gretest või Lumivalgekesest ja pöialpoistest või Pöial-Liisist ? " </s> </p>
<p> <s> " Hea küll , " ütles Varblane kogemata . </s> </p>
<p> <s> " Nii kihvt , hakka kohe pihta ! " kilkas Anette ja peitis pea teki alla . </s> <s> " Ma ootan juba ! " </s> </p>
<p> <s> " Kas Pöial-Liisi elas lehe all ? " küsis Varblane . </s> </p>
<p> <s> " Miks sa minu käest küsid , sina pead rääkima . " </s> </p>
<p> <s> " Hea küll , " ütles Varblane , " ma räägin sulle , kuidas ta lahutas . " </s> </p>
<p> <s> " Räägi , " ütles Anette umbusklikult , " kuigi mulle ei meenu , et Pöial-Liisi oleks lahku läinud . " </s> </p>
<p> <s> " Asi oli selles , et Pöial-Liisile meeldis kangesti ujumas käia . </s> <s> No Pöial-Liisi käis kobrulehes ujumas , kuid ümberringi oli mets põrnikaid täis , kes ootasid hetke , kui Pöial-Liisi on kleidi ära võtnud , kuid trikood ei ole jõudnud selga panna . </s> <s> Siis hõõrusid nad rõõmust käsi , sest nad pidasid oma naisi inetumateks , aga Pöial-Liisi meeldis neile väga , kuigi Pöial-Liisil oli prints ammu olemas . </s> <s> Pöial-Liisil olid metsa kõige pikemad jalad </s> .... <s> " </s> </p>
<p> <s> Varblane jättis jutu pooleli . </s> <s> Tuju läks ära . </s> </p>
<p> <s> " Miks sa edasi ei räägi ? " </s> </p>
<p> <s> " See pole laste jutt , " ütles Varblane , " ma ei tea laste jutte , anna andeks , Anette . " </s> </p>
<p> <s> " Kui sa edasi ei räägi , ei tule mul und . </s> <s> Ja kui mul und ei tule , siis ma hakkan nutma ! " </s> </p>
<p> <s> Anette oli sellise ilmega , et teeb sõnad kohe teoks . </s> <s> Selles ei maksnud kahelda . </s> <s> Varblane valis kahe halva vahel , aga midagi jubedamat kui Anette halb tuju ei suutnud ta välja mõelda . </s> <s> Ta rääkis edasi . </s> </p>
<p> <s> " Nii et põrnikad olid Pöial-Liisi jalgu märganud . </s> <s> Kui Pöial-Liisi sukki vahetas , läksid põrnikad lolliks . </s> <s> Neil tungisid silmad meetri kaugusele peast välja . </s> <s> Nad läksid omavahel parimate vaatekohtade pärast kaklema . </s> <s> Siis nad istusid seal kobrulehe serval väljalöödud hammaste ja siniste silmadega , tugevamad põrnikad esireas , nõrgemad kaugemal rohu sees . </s> <s> Kuid ära ei läinud neist ükski . </s> <s> Pöial-Liisi muidugi teadis väga hästi , et kobrulehe serv on põrnikaid täis , kuid talle tegi see nalja . </s> <s> Või rõõmu ? </s> <s> Ta ei läinud enne vettegi , kui põrnikad olid peidupaikades kohad sisse võtnud . </s> <s> Ma ei arva , et Pöial-Liisi oleks paha olnud . </s> <s> Ta oli lihtsalt liiga ilus . </s> <s> Liiga ilus ! </s> </p>
<p> <s> Prints oli muidugi kõige õnnelikum inimene maailmas . </s> <s> Ta tõi iga päev Pöial-Liisile lilli ja jäätist . </s> <s> Hommikul keetis ta Pöial-Liisile muna ja tegi võileibu , aga õhtuti luges ta Pöial-Liisile omaenda luuletusi . " </s> </p>
<p> <s> " Kas prints oli ka luuletaja ? " küsis Anette , kes ei olnud magama jäänud , sest kuulis sellist Pöial-Liisi varianti esimest korda . </s> </p>
<p> <s> " Mis tähendab " ka luuletaja " ? " </s> </p>
<p> <s> " Nagu sina ? " </s> </p>
<p> <s> " Sellel ei ole tähtsust , " ütles Varblane . </s> <s> " Tähtis on see , et printsil ei olnud põrnikatest aimugi . </s> <s> Prints muudkui luuletas ja põrnikad muudkui kaklesid , kuni ühel päeval sai prints asjast teada . </s> <s> Esialgu jõi ta ennast lihtsalt täis , kuid ei öelnud Pöial-Liisile midagi . </s> <s> Ta luuletused muutusid kurbadeks ja hommikune muna kees üle . </s> <s> Pöial-Liisile ei meeldinud ei üks ega teine . </s> <s> Pöial-Liisi tahtis rõõmsaid luuletusi ja vedelat muna , Varblasel tuli kõik vastupidi välja . </s> <s> Ta keetis munad kivikõvaks ja luuletused olid vastikud , ilma riimideta ning süngete lõppudega . </s> <s> Varblane läks paksuks ja hakkas iga päev jooma . </s> <s> Ta jõi üha rohkem ja tuli öösel purjus peaga koju , niikaua kuni Pöial-Liisi ükskord magavale Varblasele näkku tatistas . </s> <s> Sest Varblane norskas ning peeretas , ja Pöial-Liisil ei tulnud und . </s> <s> Kui Varblane hommikul pohmelliga ärkas , oli ta nägu tatine ... " </s> </p>
<p> <s> " Ma ei taha enam seda juttu , " ütles Anette . </s> </p>
<p> <s> Varblane ei tahtnudki edasi rääkida . </s> <s> Algul tundus , et see võiks olla naljakas , kuid tegelikult ei olnud . </s> <s> See ei olnud naljakas , see ei olnud üldse midagi . </s> <s> Tühi-tähi . </s> </p>
<p> <s> " Miks sa printsi Varblasega ära vahetasid ? " küsis Anette . </s> <s> " Muinasjuttudes nii ei tehta , kas sa siis tõesti ei tea ? " </s> </p>
<p> <s> " Kogemata . " </s> </p>
<p> <s> " Muinasjutud peavad õnneliku lõpuga olema . </s> <s> Kuulsid , Varblane ? " </s> </p>
<p> <s> " Mul ei ole õnneliku lõpuga kuskilt võtta . " </s> </p>
<p> <s> " Aga mina tahan õnnelikku lõppu ! </s> <s> Ma tahan kuulda ainult hästi lõppevaid muinasjutte . </s> <s> Ükskõik , kas sa ise neid usud või ei usu , aga mul ei tule muidu und . </s> <s> Kas saad sellest aru ? " </s> </p>
<p> <s> " Ma mõtlen siis midagi välja , " ütles Varblane täiesti lootusetult . </s> <s> Ta tuhnis pea läbi , kuid ei leidnud ühtegi sellist lugu , mis oleks nii lõppenud , nagu Anette soovis . </s> </p>
<p> <s> " Ära mõtle välja , Varblane . </s> <s> Neid ei ole vaja välja mõelda . </s> <s> Need lood on olemas , aga kui sa neid ei tea , siis sa pole neid lihtsalt märganud või ei ole sa neid lugenud , aga nad on olemas . </s> <s> Neid on igal pool , nad tuleb ainult üles otsida . </s> <s> Kas sa tead , miks sa pole leidnud , Varblane ? " </s> </p>
<p> <s> " Ei ... ? " </s> </p>
<p> <s> " Sest sa ei usu headesse lõppudesse . </s> <s> Aga kui sa usuksid , siis sa leiaksid nad üles . " </s> </p>
<p> <s> " Mis siis nüüd saab ? " küsis Varblane . </s> <s> " Me ei saa ju niikaua oodata , kuni ma uskuma hakkan . " </s> </p>
<p> <s> " Sina lihtsalt alusta , " ütles Anette , " lõppu tean ma ise . </s> <s> Ütle : " Elasid kord eit ja taat " , rohkem pole vaja . " </s> </p>
<p> <s> " Elasid kord eit ja taat ... " </s> </p>
<p> <s> Rohkem polnud vaja öelda , sest Anette jäi silmapilk magama , rõõmus naeratus näol . </s> <s> Varblane istus veel mitu tundi Anette kõrval ja vaatas talle otsa . </s> <s> Ta lootis , et kui ta pikka aega vaatab , siis saab ta ise ka teada , kuidas see lugu lõppes . </s> <s> Ta oleks kõik ära andnud , et häid lõppe teada saada : luua , labida ja ämbri , millest tal üldse kahju ei olnud , ja siis veel asju . </s> <s> Aga saladus jäi saladuseks . </s> <s> Kui Varblane oli mitu tundi istunud , tuli tal uni peale . </s> <s> Ta läks magama , kuid ei olnud sammu võrragi headele lõppudele lähemale saanud . </s> </p>
<p> <s> " Võib-olla olen ma liiga vana ? " pomises Varblane enne uinumist ja jäi kahtleva ilmega magama . </s> <s> Tema uni oli täis küsimusi , millele ta ei leidnud vastuseid . </s> </p></div2>
        <div2 type="alaosa"><head> Mägi </head>
<p> <s> Ei ole mingit mõtet üles lugeda asju , mida prügimäel oli . </s> <s> Palju lihtsam oli öelda , et prügimäel ei olnud lennukeid . </s> <s> Anette otsis kogu mäe läbi , sel ajal kui Varblane tööd tegi , kuid ühtegi lennukit ei leidnud . </s> <s> Iga kord , kui Anette tagasi pöördus , leidis ta Varblase ämbri peal istumas ja puhkamas . </s> <s> Varblase oskus just siis tööd teha , kui teised seda ei näe , hämmastas Anettet ja teisi kojamehi . </s> <s> Sest teeselda ei olnud Varblase väsimust võimalik . </s> <s> See pidi olema ehtne . </s> <s> Kuid millest ta väsis , sellest ei saanud keegi aru . </s> <s> Õige oleks olnud vastus - Varblane väsis ainuüksi töö peale mõeldes . </s> <s> Kui ta luuda nägi , kujutles ta end kohe sellega tänavat puhastamas ning varsti hakkas seljal valus . </s> <s> Kui ta ämbrit märkas , mõtles ta kohe , kui raske see siis on , kui ta prügi täis panna , ja samal hetkel väsisid ta käed ära . </s> <s> Ja nii kõigi töödega . </s> <s> Enne kui ta neid tegema hakkas , oli ta end väsinuks kujutlenud . </s> <s> Varblane ei olnud selles ise põrmugi süüdi . </s> <s> See oli mingi krooniline tõbi , mis vaevas teda juba kooliajast saadik . </s> <s> Tookord oli arst öelnud , et sellest haigusest jagu ei saa . </s> <s> Isegi kiilaspäisust võib ravida , aga Varblase haigus on ravimatu . </s> <s> Kuid millegipärast jäi prügimägi ajapikku siiski väiksemaks . </s> <s> Asi oli selles , et ülejäänud kojamehed Varblase haruldase haiguse käes ei kannatanud . </s> <s> Ja kui nad teisest servast koristasid , siis vajus Varblase lõigust neile kola juurde . </s> <s> Varblasel oli päris mõnus nii istuda , ta vaatas , kuidas mäetipu tagant päike paistma hakkab . </s> <s> Anette aga ei väsinud sugugi . </s> <s> Ta tegi üha uusi tiire mäe küljel , kuid ei leidnud isegi lennukipropellerit . </s> <s> Siis tuli lõuna . </s> <s> Nad istusid kahekesi mäe tippu võileibasid sööma . </s> <s> Seal oli huvitavam süüa , sest nägi kaugele . </s> <s> Anette rääkis täis suuga ja näitas näpuga silmapiiri poole : " Näed , Varblane , seal ma elangi . " </s> </p>
<p> <s> Varblane vaatas , kuid tema meelest ei näidanud Anette võine sõrm majasid ega isegi mitte metsa , vaid mingit ebamäärast kohta taeva ja maa vahel . </s> </p>
<p> <s> " Kuskohas ometi ? " </s> </p>
<p> <s> " No vaata , kas sa siis ei näe . </s> <s> Seal on väike punase katusega maja . </s> <s> Seal on neli akent . </s> <s> Üks on isa aken , mille taga ta töötab , tema tahab kangelaseks saada . </s> <s> Ja teine on ema aken , kus ta pesu triigib . " </s> </p>
<p> <s> " Ma ei näe midagi , " ütles Varblane . </s> </p>
<p> <s> Ta ei näinud tõesti . </s> <s> Või oli ta üle töötanud ? </s> </p>
<p> <s> " Kuidas sa siis ei näe ? </s> <s> Maja ümber on rohelised puud ja aed imeilusate punaste ja valgete lilledega . </s> <s> Maja korstnast tuleb valget suitsu . </s> <s> Kas sa siis tõesti ei näe ? </s> <s> Minu aken on kohe ema akna kõrval ! " </s> </p>
<p> <s> Varblane jättis söömise pooleli ja vaatas kogu jõust . </s> <s> Ta puhastas prille ja vaatas nii , et silmad valutama hakkasid , aga Anette näitas maast kõrgemale ja seal algas sinine taevas , kus ei olnud isegi pilvi . </s> </p>
<p> <s> " Teil on ilus maja , " valetas Varblane . </s> </p>
<p> <s> " Kas sa mu akent ka näed ? " küsis Anette õnnelikult . </s> </p>
<p> <s> " Sinu aken on kohe selle akna kõrval , kus ema pesu triigib ? " </s> </p>
<p> <s> " Jah , " ütles Anette . </s> </p>
<p> <s> " Miks sa kohe ei öelnud . </s> <s> Muidugi ma näen ! " </s> </p>
<p> <s> " Hea küll , " ütles Anette , " nüüd tuleb tööle hakata . </s> <s> Lõuna on läbi . " </s> </p>
<p> <s> Anette võttis oma mänguämbri ja läks uuesti allakukkunud lennukit otsima , Varblane jäi üles mäe otsa . </s> <s> Ta vaatas ja vaatas , kuid ei näinud midagi . </s> <s> Ta vaatas just sinna , kuhu Anette oli näidanud , ja lõpuks talle isegi tundus , et ta näeb seda maja . </s> <s> Seda ilusat kõige tavalisemat viilkatusega maja , mille korstnast tuleb suitsu , aknaid , mille taga on ema ja isa , ja isa tahab kangelaseks saada , ema triigib Anettele ja isale pesu . </s> <s> Ta peaaegu isegi nägi Anette akent ja punaseid ja valgeid lilli . </s> <s> Millestki ei saanud enam aru . </s> <s> Varblane läks kõhklevalt alla tagasi ja oli nii mõttesse vajunud , et hakkas tööle . </s> <s> Ta ei pannud enda ümber enam midagi tähele . </s> <s> Ta läks mäe otsa ja pani ämbri täis ja iga kord vaatas ta korraks Anette ilusa maja poole , kuid ei saanud aru , kas ta näeb seda sellepärast , et Anette tahtis , või sellepärast , et see seal tõepoolest on . </s> </p>
<p> <s> Anette ei uskunud oma silmi . </s> <s> Algul pidas ta Varblast mõneks muuks kojameheks , kes kogemata on nende koha peal tööle hakanud . </s> <s> Alles siis , kui ta Varblast lähedalt vaatas , uskus ta , et see on Varblane , kes tööd teeb . </s> <s> Varblane ärkas mõtteist alles siis , kui tahtis järjekordset ämbrit täita , aga prügi enam ei olnud . </s> </p>
<p> <s> " Mis ma nüüd tegin ? " küsis Varblane imestunult . </s> </p>
<p> <s> " Tööd , " ütles Anette . </s> </p>
<p> <s> Kuigi Anette ütles seda lihtsalt ja lapselikult , kõlas see nende mõlema jaoks pisut uskumatuna . </s> </p>
<p> <s> " Ma jäin lihtsalt mõttesse ja ... " </s> </p>
<p> <s> " Sellest ei ole ju midagi halba , " lohutas Anette . </s> <s> " Kui Egemon seda näeks ! </s> <s> Võib-olla maksaks ta sulle preemiat ? " </s> </p>
<p> <s> " Ma isegi ei usu , et ma tegin seda , " ütles Varblane . </s> </p>
<p> <s> Varblane kogus mõttes kokku kogu töö , mis ta oli elu jooksul töötanud . </s> <s> Seda sai poole vähem kui seda , mis ta tänase päeva jooksul oli teinud . </s> <s> Varblane ei raatsinud tühjalt tänavalt ära minna . </s> <s> Ta muudkui kõndis ringi ja vaatas , leidis tänavalt koni ja viskas ämbrisse . </s> <s> Siis istusid nad tänavale ja lihtsalt olid tükk aega niisama . </s> <s> Järsku on haigus üle läinud ? </s> <s> Ta oli surmväsinud , kuid õnnelik . </s> <s> Inimesed läksid neist mööda , autod peatusid nende ees , ja keegi ei saanud aru , miks Anette ja Varblane tänaval istuvad . </s> <s> Sellelt tänavalt ei oleks suure otsimise peale isegi tolmu leidnud . </s> <s> Varblane ei suutnud veel ikka uskuda , et see oli tema tehtud . </s> </p>
<p> <s> " Kuidas sa ütlesid , Anette , mis ma tegin ? " </s> </p>
<p> <s> " Tööd , " ütles Anette . </s> <s> " Sina tegid tööd . " </s> </p>
<p> <s> Varblane kuulatas ja jättis meelde . </s> <s> Ta istus tänaval , silitas käega imepuhast asfalti ja pomises omaette nagu kuutõbine - mina tegin , tegin tööd , mina tegin tööd , mina tegin tööd . </s> <s> Möödujad pidasid teda pisut kummaliseks inimeseks , kes on tulnud öösel tänavale keelt õppima ja ei saa kuidagi esimesest lausest kaugemale . </s> <s> Neil polnud aimugi , mida see lause Varblasele tähendas . </s> </p>
<p> <s> " Kukuu ! " </s> </p>
<p> <s> Varblane pistis nina Donna ukse vahele . </s> <s> Kindlasti ei suutnud Donna ära arvata , kes teda nii õrnalt tervitab . </s> <s> Varblane hüüdis juba sajandat kukuud järjest , sest ta oli otsustanud olla viisakas , võtku see või aasta aega . </s> <s> Donna aga ei kuulnud kuigi hästi . </s> <s> Anette siblis Varblase selja taga . </s> <s> Ta ei jaksanud ära oodata , millal Varblane oma kukuutamise lõpetab , vaid puges ilma kutsumata tuppa . </s> </p>
<p> <s> " Eks ju , Donna , sul on hea meel , et me tulime , Varblane sai palka , sest ta koristas üksi terve mäe ära , ja siis me mõtlesime , et me tuleme teie juurde ja tähistame seda kuidagi , on ju tore , kui me teie juures oleme , teil on ju ka igav ? " </s> </p>
<p> <s> Anette kädistas nii kiiresti , et Donna ei saanud pooltest sõnadest aru . </s> <s> Pealegi vilkus ta toas nii kiiresti ringi , nagu oleks ta pärit multifilmist . </s> <s> Alles oli ta uksel ja juba oli jõudnud toa üle vaadata , pilte katsuda , Rainerit kaisutada , istuda ja püsti tõusta . </s> </p>
<p> <s> " Ära palun nii kiiresti räägi , Raineril ja Sholemil hakkab paha , " ütles Donna mitte eriti vihaselt . </s> <s> Raineril ja Sholemil oli tõesti paha hakanud . </s> <s> Nad polnud enam lastega harjunud , nad mõtlesid , rääkisid ja sõid aeglaselt , ja kui nad Anettet vaatasid , hakkas neil pea ringi käima . </s> <s> Sest neil oli kael kange ja seetõttu pidid nad kogu aeg silmi pööritama , see ajas iiveldama nagu õhuaugus . </s> </p>
<p> <s> " Uih , kui külm siin on , luba , Donna , ma panen tule põlema ? " </s> </p>
<p> <s> Anette esitas ainult selliseid küsimusi , mille vastust ta ette teadis . </s> <s> Ta pani tule enne põlema , kui Donna keelata jõudis . </s> </p>
<p> <s> " Nii on ju parem , " ütles Anette , " oi , kui ilus pilt ! " </s> </p>
<p> <s> Anette jäi lummatult Raineri punast pilti vaatama . </s> </p>
<p> <s> " Ära mine lähemale ! " hüüdis Varblane , kuid juba oli hilja . </s> <s> Anette puudutas käega pilti ja käsi sai veriseks , õigemini punase värviga , millega Rainer maalis . </s> <s> Varblane tardus soolasambaks , kuid midagi ei juhtunud . </s> <s> Anette ei läinud metsikuks ega pööraseks , nagu oli läinud Varblane , vaid lutsis rahulikult punast sõrme : " Mulle nii meeldib punane värv . " </s> </p>
<p> <s> Rainer rõõmustas nagu iga kunstnik , kui tema töödest hästi räägitakse . </s> <s> Tema keel tilbendas suust välja nagu väsinud koeral , ta pani pintsli käest ja silitas oma luiste sõrmedega Anette lumivalget pead . </s> </p>
<p> <s> " Tubli tüdruk , " kähises Rainer , kuid hakkas kohe verd köhima . </s> <s> Sellest hoolimata jäi ta rõõmsaks . </s> <s> Sholem jälgis neid pisut kadedalt . </s> <s> Tal polnud sendi eestki joonistamisannet , kuid ta teadis kõike rahast . </s> <s> Raha aga ei olnud parasjagu kusagilt võtta . </s> </p>
<p> <s> Anette vaatas veel teisi pilte ja märkas tüdrukut Donna riiulil . </s> <s> Ta ei ulatanud hästi pildini ja upitas end kikivarvule , kuid Donna tormas kohale ja krahmas pildi ära . </s> <s> Vanaeit tegi seda nii kiiresti , et isegi surnud imestasid . </s> <s> Nad ei uskunud oma silmi , Donna , kes vaevu jalul püsis , oli välkkiire , ta õhetas näost , pani pildi taskusse ja komberdas siis nii väsinult tugitooli tagasi , et oleks peaaegu kukkunud . </s> </p>
<p> <s> " Ilma luba küsimata ei tohi , " ütles Donna hingeldades . </s> <s> " Sa pead alati luba küsima . " </s> </p>
<p> <s> " Ma ju ainult vaatasin , see oli nii minu moodi ! " </s> </p>
<p> <s> Anette ei saanud aru , miks teda keelatakse , aga ta ei raatsinud ka vaidlemisele aega kulutada . </s> <s> Ta istus Raineri kõrvale toolile ja vaatas vaimustusega , kuidas Rainer pintsli punaseks teeb ja maalib . </s> <s> Nüüd tuli Varblasele meelde , keda Donna pilt meenutas . </s> <s> See meenutas just nimelt Anettet . </s> <s> Varblane vaatas neid vaheldumisi . </s> <s> Ta üritas vaimusilmas näha kaheksakümnest Anettet ja kümneaastast Donnat , kuid midagi ei tulnud välja . </s> <s> Nad olid nii erinevad . </s> <s> Üks liiga vana ja teine liiga noor . </s> <s> Järsku ei olegi inimene kogu elu üks ja seesama . </s> <s> Järsku vahetatakse inimene iga kolmekümne aasta tagant välja ja pannakse tema sisse keegi teine . </s> <s> See teine on pisut tõsisem , pisut kurjem ja kurvem . </s> <s> Ta naeratab vähem , ta ei armasta enam jäätist , vaid suppi . </s> <s> Siis vahetatakse uuesti ja ta võtab endale kargu , uus on nõrk , hall ja jõuetu . </s> <s> Ja siis ei vahetatagi enam , sest aeg on täis . </s> </p>
<p> <s> " Joo teed , Varblane , " ütles Donna . </s> <s> " Sul oli vist esimene tööpäev ? " </s> </p>
<p> <s> " Jah , " ütles Varblane . </s> </p>
<p> <s> " Mis sa senimaani tegid ? " küsis Donna . </s> </p>
<p> <s> " Luuletasin , " ütles Varblane ja ei teadnud , kuidas ta peaks end tundma . </s> <s> Kas uhke või alandatuna . </s> <s> Luulest ei taipa siin keegi midagi . </s> <s> See on ka töö , kinnitas ta endale . </s> <s> Ta kallas endale teed ja istus Sholemi kõrvale diivanile ja püüdis olla seltskondlik . </s> <s> Ta ei istunud päris kõrvale , vaid nii kaugele , et külm temani ei ulatuks . </s> </p>
<p> <s> " Pane kindad kätte , " ütles Donna , " muidu võtab sõrmed jäässe . " </s> </p>
<p> <s> Varblane pani käpikud kätte ja ajas Sholemiga juttu . </s> <s> Sholem ei olnud eriti jutukas . </s> <s> Tal oli küll heatahtlik , kuid kurb ilme . </s> </p>
<p> <s> " Ja millega te , khm , eluajal tegelesite ? " küsis Varblane viisakalt teietades . </s> </p>
<p> <s> " Raha tegin , " vastas Sholem . </s> </p>
<p> <s> Ta ei vaadanud Varblasele eriti silma , ta rääkis vaikselt , peaaegu sosinal . </s> </p>
<p> <s> " Raha ? " </s> </p>
<p> <s> " Raha . " </s> </p>
<p> <s> " Kuidas seda tehakse ? " küsis Varblane lapsikult . </s> </p>
<p> <s> " See on nii lihtne , " ütles Sholem . </s> </p>
<p> <s> Varblane oli tabanud naelapea pihta . </s> <s> Kui Sholem rahast rääkis , ärkas tema surnud liigkasuvõtja hinges tulesäde - raha tegi ta käed soojemaks ja nägemise teravamaks . </s> <s> Ta peaaegu et elustus , kui rääkis Varblasele , kuidas raha teha . </s> <s> Ta tutvustas Varblasele ühe hingetõmbega , kuidas teha ühest rahast kaks ja kahest tuhat ning kuidas sellest saab teha rahahunniku , mida rong ei jaksa ühest linnast teise vedada . </s> </p>
<p> <s> " See on kunst , " Sholem ja ta tühjad mustad silmad hakkasid särama , " see on kunst , mida tunnevad vaid vähesed . </s> <s> Mina tundsin . " </s> </p>
<p> <s> Kahjuks pidi ta rääkima rahast minevikus . </s> <s> Oleks tal see võimalus praegu ! </s> <s> Varblane hakkas juba vaikselt arutama , kas ei peaks oma palga Sholemi näpunäidete järgi pöörlema panema . </s> <s> Kui ühest kojamehepalgast teha kümme , siis oleks talle küll . </s> </p>
<p> <s> " Aga tema ? " küsis Varblane , näidates käpikuga Raineri poole . </s> </p>
<p> <s> " Tema ? " </s> </p>
<p> <s> Sholem ei öelnud tükk aega midagi . </s> </p>
<p> <s> " Tema ! " </s> </p>
<p> <s> Sholem vaikis süngelt , tema mõtted tegid rännu ellu tagasi , ta vaatas Varblasele süngelt otsa ja ütles siis hauahäälel : " Me kohtusime Majdanekis . " </s> </p>
<p> <s> See vastus ei läinud Varblasel meelest . </s> <s> " Me kohtusime Majdanekis " kõlas nii õõnsalt ja saatuslikult , et kui see hiljem õhtuti meelde tuli , ei saanud ta enam magada . </s> <s> Kohtumine Majdanekis oli Raineri ja Sholemi ainuke kohtumine eluajal . </s> <s> Nad olid olnud väga erinevalt riides , Rainer mundris ja läikimalöödud säärsaabastes , Sholem aga paljajalu ja verine . </s> <s> Enne gaasikambrisse minekut oli Sholem teinud oma viimase äriplaani , kõigist eelmistest meeleheitlikuma . </s> <s> Ta pakkus Rainerile oma hambaid , oma kullast hambaid omaenda elu vastu . </s> <s> Rainer peksis tal hambad suust , kuid loobus vahetusest elu vastu . </s> </p>
<p> <s> " Ma mäletan seda , nagu see oleks olnud eile , " ütles Sholem . </s> <s> " Meid lubati sauna viia , aga dušist vett ei tulnud . </s> <s> Tugevamad ronisid teistele otsa , sest üleval oli rohkem õhku . </s> <s> Alati , kui nad pärast kambriukse lahti tegid , leidsid nad " duširuumist " kuhja inimesi , kõige tugevam kuhja otsas . </s> <s> See suri viimasena . " </s> </p>
<p> <s> Rainer tassis Sholemi hambaid nagu reliikviat taskus . </s> <s> Kui tal Nürnbergis tool alt ära löödi , tõmbusid ta käed nii tugevasti krampi , et Ameerika seersant pidi need pärast kangiga lahti murdma . </s> <s> Raineri pihust leiti Sholemi kuldhambad . </s> </p>
<p> <s> Varblane ei tahtnud uskuda . </s> <s> Aga polnud ka mingit põhjust arvata , et Sholem valetab . </s> </p>
<p> <s> " Mis siis nüüd saab ? " küsis Varblane vaikselt . </s> </p>
<p> <s> " Mis olnud , see olnud , " ütles Sholem . </s> <s> " Midagi ei saa enam muuta . </s> <s> Ma püüan unustada , kuid see tuleb meelde . </s> <s> Kui ma ükskord suudan unustada , siis pääsen ma välja , " ütles Sholem . </s> </p>
<p> <s> " Poisid , öörahu ! " </s> </p>
<p> <s> Donna plaksutas käsi . </s> </p>
<p> <s> " Las nad olla natukene veel ! " palus Anette , aga Donna ei kuulanud teda . </s> <s> " Nad peavad veel palvetama minema , niigi on aeg üle läinud , " ütles Donna . </s> </p>
<p> <s> Ei tea , miks just Donna neid valvama pandi ? </s> <s> Varblane tahtis Anettel käest kinni võtta , kuid kui ta Raineri maali juurde läks , muutus ta järsku sõgedaks , tal oli tohutu isu nurgast kirves haarata ja kellelgi kolu sisse lüüa . </s> <s> Ta jooksis toa teise nurka ja haaras juba kirve , kuid siis tuli mõistus pähe . </s> </p>
<p> <s> " Mida ma ometi teen ? " </s> </p>
<p> <s> Varblane pani kirve tagasi . </s> <s> Raineri punased pildid ei mõjunud talle hästi . </s> <s> Anette ei olnud millestki aru saanud , ta vist arvas , et Varblane tahab öösel puid lõhkuda . </s> <s> Varblane läks Raineri pildist kaarega mööda ja kutsus Anettet ukse juurest . </s> <s> Rainer vaatas Varblast kurikavalalt ja Sholem haletsevalt . </s> <s> Nemad teadsid siin kõike . </s> </p>
<p> <s> " Näed nüüd , Varblane , " ütles Donna . </s> <s> " Sa pead ettevaatlik olema . " </s> </p>
<p> <s> " Aga Anette ? " küsis Varblane . </s> </p>
<p> <s> Selle üle ta jäigi juurdlema . </s> <s> Anettele ei mõjunud Raineri pildid sugugi halvasti . </s> <s> Kuigi ta ise oli maalinud siniseid ja kollaseid . </s> <s> Anette lihtsalt korjas oma tööd kokku ja suudles Rainerit põsele . </s> <s> Varblasel hakkas paha . </s> <s> Kui õudne , kui jäle , ilge , vastik , räpane vanamehenarts ! </s> <s> Ta ei tahtnud sinnapoole isegi vaadata . </s> <s> Aga kui vaatas , ei tundunudki nii hull . </s> <s> Rainer oli kõigest hoolimata rõõmsameelne kõbi , ja nagu näha , lapsed armastasid teda . </s> </p>
<p> <s> " Head ööd ! " </s> </p>
<p> <s> Anette tegi uksel kniksu ja lehvitas . </s> </p>
<p> <s> " Me tuleme homme tagasi , " ütles Anette ja vaatas lubaküsivalt Varblase poole . </s> <s> " Eks ju , Varblane ? " </s> </p>
<p> <s> Varblane ainult möhatas . </s> </p>
<p> <s> Anette juba norskas , aga Varblasel ei tulnud und . </s> <s> Ta muudkui tõusis ja suitsetas , suitsetas ja tõusis , ning loopis kõik konid kaarega oma äsjapühitud tänavale . </s> <s> Varsti oli ta juba nii palju suitsu teinud , et konimägi ähvardas rikkuda kogu hea mulje päevatööst . </s> <s> Ta lükkas konid jalaga rentslist alla . </s> <s> Varblane kujutas ette , et ta on lõksus . </s> <s> Üks on kõrilõikaja , kes armastab kunsti ja väikesi tüdrukuid , pervert järelikult . </s> <s> Teine on liigkasuvõtja , kes ei saa mingil juhul puhas poiss olla . </s> <s> Ju on suller . </s> <s> Siis veel plika , kes sõbrustab surnud kolliga ning musitab seda heameelest põsele ning sööb rohkem jäätist kui kojamehe palgast osta jõuab . </s> <s> See on siis vurle , kes suureks saades trumpab kõik eelmised üle . </s> <s> Ning lõpuks ühesilmne vanamutt , kes peidab noorpõlvepilti ja kantseldab kolle ning keedab ümbruskonna hulkuvatest koduloomadest suppi . </s> <s> Oh seda elu-elukest ! </s> <s> Varblane ohkas . </s> <s> Ta tegi veel ühe suitsu ning läks voodisse ja unustas isegi oma tähte taevast otsida , sest pea oli liialt muremõtteid täis . </s> <s> Ta vahtis veel tükk aega pimedasse lakke ja juurdles , miks küll tema üksi peab kogu maailma mure , vere ja kõntsa enda kaela võtma , mille eest ? </s> <s> Ja kuidas ta senimaani endal ühtegi viga ei ole leidnud ? </s> <s> See talle eriti muret ei teinud . </s> <s> Luuletajaks olemine ei ole ühti nii lust ja lillepidu , nagu esiotsa näib . </s> <s> See on töö . </s> <s> Mitte ainult kojamehed ei rassi . </s> </p>
<p> <s> Nende segaste mõtetega jäi Varblane vastu hommikut magama . </s> </p></div2>
        <div2 type="alaosa"><head> Taksojuhtide kättemaks </head>
<p> <s> Hommikul võitis Varblane Anettet magamises kaheksa null . </s> <s> Anette oli üleval kell kümme ja Varblane ärkas kell kaks . </s> <s> Kaks punkti sai Varblane kõva norskamise eest lisaks . </s> <s> Norskamine oli nii vägev , et Anettel jäid kõrvad lukku . </s> <s> Ta läks majast välja ja aitas Donnal õunu korjata , kuid Varblase norinat oli sinnagi kuulda . </s> </p>
<p> <s> " Mida ta küll teeb ? " imestas Donna . </s> </p>
<p> <s> " Ta norskab õunad puu otsast alla , " arvas Anette . </s> </p>
<p> <s> Seda siiski ei juhtunud . </s> <s> Õunad küll värisesid , kuid neid tuli veel kepiga tonksata . </s> <s> Kui Varblane lõpuks ärkas , tundis ta ennast hästi , kuid oma norskamisest ei teadnud ta midagi . </s> <s> Ta oli alati arvanud , et magab hiirvaikselt . </s> </p>
<p> <s> " Sa lihtsalt ei tunne ennast , " ütles Anette , kui Varblane talle norskamise asjas vastu vaidles . </s> </p>
<p> <s> Anette oli tuppa üles sättinud oma eilsed pildid , mis ta oli Raineriga koos maalinud . </s> <s> Neid oli terve tuba täis . </s> </p>
<p> <s> " Näed , Varblane , siin on isegi rohkem minu tööd kui Raineri oma , " seletas Anette . </s> <s> " Kas näed ? </s> <s> Rainer joonistas kollase päikese ja mina tegin talle silmad . </s> <s> Ma tegin talle pruunid silmad nagu mu isal . </s> <s> Ma tegin talle suu nagu emal , punase ja rõõmsa . </s> <s> Ja siis maalis Rainer helesinise mere , millel ei ole tormi . </s> <s> Rainer tahtis sinna tormi joonistada , aga mina ei tahtnud . </s> <s> Rainer joonistas siis mere ilma tormita ja mina joonistasin paadi ja kalamehe . </s> <s> Kalamees oled sina , Varblane ! " </s> </p>
<p> <s> " Mina ? " </s> </p>
<p> <s> Varblane ei uskunud oma kõrvu . </s> </p>
<p> <s> " Sina , sina . </s> <s> Sul on õng käes , kuid tegelikult mõtled sa luuletust välja , sa ei tahagi kalu tappa . </s> <s> Sa lased kala tagasi või ei olegi sul konksu õnge otsas . </s> <s> Sa lihtsalt teeskled . " </s> </p>
<p> <s> Uskumatu ! </s> <s> Varblane katsus Anette pilti käega . </s> <s> Ta puudutas näpuga päikest ja päike oli soe . </s> <s> Ta katsus merd , meri oli mõnusalt jahe ning läbipaistev ja õõtsus . </s> <s> Päikese sisse oli segatud õige veidi punast , kuid koos kollasega oli see segunenud oranžiks ja ei kõrvetanud sugugi . </s> <s> Varblane hoidis käsi pildi kohal ja tundis mõnusat soojust nagu sügisel metsas , kui lõke on üles tehtud . </s> <s> Raineri veri oli muutunud veeks ja tuli päikeseks . </s> </p>
<p> <s> " Näed , siin mere taga on päkapikud , " jätkas Anette . </s> <s> " Mina , Varblane , olen juba suur , ma mängin kodu ja ema ja isa . </s> <s> Ma olen nii suur , et ma ei usu , et päkapikud tegelikult olemas on . </s> <s> Kuid ma mõistan väiksemaid lapsi , kes usuvad , et päkapikud on seal , mere taga . </s> <s> Ma ei hakka neile kunagi ütlema , et neid seal ei ole . </s> <s> Kui nad sellest teada saaksid , siis hakkaksid nad nutma . </s> <s> Ma ei taha , et lapsed nutaksid . </s> <s> Kas sa saad must aru ? " </s> </p>
<p> <s> " Valetamine ei ole ilus , " ütles Varblane ja sai ise ka kohe aru , et ta räägib lollusi . </s> <s> Ta oli öelnud lihtsalt norimise pärast . </s> </p>
<p> <s> " Ma ei valeta ju , " ütles Anette . </s> <s> " Ma lihtsalt joonistan neile kenama pildi , kui on tegelikult . " </s> </p>
<p> <s> Igal juhul oli Anettel õigus . </s> <s> Varblane pesi hambaid ja kuulas , kuidas Anette oma piltidest rääkis . </s> <s> Ta üritas ennast korralikult riidesse panna , sest Egemon oli lubanud neile välja teha . </s> <s> Varblasele õlut ja peeti , kuni oksele hakkab , ja Anettele jäätist sama kaua . </s> <s> Varblase suhtes võis Egemonil õigus olla , aga Anette võis väga pikka aega vastu pidada . </s> <s> Võib-olla jõuavad nad koju alles hommikul . </s> <s> Egemon tähistas oma valimisvõitu ja ühtlasi Varblase esimest tööpäeva , sest ta ei olnud uskunud , et Varblane tõepoolest tööd tegi . </s> </p>
<p> <s> " See kuradi munninahk ? " oli Egemon imestusest silmad pungi ajanud . </s> <s> Kuid mehed kinnitasid , et seesama jah . </s> <s> Seetõttu sai Varblane peale palga ka preemiat , mille eest ta kavatses osta ainult paberit ja trükimasinalinte . </s> <s> Sest kõike , mis puudutas säravate mõtete üleskirjutamist , müüdi poodides rohkem , kui jaksad osta , ainult säravaid , kauneid ja üllatavaid mõtteid ei müüdud üheski poes , mitte ühegi raha eest . </s> <s> Nii olid lood . </s> </p>
<p> <s> Teel Egemoni juurde tegelesid Varblane ja Anette oma mõtetega ega rääkinud üksteisega peaaegu üldse . </s> <s> Anette vahtis oma kinganinasid , kuid nende asemel nägi ta tuhandeid erinevaid jäätisi - šokolaadi- ja koorejäätist , maasikatega jäätist , viinamarjadega jäätist ja banaanijäätist . </s> <s> Ta mõtles iga varba jaoks välja erineva jäätisesordi , kuid varvastest jäi väheks , ja peagi oli tal iga varba otsas kaks või kolm jäätist , ja mis kõige parem - väljamõeldud jäätistest ei saanud kõht iial täis , vastupidi , isu aina kasvas . </s> <s> Varblane kujutles oma varbad õllepudeliteks . </s> <s> Talle ei läinud erinevad sordid korda , peaasi , et õlu oleks külm ja hele . </s> <s> Varblase varvaste otsast avanesid õllekraanid , millest joomise eest ei küsitud sentigi . </s> </p>
<p> <s> Varblane ja Anette olid oma nägemustega nii ametis , et oleksid peaaegu auto alla jäänud . </s> <s> Nad hakkasid parajasti üle tee minema , ja kaugelt juba paistis Egemoni maja , mille Anette mõtles šokolaadilossiks ja Varblane hiidrestoraniks , kui neist mingi autologu hullumeelse kiirusega mööda kimas . </s> <s> Sekund hiljem kihutasid esimese kosu järel veel neli mõlkis autot , millel olid taksoplafoonid küljes . </s> <s> Lapsed , koerad , emad ja isad kargasid ehmunult teeserva , et mitte surma saada . </s> <s> Anette ja Varblane tardusid esimese ehmatusega paigale ja ei saanud millestki aru . </s> <s> Alles siis , kui nad mõistsid , et neil jäi vaid millimeeter surmast puudu , tormasid nad kõnniteele tagasi ja ronisid aia otsa ning püüdsid seal istudes aru saada , milles asi . </s> <s> Sedasorti võiduajamisi polnud linnas varem korraldatud , ja kui oligi , ajas miilits inimesed tänavatelt ära , et nad auto alla ei jääks . </s> <s> Aga ühtegi miilitsat tänaval ei olnud ! </s> <s> Alles siis , kui autod uuesti nurga tagant välja kihutasid , tundis Varblane ära Egemoni ürgaegse Oldsmobile'i , mis kihutas väga koleda häälega kõige ees . </s> <s> Roolis oli Egemon ise , kuid tal ei olnud üldse aega Varblase ja Anette jaoks , sest ta keeras rooli ja andis gaasi ja kihutas nii , nagu oleks tal isu maailmameistriks tulla . </s> <s> Kohe tema järel tuli neli veel jubedamat kollast taksot . </s> <s> Taksojuhid ei hoolinud endast ega teistest , nad sõitsid poolenisti kõnniteel ja andsid raevukalt signaali . </s> </p>
<p> <s> " Nad tahavad teda ära tappa , " hüüdis Anette üle automürina . </s> </p>
<p> <s> Egemon kihutas hullunult edasi , kuid taksod ei jäänud maha . </s> <s> Taksojuhtidel oli ju kihutamine igapäevane amet , Egemon oli aga alles hiljuti juhtima õppinud . </s> <s> Tõenäoliselt ei saadud teda kätte ainult seepärast , et ta kihutas oma elu eest . </s> <s> Varblane ja Anette istusid aial nagu varblased ja vaatasid tagaajamist . </s> <s> See sarnanes kõige julmemale lõigule kõige verisemast ameerika filmist , mis on oma jälgi sisu tõttu lastele keelatud . </s> <s> Taksod üritasid Egemoni sisse piirata ja paigale sundida , kuid hoolimata oma vähesest sõidukogemusest suutis Egemon neil ikka ja jälle käest lipsata . </s> <s> Läbi autoakende oli näha , kuidas taksojuhtide näod lähevad üha vihasemaks . </s> </p>
<p> <s> " Ma kardan ! " hüüdis Anette ja peitis näo Varblase sülle . </s> <s> Varblane silitas Anette pead , kuid pidi endale tunnistama , et oleks tema kõrval olnud veel üks suurem ja vanem ja julgem inimene , oleks ta üritanud samuti oma pea peitu pista . </s> <s> Sest tagaajamist pealt vaadata oli õudne , see ei olnud film ! </s> <s> See ei olnud teater ! </s> <s> Need ei olnud näitlejad . </s> <s> Seal oli Egemon , kes püüdis kõigest väest ellu jääda . </s> </p>
<p> <s> Egemon rabeles taksojuhtide piiramisrõngast välja . </s> <s> Hetkeks kadusid kõik autod kõrvaltänavale , kuid peagi olid nad tagasi . </s> <s> Üks eriti vihane takso rammis Egemoni auto külge ja püüdis teda teelt välja tõugata . </s> <s> Egemon keeras talle külje vastu , hoides viimase jõuga rooli . </s> <s> Taksojuht , kes oli küll eluaeg autoga sõitnud , ei osanud Egemonilt nii osavat manöövrit oodata ja kaotas hetkeks rooli käest . </s> <s> Kollane auto hakkas teel vingerdama , juht keeras rooli nii ühele kui teisele poole , kuid auto ei kuulanud enam sõna , vaid lendas pöörase hooga teelt välja , põrkas vastu majaseina , tegi kaks tiiru ümber katuse ja süttis põlema . </s> <s> Juht komberdas autost kaugemale ja viskas jope seljast , sest see oli süttinud , siis astus ta veel paar sammu ja kukkus seejärel nagu nukk näoli asfaldile . </s> <s> Tema peast voolas teele vereloik . </s> </p>
<p> <s> Need üksikud inimesed , kes veel peale Varblase ja Egemoni õnnetust pealt nägid , põgenesid karjudes . </s> <s> Keegi nõudis miilitsat , aga nagu alati ei olnud miilitsat just õigel ajal kuskilt võtta . </s> <s> Arvata võis , et neil on lõuna . </s> </p>
<p> <s> " Me peame midagi tegema , Varblane , nad tapavad Egemoni ära ! " </s> </p>
<p> <s> Varblane oleks tahtnud tänavale tormata ja Egemoni kuidagi aidata , kuid ta ei saanud midagi teha . </s> </p>
<p> <s> " Ma ei saa ju neile jalga ette panna ! " </s> </p>
<p> <s> Polnud midagi muud teha , kui oodata ja loota , et kõik lõpeb hästi . </s> <s> Kui nad tänavale oleksid läinud , oleksid taksojuhid neist lihtsalt üle sõitnud . </s> </p>
<p> <s> Kui autod uuesti tagasi jõudsid , oli näha , et Egemonil pole pääsu . </s> <s> Üks taksojuht sõitis Egemonile risti ette , ja kui Egemon temast mööduda üritas , ei märganud ta teele jäänud puud . </s> <s> Egemon vajutas pidureid , kuid oli hilja . </s> <s> Puu lähenes talle sajakilomeetrise kiirusega . </s> <s> Kostis kohutav raksatus . </s> <s> Egemoni auto murdus pooleks ja Egemon kukkus autost tänavale . </s> <s> Korraks saabus vaikus . </s> <s> Egemon lamas tänaval ja ei liigutanud . </s> <s> Ei olnud aru saada , kas ta on elus või surnud . </s> <s> Pool tema autost oli puu küljes kinni , ülejäänu oli juppidena paarisaja meetri ulatuses tänaval laiali . </s> </p>
<p> <s> Varblane ei olnud julge mees ja ta oskas üsnagi täpselt oletada , mis temaga kõik juhtuda võib , kui ta Egemonile appi läheb . </s> <s> Ta oli kindel , et teda ootaks ei rohkem ega vähem kui kiire surm . </s> <s> Vändaga piki kolpa ja kogu moos . </s> <s> Varblane jooksis . </s> <s> Ta jooksis Egemoni poole , millelegi mõtlemata , silmad kinni , sest kui ta oleks veidi mõelnud , oleks ta kohe plagama pistnud . </s> <s> Millegipärast oli tal käes ämber , ta ei teadnud , kust ta selle oli saanud , kuid see andis julgust . </s> <s> Ämber ja luud olid kojameeste ainsad relvad . </s> <s> Kui Varblane Egemoni juurde jõudis , olid taksojuhid ta püsti tõmmanud ja puu najale seisma sättinud . </s> <s> Kuna ta ise seista ei suutnud , hoidis üks nahkjopes tolgus tal kaenla alt kinni ja teised peksid . </s> <s> Egemonist jooksis verd nagu tapetud seast - juustest , ninast , suust ja kõhust , ta ei näinud taksojuhte ega Varblast , ta nägi vikerkaart ja kollaseid rõngaid ning ei tundnud isegi valu , kuigi kuulis mingeid mütse . </s> </p>
<p> <s> Kaks meest tagusid teda käte ja jalgadega , kuhu ruumi lüüa oli . </s> <s> Neid oli kolm meest ja nad ei pääsenud kõik korraga ligi . </s> <s> Kõige vihasem peksis Egemoni rusikatega kõhtu . </s> <s> Ta üritas Egemoni maksa pudruks taguda . </s> <s> Ta peksis ja hingeldas ja pühkis vahepeal higi ning vandus ropult , kui Egemon korraks oigas . </s> <s> Teine taksojuht sihtis ainult näkku - ta püüdis tabada Egemoni suurt nina , kuigi selle luu oli ammu puruks löödud . </s> <s> Egemoni nina oli ta näost suurem verine lihatükk , selle sõõrmetest imbus üha rohkem punast mullidega verd . </s> <s> Taksojuhil oli haamritaoline rusikas . </s> <s> Ta lõi haamrit nii kaua Egemoni näkku , kuni kostis raksatus , midagi oli Egemonis veel katki läinud , kuigi terveid konte ei oleks tohtinud enam olla . </s> <s> Egemoni pea tolknes rinnal . </s> <s> Haamritaolise rusikaga mees võttis Egemonil juustest kinni ja sikutas pea üles . </s> <s> Ta lõi veel kord ja veel kord ja veel kord , kuni tundus , et nägu on pehme ja konte enam vastu ei tule . </s> </p>
<p> <s> Varblane kisendas ja hüppas Egemoni ja tolguste vahele . </s> <s> Kakelda ta ei osanud , kuid ta vehkis ämbriga ja suutis taksojuhid korraks eemale peletada . </s> <s> Ta seisis keset ringi , ämber käes , ja keerutas seda taksojuhtide nina ees . </s> <s> Varblasele löödi jalaga perse ja pähe ja Varblane kukkus . </s> <s> Keegi pani jala ta kõrile , nii et ta ei saanud enam liigutada . </s> <s> Ta vingerdas maas ja vääksus ja jõudis veel näha , kuidas üks tolgus pagasnikust vända tõi ja sellega Egemonile ribidesse virutas . </s> <s> Egemon korises ja vajus puu alla kokku . </s> <s> Siis võeti jalg Varblase kõrilt . </s> <s> Meeste hääled kaugenesid . </s> <s> Nad tirisid oma vigase sõbra autosse ja sõitsid ära . </s> </p>
<p> <s> Varblane tõusis püsti . </s> <s> Anettet ei olnud enam aia otsas . </s> <s> Egemoni poole ta ei julgenud vaadata . </s> <s> Kui Egemon on surnud , siis ei julge ta teda puudutada . </s> <s> Egemon läheb üha jahedamaks , ja kui ta on sama jahe kui Rainer , tõmbub ta sinakaks ja ta nägu muutub . </s> <s> Muutub selliseks , nagu temast oleks midagi lahkunud . </s> <s> Nagu oleks Egemon Egemoni seest ära läinud . </s> <s> Siis ei tunne teda enam ära . </s> <s> Varblane ei julgenud seda näha . </s> <s> Lõpuks pööras ta siiski ümber . </s> <s> Egemon oli puu all kägaras ja Anette hoidis ta pead . </s> <s> Tema valge kleit ja käed olid verised . </s> <s> Anette värises ja nuuksus . </s> <s> Ta istus ja nuttis ja hoidis Egemoni pead ja rääkis Egemonile : " Kuidas nad tohtisid seda teha , onu Egemon , kuidas nad tohtisid seda teha , onu Egemon . " </s> </p>
<p> <s> Egemoni silmad olid kinni . </s> <s> Varblane pani kõrva vastu Egemoni südant , aga seda ei olnud kuulda . </s> <s> Kuid ta rind liikus , Egemon hingas . </s> <s> Kaugelt oli kuulda miilitsaauto sireeni . </s> <s> Siis lisandus veel sireene . </s> <s> Miilitsa lõuna oli läbi saanud . </s> <s> Inimesed julgesid uuesti tänavale tulla . </s> <s> Nad vaatasid uudishimulikult põlevat autot ja korjasid maast Egemoni Oldsmobile'i juppe . </s> <s> Nad kogunesid Egemoni ümber ja sosistasid . </s> <s> Egemon tegi õige aeglaselt silmad lahti . </s> <s> Ta püüdis midagi öelda , kuid ei saanud , sõnade asemel tuli suust verd . </s> <s> Egemon hakkas köhima . </s> </p>
<p> <s> " Kohe tuleb arst , " ütles Varblane , " oota , kohe tuleb arst , Egemon . " </s> </p>
<p> <s> Arsti ei tulnud . </s> <s> Kaugelt oli näha miilitsaautot , aga arstid olid vist ära eksinud . </s> <s> Varblane ootas , ta kartis , et Egemon sureb Anette käte vahel ja nad ei saa teda kinni hoida , ta ei saanud enam millestki aru ja pistis täiest kõrist röökima : " Kuhu see arst jääb ? </s> <s> Aaaapppiiii ! </s> <s> Kuhu see arst jääb ? </s> <s> Kuhu arst jääb ! " </s> </p>
<p> <s> Arsti asemel tuli miilits . </s> <s> Nad ütlesid Varblasele , et Egemoni ei tohi liigutada , sest tal võivad olla seesmised vigastused . </s> <s> Suurde Egemoni mahtusid väga suured vigastused . </s> </p>
<p> <s> " Kohe tuleb arst , " ütles Varblane Egemonile , " kohe tuleb . " </s> </p>
<p> <s> Varblasel oli valus rääkida . </s> <s> Ta katsus käega suud , käsi sai veriseks . </s> <s> Tolgused olid tal suu puruks löönud . </s> <s> Aga ta ei mäletanud seda . </s> <s> Ta ei mäletanud üldse midagi . </s> </p>
<p> <s> Kui kiirabi lõpuks kohale jõudis , oli möödunud terve sajand . </s> <s> Varblane aitas arstidel Egemoni autosse tõsta . </s> <s> Nad ühendasid Egemoni mingite voolikute ja aparaatidega , mis Egemoni eest edasi elasid , kui ta ise enam ei jõudnud . </s> <s> Need voolikud ja keerulised aparaadid siiski rahustasid Varblast . </s> <s> Tal oli usku asjadesse , millest ta ise aru ei saanud . </s> <s> Aparaadid olid kindlasti keerulisemad kui Egemon ja oskasid tema eest ehk pareminigi elada , sest Egemon oli ju kokku võttes lihtne mees . </s> </p>
<p> <s> Anette tahtis Egemoniga koos autosse minna , aga arstid keelasid . </s> </p>
<p> <s> " Me tuleme sind haiglasse vaatama , onu Egemon , " sosistas Anette Egemonile kõrva . </s> <s> Talle tundus , justkui oleks Egemon teda kuulnud . </s> <s> Kindlasti onu Egemon kuulis . </s> </p>
<p> <s> " Nii ei tohi ju teha , nii ei tohi ju teha . " </s> </p>
<p> <s> Anette hakkas jälle nutma . </s> <s> Ta ei saanud millestki aru . </s> <s> Ta küsis tuhat korda , miks , kuid ei osanud vastata . </s> </p>
<p> <s> " Miks nad nii tegid , Varblane ? " </s> </p>
<p> <s> Varblane ei teadnud . </s> <s> Ta teadis ainult seda , et küsida võib kõike . </s> <s> Võib küsida , palju jäätis maksab või kui suur on maakera , aga ei tohi küsida , miks . </s> </p>
<p> <s> " Ma ei tea , " ütles Varblane . </s> </p>
<p> <s> Taksojuhtide käitumine oli igatpidi mõttetu . </s> <s> Nad tahtsid Egemoni karistada prügimäe eest , mida Egemon püüdis koristada . </s> <s> Nad oleksid pidanud karistama tormi , aga tormist ei käinud neil jõud üle . </s> <s> Siis pekstakse kojameest . </s> <s> Kui enam midagi muud teha ei ole . </s> </p>
<p> <s> Kiirabiauto pani oma sinise tule vilkuma ja sireeni tööle ning kihutas Egemoniga haiglasse . </s> <s> Miilitsad mõõtsid Egemoni autojuppe ja kirjutasid midagi märkmikku . </s> <s> Neil olid asjalikud näod ja kõhud täis , sest lõuna oli just läbi saanud . </s> <s> Nad viskasid omavahel nalja ja rääkisid tühja-tähja . </s> <s> Miilitsad tegid oma tööd . </s> <s> Neil polnud aimugi , kes on Egemon , muidu ei oleks nad nii rõõmsad olnud . </s> <s> Varblane ja Anette kutsuti järgmiseks päevaks võmmi tunnistusi andma . </s> <s> Miilitsad ütlesid , et nad võivad taksojuhtide peale kaevata . </s> <s> Ja oligi kõik . </s> <s> Takso põles mustaks vrakiks ja ajas veel vaid tossu välja . </s> <s> Inimesed hakkasid laiali minema . </s> <s> Nende asemele tulid ajakirjanikud , kes pildistasid nii palju , et filmid said täis , jooksid fotopoodi ja pildistasid uuesti . </s> <s> Nad tahtsid verisest Anettest pilti teha , kuid Anette keeras neile selja . </s> <s> Ta läks koos Varblasega koju . </s> </p>
<p> <s> " Sa peaksid magama minema , " ütles Varblane Anettele , kui nad koju jõudsid . </s> <s> Anette nägi välja surmväsinud . </s> <s> Ta oli silmad punaseks nutnud ja küsinud endalt uuesti need tuhat miksi , millele ta vastata ei osanud . </s> <s> Varblase käest ta enam ei küsinud , sest Varblane niikuinii ei teadnud . </s> <s> Anette arvas , et tema saab teada . </s> <s> Ükskord , kui ta suureks kasvab . </s> <s> Väiksel Anettel oli vanainimese nägu . </s> <s> Nagu oleks ta viiskümmend sünnipäeva kahe tunniga ära pidanud . </s> </p>
<p> <s> " Mul ei olegi und , " ütles Anette . </s> </p>
<p> <s> " Ma räägin sulle muinasjuttu , mis hästi lõpeb , " ütles Varblane . </s> </p>
<p> <s> " Sul ei ole seda kuskilt võtta . " </s> </p>
<p> <s> " Ma mõtlen välja , ma olen luuletaja . " </s> </p>
<p> <s> " Väljamõeldud ei loe , " ütles Anette . </s> </p>
<p> <s> Ta keeldus magama minemast . </s> <s> Ta nõudis peeglit ja lina , millesse olid augud lõigatud . </s> <s> Ta pesi nägu ja nutetud silmi ja võitis pooled kaotatud sünnipäevadest tagasi , ta muutus jälle väikseks Anetteks . </s> <s> Ta kammis pool tundi peegli ees juukseid ja oleks veel mitu tundi seal seisnud , kuid Varblasel väsisid käed ära ja ta ei jaksanud enam kauem peeglit hoida , kuid Anette ei tahtnud siis kammida , kui peegel ise seinal püsti seisab . </s> <s> Ta oli nõus kammima ainult siis , kui Varblane peeglit hoiab . </s> </p>
<p> <s> " Homme lähme haiglasse Egemoni vaatama , " ütles Anette end peeglist silmitsedes . </s> <s> Ta keerutas ennast ja jäi tulemusega rahule . </s> <s> Ta oli ka kõik ülejäänud kakskümmend viis sünnipäeva tagasi võitnud . </s> <s> Ta oli jälle kümneaastane tirts . </s> </p>
<p> <s> " Me lähme Egemoni juurde ja viime talle moosi ja küsime , mis tal veel vaja on , " rääkis Anette . </s> </p>
<p> <s> " Kas me ei peaks miilitsas käima ja sinu isa ja ema kohta küsima ? " arvas Varblane . </s> </p>
<p> <s> " Seda teeme me alles siis , kui oleme haiglas käinud . </s> <s> Mida me veel homme teeme ? " </s> </p>
<p> <s> Anette lappas lauakalendrit ja luges sealt kuupäevi . </s> <s> Ta luges ette terve hunniku numbreid , aga kõik need kuupäevad olid üksteisega sarnased . </s> <s> Kui oleks päevad omavahel ära vahetanud , siis ei oleks sellest arugi saanud . </s> </p>
<p> <s> " Laupäeval , Varblane , on seitsmeteistkümnes september . </s> <s> Mida me sel päeval teeme , ah ? " </s> </p>
<p> <s> Seitsmeteistkümnes september ? </s> <s> Varblasel oli kõik meelest läinud . </s> <s> Ta oli iseendal meelest läinud , sest sellest ajast saadik , kui ta kojameheks oli hakanud , oli elu muutunud hoopis teistsuguseks ja kõik oli pea peale keeratud . </s> <s> Kurat . </s> </p>
<p> <s> " Ma ostan sulle jäätist ja kutsun Raineri , Sholemi ja Donna külla ! " ütles Varblane . </s> </p>
<p> <s> Ta oli kaval ja uhke ja rõõmsa moega . </s> <s> Justkui oleks tal kaklus ja tagaajamine meelest läinud . </s> <s> Ta oli isegi veidi võidurõõmus . </s> </p>
<p> <s> " Miks ? " küsis Anette imestunult . </s> </p>
<p> <s> " Mul on sünnipäev , " tunnistas Varblane kohmetult . </s> <s> Ta tammus jalalt jalale ja häbenes nagu koolipoiss . </s> <s> Anette plaksutas käsi ja tormas toas ringi , nii et Varblasel hakkas silme ees virvendama . </s> </p>
<p> <s> " Aga sa oleksid pidanud sellest varem rääkima . </s> <s> Me peame ju poes käima , ma pean sulle kingituse ostma , aga mul ei ole üldse raha . " </s> </p>
<p> <s> " Egemonil on , " ütles Varblane . </s> </p>
<p> <s> " Egemoni raha ei loe , siis oleks see Egemoni kingitus . </s> <s> Ma tahan ise kingitust osta , oma raha eest . </s> <s> Miks sa varem ei öelnud ? </s> <s> Kas sa ei tahtnud sellest rääkida ? </s> <s> Me oleksime reede õhtul magama läinud ja ma ei olekski sulle hommikul õnne soovinud . </s> <s> Aga sünnipäeval on nii , et mina tõusen varahommikul enne sind . </s> <s> Sa ei taha üldse magama jääda , sest sa tahaksid õudsalt teada saada , mis kingituseks on . </s> <s> Aga mina ei ütle , sest muidu ei ole huvitav . </s> <s> Ma ärkan varahommikul enne sind ja mängin sulle klaverit ja laulan ning soovin õnne . </s> <s> Siis ärkad sina ja oled esialgu väga unine , sa näed ainult küünlaid ja alles siis kingitust ja torti , ja ninna tuleb kreemi lõhn , ja enne kooli ei lähe , kui tort on söödud . " </s> </p>
<p> <s> " Mis kooli ? " </s> </p>
<p> <s> " Ah , ära pane tähele , ma ajasin su endaga segi , aga tegelikult on kõik just niimoodi , " ütles Anette võidurõõmsalt . </s> <s> " Sest igal inimesel peab olema aastas vähemasti üks päev , kus ta magab kauem kui teised ja on kõigist ülejäänutest pisut tähtsam . </s> <s> Näiteks Valentinidel on valentinipäev , aga sul on varblasepäev . </s> <s> Sinu oma päev . " </s> </p>
<p> <s> Varblane ei olnud aastaid oma sünnipäeva pidanud ja neist , mida ta tähistanud oligi , ei olnud suurt meeles . </s> <s> Sest millegipärast oli tal sünnipäevajärgsetel hommikutel mälu nagu peoga pühitud . </s> </p>
<p> <s> " Mnjah , " ütles Varblane . </s> </p>
<p> <s> " Kui vanaks sa saad ? " küsis Anette . </s> </p>
<p> <s> " Nelikümmend üheksa . " </s> </p>
<p> <s> " See on ju viimase peal . </s> <s> Kui sa saaksid viiskümmend , oleksid sa juba vana . </s> <s> Aga nüüd on sul veel terve aasta aega . </s> <s> Kujuta ette - aasta . </s> <s> See on nii pikk aeg ! " rääkis Anette uniselt ja haigutas . </s> <s> Ta heitis voodisse pikali ja vaatas lakke ja kujutles , kuidas Varblase sünnipäev välja näeb . </s> <s> Kuidas Varblase habe tordiseks saab ja Rainer talle punase pildi kingib . </s> <s> Kuidas nad kõik ümber laua istuvad - Varblane , kollid ja Donna - ning Varblasest ainult head mõtlevad . </s> </p>
<p> <s> " Vahva , " ütles Anette mõtlikult . </s> <s> " Nii vahva , aga tegelikult oli ju hirmus päev . </s> <s> Mis sa arvad , mis Egemonist saab ? " </s> </p>
<p> <s> " Ta saab terveks . " </s> </p>
<p> <s> " Aga kui ei saa terveks ? " </s> </p>
<p> <s> " Nii ei tohi mõelda . " </s> </p>
<p> <s> " Aga kui ei saagi terveks ? " </s> </p>
<p> <s> Varblane ei tahtnud vastata . </s> <s> Ta kuulis , kuidas Donna teises toas ähib ja Rainer ning Sholem midagi mõmisevad . </s> <s> Varblane laskis tule ära ja heitis voodisse . </s> <s> Läbi une kuulis ta veel kord , kuidas Anette küsis : " Aga kui ei saagi terveks ? " </s> </p>
<p> <s> Siis jäi Anette magama ja nägi kogu öö halbu unenägusid , sest see oli esimene kord , kus ta ilma muinasjututa magama läks . </s> <s> Muinasjutu asemel nägi ta taksojuhte . </s> <s> Need olid unes veel jubedamad kui elus . </s> </p></div2>
        <div2 type="alaosa"><head> Made in heaven </head>
<p> <s> Järgmine päev oli üks neist tavalistest , mida võib rahumeeli üksteisega segi ajada ja midagi ei juhtu . </s> <s> Pealegi oli ta selle poolest halb , et Egemon oli haiglas ja Varblane ja Anette ei olnud teada saanud , kuidas Egemoniga on . </s> <s> Haiglas telefoni vastu ei võetud . </s> <s> Kui nad hommikul Donna juurde läksid , oli Donna tusase näoga . </s> <s> Ta ei tahtnud Varblasega eriti rääkida ja oli näost kuidagi imelik . </s> <s> Tuli välja , et Donna ei jaksanud lauda üles kangutada ning Rainer ja Sholem olid öö otsa põranda all . </s> <s> Nad olid sealt alt Donnaga rääkinud ja Donna puistas neile lauapragude vahelt leivapuru . </s> <s> Kõhtu sellest täis ei saa . </s> </p>
<p> <s> Varblane tundis ennast süüdi . </s> <s> Ta kangutas kollid laua alt välja . </s> <s> Esialgu ei rääkinud kumbki midagi , mõlemad ainult sõid , ja alles siis , kui nad olid pisut kosunud , hakkas Rainer hirnuma nagu tavaliselt , aga Sholem käis mitu korda oksel , sest tal oli ööga midagi sees untsu läinud . </s> <s> Tal oli süda paha . </s> <s> Ei olnud kõige parem tuju . </s> <s> Kuigi Varblane ei olnud milleski süüdi , tundis ta ennast halvasti . </s> <s> Anette kädistamine käis närvidele . </s> <s> Donna halb tuju ärritas . </s> <s> Ja Raineri lollid naljad ei ajanud naerma . </s> <s> Rainer rääkis Anettele gaasikambrianekdoote ja Anette naeris end kõveraks . </s> <s> Tegelikult Varblane muidugi teadis , milles asi on . </s> <s> Ta kartis haiglat . </s> <s> Ta kartis , et näeb Egemoni , kes ei saagi terveks , ja ta ei suuda teda kuidagi aidata . </s> <s> Ta mäletas haigla lõhna . </s> <s> Haigla lõhnas sidemete ja mäda ja haiguste järele . </s> <s> Haiglas komberdavad inimesed , kes vaatavad tervetele etteheitvalt otsa , terved on süüdi , sest nad oleksid justkui ebaõiglaselt terved . </s> <s> Nad on süüdi , et neil on kaks jalga ja kätt ja et nad ei kõnni karkudega ega kanna südamestimulaatorit , vaid pumpavad oma verd ise . </s> <s> Nad on süüdi kõigis haigete haigustes ja terved ise tunnevad samamoodi . </s> <s> Kui sa oled olnud pool tundi haiglas , hakkab tunduma , et elus midagi peale haiguste ja õnnetuste ei olegi . </s> <s> Siis tahaks sealt põgeneda , kuid Egemon arvaks kohe , et temaga lihtsalt ei viitsita jännata . </s> </p>
<p> <s> " Oi perse , " ohkas Varblane , arvates , et keegi teda ei kuule . </s> </p>
<p> <s> " Mida sa ütlesid ? " küsis Anette , kes oli kuulanud järjekordset anekdooti . </s> </p>
<p> <s> " Me peame haiglas ja miilitsas ära käima , " ütles Varblane ja ei püüdnud näida hea onklina . </s> <s> Tal oli päris tõsine nägu . </s> </p>
<p> <s> " Kas midagi on halvasti ? " küsis Anette tal käest kinni võttes . </s> </p>
<p> <s> " Ei ole , " ütles Varblane . </s> <s> " Täiesti tavaline päev . </s> <s> Nagu kõik teisedki . " </s> </p>
<p> <s> Haiglas oli kõik just nii , nagu Varblane oli arvanud . </s> <s> Tegelikult oli muidugi palju hullem . </s> <s> Sest lisaks inimestele , kes olid auto alla jäänud või põdesid muidu raskeid haigusi , oli palatites terve hulk tormiohvreid , purustatud luude ja põletushaavadega . </s> <s> Kõigi nende sidemetega inimeste hulgast oli Egemoni peaaegu võimatu leida . </s> <s> Arstid ja õed ja sanitarid tormasid mööda pikki koridore ja ei vastanud ühelegi küsimusele , sest neil oli kiire - käed verd täis . </s> <s> Lõpuks uuris Varblane ühe riidehoidja käest järele , kus Egemon on . </s> <s> Riidehoidja teadis Egemoni ka ainult seetõttu , et tema sugulane oli kojamees ja oli kodus Egemonist rääkinud , ja see , kellele oli räägitud , oli omakorda naabrile rääkinud , ja see edasi , kuni jutt Egemoni peksmisest jõudis haigla riidehoidjani . </s> <s> Ainult et riidehoidja oli kuulnud , et tolgused olid tuletõrjujad ja mitte taksojuhid , ja et Egemoni ei pekstud , vaid taheti uputada tulekustutustünni . </s> <s> Kuigi see polnudki tähtis . </s> <s> Varblane kuulas uputamiseloo ära ja selles ei olnud vähimatki sarnasust tegelikkusega , ainult Egemoni nimi oli õige . </s> <s> Siis näitas riidehoidja neile Egemoni palatit . </s> </p>
<p> <s> Egemonile oli antud eraldi palat , sest ta oli nii raskes seisus , et tema kallal pidi korraga õiendama kümme nugadega arsti . </s> <s> Kui Varblane ja Anette sisse astusid , olid pooled neist ametis Egemoni lahtilõikamise ja ülejäänud kinniõmblemisega . </s> <s> Nad olid Egemoni peaaegu et tükikesteks teinud , nagu automehhaanikud , kes ei suuda viga üles leida , ja sel ajal kui Egemoni jupid mööda tuba laiali vedelesid , tegid varumasinad elektri jõul tema eest töö ära . </s> <s> Kopsud , neerud ja süda olid Egemonil praegu mehhaanilised . </s> <s> Tema enda omad olid aga kausikestesse tõstetud ja paistsid olevat kurvas seisus . </s> <s> Iga kausikese juures õiendas noaga üks valges kitlis küünarnukkideni veres sobrav inseneriilmega onu . </s> <s> Varblane pidi meelemärkuse kaotama , kuid Anette surus nina vastu ukseklaasi ja vaatas Egemoni remonti imetlusega pealt . </s> </p>
<p> <s> " Kui põnev , " ütles Anette . </s> <s> " Mina hakkan ka arstiks , kui suureks kasvan ! " </s> </p>
<p> <s> Anette lootis , et Varblane on operatsioonist samasuguses vaimustuses kui tema ise , aga võta näpust . </s> <s> Varblane oli näost kaame . </s> </p>
<p> <s> " Mis sinuga lahti on ? " küsis Anette murelikult , kuid pööras siis kohe nina vastu klaasi , sest ei tahtnud midagi kahe silma vahele jätta . </s> </p>
<p> <s> Varblasel oli süda paha , ta kartis , et oksendab Anettele pähe , ja hoidis seetõttu kätt suu ees . </s> <s> Nüüd hakati juppe Egemoni sisse tagasi tõstma . </s> <s> Varblane keeras selja , Anette hakkas rõõmust hõiskama . </s> </p>
<p> <s> " Palun ära karju , " ütles Varblane . </s> </p>
<p> <s> " Ma ei karju , ma rõõmustan . </s> <s> Nad õmblevad ju Egemoni kokku . " </s> </p>
<p> <s> Anette ei saanud Varblase tujudest aru . </s> <s> Tema meelest polnud olemas midagi armsamat kui haigla ja midagi kaunimat kui veri . </s> <s> Valgete kitlite taustal oli see kujuteldamatult ilus . </s> <s> Anettele tundus , et haigla on Jumala enda tehas , sest mitte üheski teises tehases ei suudeta inimesi parandada , ainult siin . </s> <s> Ta arvas , et oleks õiglane ja aus , kui Egemon kannaks haiglast välja tulles kaelas silti MADE IN HEAVEN , kuid ta arvas , et arstid ei raatsi Egemonile sellist silti anda , kuna peavad ennast tähtsamaks . </s> <s> Ei saanud ju midagi paremat olla kui haigla , kus inimesed , kes on igasuguse lootuse kaotanud , sünnivad uuesti . </s> <s> Kus sandid tõusevad jalule , mis siis , et jalad on metallist . </s> </p>
<p> <s> Arstid võtsid ettevaatlikult kopsud ja sättisid need Egemoni rinnakorvi oma kohale tagasi , siis vajutasid ribid kokku ja jätsid sinna pisikese augu südame jaoks . </s> <s> Kui kopsud olid tööle hakanud , võeti Egemonil üks juhe vähemaks . </s> <s> Ja nii töötati tundide viisi , kuni Egemon oli kõik oma jupid külge saanud . </s> <s> Arstid vaatasid veel igaks juhuks toa üle , et midagi vedelema ei ole jäänud , ja õmblesid siis naha varvastest kuni kuklani kokku . </s> <s> Lõpuks sarnanes Egemon jälle rohkem enda kui lihakombinaadi veiserümbaga . </s> <s> Seda oli meeldiv näha . </s> <s> Anette plaksutas vaimustusest käsi ja karjus braavo . </s> <s> Isegi Varblane hakkas asja vastu huvi tundma , ta küsis Egemoni poole vaatamata : " Kas kõik on juba läbi ? " </s> </p>
<p> <s> " Mitte läbi , Varblane . </s> <s> Kõik on alles ees ! " hüüdis Anette ja tormas Egemoni kaisutama . </s> </p>
<p> <s> Arstid olid väsinud ja ei hakanud Anettet keelama . </s> <s> Kõik , mis nad teha olid saanud , oli tehtud , ülejäänu oli Egemoni enda otsustada . </s> <s> " Ta peab nüüd ise selgusele jõudma , kas ta tahab elada või ei taha , " ütlesid arstid käsi pestes . </s> </p>
<p> <s> " Muidugi tahab ! </s> <s> Tahad ju , Egemon ? " küsis Anette Egemonilt . </s> </p>
<p> <s> Varblane seisis kaugemal ja vaatas süngelt kõrvalt , kuidas Anette Egemoni palub : " Egemon , palun ütle , et sa tahad elada , Egemon , palun ütle , et sa tahad elada , Egemmmooon ... " </s> </p>
<p> <s> Aga Egemon ei vastanud . </s> <s> Ta silmad olid küll lahti , kuid ta ei kuulnud ega näinud midagi . </s> <s> Tema kõrval kapil oli televiisorisarnane aparaat , mis joonistas jääpurika moodi asju . </s> </p>
<p> <s> " Mis see on ? " küsis Anette . </s> </p>
<p> <s> Ta ei saanud aru , miks Egemon ei vasta , miks ta ei kuule , kui ta ometi on kokku õmmeldud . </s> </p>
<p> <s> " See on Egemoni süda , " ütles Varblane . </s> </p>
<p> <s> Anette sai aru . </s> <s> Et kui televiisor tagurpidi jääpurikaid edasi näitab , on hästi . </s> </p>
<p> <s> " Ma tean , et ta tahab elada ! " ütles Anette arstidele . </s> <s> Arstid naeratasid , kuid ei rääkinud eriti . </s> <s> Kuid Anette oli veendunud , et Egemon tahab veel kindla peale elada , sest ta oli alles kindraliks saanud . </s> <s> Kindralid ei sure lihtsalt niisama . </s> <s> Kindralid sellepärast ongi kindralid , et nad on surmast tugevamad . </s> <s> Arstid ütlesid , et Anette peaks iga päev Egemoni käest küsima , kas ta tahab elada . </s> </p>
<p> <s> " Ta on koomas , aga see aitab teda , " öeldi Anettele . </s> </p>
<p> <s> Anette lubas iga päev haiglas käia , isegi kui Varblane ei tule . </s> <s> Kui nad haiglast miilitsasse läksid , vaatas Anette kogu aeg tagasi . </s> <s> Talle meeldis see maja hirmsasti . </s> <s> Suur ja telliskividest ja valge . </s> </p>
<p> <s> Miilitsas oli järjekord väiksemaks jäänud . </s> <s> Enamik sugulasi oli üles leitud ja need lapsed , kes veel vanemaid taga otsisid , olid ajutiselt lastekodudesse viidud või võõrastele inimestele kasvatada antud , et neil väga kurb ei oleks . </s> <s> Varblane ja Anette pääsesid üsna lihtsalt uurija juurde , sest neil oli mitu asja ajada . </s> <s> Anette pidi oma vanemaid kirjeldama ja Varblane tunnistama , et taksojuhid tahtsid Egemoni maha lüüa . </s> </p>
<p> <s> Uurija alustas Anettest . </s> <s> Ta vaatas Anettele läbitungivalt otsa , et Anette ei saaks valetada . </s> <s> Miilitsad kahtlustasid kõiki valetamises , isegi kui mingit põhjust polnud . </s> <s> Sest neid oli nii õpetatud . </s> <s> Anette puhul oli kahtlane see , et see asi oli iseenesest kahtlane . </s> <s> Järsku tahtis Anette rikkamaid ja ilusamaid vanemaid , kui tal tegelikult olid ? </s> <s> Või oli tal plaanis riigilt kahjutasu nõuda , et ta tormi tõttu kodu oli kaotanud ? </s> <s> Või järsku oli tegelikult hoopis Varblane tema kelmist isa , kes üritas lapsekasvatustoetust maha juua ? </s> <s> Varblane nägi veidi jota moodi välja küll , ja tegelikult miilitsad ju teadsid , et luuletajad sellised ongi , kuid nad ei tahtnud Varblasele asja eest , teist taga trumpe kätte mängida ning vaatasid teda ikka nii , justkui oleks ta süüdi . </s> <s> See oli peen mäng . </s> <s> Jumal tänatud , et Varblane oli ennegi võmmis käinud , ta teadis kõike ette . </s> </p>
<p> <s> " Ja see ei ole sinu isa ? " küsis võmm Anettelt kavalalt . </s> <s> Tal oli komm näpu vahel , ja kui Anette oleks Varblase oma isaks tunnistanud , oleks ta kohe kommi endale saanud , kuid läinud silmapilk valetamise eest vangi . </s> </p>
<p> <s> " Ei ole , " ütles Anette . </s> <s> " Mu isa on hoopis teistsugune . " </s> </p>
<p> <s> " Milline siis ? </s> <s> Räägi oma isast , tüdruk . </s> <s> Mida sa tast mäletad ? " küsis võmm salakavalalt . </s> </p>
<p> <s> Kuid Anette ei lasknud end üle kavaldada . </s> <s> Ta vaatas miilitsale silma ja vastas : " Mu isa on laiaõlgne ja julge mees . </s> <s> Ta ajas igal hommikul habet , kui ta veel kadunud ei olnud , kuid õhtuks olid tal põsed juba karvased . " </s> </p>
<p> <s> " Ta oli julge mees ? " küsis uurija . </s> </p>
<p> <s> " Jah , " ütles Anette . </s> </p>
<p> <s> " Aga kas tema siis ei olegi julge mees ? " küsis uurija osavalt . </s> <s> Ta oli vist välja arvestanud , et kui Anette Varblast ka julgeks nimetab , siis justkui oleks Varblane Anette isa . </s> <s> Anette hakkas kõva häälega naerma . </s> </p>
<p> <s> " Mis sa naerad , tüdruk ? " küsis võmm tusaselt . </s> </p>
<p> <s> " Ma naeran seda , et Varblane ei ole minu isa , miks te ei usu siis mind ? " </s> </p>
<p> <s> Lõpuks sai uurija ise ka aru , et Anettet ja Varblast ei ole mõtet pinnida , sest nad ei ole ju milleski süüdi . </s> <s> Uurija oli tegelikult hea inimene , aga ta oli nii kaua miilitsana töötanud , et see ei paistnud enam välja . </s> <s> Kui Varblane ja Anette olid seletused kirjutanud , uurisid nad miilitsaga koos kartoteeki , kuhu olid pandud kõigi taksojuhtide pildid . </s> <s> Varblane tundis nad kohe ära . </s> <s> Ta hakkas jälle erutusest värisema , kui ta neid tolguseid nägi , ja siis uurisid nad teist kartoteeki , kuhu olid kokku korjatud ülesleitud isade ja emade pildid . </s> <s> Anette vanemaid selles kastis ei olnud . </s> <s> Anette vaatas pildid mitu korda üle , kuid oma isa ja ema ei leidnud . </s> <s> Segi ta samuti ei ajanud , sest olgugi et tormist oli juba üle nädala möödas , olid tal vanemad hästi meeles , sest ta armastas neid väga . </s> <s> Ta vaatas pilte ja hakkas nutma . </s> <s> Varblane ja võmm ei osanud Anettet kuidagi lohutada . </s> <s> Võmm ütles , et küll nad ükskord ikka üles leitakse , ja Varblane vihastas Jumala peale , kes oli kartoteeki kogunud kõik kurjad inimesed , kuid head oli välja jätnud . </s> <s> Seda juhtub . </s> <s> Varblast ei huvitanud taksojuhtide poomine , sest Egemoni see terveks ei tee . </s> <s> Taksojuhid olid ju kõigest lihtsad lollid mehed , kes ei saanud täispeaga arugi , et nad halba tegid . </s> <s> Oma arust nad lihtsalt andsid Egemonile asja eest peksa . </s> <s> Nüüd nad kindlasti kahetsevad , aga kõiki tegusid ei saa tagasi võtta . </s> <s> Need on sellised teod , mis jäävad sulle kogu eluks südametunnistusele , kui palju sa ka ei kahetseks . </s> <s> Nendest tulevadki hallid juuksed . </s> </p>
<p> <s> Anette lõpetas nutmise alles siis , kui miilits andis talle uurimise jaoks mõeldud kommi . </s> <s> Kommist tal kahju ei olnud , komme oli terve maja täis . </s> <s> Anette pistis kommi suhu ja lihtsalt ei saanud enam nutta . </s> </p>
<p> <s> " Näed nüüd , kõik läheb hästi , " ütles uurija ja silitas Anette pead . </s> </p>
<p> <s> Anette ei teadnud , kas uskuda või mitte . </s> <s> See päev väsitas . </s> <s> Ta oleks heameelega vastanud , et muidugi läheb , aga ei jaksanud . </s> <s> Peas oli virvarr . </s> </p>
<p> <s> Nad läksid Varblasega miilitsast välja ja istusid niisama bussipeatuses , kuigi ei kavatsenud kuhugi sõita . </s> <s> Reisivaid inimesi oli hea vaadata . </s> <s> Neil oli rohkem kotte , kui nad kanda jõudsid , kuid ometi olid neil õnnelikud näod . </s> <s> Igaühel , kes on kuhugi teel , on hea tuju . </s> <s> Sest tundub , et mujal on hirmus põnev . </s> <s> Kuid Anette arvas , et mingis teises linnas ootavad reisijad samuti bussi , et siia sõita . </s> <s> Samuti rõõmsalt ja suurte kottidega , kuid mis siin põnevat on ? </s> <s> Peaasi , et saaks ära , tegi Anette lihtsa järelduse . </s> <s> Tema aga oleks tahtnud koju . </s> <s> Ainult ta ei mäletanud sugugi , kus see asub . </s> </p>
<p> <s> Õhtul , enne kui nad magama läksid , lõi Varblane endale laksu otsaette ja ütles : " Meelde tuli ! " </s> </p>
<p> <s> Varblane oli nüüdsest otsustanud elada printsiibil - ära tee teistele seda , mida sa ei taha , et sulle tehakse . </s> <s> Varblane ei tahtnud , et ta ära unustatakse . </s> <s> Ja kuigi ta oli kogu päev üritanud meeles hoida , et õhtul tuleb kollid põranda alt välja päästa , oli see pärast haiglat , miilitsat ja bussipeatust täiesti meelest läinud . </s> <s> Ja alles siis , kui ta kavatses teki üle habeme tõmmata , meenus , et Rainer ja Sholem on ununenud sootuks . </s> <s> Ta tõmbas püksid jalga ja ootas Anettet , kes otsis oma pliiatseid ja pintsleid , et kollionuga veel veidi joonistada . </s> <s> Seekord võttis ta kaasa ainult punased , muu teda täna ei huvitanud . </s> <s> Punane on kõige parem värv . </s> <s> Veri on punane , päike on punane , tomat on punane , lipp on punane , Varblane on punane ... ei Varblane ei olnud , kuid tühja sest . </s> <s> Anette nägi Varblast täies pikkuses enda ees , särk püksist väljas . </s> <s> Varblane oli ilmetu , pruunikashall . </s> </p>
<p> <s> " Ma juba mõtlesin , et sa ei tulegi , " ütles Donna . </s> </p>
<p> <s> " See ei oleks küll minu moodi , " ütles Varblane , kellele parajasti tundus , et ta pole elus muud teinud , kui teistele mõelnud ja kolle põrandast välja sikutanud . </s> <s> Ta tõmbas Sholemi ning Raineri naks ja naks tuppa , hõõrus käsi kokku ja puhus neile õhku , et nad veidi rohkem üles soojeneksid . </s> <s> Varblane oli reibas , tal oli isu veel mingi heategu korda saata , aga polnud kedagi aidata . </s> <s> Kollid olid tervise juures ja limpsasid aplalt keelt , sest keldrist tuli head supilõhna . </s> <s> Anette oli juba mitu punast pilti joonistanud ja need olid veel punasemad kui Raineri omad . </s> <s> Rainer heldis . </s> </p>
<p> <s> " Minge sööge ise , ma olen täna väsinud , " ütles Donna . </s> </p>
<p> <s> Donna oli näost ära . </s> <s> Õigemini oli kogu aeg olnud , aga nüüd oli ta näost ära nägu täiesti näost ära . </s> <s> Ta istus hingeldades voodile ja hoidis küljest kinni . </s> <s> Rainer ja Sholem ei pannud seda tähelegi , sest jutud tervisest ei puutunud enam neisse . </s> <s> Surnutel tervist ei olegi . </s> <s> Gripp , katk ja tuberkuloos on neile sama mis puru silmas - peaaegu ei lähe korda . </s> <s> Elusse suhtusid nad ükskõikselt . </s> <s> Aga Varblane , kes kartis isegi nohu nagu tuld , muutus kohe murelikuks . </s> <s> Ta katsus Donna käsi , need olid külmad , ta katsus Donna pead , see oli tulikuum . </s> <s> Kuid Donna ei lasknud ennast ravida ega õpetada . </s> </p>
<p> <s> " Palun jätke mind üksi , " ütles Donna . </s> </p>
<p> <s> Varblane tõstis ühe küünla Donna lauale , et tal valgem oleks . </s> <s> Ta võttis selle pühamehe pisikese koopia eest . </s> <s> Pühamees kadus pimedusse . </s> <s> Ehk annab andeks ? </s> <s> Varblane tahtis viisakusest midagi rääkida , kuid Donna hoidis silmi kinni ja ei kuulanud . </s> <s> Kuulamine väsitab . </s> <s> Varblane tuletas meelde rohtude nimesid , üks oli aspiriin ja teine püramidoon , kuid sugugi ei meenunud , milleks neid kasutati . </s> <s> Varblase kojameheapteegis oli vaid tükk plaastrit villide vastu . </s> <s> Muid arstimeid kojamehed ei vajanud . </s> <s> Nad olid kas terved või surnud . </s> <s> Haige olla oli ju puhas ajaraisk ja asjatu piin , sellel ei olnud mõtet . </s> <s> Varblane läks kikivarvul ukse poole , et Donnat mitte segada . </s> </p>
<p> <s> " Aga Varblasel on sünnipäev , " ütles Anette veel enne , kui nad koju läksid . </s> </p>
<p> <s> Rainer ja Sholem jäid sünnipäeva juttu kuuldes juurdlema . </s> <s> Neil ei tulnud sugugi meelde , mis päev on sünnipäev ja mille poolest see teistest erineb . </s> <s> Varblane seisis kannatamatult uksel ja haigutas , kuid Anette polnud nõus lahkuma enne , kui kollid on selle kõige tähtsama päeva selgeks õppinud . </s> </p>
<p> <s> " No tort , noh ! " ütles Anette . </s> </p>
<p> <s> Rainer ja Sholem istusid põrandal Anette vastas ja vaatasid talle juhmilt otsa . </s> </p>
<p> <s> " Mis tort ? " küsis Sholem põlglikult . </s> <s> Talle ei tulnud isegi selline sõna meelde . </s> </p>
<p> <s> " No sina ärkad hommikul ja siis on küünlad ja ema lõikab torti , torti , noh ! " </s> </p>
<p> <s> Kollid mõtlesid , pilgutasid silmi , kuid ei saanud millestki aru . </s> </p>
<p> <s> " Ma ei saa aru , mis mõte sel on , " ütles Rainer . </s> </p>
<p> <s> " Et sul meeles püsiks , et sa sündisid , " seletas Anette . </s> </p>
<p> <s> " Milleks ? " küsis Sholem . </s> </p>
<p> <s> " Nii ei tohi küsida , " ütles Anette . </s> <s> " Te teate väga hästi , et nii ei tohi küsida ! " </s> </p>
<p> <s> Anette vihastas ja ei rääkinud kollidega enam sõnagi . </s> <s> Kuigi Rainer ja Sholem ei olnud pahatahtlikud , ei suutnud nad isegi teeselda , et nad millestki aru saavad . </s> <s> Nad vaatasid murelikult Anettet ja kordasid neile tundmatuid sõnu - tort , ema , küünlad ja eriti nõme tundus neile see viimane sõna - sünnipäev , no milleks ? </s> <s> Neil oli kõik meelest läinud . </s> <s> Pärast surma sünnipäevi ei tähistata , sest siis pole sel enam mingisugust mõtet . </s> <s> Ainult eluajal võib tegelda tühja-tähjaga , sest siis on aega küllalt . </s> <s> Pärast surma saab aeg uue tähenduse . </s> </p>
<p> <s> Aga nad ei hakanud seda Anettele seletama , vaid üritasid veel enne , kui Anette tahtis solvunult lahkuda , talle nägu teha . </s> </p>
<p> <s> " Tort ! " ütlesid nad kooris . </s> <s> " No miks me siis ei tea , see on üks supp , hästi piprane , karvad on ära korjatud , ilgelt krehvtine ... " , ja jäid siis ettevaatlikult ootama , et Anette neid kiidaks . </s> </p>
<p> <s> Anette ohkas . </s> <s> Ta teeb ise tordi ja tõestab , et sellel ei ole supi , karvade ja pipraga mingit pistmist . </s> <s> Aga talle meeldis , et nad vähemasti püüdsid aru saada . </s> <s> Kuid rohkem ta tordist ei rääkinud . </s> <s> Torti ei ole mõtet kirjeldada , seda tuleb süüa . </s> </p></div2>
        <div2 type="alaosa"><head> Aeg läheb </head>
<p> <s> Olgugi et Anette tahtis järgmised päevad võimalikult kiiresti mööda saata , et sünnipäev kohe kätte jõuaks , hakkasid päevad venima . </s> <s> Nad venisid nagu tavaliselt hommikust õhtuni . </s> <s> Hommikul läksid Anette ja Varblane miilitsasse ja vastasid uurija küsimustele ja võtsid kaasa ühe kommi . </s> <s> Anette vaatas läbi kõik leitud vanemate pildid ja otsis kaartidelt koduteed ja võttis siis veel ühe kommi . </s> <s> Siis käis Varblane pisut tööl , kuid see võttis küll kõige väiksema osa päevast , sest alati , kui ta oli luua pihku haaranud , tabas teda mõõtmatu väsimus ja kohe tundus , et tänav pole sellel päeval põrmugi räpasem kui eelmisel . </s> <s> Milleks siis koristada ? </s> <s> Niikuinii loobitakse tänavad poole tunniga uuesti konisid täis . </s> <s> Varblane hakkas suitsumehi lausa vihkama . </s> </p>
<p> <s> Pärast tööd sõi Anette jäätist ja Varblane jõi õlut . </s> <s> Siis vaidlesid nad pikalt selle üle , kumb on parem , kuid alati jäi vaidlus viiki , sest kui õlu on mõru ja hea ning jäätis on magus ja hea , kumb on siis halvem ? </s> <s> Varblane ütles , et jäätis , ja Anette ütles , et õlu . </s> <s> Õiget vastust nad teada ei saanudki . </s> </p>
<p> <s> Pärast sööki läksid Varblane ja Anette alati haiglasse . </s> <s> Nad istusid Egemoni kõrvale toolile ja Anette rääkis Egemoniga , kuigi Egemon ei vastanud . </s> <s> Arstid ütlesid , et Egemon võib nii olla sada aastat ja üldse mitte vanemaks jääda . </s> <s> Anette arvutas veidi ja sai igasuguseid kurbi vastuseid . </s> <s> Oli täiesti võimalik , et kui Egemon ükspäev ärkab , on Anette vanem kui Varblane praegu . </s> <s> Egemon oleks justkui vaheaja teinud , et näha , kuidas maailm muutub , kuidas rongid kiiremini sõitma hakkavad , kuidas leiutatakse tehisjäätis , kuidas avaldatakse Varblase kogutud teosed ja tehakse temast film kui pärast surma kuulsaks saanud luuletajast , kes eluajal pidi luuaga tänavaid nühkima . </s> <s> Egemon saab ükskord teada kõik asjad , millest neil aimugi ei ole , kui ta tuhandeaastase vaheaja teeb . </s> <s> Anette jõudis juba kadedaks minna ja küsis arstidelt , et kui ta väga tahab , kas ta siis võib ka koomasse langeda , aga arstid ei lubanud . </s> <s> Nad ütlesid , et kooma näib ainult ühest küljest ahvatlev , tal on ka halbu omadusi . </s> </p>
<p> <s> Siis läksid nad koju ja Varblane pidi meelde tuletama , mida ta ära oli unustanud , sest ta mõtles kõigest hoolimata ainult iseendale ning unustas alati ära , et kollid olid põranda all lukus . </s> </p>
<p> <s> Õhtu veetsid nad Donna juures . </s> <s> Anette mängis Sholemiga liigkasuvõtmist , mida Sholem nimetas panganduseks . </s> <s> Raineriga mängisid nad gaasikambrit ja timukamängu , ja kui mehed lõpuks väga tülli läksid , siis mängiti pangamajas gaasikambrit , kuigi Sholemile see üldse ei meeldinud . </s> <s> Kuid nurgas istuda ta ka ei viitsinud . </s> <s> Hiljem rääkis Rainer anekdoote inetutest juutidest ja Sholem lollidest sakslastest . </s> <s> Anettel oli lõbus . </s> <s> Aeg-ajalt tulid talle vanemad meelde ja ta muutus kurvaks , kuid vaatas siis pilti , mille Rainer talle oli joonistanud . </s> <s> Sellel pildil oli tema väike ilus maja koos aia ja õunapuudega ning akendega , millest üks oli isa oma , mille taga isa mõtles , ja teine ema oma , mille taga ema vaikselt pesu triikis , et mitte isa ärritada . </s> </p>
<p> <s> Donna tervis tegi Varblasele muret . </s> <s> Vanaeit jäi iga päevaga kõhnemaks . </s> <s> Varblane oleks tahtnud sellest kellegagi rääkida , aga plika ja kollid olid oma mängudega nii ametis , et ei olnud mõtet neid segada . </s> <s> Kollidele ei läinud tervis niikuinii korda ja Anette ei saanud sellest lihtsalt aru . </s> <s> Kuid Varblane nägi , et Donna kaotab endast iga päevaga ühe osa . </s> <s> Ta mõtles hirmuga , et lõpuks on Donna väike , siis veel väiksem ja lõpuks mahub ta Varblase peopesale , ja pärast seda ei ole teda enam üldse näha . </s> <s> Siis on Donna läinud . </s> <s> Ta ei osanud ka kuidagi aidata ning Donna ei lubanudki . </s> <s> Vahetevahel märkas ta Donna silmis imelikku mõtet . </s> <s> See puudutas igal juhul Anettet . </s> <s> Ei teagi , mis see täpselt oli , aga seal oli viha ja armastus ja kadedus ja kõik muud asjad , kõik asjad , mida inimene tunda oskab . </s> <s> Kord vaatas Donna Anettet kurjalt , kord rõõmsalt , kuigi tal endal oli väga sant ja valus olla . </s> <s> Aga ta ei öelnud midagi . </s> <s> Ainult hingeldas vaikselt . </s> <s> Donna padja alt leidis Varblane pildi , mida ta oli näinud kohe , kui ta esimest korda Donna juures käis . </s> <s> Varblane vaatas pilti ja vaatas Anettet , ja vaatas uuesti pilti ja siis veel kord Anettet ... pilt oli Anettest , kuigi ülesvõte pärines ajast , mil Donna oli kümnene . </s> <s> Varblane ei saanud millestki aru . </s> <s> Ta pani pildi padja alla tagasi . </s> </p>
<p> <s> Siis ühel päeval helistati haiglast ja öeldi , et Egemon on silmad avanud ja öelnud esimesed sõnad . </s> <s> Varblasel jäi rõõmust hing kinni ja Anette püüdis toru enda kätte kiskuda , et teada saada , mis sõnad need olid . </s> <s> Varblane ei arvanud , et Egemon oli koomas eriti muutunud , ja hoidis seepärast Anettet telefonist kaugemal , kuid Anette muudkui kargles ümber laua ja tahtis ka kõrva vastu toru panna . </s> </p>
<p> <s> " Küsi , mis ta rääkis , küsi ometi , Varblane ! " </s> </p>
<p> <s> Varblane esiotsa lihtsalt köhatas torusse ja alles siis küsis : " Mis , khm , need esimesed sõnad siis olla võisid , kui tohib küsida ? " </s> </p>
<p> <s> On terve hulk kuulsaid sõnu , mida suurmehed on enne surma või siis muudel olulistel hetkedel öelnud . </s> <s> Valgust , rohkem valgust , nagu Varblase suurim eeskuju Goethe , või siis kõik teised Napoleonid - kõik olid öelnud midagi märkimisväärset , kuid see tundus nii alles pärast . </s> <s> Sest oleks Varblane öelnud " Valgust ! " , poleks keegi tähelegi pannud . </s> <s> Egemoni sõnad olid siiski olulised , sest erinevalt lihtkojamehest Varblasest oli tema kindral , ning tema esmapilgul tühi jutt võis hiljem tähenduslikuks osutuda . </s> <s> Ja mida siis suurmees pärast koomat ütles ? </s> </p>
<p> <s> Kõige hullem , et arst oli tükk aega piinlikult vait , kuid Anette huvi sellest aina kasvas . </s> </p>
<p> <s> " No miks ta ei räägi ? " küsis Anette vihaselt . </s> <s> " Egemon on ju minu sõber ! " </s> </p>
<p> <s> " Ta küsis , " ütles arstionu viisakalt , " sa vana puts , kas mul tõuseb ka veel ? </s> <s> Ega nad mu riista perse ei keerand ? " </s> </p>
<p> <s> Anette ei saanud aru , kuid Varblane isegi rõõmustas . </s> <s> Egemon on elus , mis siis , et samasugune kui enne . </s> <s> Ikkagi elus . </s> <s> Kuid Anette oli pisut pettunud , sest ta oli vaikselt lootnud , et Egemon saab tulevikku näha , kui ta on veel tuhat aastat koomas . </s> <s> Aga see plaan ei läinud õnneks . </s> </p>
<p> <s> Juba järgmisel päeval lubati Egemon haiglast koju . </s> <s> Varblane ja Anette läksid talle lilledega vastu . </s> <s> Anette oli rõõmus , et üks külaline on Varblasel rohkem . </s> <s> Tuleb osta rohkem kohupiima ja veel kaks pakki küpsiseid , ei neli , ei , kaheksa pakki küpsiseid . </s> <s> Ka see number ei sobinud . </s> <s> Lõpuks arvutas Anette välja , et Egemoni jaoks tuleb teine tort teha , sest neile kahe peale küll ühest ei jätku , ja osa peab jääma veel kollidele , et nad ometi aru saaksid , mis asi see tort on . </s> </p>
<p> <s> Egemoni palatis oli ratastool . </s> <s> Egemon ise vaatas ikka veel lakke . </s> <s> Tema naine oli ta kõrval ja hoidis tal käest kinni . </s> <s> Viga oli selles , et Egemon ei tundnud kõhust allpool midagi . </s> <s> Ta tundis , kui naine ta nina katsus või ta juukseid silitas , aga naba ta enam ei tundnud , ja põlvi ja tagumikku . </s> <s> Taksojuhid olid Egemoni tunded pooleks lõiganud ja jätnud talle alles ainult ülemise . </s> </p>
<p> <s> " Kas see üle ka läheb ? " küsis Egemoni naine . </s> </p>
<p> <s> " Kõike võib juhtuda , " ütles arst , " ma ei ütle teile , et ei lähe , aga see on tõenäoline . </s> <s> Kuid on juhtunud , et läheb üle , me peame seda asja veel uurima . " </s> </p>
<p> <s> " Siis öelgegi , et ei tea , " ütles Egemon . </s> </p>
<p> <s> Egemonil ei olnud naljatuju . </s> <s> Aga ta ei hakanud morni mängima , ja rõõmustas , kui Varblast ja Anettet nägi . </s> </p>
<p> <s> " No näed nüüd ise , mis need kuradi pasad tegid , " ütles Egemon . </s> </p>
<p> <s> Ta surus Varblasel kätt ja kaisutas Anettet . </s> <s> Lõppude lõpuks oli Anette temaga kogu aeg rääkinud , ainult Egemon ei mäletanud sellest jutust midagi . </s> </p>
<p> <s> " Mina hakkan käima , mind ei huvita , mida nad räägivad , " ütles Egemon . </s> </p>
<p> <s> Arst ja Varblane aitasid ta ratastooli ja Egemon sõitis sellega mööda palatit ringi . </s> <s> Alguses ei osanud ta õigel ajal pöörata ja põrkas vastu seinu , kuid muutus kiiresti osavaks . </s> </p>
<p> <s> " Pole häda midagi , päris kobe ratas , " ütles Egemon ringi rallides . </s> <s> " Läigib ja puha . " </s> </p>
<p> <s> Egemoni naine eriti ei rääkinud . </s> <s> Ta oli väikest kasvu ja noorem kui Egemon . </s> <s> Ta oli igatpidi Egemoni vastand . </s> <s> Tal oli väike nina ja suured silmad , tal olid tumedad juuksed ja pisikesed käed . </s> <s> Ta rääkis nii vaikselt , et teda ei olnud peaaegu kuulda . </s> </p>
<p> <s> " Ära pabista , " ütles Egemon naisele , " kõik läheb hästi . " </s> </p>
<p> <s> Anette oli ainuke , kes üldse ei pabistanud . </s> <s> Küll Egemon käima hakkab , senikaua sõidab ta änksis ratastoolis . </s> <s> Ta sõitis Egemoniga kaasa , istus Egemonil süles ja nad kimasid mööda haigla koridore ringi , kuni arstid pahaseks said . </s> <s> Kui nad palatisse tagasi sõitsid , oli Egemon väsinud ja hingeldas . </s> </p>
<p> <s> " Kuidas ma trepist üles saan ? " küsis ta naiselt . </s> </p>
<p> <s> " Ma kutsun naabrid appi , " ütles naine . </s> </p>
<p> <s> " Hea küll , koduminek , " ütles Egemon ja tõstis Anette sülest maha . </s> <s> Nad läksid kõik koos haigla uksest välja . </s> <s> Haiglas oli lift , millega Egemon sai esimesele korrusele . </s> <s> Liftist edasi läks kaldtee . </s> <s> Sealt edasi läks kõnnitee . </s> <s> Egemon autot ei tahtnud . </s> <s> Ta tahtis oma ratastoolis ise sõita . </s> <s> Varblane ja Anette vaatasid talle järele ja alles siis tuli Anettel meelde : " Kuule , sa pead Varblase sünnipäevale tulema . </s> <s> Homme on sünnipäev ! " hõikas Anette käed torus . </s> <s> Egemon lehvitas ja noogutas vastuseks . </s> <s> Siis ta sõitis edasi , Anette lilled süles . </s> <s> Naine kõndis ta seljataga ja lükkas , kui tee ülespoole läks . </s> </p>
<p> <s> " Tulevikku ta näha ei saagi , " ohkas Anette . </s> </p>
<p> <s> " Mis vahet seal on , " ütles Varblane , " niikuinii miski ei muutu . " </s> </p>
<p> <s> " Aga ikkagi põnev , " ütles Anette . </s> </p>
<p> <s> Nad läksid poodi , et osta kõike , mida sünnipäevaks vaja läheb . </s> <s> Anettel oli kaasas nimekiri asjadest , mida vajatakse eriti sünnipäeval . </s> <s> See oli nii pikk , et juba nimekirja lugemine võttis pool päeva aega . </s> <s> Varblane meenutas nostalgiliselt oma palgapäeva , järgmine nii tore päev tuleb ju alles tuhande aasta pärast . </s> <s> Ta ei olnudki kindel , kumb päev talle rohkem meeldib , kas palgapäev või sünnipäev - igatahes oli täiesti selge , et kui sünnipäev on kohe palgapäeva järel , siis palgapäev ei olegi nii tähtis päev . </s> </p></div2>
        <div2 type="alaosa"><head> VARBLASEPÄEV </head>
<p> <s> Sünnipäevahommik kujunes ainult õige pisut teistsuguseks , kui Anette sellest rääkis . </s> <s> Varblane ärkas enne Anettet ja soovis endale õnne . </s> <s> Anette oli kõik hästi läbi mõelnud , kuid unustanud end varakult äratada . </s> <s> Ärkamine läheb isegi vanadel inimestel tihtipeale nässu , kuigi nad on seda terve elu harjutanud . </s> <s> Mis siis veel lastest rääkida , kes seda kunsti alles omandavad . </s> <s> Kui nad ärkamise selgeks on saanud , ongi lapsepõlv läbi . </s> <s> Nad on pisut kurjad , pisut tõsisemad ja pisut hallimad , kuid ärkavad igal hommikul kell seitse , sest nad lihtsalt ei oska enam kauem magada . </s> </p>
<p> <s> Anette oli valmis sättinud kõik vajalikud koogimaterjalid , pannud lauale nelikümmend üheksa väikest küünalt , kirjutanud üles sünnipäevalaulu sõnad ja üleüldse oli valmis varblasepäeva pidulikuks hommikuks . </s> <s> Ise magas ta tükk aega pärast seda , kui Varblane oli ärganud , ringutanud , kusnud , hambad pesnud , kätekõverdusi teinud ja köhinud ning rögastanud . </s> <s> Kui Anette veel pärast kolmandat suitsu alles külge keeras , valmistas Varblane ise koogi . </s> <s> See ei võtnudki kaua aega , kuna Varblane tegi kooki esimest korda elus . </s> <s> Kui ei tea , kuidas tegema peab , ei hakka väga muretsema . </s> <s> Varblane tegi selle asja valmis , pani lauale , torkas sinna küünlad otsapidi sisse , seisis tükk aega selle ees ja kordas mitu korda iseenda veenmiseks : " See on kook . </s> <s> See on kook ! </s> <s> See on kook ? </s> <s> On küll kook ! " </s> </p>
<p> <s> Kuid ei hammustanud . </s> <s> Esiteks oleks Anette solvunud , ja teiseks ... ta ei armastanud nii väga kooki , eriti veel siis , kui ta kaljukindlalt teadis , et ta oli selle ise teinud . </s> </p>
<p> <s> Kui Anette ikka veel ei ärganud , ajas Varblane kööginoaga habet ning sai lõua küljest mitu karva lahti . </s> <s> Siis tuulas ta mustapesukastis ja leidis sealt midagi paelataolist , mida suurema kujutlusvõimega ja viisakamad külalised oleksid olnud nõus lipsuks nimetama . </s> <s> Noh , ta oli enam-vähem valmis . </s> </p>
<p> <s> Kui Anette ikka veel ei ärganud , istus Varblane maha ja unistas . </s> <s> Kuidas teda viiekümnendal sünnipäeval telekas kiidetakse . </s> <s> Mitte sellepärast , et ta oleks parimatest parim poeet , vaid sellepärast , et ta on viiekümneaastane poeet . </s> <s> Sellistel puhkudel pääsevad isegi need luuletajad uudistesaatesse , kes värssidega tähelepanu pole köitnud . </s> <s> Vanast peast on ka igasugune võltsuhkus kadunud , mis ei luba tühja-tähja pärast telekasse minna . </s> <s> Sa oled nii vana ja usud meeleldi kõiki kiidusõnu , mida sinu kohta räägitakse ainult seepärast , et sa oled poolsada aastat vana ja varem kahe silma vahele jäänud . </s> <s> Sulle tundub , et keegi tõepoolest loeb su raamatuid , et sul ongi nii palju sõpru ja nad ei tungle su ümber mitte sellepärast , et ilma rahata süüa ja juua antakse , vaid sellepärast , et nad peavad sust lugu ja ei saa uinuda ilma sinu luuletuskoguta öökapil . </s> <s> Tjaah ! </s> <s> Kuid sinna on veel terve aasta ! </s> <s> Üks pikk ja loll aasta , mida poleks üldse tarvis , sest enne viiekümnendat sünnipäeva ei ole kellelgi sust sooja ega külma . </s> <s> Milleks siis aega raisata ja seda aastat elada ? </s> <s> Mõttetus . </s> <s> Varblane oleks äärepealt kurvastama hakanud . </s> </p>
<p> <s> Kui Anette ikka veel ei ärganud , kirjutas Varblane luuletuse . </s> </p>
<p> <s> VARBLASEPÄEV </s> </p>
<p> <s> sünnipäeva hommikul tuuakse lilli ja soovitakse palju õnne </s> </p>
<p> <s> laud on valge ja küünlad säravad </s> </p>
<p> <s> külla tulevad Sholem , Rainer , Donna ja Anette </s> </p>
<p> <s> neil on kaasas viinad ja palju veine </s> </p>
<p> <s> mina panen lauale šampuse ja pudeli konjakit </s> </p>
<p> <s> joome </s> </p>
<p> <s> kui kell lööb kaksteist olen ma vanemaks saanud ja </s> </p>
<p> <s> laud on täis oksendatud </s> </p>
<p> <s> pudelid on külili ja ilus tass on katki </s> </p>
<p> <s> riisisalatisse on koni kustutatud </s> </p>
<p> <s> otsin sealt elu mõtet </s> </p>
<p> <s> Oleks võinud olla ilusam luuletus , oleks võinud olla rõõmsam ja riimis . </s> <s> Kuid tuli kurb ja riimitu . </s> <s> Varblane oli alati igaks juhuks iseenda väga karm kriitik . </s> <s> Ja kui keegi arvustajatest juhtus sama rängalt Varblase teost arvustama kui ta ise , oli tal vastus valmis , ah , ma teadsin seda ju isegi . </s> <s> Siis polnud nii valus neid sõnu kuulata . </s> <s> Mitte nii valus . </s> </p>
<p> <s> " Sa pead tagasi voodisse minema ! </s> <s> Varblane , palun mine voodisse tagasi ! " </s> </p>
<p> <s> Anette oli ärganud ja vaatas õnnetult Varblast . </s> <s> Ta sai ise ka suurepäraselt aru , et ta oli kõik maha maganud . </s> <s> Et Varblasel on heledam särk ja nöör kaelas , et ta on habet kitkunud ja jahust , munadest , maasikatest ning küünaldest käki meisterdanud . </s> <s> See nägi välja nagu siil või nõelapadi . </s> <s> See oli õudne ja naljakas samal ajal. </s> <s> Midagi ei olnud teha . </s> <s> Varblane pidi igal juhul Anette vigu parandama . </s> <s> Anette tõmbas teki üle pea ja palus kumiseva häälega : " Varblane , palun mine teki alla ja teeskle , et sa magad ja et on varajane sünnipäevahommik ... muidu ma hakkan nutma . " </s> </p>
<p> <s> Varblane kuulas sõna , sest muidu oleks nad õhtuni vaielnud ja külalised oleksid tulnud ja poleks süüagi saanud , sest Anette oleks kindlasti öelnud , et kui Varblane ei teeskle õhtul hommikut , siis jääb pidu ära . </s> <s> Anettel tundus olevat rohkem õigusi Varblase sünnipäevale kui Varblasel endal . </s> <s> Kuid polnud mõtet vägikaigast vedada , selge oli see , et Anette võidaks igal juhul , hiljemalt homseks või ülehomseks , kui tavaar päris hapuks on läinud . </s> <s> Varblane tõmbas teki üle pea ja teeskles sügavat und ning korrutas : kell on seitse ja ma magan , ning mul pole aimugi , mis Anette teeb . </s> <s> Ta oli seda juba oma sada kaheksakümmend korda öelnud , aga Anette ei iitsatanudki . </s> <s> Järsku põõnab , sindrinahk ? </s> </p>
<p> <s> Varblane küünitas hästi ettevaatlikult tüüka teki alt välja , justkui teeks ta seda unes ja oleks ikka väga vara , ning küsis justkui soniv kuutõbine : " Noh ? " </s> </p>
<p> <s> " Oota ometi , ma pean ju ennast ära kammima ! " </s> </p>
<p> <s> Anette seisis mossis näoga peegli ees ja ei jõudnud sugugi selgusele , kuidas juukseid keerutada , kas niipidi või naapidi , igatpidi tundus väga mage . </s> <s> Varblane andis alla . </s> <s> Ta puges teki alla , norskas , vähkres ja peaaegu et nägigi und . </s> <s> Umbes lõuna paiku , kui ta hakkas teki all ajataju kaotama , ütles kellegi imearmas hääl ootamatult : " Palju õnne sünnipäevaks ! " </s> </p>
<p> <s> Ja kuigi Varblane oli seda ütlemist juba kaheksa tundi oodanud , oli see siiski nii ilusasti ja armsalt öeldud , et ta tundis ennast kohutavalt hästi . </s> <s> Ta ei mäletanudki , millal talle seda viimane kord öeldi . </s> <s> Anette võttis Varblasel ümber kaela kinni ja kallistas . </s> <s> Tal oli imekaunis soeng ja sünnipäevakleit , laual põles nelikümmend üheksa küünalt - kõik oli just täpselt nii , nagu Anette oli seda kirjeldanud . </s> <s> Nii , kuidas olema peabki . </s> <s> Siis hakkas Anette laulma ja Varblane puhus küünlad ära . </s> </p>
<p> <s> " Palju õnne ! " ütles Anette veel kord ja kinkis Varblasele omakorjatud lilled . </s> </p>
<p> <s> " Aitäh , " ütles Varblane , " mul on hea meel . </s> <s> Mul on tõesti hea meel . " </s> </p>
<p> <s> Ta ei valetanud . </s> <s> Üle pika aja ei valetanud ta ühtegi sõna . </s> </p>
<p> <s> Kui nad kooki sõid , ei lasknud neist kumbki välja paista , mis tunne on . </s> <s> Sest autoril peab olema mehisust oma söök ilma virisemata alla neelata ja sissemaganud kokal pole mingit õigust ilkuda töö kallal , mille ta ise oleks pidanud tegema . </s> <s> Kuigi neil oli pärast söömist mõlemal paha olla , ei näidanud nad seda sugugi välja . </s> </p>
<p> <s> Varblane pidi veel enne pidu ühes kohas ära käima . </s> <s> Anette läks temaga muidugi kaasa , kuigi Varblane oleks vist tahtnud üksi minna , kuid Anettel ei olnud selliste pisiasjade peale silma . </s> <s> Ta märkas kõigepealt ikka seda , mis temale hea oli , ja hiljem kõiki teisi asju . </s> <s> Ja kuna ta oli vist ammu otsustanud , et tema teab , kuidas Varblasel parem on , siis kõndis ta Varblasel sabas , kuigi Varblane vihjas kõikvõimalikku moodi , et ta julgeks ka üksi ära käia . </s> <s> Seda Anette ei kuulnudki . </s> </p>
<p> <s> " Nii tore , " ütles Anette , " ma tahtsingi jalutada . </s> <s> Sööme jätta ka , eks ? " </s> </p>
<p> <s> Nad jõudsid ühe suure majani , millel oli palju trepikodasid ja pruunid uksed . </s> <s> Varblane läks trepist üles ja jäi seisma ühe ukse taga , mida teistest samasugustest eristas vaid number . </s> <s> Nagu vangla , mõtles Anette . </s> <s> Kui numbrid ära korjata , eksivad inimesed ära , magavad võõrastes korterites ja söövad teiste külmkapid tühjaks . </s> </p>
<p> <s> Uksele tuli naine , kelle Varblane kohe ära tundis . </s> <s> Uksele tuli naine , kes ei vananenud , ei muutunud ega ununenud . </s> <s> Uksele tulid pikkade jalgadega suured silmad . </s> <s> Silmad ei olnudki üllatunud , kui nad Varblast nägid , sest nad olid kohtunud kohe pärast tormi miilitsamaja lõkke ääres . </s> <s> Varblasel oli kaasas olnud seesama võõras tüdruk . </s> <s> Silmad ei rõõmustanud ega olnud ka vihased , nad püüdsid näida ükskõiksed , muidu oleks mõlemal olnud valus . </s> <s> Kui ennast lukku panna , siis ei tunne rõõmu ega armastust ega õnne , kuid pääsed tunnetest , mis võivad su päriselt lõhkuda . </s> <s> Targem oli ellu jääda . </s> <s> Näeb , mis hiljem saab . </s> </p>
<p> <s> " Tule sisse . " </s> </p>
<p> <s> Varblane läks sisse ja võttis kingad jalast . </s> <s> Ta seisis sokkide väel esikus ja ei teadnudki , miks ta tulnud oli . </s> </p>
<p> <s> " Tule edasi . </s> <s> Las tüdruk tuleb ka . " </s> </p>
<p> <s> Varblane võttis soge peast . </s> <s> Ta võttis põuest lilled ja ulatas naisele . </s> </p>
<p> <s> " Aitäh ... õigus , sul on ju täna sünnipäev . </s> <s> Palju õnne . " </s> </p>
<p> <s> Varblane istus tuppa diivanile , Anette vaatas vaikselt ringi . </s> </p>
<p> <s> " Aitäh , " ütles Varblane . </s> </p>
<p> <s> " Kas sa kohvi soovid ? " </s> </p>
<p> <s> " Ei . " </s> </p>
<p> <s> " Teed ? " </s> </p>
<p> <s> " Ei . " </s> </p>
<p> <s> " Muidugi , ma unustasin . " </s> </p>
<p> <s> Naine läks kapi juurde ja võttis sealt pooliku konjakipudeli . </s> </p>
<p> <s> " Sa tahad ju üht pitsi ? " </s> </p>
<p> <s> " Ei . " </s> </p>
<p> <s> " See on konjak ? " </s> </p>
<p> <s> " Ma ei joo enam . </s> <s> Eriti . " </s> </p>
<p> <s> " Vabanda , " ütles naine ja pani pudeli ära . </s> </p>
<p> <s> " Sul ei ole vaja vabandada . " </s> </p>
<p> <s> " Milleks sa tulid ? " </s> </p>
<p> <s> Naine võttis rohelisest suitsupakist pika pruuni suitsu ja pani põlema , tõmbas sügava mahvi ja ootas , et Varblane hakkaks rääkima , aga Varblane ei osanud midagi mõistlikku öelda . </s> <s> Naine suitsetas ja Varblane vaikis ning vaatas aknast välja . </s> <s> Varblane istus pool tundi vaikides . </s> <s> Anette nägi riiulis pilti , kus olid sama naine ja Varblane , aga palju nooremad . </s> <s> Naine tõmbas pool suitsu ära , siis kustutas suitsu tuhatoosi ja võttis kohe järgmise . </s> <s> Tuhatoos oli varsti poolikuid suitse täis . </s> </p>
<p> <s> Varblane tõusis püsti . </s> </p>
<p> <s> " Ma siis lähen . " </s> </p>
<p> <s> " Mine . " </s> </p>
<p> <s> " Mind oodatakse . " </s> </p>
<p> <s> " Mine . " </s> </p>
<p> <s> " Ma võin ju teinekord läbi astuda ? " </s> </p>
<p> <s> " Kuidas ise tahad . " </s> </p>
<p> <s> " Kui sul midagi vaja peaks olema , siis ütle mulle . " </s> </p>
<p> <s> " Mul on kõik olemas . " </s> </p>
<p> <s> " Kõik ? " </s> </p>
<p> <s> " Jah , kõik . " </s> </p>
<p> <s> Järsku oli Varblane tõesti lootnud , et naine ütleb , et tal on kõik olemas , aga tema puudu ? </s> <s> Varblane seisis noruspäi keset tuba ja oli neljakümne üheksa aastane , kuid teda ei läinud enam vaja . </s> <s> See on sant tunne . </s> <s> Anettel hakkas Varblasest kahju , kuid ta ei oleks saanud Varblast kuidagi aidata , sest ta oli vaid võõras tüdruk , kelle vanemad on tormiga kaduma läinud . </s> <s> Mida selline suudaks ? </s> </p>
<p> <s> Varblane seisis naisest käesirutuse kaugusel . </s> <s> Kui ta oleks käe välja sirutanud , oleks ta naist peaaegu et puudutanud . </s> <s> Ta oli nii lähedal , aga tegelikult oli ta teisel pool maakera . </s> <s> Kui Varblane oleks seda tõesti teinud , oleks naine miilitsa kutsunud . </s> </p>
<p> <s> Varblane läks esikusse ja pani kingad jalga . </s> </p>
<p> <s> " Ma ootan õues , " ütles Anette . </s> </p>
<p> <s> " Oota , " ütles Varblane . </s> </p>
<p> <s> Kui Anette oli õue läinud , tegi Varblane meeleheitliku tembu . </s> <s> Ta haaras naisest kinni , kallistas teda ja üritas suudelda . </s> <s> Ta kartis , et naine pistab karjuma ja hakkab vastu rabelema . </s> <s> Kuid naine ei teinud ühtegi liigutust . </s> <s> Ta hoidis suitsu eemal , et riideid ära ei kõrvetaks , ning oli nagu elutu asi . </s> <s> Varblane võis teda suudelda ja kallistada , kuid naine ei pannud seda tähelegi . </s> <s> Varblasel hakkas halb . </s> <s> Ta laskis naise lahti ja tormas uksest välja . </s> <s> Ta jooksis trepist alla , uksest välja ja hingas värsket õhku . </s> </p>
<p> <s> Anette ootas teda pingil ja kiigutas jalgu . </s> </p>
<p> <s> " Ma ei ütle midagi , " ütles Anette mõne aja pärast . </s> </p>
<p> <s> " Ära ütle jah . " </s> </p>
<p> <s> " Ma ei ütle isegi seda , et sul võiks halb tuju üle minna , sest sellest ei oleks ju kasu , ega ? " </s> </p>
<p> <s> " Ei oleks jah . " </s> </p>
<p> <s> " Ma ei ütle seda kah , et kui sa sellise näoga oma sünnipäevale lähed , siis nad arvavad , et sa said haiglast oma röntgenipildi kätte . " </s> </p>
<p> <s> " Vist küll . " </s> </p>
<p> <s> " Ja siis võiks üleüldse laiali minna , sest koos pole lõbusam kurvastada kui igaühel omaette . " </s> </p>
<p> <s> Varblane hakkas naerma . </s> <s> Anette oli niivõrd mures sellepärast , et õhtune pidu läheb mingi naise pärast untsu , ja nii ootamatult viisakas , et ei küsinud tema kohta ühtegi sõna , ning Varblasel läks tuju heaks . </s> </p>
<p> <s> " Ära pabista , " ütles Varblane . </s> <s> " Kõik on hästi . " </s> </p>
<p> <s> Nad jalutasid kodu poole ja Anette ei küsinud tõepoolest midagi , kuni hetkeni , mil ta küsis : " Kes see naine oli , Varblane ? " </s> </p>
<p> <s> Kes see naine oli ? </s> <s> Kui seda nii lihtsalt oleks saanud öelda . </s> <s> Varblane ei teadnud ise ka enam täpselt . </s> <s> Kas ta vihkab või armastab teda , või on tal tegelikult juba ükstapuha . </s> </p>
<p> <s> " Hea küll , " ütles Anette . </s> <s> " Ära räägi , kui ei taha , aga me peame veel poest läbi minema . " </s> </p>
<p> <s> " Milleks ? " küsis Varblane hirmuga . </s> </p>
<p> <s> Tema rahakotis polnud enam sentigi , natuke siiski oli , kuid selle oli ta kavatsenud hoida mustadeks päevadeks . </s> <s> Ja neid oli ette näha lugematul hulgal . </s> <s> Kindlasti oli neid rohkem , kui Varblasel rahakotis raha jätkus , kuid sellega oli siiski kindlam tunne . </s> </p>
<p> <s> " Ma pean pliiatseid ostma , " ütles Anette . </s> <s> " Me hakkame Raineriga joonistama . " </s> </p>
<p> <s> Nad läksid poodi ja Anette võttis kümme pliiatsit , millest pooled olid punased , ja siis veel lisaks šokolaadi ja kommi ja jäätist ja igasuguseid muid asju , nii et kott täis sai . </s> <s> Kui nad arvet maksid , selgus , et raha küll nii palju ei ole . </s> <s> Anette mõtles vaid hetke ja pani pliiatsid riiulile tagasi . </s> </p>
<p> <s> " Laename Raineri omi , " ütles ta . </s> </p>
<p> <s> Kui nad koju läksid , püüdis Varblane oma masendust mitte välja näidata . </s> <s> Kuid Anette sai siiski aru , sest iga kord , kui ta Varblasega millestki rääkida üritas , vaatas Varblane talle nii kurva näoga otsa , et oli ütlematagi selge , kui väga ta oma kadunud raha taga igatses . </s> <s> Naine oli nagu peoga peast pühitud . </s> <s> Anettel oli selle kohta oma teooria . </s> <s> Ainult suurema murega saab muret minema peletada . </s> <s> Nii võibki lõpuks meestes pettuda . </s> <s> Ostad veidi jäätist ja kogu armastus . </s> <s> Anette ohkas ja vangutas pead , ta oli veel liiga väike , et suurte inimeste asjadest aru saada , aga see tegi meele nukraks , too tundmatu maailm ei meeldinud talle sugugi . </s> </p></div2>
        <div2 type="alaosa"><head> Varblasepäev 2 </head>
<p> <s> Õhtu oli juba ammu käes , aga külalisi polnud veel tulnud . </s> </p>
<p> <s> " Nad kammivad juukseid , " arvas Anette . </s> </p>
<p> <s> Varblane ei uskunud , et Rainer ja Sholem ja Donna ennast mukkima hakkavad , enne kui sünnipäevale tulla . </s> <s> Pealegi ei mäletanud nad enam üldse , mis asi see on . </s> <s> Nad võivad sünnipäeva sõjaga segi ajada . </s> </p>
<p> <s> Anette tegi nägu , justkui tahaks ta Varblasega juttu ajada , kuid tegelikult vahtis peeglisse . </s> <s> Ta hüppas iga paari minuti tagant püsti ja sättis oma tukka millimeeter siia , millimeeter sinna . </s> <s> Varblane püüdis näida hea vestluskaaslasena , kuid tegelikult ei pannud Anettet eriti tähele . </s> <s> Ta mõtles endast . </s> <s> Ta mõtles , kas ta saab ikka paradiisi või pannakse põranda alla nagu Sholem ja Rainer . </s> <s> See tekitas hirmu , aga samas tundus , et paradiisis hakkab pärast paari päeva väga igav . </s> <s> Kui kõht on täis ja kõik ümberringi roosa , siis hakkad elu taga kahetsema . </s> <s> Oleks mõnuga pattu teinud ja pärast pisut keenud . </s> <s> Siiski midagi . </s> </p>
<p> <s> " Oeh , " ütles Varblane . </s> </p>
<p> <s> " Mis sa ütlesid ? " küsis Anette peegli ees seistes . </s> </p>
<p> <s> " Ma ütlesin oeh , " ütles Varblane . </s> </p>
<p> <s> " Ahah , " ütles Anette . </s> </p>
<p> <s> Väga tihe jutuajamine . </s> <s> Kumbagi ei huvitanud , mis teine räägib , aga oldi vähemasti viisakad . </s> <s> Nagu keskmised inimesed . </s> <s> See kõlas jubedalt , täpselt keskmised inimesed . </s> <s> Üks tahab ilusaks ja teine kuulsaks . </s> </p>
<p> <s> Keegi kraapis ukse taga . </s> <s> Varblane kikitas kõrvu . </s> <s> Anettel ei olnud aega kuulata . </s> <s> Nagu oleks koer ukse taha jäänud . </s> <s> Kui uuesti kriibiti , tegi Varblane ukse lahti . </s> <s> Kollid seisid ukse taga , käed väsinult rippus , keeled suust väljas , ja olid vist juba kaotanud lootuse sisse pääseda . </s> <s> Donna istus , selg vastu maja seina , silmad kinni . </s> </p>
<p> <s> " Ole nüüd kena ja aita meid sisse , " ütles Rainer . </s> </p>
<p> <s> Varblane talutas külalised ükshaaval tuppa . </s> </p>
<p> <s> Enne veel kui pidu täie hooga käima läks , hingeldasid Sholem ja Rainer niisama põrandal . </s> <s> Donna istus voodil , silmad kinni . </s> <s> Kui kollid olid välja puhanud , sättis Varblane nad laua äärde , mille Anette oli katnud kogu Varblase rahakoti paksuses . </s> <s> Seal oli liha , sinki , kooke , jäätist , banaane ja palju muid asju , mida Varblane ei tundnud . </s> </p>
<p> <s> " Mul läheb küll süda pahaks , " ütles Rainer . </s> </p>
<p> <s> " Donna tahtis sulle suppi teha , aga me ei saanud kassi kätte , " ütles Sholem . </s> </p>
<p> <s> " Sellest pole midagi , " ütles Anette . </s> <s> " Meil on süüa küll . " </s> </p>
<p> <s> Alguses oli nagu ikka piinlikult vaikne . </s> <s> Varblane võttis pitsi , teised lamasid vaikides . </s> <s> Siis upitasid kollid end istuma , ainult Donna jäi voodisse . </s> <s> Egemon ei olnud veel tulnud . </s> </p>
<p> <s> " Me peame nüüd kõik Varblasest rääkima , sellest , kui hea ta on ja kuidas me tema üle rõõmustame , " ütles Anette . </s> </p>
<p> <s> Kuigi osa külalisi oli pool- ja ülejäänud pärissurnud , oli Varblasel siiski hea meel . </s> <s> Ta istus laua otsas ja punastas , kui tema kohta head öeldi . </s> <s> Ta võttis pitsi viina ja ütles nagu kõik sünnipäevalapsed : mis te nüüd , mis te nüüd . </s> <s> Pikapeale läksid ka kollid soojemaks . </s> <s> Nad võtsid küll ettevaatlikult , sest nad polnud pikka aega joonud . </s> <s> Toas oli meeldiv sumin . </s> </p>
<p> <s> " On ju tore , kui on sünnipäev ? " </s> </p>
<p> <s> Anette istus oma limonaadiga Varblase ja Raineri vahel . </s> </p>
<p> <s> " On ! " vastasid nad korraga . </s> </p>
<p> <s> " Ainult onu Egemoni vist ei tule , " ütles Anette . </s> </p>
<p> <s> Võis olla , et Egemon ei pääsenud majast välja , sest naabreid ei olnud kodus , aga sellest polnud Anettele mõtet rääkida . </s> </p>
<p> <s> Raineril oli keegi riideid parandanud . </s> <s> Augud olid kinni õmmeldud ja vist oli neid ka puhastatud . </s> </p>
<p> <s> " Võta ometi kooki , Rainer , " ütles Anette . </s> </p>
<p> <s> Rainer oli viisakas . </s> <s> Ta võttis koogi , tõstis suu juurde ja pani siis lauale tagasi . </s> </p>
<p> <s> " Kas sulle ei meeldi üldse ? " küsis Anette õnnetult . </s> </p>
<p> <s> " Mulle küll meeldib , " ütles Sholem . </s> <s> Ta toppis koogi suhu ja lätsutas , sest hambaid oli kollidel vaid jaopärast ning neid tuli hoida . </s> </p>
<p> <s> " No proovi sina ka üks tükikene , " nurus Anette . </s> </p>
<p> <s> " Kurat , ma ei armasta magusat , " ütles Rainer . </s> <s> Ta püüdis heatahtlikult vastata , aga ta nägu läks lillaks , ta hakkas juba liialt kähisema . </s> <s> Sholemit see rõõmustas . </s> <s> Ta toppis veel ühe koogi suhu . </s> </p>
<p> <s> " Mind ei tohi sundida , " kähises Rainer , " tegelikult ei tohi mind sundida , mul hakkab paha . " </s> </p>
<p> <s> " Ma teen ettepaneku juua Varblase terviseks , sest Varblane ... " </s> </p>
<p> <s> Sholem kõlistas noaga vastu klaasi , aga lõpp ei tulnud tal meelde . </s> </p>
<p> <s> " Polegi tähtis , " ütles Varblane . </s> </p>
<p> <s> Nad lõid kokku . </s> <s> Kuigi Donna oli püüdnud Sholemile seletada , miks tuleb sünnipäeval kokku lüüa , ei olnud sest kasu . </s> <s> Sholemile ja Rainerile jäi meelde ainult esimene pool . </s> <s> Peab jooma ! </s> <s> Aga miks , seda ei suutnud nad meelde jätta . </s> </p>
<p> <s> " Me arvasime , et siin on rahvast täis , " ütles Rainer , kui ta klaasi tühjaks oli joonud . </s> </p>
<p> <s> " Aga siin ongi rahvast täis , " ütles Anette . </s> </p>
<p> <s> " Meie ei ole rahvas , meid ei ole olemas , " ütles Sholem . </s> </p>
<p> <s> " See ei loe , " ütles Varblane . </s> </p>
<p> <s> " Siis võtame Varblase terviseks , sellepärast et ! " ütles Rainer . </s> </p>
<p> <s> Varblane valas ise klaasid täis , sest kui Sholem seda tegi , läks pool veini salatitele ja koogile ja põrandale . </s> </p>
<p> <s> Donna polnud kogu aja jooksul sõnagi öelnud . </s> <s> Varblane püüdis olla viisakas ja vahepeal Donna juures juttu ajamas käia , kuid Donna ei rääkinud eriti . </s> <s> Ta istus nagu ennegi , silmad kinni , ja vist isegi magas . </s> <s> Varblane viis talle torti voodisse , kuid Donna jättis selle söömata . </s> <s> Anette pani tordi keset lauda ja käskis Sholemil ja Raineril seda tähelepanelikult vaadata . </s> <s> Siis ütles Anette selgelt ja kõlava häälega , nagu Varblane hommikul oli öelnud : " See on tort ! </s> <s> Kuulsite , jah ? " </s> </p>
<p> <s> Kollid noogutasid . </s> </p>
<p> <s> " Ja mis see siis on ? " küsis Anette kollidelt ja näitas näpuga torti . </s> <s> Kollid ei saanud midagi aru . </s> </p>
<p> <s> " Ma võtan lonksu veini ja mõtlen , " ütles Sholem . </s> </p>
<p> <s> " Mis see on siis ? " küsis Anette nagu õpetaja torditunnis . </s> <s> " See on ... " </s> </p>
<p> <s> " Ei mäleta ! " </s> </p>
<p> <s> Rainer ja Sholem vangutasid õnnetult pead . </s> </p>
<p> <s> " Ma pean veel ühe lonksu võtma , " ütles Sholem . </s> </p>
<p> <s> " No tuletage meelde , see on ... ! " </s> </p>
<p> <s> " See on bensiin , " ütles Rainer võidukalt . </s> </p>
<p> <s> " See on asfalt , " ütles Sholem . </s> </p>
<p> <s> Anette kaotas lootuse . </s> <s> Torditunnist ei tulnud midagi välja . </s> </p>
<p> <s> " Mul oli õigus , jah ? " küsis Rainer võidukalt . </s> </p>
<p> <s> Sholem , kes muidu näis heasüdamlik ja tore inimene , läks Raineri jutu peale vihaseks ja hakkas sisisema ja ähkima . </s> <s> Nad oleksid peaaegu üksteisele kallale läinud , aga Anette lahutas nad ära . </s> </p>
<p> <s> " Mõlemad olete lollid , " ütles Anette . </s> </p>
<p> <s> Tore sünnipäev . </s> <s> Väga tore sünnipäev . </s> <s> Varblane istus vaikselt laua otsas ja lihtsalt kuulas ja oli . </s> <s> Iga veerand tunni tagant löödi kokku ning eriti ei söödud . </s> <s> Varblane tegi uue pudeli lahti . </s> <s> Öö hakkas kätte jõudma . </s> <s> Anette küsis iga natukese aja tagant tordi kohta , mis see on , ja sai alati vale vastuse . </s> <s> Sholemil oli kogu aeg klaas tühi . </s> <s> Järsku ta ei olnudki liigkasuvõtja , järsku oli joodik ? </s> <s> Alati , kui tal klaas täis valati , jõi ta selle kohe tühjaks . </s> <s> Ja alati , kui Anette küsis tordi kohta , mis see on , nõudis ta veini , et mõelda . </s> <s> Varblane tegi uue pudeli lahti ja veel ühe ja lõpuks hakkas Sholem silmanähtavalt täis jääma . </s> <s> Ta pea vajus rinnale , ta ei kuulanud enam Anette küsimusi , vaid vahtis maha ja pomises midagi omaette : " Kuradi näru , raisk , mõrtsukas , mõrtsukas . " </s> </p>
<p> <s> Rainer tegi , nagu ta ei kuuleks . </s> <s> Rainer oli vähem joonud , ta püüdis mitte tähele panna , aga Sholem urises aina kõvemini : " Kuradi mõrtsukas , mõrtsukas ! " </s> </p>
<p> <s> " Mis mõtet sel enam on ? " küsis Varblane . </s> </p>
<p> <s> " Enam ? </s> <s> Enam muidugi ei ole ! " </s> </p>
<p> <s> " Ole nüüd , Sholem , " ütles Rainer . </s> </p>
<p> <s> Sholem viskas veiniklaasi põrandale . </s> <s> See lendas kildudeks . </s> <s> Purjus koll vahtis vihaselt ringi , võttis siis laualt veinipudeli ja jõi otse sealt . </s> </p>
<p> <s> " Mis sa teed , Sholem ? " hüüdis Anette . </s> </p>
<p> <s> " Mõrvar ! " hüüdis Sholem . </s> <s> Ta ajas end püsti , toetas ühe käe toolile , teise käega sihtis Rainerit . </s> </p>
<p> <s> " Minu mõrvar ! " ütles Sholem . </s> </p>
<p> <s> " Ja mis siis ? " küsis Rainer nõutult . </s> </p>
<p> <s> " Mis siis ? </s> <s> Mis siis ? ! " </s> </p>
<p> <s> Sholem vajus toolile kokku ja hakkas nutma . </s> <s> Anette istus Sholemi kõrvale ja silitas ta pead . </s> </p>
<p> <s> " Tegelikult oled sa süüdi , Rainer , " ütles Anette . </s> </p>
<p> <s> " Kuradi fašist selline , timukas ! " nuttis Sholem ja pühkis silmi . </s> </p>
<p> <s> Rainer hakkas tasapisi enesevalitsust kaotama . </s> <s> Ta muutus rahutuks ja hallid silmad valgusid verd täis . </s> <s> Ja kui Sholem ikka veel ei lõpetanud , tegi ta välkkiire liigutuse , nii kiire , et Varblane ei jõudnud vahele segada - ta võttis tordinoa ja torkas selle pidemeni Sholemi silma . </s> <s> Sholemi silma ümber tekkis valge kreemirull , noa teine ots ulatus kolli hallist kuklast pikalt välja . </s> <s> Siis lupsas silmamuna kreemi seest välja ja hüppas nagu konn keset torti ning jäi sinna üllatunult pungitama . </s> <s> Sholem hakkas valust kiunuma , hoidis käsi näo ees ja määris kogu põranda verega . </s> </p>
<p> <s> " Said , mis tahtsid , " ütles Rainer . </s> </p>
<p> <s> Varblane läks hirmust kollaseks . </s> <s> Ta ei teadnud , mida teha , ta ei teadnud , kas tema on süüdi või keegi teine , ja ainuke mõistlik mõte , mis tal pähe tuli , oli : " Me peame miilitsa kutsuma . " </s> </p>
<p> <s> " Jäta nüüd , " ütles Anette . </s> </p>
<p> <s> Kuid Sholem oli juba rahunenud ja pisut kainemaks saanud . </s> <s> Ta istus põrandal ja sikutas nuga peast välja , kuid ta käed olid vere ja kreemiga koos ja libisesid pidemelt ära . </s> <s> Nuga oli koljusse kinni kiilunud . </s> <s> Anette tõmbas noa Sholemi silmast välja ja pühkis vere ära . </s> <s> Siis sidus ta Sholemile taskurätiku silma ette . </s> <s> Sealt tuli veri läbi . </s> <s> Sholemi silm oli lauale otse tordi peale veerenud , pruun silmatera vaatas sealt Varblasele vastu . </s> <s> Anette võttis silma tordilt ära ja viskas prügikasti . </s> <s> Tort oli samahästi kui mokas . </s> </p>
<p> <s> " Sa pead kohe Sholemi käest vabandust paluma . </s> <s> Kuuled , Rainer ! " </s> </p>
<p> <s> " Mis ta siis sõimab , " ütles Rainer vaikselt . </s> </p>
<p> <s> " Palu Sholemilt vabandust ja leppige ära . </s> <s> Te rikute ju Varblase sünnipäeva ära , " ütles Anette . </s> </p>
<p> <s> Sholem oli tänu noahoobile pisut kainemaks saanud . </s> <s> Ta pilgutas oma tervet silma ja ütles esimesena : " Ma mölisen liiga palju . " </s> </p>
<p> <s> Raineril oli häbi . </s> <s> Ta sai aru , et on jälle halvasti käitunud , kuid midagi polnud enam parata . </s> <s> Sholemil oli üks silm vähem . </s> </p>
<p> <s> " Ma enam ei tee , " ütles Rainer . </s> </p>
<p> <s> Varblane oli nõutu . </s> <s> Kuid ta oli juba ette kindel , et neljakümne üheksas sünnipäev ei lähe tal iial meelest . </s> </p>
<p> <s> " Mis siis nüüd saab ? " küsis Varblane õnnetult . </s> </p>
<p> <s> " Ole hea , palun vala mulle veel veini , " ütles Sholem . </s> </p>
<p> <s> Varblane valas . </s> <s> Ta sisendas endale , et kõik on hästi ja miilitsat ei ole vaja . </s> <s> Aga süda oli ikkagi rahutu . </s> </p>
<p> <s> " Ära muretse , Varblane , kõik on hästi , " ütles Sholem nukralt . </s> <s> " Kui ma jooma hakkan , siis tuleb kõik meelde . " </s> </p>
<p> <s> " Sa ei tohi närima hakata , " ütles Rainer . </s> <s> " Sa ei tohi närima hakata . " </s> </p>
<p> <s> Nad lõid kokku ja tegid uue pudeli lahti . </s> <s> Vein mõjus Varblasele ja kollidele ühtemoodi . </s> <s> Nad hakkasid kõik tuigerdama , kuid kollid polnud enne üldse jalgu alla saanud , Varblane aga käis muidu enam-vähem sirgelt . </s> <s> Nad lõid veel kord kokku ja siis sai vein otsa . </s> <s> Varblane kallas Sholemile , sest Sholemil oli üks silm vähem . </s> <s> Pudel oli tühi . </s> <s> Mehed istusid ümber laua ja limpsisid suud . </s> </p>
<p> <s> " Kui tooks linnast ? " arvas Varblane . </s> </p>
<p> <s> Rainer ja Sholem kõhklesid . </s> <s> Nad olid juba ammu maetud ega olnud tükk aega tänaval jalutanud . </s> <s> Nad ei teadnud , kas sobib . </s> </p>
<p> <s> " Mis sa arvad , Donna ? " </s> </p>
<p> <s> Donna ei keelanud ega julgustanud . </s> <s> Ta nägi parem välja . </s> <s> Tal oli uni ja ta tahtis magada . </s> <s> Varblane aitas Donna koju ja soovis head ööd . </s> </p>
<p> <s> " Sul on vist parem , " ütles Varblane . </s> <s> Ta katsus Donna pead , see ei olnud enam nii kuum kui enne , see oli peaaegu jahe . </s> </p>
<p> <s> " Lase tuli ära , " ütles Donna . </s> </p>
<p> <s> " Homme näeme siis ! " </s> </p>
<p> <s> Donna ei vastanud . </s> <s> Varblane seisis veel viisakalt ukse juures , kuid Donna rohkem ei rääkinud ja jäi kohe magama . </s> <s> Varblane kuulis pimedas ta rahulikku hingamist . </s> <s> Üle tüki aja magas Donna hästi , ei hingeldanud ega näinud halba und . </s> <s> Varblane tõmbas enda järel ukse kinni . </s> </p>
<p> <s> Kollid olid juba aiaväraval ja ootasid Varblast . </s> <s> Anette näitas neile taevast kohta , kus oli Varblase täht . </s> <s> Kollid seisid , kaelad õieli , ja vaatasid üles . </s> </p>
<p> <s> " Ilus täht , " ütles Sholem . </s> </p>
<p> <s> " Tavaline , " ütles Varblane . </s> <s> " Mitte midagi erilist . </s> <s> Täht nagu täht ikka . " </s> </p>
<p> <s> Nad läksid kesklinna poole . </s> <s> Öistest poodidest ei olnud Varblasel aimugi . </s> <s> Varblase pilk vilas ikka veel ettevaatlikult Sholemi ja Raineri poole , kuid need komberdasid linnavahel nagu poleks mingit tüli olnudki . </s> <s> Paljugi mis juhtub . </s> <s> Nad uudistasid tänavalaternaid ja vahtisid poodide vaateaknaid . </s> <s> Tore oli üle pika aja pisut linnas kolada . </s> </p>
<p> <s> " Ei tea , kus pool Varssavi on ? " küsis Sholem ja vaatas oma ainsa silmaga oletatavas Poola suunas . </s> </p>
<p> <s> " Sa ei jõua hommikuks tagasi , " ütles Varblane . </s> </p>
<p> <s> " Aga kui prooviks ? " küsis Sholem . </s> <s> Tal oli tõepoolest selline tahtmine . </s> <s> Käia korraks , ainult korraks , tulla lennukist maha , puudutada sõrmega maad ja siis kohe hauda tagasi . </s> </p>
<p> <s> " Mis see siis ära ei oleks , ei jõua hommikuks , ei jõua , aga tahaks näha , mis seal on saanud ? " </s> </p>
<p> <s> " Sa pole enam poisike , " ütles Rainer , " sa tead väga hästi , et ei ole võimalik . " </s> </p>
<p> <s> Sholem kurvastas Raineri sõnade peale palju rohkem kui kaotatud silma üle . </s> <s> Üks silm ees või taga ei lugenud lõppude lõpuks midagi . </s> <s> Aga kui ta oleks saanud korrakski ronida puu otsa , kus ta viieaastaselt oli istunud , oleks ta võinud rahus põrgusse tagasi minna . </s> <s> Ta oleks ka teise silma andnud , kui sest kasu oleks olnud . </s> </p>
<p> <s> " Ma olen nõus jala minema ja koidikul suitsuks muutuma , " pomises Sholem . </s> </p>
<p> <s> " Sa ei jõua linnastki välja , " ütles Varblane . </s> </p>
<p> <s> Mingist poolsalaputkast said nad lõpuks veini . </s> <s> Müüja vaatas küll kahtlustavalt Rainerit ja Sholemit , eriti Sholemi puuduvat silma , kuid ei hakanud miilitsat kutsuma , sest kollid teesklesid päris kenasti inimesi ega näidanud kuidagi välja , et tegelikult neid ei olnudki . </s> <s> Nad jalutasid veiniga mööda tänavat , lihtsalt niisama . </s> <s> Sholem võttis pudelist kulinal kõva lonksu ja toetas omaenda mõrtsukat , kes hakkas juba väsima , sest jõi vähem . </s> </p>
<p> <s> " Näed , Rainer , just sellel kohal oli prügimägi , millest ma sulle rääkisin , ja mille me Varblasega ära koristasime , " ütles Anette . </s> </p>
<p> <s> Juhuslikud möödakäijad võisid Rainerit ja Anettet pidada pisut pulstunud vanaisaks ja lapselapseks , kes on öösel õue jalutama tulnud . </s> </p>
<p> <s> " Ja see on puu , mille vastu Egemoni auto sõitis , " näitas Anette . </s> </p>
<p> <s> " Ja seal , näed seal kaugel pargis on mälestusmärk kangelastele . </s> <s> Minu vanaisa on kangelane . </s> <s> Inimesed viivad sinna lilli ja on tõsised . </s> <s> Nad mõtlevad kangelastele , kes on end inimeste eest ohverdanud . " </s> </p>
<p> <s> Siis palus Anette , et nad seisaksid ühe minuti ja mõtleksid langenud kangelastele nagu teised inimesed teevad . </s> </p>
<p> <s> " Mille eest su vanaisa kangelaseks sai ? " </s> </p>
<p> <s> Rainer ähkis , sest seismine väsitas teda hoopis , aga nii õilsa asja nimel oli ta valmis pingutama , hoolimata sellest , et seistes algas tal hoobilt köha . </s> </p>
<p> <s> " Ta tegi kangelasteo . </s> <s> Muud teod siin ei aita , " ütles Anette . </s> </p>
<p> <s> Nad komberdasid kõik koos puu juurde , mis ulatus taevasse . </s> <s> Sholemil ja Raineril oli pööraselt vedanud , et nad olid õue tulnud just Varblase sünnipäeval , seitsmeteistkümnendal septembril , sest hoolimata sügisest oli taevas süsimust ja pilvitu ning kuu oli sel ööl kõige suurem . </s> <s> Ta valgustas kenasti puulatva . </s> <s> Päeval oli seda peaaegu võimatu näha , sest taevas oli enamasti pilves . </s> <s> Üks kotkas tegi tiiru ümber puuladva ja maandus oksale istuma . </s> <s> Öösel tundus see suursugune lind veelgi uhkem ja võimsam ja salapärasem , nagu saladuslik pommitaja B2 , mida inimesed ja isegi radarid näevad haruharva , vaid kord tuhande aasta jooksul . </s> <s> Sholem , Rainer , Varblane ja Anette vahtisid , suu imestusest lahti , puuladval istuvat lindu . </s> <s> Anette pani käed suu juurde torusse ja kisendas kõigest jõust : " Iiiisaaaaaaaa ! </s> <s> Eeeeeeeemaaaaaaa ! " </s> </p>
<p> <s> Kuid hääl ei jõudnud isegi alumiste oksteni , sest puu oli Anette jaoks liiga kõrge . </s> <s> Kuid Rainer , kes tahtis millegipärast just Anette vastu hea olla , pani käe kõrva juurde ja ütles , et ta kuulis midagi . </s> </p>
<p> <s> " Keegi oleks nagu vastanud , " ütles Rainer . </s> </p>
<p> <s> " Muidugi , " ütles Anette , " muidugi , mu isa hüüdis vastu , ainult et ta on nii kõrgel , et ei saa alla . " </s> </p>
<p> <s> " Millal sa koju tuled ? " hõikas Anette puuladva poole ja küsis siis Rainerilt : " Ütle sina mulle , mis ta vastab , sa kuuled paremini . " </s> </p>
<p> <s> Rainer kuulatas . </s> </p>
<p> <s> " Ta ütles , et päris varsti , " ütles Rainer , " juba lähemail päevil . " </s> </p>
<p> <s> Bluff . </s> <s> Varblane ei olnud midagi kuulnud . </s> <s> Kuid ta ei hakanud sellest rääkima , sest miks pidi ta oma sünnipäeval Anette tuju rikkuma . </s> </p>
<p> <s> " Teeme su isa terviseks ühe pisikese ! " ütles Sholem , kes polnud samuti midagi kuulnud , kuid tahtis siiski Anettet kuidagi toetada . </s> <s> Ta ise võttis kähku esimese lonksu . </s> </p>
<p> <s> " Aitäh , Sholem , " ütles Anette , " mina võtan kodus limpsi . " </s> </p>
<p> <s> " Ma ostan sulle kohe , " ütles Sholem südamlikult . </s> <s> Ta istus asfaldile , võttis kinga jalast ja siis sokid - Sholemi varbavahed olid kuldhambaid täis . </s> </p>
<p> <s> " Kust sa need said ? " küsis Anette . </s> </p>
<p> <s> " Ma peitsin osa ära , " ütles Sholem , " anna andeks , Rainer , ma ei raatsinud kõike sulle ka jätta . " </s> </p>
<p> <s> Anette sai limpsi ja jäätise ning kollid ja Varblane veel ühe veini . </s> <s> Enne kojuminekut jalutasid nad veel korraks künkale , kust sai kaugele vaadata , sest Anette tahtis Sholemile ja Rainerile oma kodu näidata . </s> </p>
<p> <s> " Näete , seal ta ongi ! " </s> </p>
<p> <s> Anette sirutas oma jäätisese sõrme välja ja kollid vaatasid . </s> </p>
<p> <s> " Sul on kena kodu , " ütles Rainer . </s> </p>
<p> <s> " Pole viga tõesti , " ütles Sholem . </s> </p>
<p> <s> " Miks sina midagi ei ütle ? " küsis Anette Varblaselt . </s> </p>
<p> <s> Varblane oleks hea meelega öelnud , aga ta ei näinud midagi ! </s> <s> Ta vaatas kogu jõust täpselt sinna , kus kollid Anette kodu nägid , kuid see oli kõige pimedam koht taevas . </s> <s> Seal ei olnud maja ega nelja akent ega mitte mingisugust pesumasinat , selles kohas ei olnud isegi tähti . </s> <s> Seal oli puhas tühjus ! </s> </p>
<p> <s> " Kuidas sulle mu maja meeldib ? " nõudis Anette . </s> </p>
<p> <s> " Jajah , pole tal häda midagi , " ütles Varblane ja vaatas kõrvale , et Anette ei saaks talle silma vaadata . </s> <s> Isegi kui Anette midagi kahtlustas , ei jäänud tal aega rohkem peale käia , sest nende aeg hakkas täis saama . </s> </p>
<p> <s> " Me peame minema , " ütles Rainer . </s> </p>
<p> <s> Sholem pani pudeli suule ja jõi põhja ära , sest keegi teine ei tahtnud . </s> <s> Nad tegid veel ühe suitsu ja hakkasid siis üksteist kodu poole tassima , sest Sholem ja Rainer olid väga väsinud . </s> <s> Kollid lausa kukkusid põranda vahele . </s> <s> Varblasepäev oli lõppenud . </s> </p></div2>
        <div2 type="alaosa"><head> Lõpp </head>
<p> <s> Kui Varblane järgmisel hommikul Donna juurde jõudis , oli Donna surnud . </s> <s> Donna lamas oma voodis täpselt nii , nagu ta öösel oli läinud , ainult ta oli palju külmem , peaaegu sama külm nagu Sholem ja Rainer . </s> <s> Ta silmad olid kinni ja käes oli heledapäise tüdruku pilt , mida Varblane oli märganud , kui ta esimest korda Donna juurde külla tuli . </s> <s> Varblane ei osanud midagi teha ega mõelda ega öelda . </s> <s> Ta istus Donna voodi kõrvale toolile ja oli lihtsalt vait . </s> <s> Ta istus nii tükk aega , kuni Anette talle järele tuli , sest ta oli süüa teinud . </s> <s> Anette vist aimas , et midagi on halvasti , sest ta ei küsinud midagi . </s> <s> Varblane kuulis , kuidas ta uksest sisse tuli ja vaikselt lähemale astus ning tema kõrvale seisma jäi . </s> <s> Anette vaatas tükk aega Donnat ja ei küsinud ikka midagi . </s> <s> Siis hõõrus ta rusikatega silmi ja käte alt voolasid pisarad . </s> </p>
<p> <s> " Mis nüüd saab ? " küsis Anette . </s> </p>
<p> <s> " Ma ei tea . " </s> </p>
<p> <s> Varblane oleks ise ka hea meelega silmi hõõrunud ja nutnud , aga ta ei tohtinud seda teha , sest ta oli liiga suur . </s> <s> Ta oleks tahtnud ise kelleltki küsida , mis nüüd saab . </s> <s> Ta kangutas põranda lahti ja laskis Sholemi ja Raineri välja ja küsis neilt : " Mis nüüd saab ? " </s> </p>
<p> <s> " Nüüd ei saa enam midagi , " ütles Rainer süngelt . </s> </p>
<p> <s> " Mitte midagi ? " küsis Anette . </s> </p>
<p> <s> " Mitte midagi , " ütles Rainer . </s> </p>
<p> <s> Anette ei saanud sellest aru . </s> <s> Ta püüdis mõista , mis on , kui ei ole midagi , kuid alati , kui ta oli vastuseni jõudmas , tuli ette sein , mille taha ta enam ei näinud . </s> </p>
<p> <s> " Ma ei tea ju ta õiget nimegi ! " </s> </p>
<p> <s> Varblane kartis sekeldusi . </s> <s> Ta kartis sündimisi , pulmi ja kõikvõimalikke tehinguid , kus tuli pabereid täita , sest tal oli võimatu käekiri ja ta sodis alati kõik blanketid ära . </s> <s> Seepärast ei julgenud ta isegi panka minna . </s> <s> Kuid kõige enam kartis ta matuseid , sest seal pidi ta elusana haua serval seisma ja kurvastama , aga oli hoopis rõõmus , et tema ise on veel olemas . </s> <s> See oli õudne . </s> </p>
<p> <s> " Kas Donna on eesnimi või perekonnanimi ? " </s> </p>
<p> <s> " Mis tähtsust sel on , " ütles Rainer . </s> <s> " Ta ise kutsus ennast Donnaks , see oli tema nimi , miks tal pidi üldse kaks nime olema ? " </s> </p>
<p> <s> Keegi ei teadnud midagi Donna sugulastest ega tuttavatest , sest peale nende ei olnud ühtegi inimest Donna juures nähtud . </s> <s> Ta oli olnud üksik , nii üksik , et ajas asju vaid surnute ja luuletajast kojamehega . </s> </p>
<p> <s> " Kui me ta aeda matame , oleks tal hea meel , sest ta armastas õunapuu all jalutada , " ütles Sholem . </s> </p>
<p> <s> " Ma ei ole seda kunagi teinud , " ütles Varblane . </s> </p>
<p> <s> " Kaevad õunapuu alla augu ja kõik . " </s> </p>
<p> <s> " Aga ma ei ole seda kunagi teinud ! " </s> </p>
<p> <s> " Siis on nüüd esimene kord , " ütles Rainer . </s> </p>
<p> <s> " Vist küll , " ütles Varblane . </s> </p>
<p> <s> Ta püüdis ennast kokku võtta ja mitte hirmu tunda . </s> <s> Hauakaevamist kartis ta isegi vähem kui paberitetäitmist , aga sellest ei olnud vist pääsu , sest kui paberid korras ei ole , siis oleksid sa justkui ikka veel elus . </s> <s> Tõeline rahu saabub alles siis , kui su dokumendid hävitatakse , senikaua oled sa igal juhul olemas . </s> <s> Ilma paberita surra ei saa . </s> </p>
<p> <s> " Hea küll , " ütles Varblane . </s> <s> " Ma teen selle ära . " </s> </p>
<p> <s> " Vaene Donna , mul on temast nii kahju ! " </s> </p>
<p> <s> Anette oli vist ainuke , kes südamest kurvastas , sest Sholem ja Rainer ei osanud ja Varblane pabistas liialt sekelduste pärast . </s> <s> Tal oli endalgi piinlik . </s> </p>
<p> <s> " Ma teen selle ära , " ütles Varblane veel kord . </s> <s> Et ennast julgustada . </s> <s> Et kindel olla . </s> </p>
<p> <s> Rainer ja Sholem läksid alla tagasi . </s> <s> Nad olid niigi ilma loata väljas . </s> <s> Kui Varblane neile põranda alla teed tegi , nägi ta lõpuks ise ka , millises kongis nad olema pidid . </s> <s> Seal ei olnud peaaegu üldse ruumi . </s> <s> Kollidel tuli kükitada üksteise vastas , täielikus pimeduses ja õhupuuduses . </s> <s> Raineri rinda rõhus mädanenud tala , millel elasid väikesed ussikesed , kes niipea , kui Rainer oma kohale jõudis , tema nägu sööma hakkasid . </s> <s> Sholem oli näppepidi laudade vahel ja hoidis suure vaevaga end vaos , et mitte röökima pista , kui Varblane laudu tagasi pani . </s> </p>
<p> <s> " See on õudne , kuidas te ometi välja kannatate ? " </s> </p>
<p> <s> Hoolimata õhupuudusest ja kohutavast valust tuli Raineri näole kahjurõõmus irve , kui ta Varblase küsimust kuulis . </s> </p>
<p> <s> " Küll sa ükskord ise näed , " olid viimased sõnad , mida Varblane kuulis , enne kui kollid silmist kadusid . </s> </p>
<p> <s> Varblane istus tükk aega põrandal ja toibus . </s> <s> Põrgu oli liiga jube . </s> <s> Ta lootis veel niikaua elada , et saaks senises elus tehtud patud välja lunastada , kuid ta ei olnud kindel , kas ta jõuab , sest siiani oli ta nii üht kui teist muretult korda saatnud , aimamata , kui ränka hinda tuleb selle eest hiljem maksta . </s> </p>
<p> <s> Varblane istus terve päeva Donna toas ja mõtles . </s> <s> Väljas läks pimedaks ja ta pani küünlad põlema . </s> <s> Tuba nägi nüüd välja samasugune kui Donna eluajal , kuid oli harjumatult vaikne . </s> <s> Nii vaikne , et oli kuulda , kuidas ämblikud võrku punuvad . </s> <s> Varblane istus ja mõtles Donnale . </s> <s> Ta ei saanudki teada , kes naine oli . </s> <s> Kust ta tuli ? </s> <s> Kuhu ta teel oli ? </s> <s> Kuigi kokkuvõttes on tee alati üks ja sama ning selle lõpp on kõigile ühesugune . </s> <s> Ükstapuha millisest maakera otsast alustanud jõuavad kõik lõpuks ühte sihtpunkti , ja seal saavad kõik kokku . </s> </p>
<p> <s> Varblane hakkas ära minema kikivarvul , sest talle tundus , et Donna magab . </s> <s> Donna magas küünlavalgel , silmad kõvasti kinni . </s> <s> Donna magab tükk aega , sest ta on üle kaheksakümne aasta elanud ja see väsitab . </s> <s> Ta näeb unes Sholemit ja Rainerit ning ennast kümneaastasena , kui tehti pilt , millel ta on Anettega ühte nägu . </s> </p>
<p> <s> Varblane võttis Donna võtme ja puhus küünlad ära . </s> <s> Ta keeras ukse väljast lukku ja läks tasa oma tuppa , et Anettet mitte äratada . </s> <s> Anette oli teki alla pugenud ja magas , nägu vastu seina . </s> <s> Kui Varblane Donna võtme lauale pani , ärkas Anette kolksatuse peale üles . </s> </p>
<p> <s> " Ma ei tahagi enam muinasjutte , " ütles Anette . </s> </p>
<p> <s> " Miks ? " </s> </p>
<p> <s> Varblane küsis ilmaasjata , sest tegelikult polnud tal ju kunagi muinasjutte olnudki . </s> <s> Ta oli neid vägisi välja mõelnud , aga need pole päris õiged . </s> </p>
<p> <s> " Ma ei tea isegi . " </s> </p>
<p> <s> " Sul on lihtsalt halb tuju , " ütles Varblane . </s> </p>
<p> <s> " Võib-olla . " </s> </p>
<p> <s> Rohkem nad ei rääkinud . </s> <s> Varblane heitis voodisse ja vähkres hommikuni . </s> <s> Ta jäi magama alles siis , kui teised inimesed ärkasid ja tööle läksid . </s> <s> Ta süda valutas . </s> </p>
<p> <s> Järgmiseks hommikuks olid sünnipäevasöögid halvaks läinud ja prügikast haises kohutavalt , sest ka Sholemi silm oli hakanud riknema . </s> <s> See oli muutunud kollaseks ja haises rohkem kui hapu tort või kartulisalat . </s> <s> Varblane viskas söögi minema ja viis prügipange tühjaks ning tegi aknad lahti . </s> </p>
<p> <s> " Ma pean võmmis käima , " ütles Anette , " kas sa tuled kaasa ? " </s> </p>
<p> <s> " Ma ei saa . " </s> </p>
<p> <s> " Ma lähen siis üksi ? " </s> </p>
<p> <s> " Ära auto alla jää . " </s> </p>
<p> <s> Varblane vaatas , kuidas Anette end riidesse sätib , ja tundis , et temast põgeneb igasugune tahtmine veel midagi teha . </s> <s> Varblase süütevõti oli kadunud ja bensiin otsas . </s> </p>
<p> <s> " Kas sa tuled ikka tagasi ka ? " küsis Varblane . </s> </p>
<p> <s> " Ma ei tea , kui ma vanemad üles leian , siis ma ikka tulen ütlen sulle . " </s> </p>
<p> <s> " Ahah . " </s> </p>
<p> <s> " Ma tulen kindlasti ütlen sulle . " </s> </p>
<p> <s> Anette oli asjalik nagu inimene tööpäeva hommikul . </s> <s> Ta kuulis küll , mida Varblane rääkis , aga tal ei olnud aega talle kaasa tunda . </s> </p>
<p> <s> " Sa võid endale jäätist osta , " ütles Varblane . </s> </p>
<p> <s> " Ma ei taha praegu jäätist . " </s> </p>
<p> <s> " Sa ikka tuled mulle ütlema , kui sa vanemad üles leiad ? " </s> </p>
<p> <s> Alles nüüd sai Anette aru , miks Varblane räägib , aga ta ei vastanud niiviisi , nagu Varblane oleks soovinud . </s> <s> Varblasele tundus , et Anette on ükskõikne , et teda ei huvita , mis Varblasest saab . </s> <s> Varblane oli juba solvunud näoga , aga Anette ei vaadanud teda , vaid uuris ennast peeglist . </s> <s> Kõik oli hästi . </s> </p>
<p> <s> " Muidugi tulen , " ütles Anette ja jooksis uksest välja . </s> <s> Ta lehvitas eemalt ja kadus nurga taha . </s> <s> Ongi läinud ! </s> <s> Tühi tuba , ainult kolm surnut kõrvalkorteris , see oli kogu seltskond . </s> <s> Varblane kinnitas endale , et ei tohi alla anda , ei tohi , aga muutus üha kurvemaks . </s> <s> Et mitte päris nutma hakata , otsustas ta välja minna , sest seal oli ta sunnitud naeratama . </s> <s> Kõigepealt läks ta Donna poolt läbi ja võttis Donna sahtlist raha kaasa , sest ta ei teadnud , mis kirst maksab . </s> <s> Ta püüdis Donna poole mitte vaadata , sest kuigi tal ei olnud mingit kavatsust Donnat paljaks varastada , oli ikkagi ebamugav teise asjades tuhnida . </s> </p>
<p> <s> " Ma ainult võtan kirstu raha , Donna , mul endal ei ole ju , mul kulus kõik sünnipäeva peale ära , sa ju saad must aru , Donna ? " </s> </p>
<p> <s> Ükstapuha mis , niiviisi seletades oli palju kergem asju ajada . </s> <s> Ta oli vähemalt öelnud . </s> </p>
<p> <s> Linnavalitsuses istus naine , kes kirjutas surnud üles . </s> <s> Varblane seisis üle tunni järjekorras . </s> <s> Surnute esindajad istusid väsinult ukse taga , millele oli kirjutatud " Surnute registreerimine ja surmatunnistuste väljastamine " . </s> <s> Enamik ootajaist olid vanad . </s> <s> Keegi ei hakanud teisega juttu puhuma , igaüks nohises omaette ja vahtis maha . </s> <s> Uksesilti ei tahtnud Varblane üldse vaadata . </s> <s> Ta tõstis pilgu alles siis , kui kellegi käskiv hääl ukse tagant hõikas : " Kodanik Varblane , tulge oma surnuga siia ! " </s> </p>
<p> <s> " Mul ei ole teda ju kaasas ! " hüüdis Varblane ehmunult . </s> </p>
<p> <s> Ta oli tõepoolest pabinas , aga teda rahustas teadmine , et ka teised olid ilma tulnud . </s> <s> Siis pole ta üksi süüdi . </s> </p>
<p> <s> " Ma tahan ainult pabereid näha , " ütles ametnikutädi lahkemalt . </s> </p>
<p> <s> Siis vaatas ta pabereid ja küsis Varblaselt üle . </s> </p>
<p> <s> " Nimi ? " </s> </p>
<p> <s> " Donna . " </s> </p>
<p> <s> " Perekonnanimi ? " </s> </p>
<p> <s> " Ma ei tea , " tunnistas Varblane , " ma olen ainult veidi aega tema kõrval elanud . " </s> </p>
<p> <s> " Sellest pole midagi . " </s> </p>
<p> <s> " Mis ma veel tegema pean ? " </s> </p>
<p> <s> Naine ei vastanud , sest ta oli ametis paberite täitmisega , põhiliselt tegeles ta kustutamisega . </s> <s> Kaheksakümne aasta jooksul koguneb inimese kohta tohutul hulgal pabereid , mida pole eluajal vaja , kuid mis tuleb pärast teda hävitada , sest muidu võib jääda mulje , et ollakse elus . </s> <s> Siis tekib segadus . </s> <s> Ametnik kustutas Donna kõigist nimekirjadest , eelkõige valimisnimekirjast , et säiliks demokraatia ja keegi surnud hingede arvel võimule ei pürgiks . </s> <s> Kui talle lõpuks tundus , et Donnat paberites enam ei ole , ütles ta Varblasele : " Kõik . </s> <s> Rohkem pole midagi vaja . " </s> </p>
<p> <s> Nii lihtsalt see käiski . </s> <s> Donna oli ära kustutatud . </s> </p>
<p> <s> " Aitäh , " ütles Varblane . </s> </p>
<p> <s> " Järgmine ! " hõikas naine . </s> </p>
<p> <s> Tal oli palju tööd . </s> <s> Uksetagune järjekord oli veel pikemaks veninud . </s> </p>
<p> <s> Kui Varblane õhtul koju jõudis , oli ta surmani väsinud . </s> <s> Ta läks tuppa ega osanud esialgu rõõmustadagi , et Anette on tagasi . </s> <s> Anette istus nagu tavaliselt voodil , tal oli paber ja pliiats käes . </s> </p>
<p> <s> " Ära palun vaata ! " ütles ta Varblasele . </s> </p>
<p> <s> " Miks ? " </s> </p>
<p> <s> " Ma kirjutan sulle kirja , aga kui sa vaatad , läheb mul kõik sassi . " </s> </p>
<p> <s> " Mida sa mulle kirjutad ? " </s> </p>
<p> <s> " Ei ütle . " </s> </p>
<p> <s> " Mul oleks põnev teada . " </s> </p>
<p> <s> " Sellepärast ma sulle ei ütlegi ! " </s> </p>
<p> <s> Anette kortsutas paberi kokku ja viskas prügikasti . </s> <s> Ta ei saanud prügikastile pihta , paber kukkus põrandale . </s> <s> Terve prügikasti ümbrus oli valgeid kokkukägardatud vihikulehti täis . </s> </p>
<p> <s> " Sa oled mulle juba tuhat kirja kirjutanud ? " </s> </p>
<p> <s> " Mul ei tule midagi välja , ma hakkan kirjutama , ja siis on kõik mõtted läinud , ma tean ainult algust ! " ütles Anette nördinult . </s> </p>
<p> <s> " Mis miilitsas sai ? " </s> </p>
<p> <s> Anette vaatas vilksamisi Varblase poole , nagu varjaks midagi . </s> <s> Varblane püüdis näida ükskõikne , justkui ei kahtlustaks ta Anettet millegi varjamises . </s> </p>
<p> <s> " Midagi , " ütles Anette ükskõikselt . </s> </p>
<p> <s> " Neid pole leitud ? " </s> </p>
<p> <s> " Ei ole , " ütles Anette , " aga nad leitakse . " </s> </p>
<p> <s> Inetu oleks rõõmustada . </s> <s> Varblane tegi endale selgeks , et ta rõõmustab ainult selle osa üle , mis teda puudutab - et Anette ei lähe veel kuhugi . </s> <s> Anettele võis ta rõõmuga kaasa tunda , et vanemaid pole leitud . </s> <s> Nii oli ilus . </s> <s> Ta ei tahtnud Anettet solvata , sest solvunud Anette ei olekski kirja kirjutanud , aga Varblane tahtis väga kirja saada . </s> <s> See oli vanamoeliselt kaunis . </s> <s> Kirju kirjutada ja kirju lugeda . </s> <s> Seda juhtus harva . </s> </p>
<p> <s> Akna all peatus auto . </s> <s> Varblane läks ukse juurde vaatama . </s> </p>
<p> <s> " Mis auto see on ? " küsis Anette . </s> </p>
<p> <s> " Kirst . " </s> </p>
<p> <s> Anette viskas järgmise paberi põrandale . </s> </p>
<p> <s> " Mul ei tule midagi välja , mitte midagi ei tule välja ! " hüüdis Anette . </s> </p>
<p> <s> " Ma lähen teen neile värava lahti , " ütles Varblane . </s> </p>
<p> <s> Anette võttis uue paberi . </s> <s> Kuid ta näost oli näha , et täna ei tule midagi välja . </s> <s> Ta ei palunud ennast Varblasega kaasa . </s> <s> Ta näris pliiatsi otsa ja vahtis valget paberit , mis oli tema kleidiga täpipealt ühte värvi . </s> <s> Varblane tuli õuest tagasi ja viskas Donna võtmed lauale . </s> <s> Anette hakkas silmi hõõruma ja viskas paberid käest . </s> </p>
<p> <s> " Mul on nii kurb , " ütles Anette . </s> </p>
<p> <s> Varblane ei öelnud sõnagi . </s> <s> Ta pani midagi musta selga . </s> <s> Tegelikult oli kõik must , mis esikus vedeles . </s> </p>
<p> <s> " Kuhu sa lähed ? " </s> </p>
<p> <s> Varblane seisis esikus , labidas käes . </s> </p>
<p> <s> " Aeda . " </s> </p>
<p> <s> " Ma olen toas , " ütles Anette . </s> </p>
<p> <s> " Hea küll . " </s> </p>
<p> <s> Varblane läks välja ja hakkas õunapuu kõrvale auku kaevama . </s> <s> Tema lähedal rohus pikutas hall vöödiline kass . </s> <s> Kass ei tundnud Varblase ees mingit hirmu . </s> <s> Ta vaatas kissis silmadega pealt , kuidas Varblane kaevab . </s> <s> Varblane viskas särgi seljast . </s> <s> Ta ei teadnud , kui sügav haud peab olema . </s> <s> Ta ronis iga natukese aja tagant hauda , aga see tundus liiga madal . </s> <s> Ta jäi sügavusega alles siis rahule , kui ta ise enam välja ei näinud . </s> <s> Ta vaatas üles ja nägi mustas raamis neljakandilist halli taevast . </s> <s> Nüüd oli haud õige . </s> <s> Augu kõrval olev mullahunnik oli palju suurem kui haud ise . </s> <s> Kui Varblane hauast välja tuli , ronis kass õunapuu otsa . </s> <s> Õunapuu oks oli üle haua kaardu . </s> <s> Kass ronis haua kohale , vaatas ülevalt alla auku ja näugus . </s> <s> Varblane läks tuppa tagasi , ta oli higine ja väsinud . </s> </p>
<p> <s> Öösel läksid Anette ja Varblane Donna juurde . </s> <s> Varblane aitas Sholemi ja Raineri välja . </s> <s> Rainer tegi suitsu ja Varblane keeras kirstul kruvid kinni . </s> <s> Kui Varblane kruvid kinni sai , viisid nad kirstu õue , panid õunapuu kõrvale maha ja seisid selle ümber . </s> </p>
<p> <s> " Ära auku kuku , " sosistas Varblane Anettele . </s> </p>
<p> <s> Kõik olid vait . </s> </p>
<p> <s> " Keegi peaks midagi rääkima , " ütles Varblane . </s> </p>
<p> <s> " Mida ? " küsis Rainer . </s> </p>
<p> <s> " Mina ka ei tea , " ütles Varblane . </s> </p>
<p> <s> " Ütleme lihtsalt nägemiseni , " ütles Sholem . </s> </p>
<p> <s> Nad ütlesid nägemiseni , kes kuidas , ja lasid kirstu ettevaatlikult alla . </s> <s> Siis ajas Varblane mulla peale , sest teised ei jõudnud seda teha . </s> <s> Hakkas sadama . </s> <s> Nad ei läinud tuppa , vaid ootasid , kuni Varblane töö lõpetab . </s> <s> Vihma sadas järjest kõvemini . </s> <s> Anette lõdises , Rainer tahtis tal ümbert kinni hoida , aga sellest hakkas Anettel veel külmem . </s> <s> Kui nad lõpuks tuppa said , olid nad läbimärjad ja tilkusid . </s> </p>
<p> <s> " Ma olen väsinud , " ütles Varblane . </s> </p>
<p> <s> Varblane oli Donna raha eest viina ostnud . </s> <s> Ta valas endal klaasi täis ja jõi ühe sõõmuga tühjaks . </s> <s> Hakkas soojem , kergem ja parem . </s> <s> Ta jõi veel ühe klaasi . </s> </p>
<p> <s> " Hea küll , kasige koju , " ütles Varblane tigedalt . </s> </p>
<p> <s> Sholem ja Rainer vaatasid teda imestunult . </s> <s> Varblane valas veel ühe klaasi täis ja jõi ka selle põhjani . </s> </p>
<p> <s> " Miks sa nendega nii räägid ? " küsis Anette . </s> </p>
<p> <s> " Andke andeks , ma olen väsinud , " ütles Varblane . </s> </p>
<p> <s> Kollid ei öelnud midagi . </s> <s> Rainer palus ainult nii palju aega , et ta saaks kaks mahvi tõmmata . </s> <s> Siis nad läksid . </s> </p>
<p> <s> " Ära vaata , " ütles Varblane Anettele . </s> </p>
<p> <s> Ta tegi põrandalauad lahti ja tala muljus Rainerile nii kõvasti rinda , et Raineri suust hakkas verd jooksma , ussid roomasid mööda ta nägu ja sõid silmi . </s> <s> Varblane pööras näo ära ja vaatas alles siis tagasi , kui Sholem oli oma kohale jõudnud . </s> <s> Ta laskis laua tagasi . </s> </p>
<p> <s> Anette seisis seljaga Varblase poole ja küsis vaikselt : " Miks ma vaadata ei tohtinud ? " </s> </p>
<p> <s> " See pole laste asi , " ütles Varblane . </s> </p>
<p> <s> Varblane võttis viina kaasa ja läks oma korterisse . </s> <s> Anette ei tahtnud veel tuppa tulla . </s> <s> Ta seisis räästa all ja vaatas vihma . </s> <s> Kui Anette lõpuks tuppa läks , oli Varblane ääreni täis . </s> </p>
<p> <s> Varblane istus kirjutusmasina taga ja toksis ühe sõrmega tähti . </s> <s> Viina oli ta peaaegu ära joonud , aga tal oli üks veel . </s> <s> See seisis põrandal lauajala varjus . </s> <s> Varblase juuksed kukkusid silmadele , ta nõjatus küünarnukiga lauale ja toetas laupa , nagu ta mõtleks . </s> <s> Sinine alussärk oli märg ja tagurpidi seljas , porised sokid ja saapad vedelesid mööda tuba laiali . </s> <s> Ta vaatas korraks Anettet , kuid ei saanud millestki aru . </s> </p>
<p> <s> " Ma olen joodik , jah ! </s> <s> Kas sa ei teadnudki seda ? " </s> </p>
<p> <s> " Ma ei ole sulle midagi öelnud , " ütles Anette . </s> </p>
<p> <s> Varblane nämmutas pikka aega suud , nuuskas ja löristas ning sülitas põrandale . </s> </p>
<p> <s> " Palun ära nii tee , Varblane , " ütles Anette . </s> </p>
<p> <s> " Perses , kõik on perses ... perses . " </s> </p>
<p> <s> Varblane pomises rohkem enda ette . </s> <s> Ta võttis prillid eest , kissitas silmi ja püüdis Anettet ära tunda : " Kes sa oled , tüdruk ? " </s> </p>
<p> <s> Siis tegi ta järgmise pudeli lahti ja valas pool põrandale , pool klaasi . </s> </p>
<p> <s> " Mingid tüübid kolavad ringi . </s> <s> Minu korteris ! </s> <s> Minu majas , raisk ! </s> <s> Keegi , kurat , kolab minu majas ringi . " </s> </p>
<p> <s> Varblane jõi . </s> <s> Viin voolas habemest alla . </s> <s> Prillid kukutas ta põrandale . </s> <s> Anette korjas prillid ära . </s> </p>
<p> <s> " Mida sa müttad siin ? </s> <s> Oma prillid , ise lõhun ! " </s> </p>
<p> <s> Varblase pea kõikus kaela otsas ja kukkus alla ning põrkas vastu kirjutusmasina klahve , nii et kõik tähed lõid korraga . </s> <s> Masin jäi kinni . </s> <s> Varblane püüdis tähti lahti kangutada , ta sikutas masinat niikaua , kuni osa juppe talle pihku jäi . </s> </p>
<p> <s> " Häh ! " ütles Varblane . </s> <s> " Sitt masin . </s> <s> Sellepärast mul ei tulegi luuletamisest midagi välja . " </s> </p>
<p> <s> Ta kiskus masinast veel juppe ja viskas need põrandale . </s> <s> Siis harutas ta lindi välja ja mäkerdas end mustaks . </s> </p>
<p> <s> " Palun , Varblane , ära rohkem joo , " ütles Anette , aga Varblane ei kuulanud sõna . </s> <s> Ta võttis püksid jalast ja viskas põrandale . </s> <s> Siis tõusis ta püsti ning kõikus väljaveninud alukate väel keset tuba ja võttis hoogu , et pükse jalaga lüüa , kuid ei saanud neile pihta . </s> <s> Anette vaatas aknast välja . </s> </p>
<p> <s> " Kui ei meeldi , ära vahi , omas kodus olen , " kähistas Varblane ülbelt . </s> <s> Ta üritas veel kord pükse tabada , kuid kaotas tasakaalu ja kukkus ning lõi kukla vastu põrandat kolaki ära . </s> <s> Varblane lamas mõnda aega , kuni tulukesed silmade eest kadusid , roomas siis lauani ja ajas end käpukile . </s> <s> Ta võttis laualt tühja pudeli ja lutsis selle otsast , silmad kinni . </s> <s> Ta tõmbas end põrandale kägarasse ja nohises . </s> </p>
<p> <s> Anette püüdis teda voodisse tõsta , aga Varblane vehkis kätega ega lasknud ennast aidata . </s> </p>
<p> <s> " Varblane ! " hüüdis Anette . </s> </p>
<p> <s> " Käi putsi . " </s> </p>
<p> <s> Ta nägi enda ees mingit nägu , see oli võõras tüdruk , miks ta peaks siin olema ? </s> <s> Kus kõik teised on ? </s> <s> Nii , sealt tulebki tema enda naine . </s> <s> Andeks paluma ? </s> <s> Viigut ! </s> <s> Hilja , kõik on hilja . </s> </p>
<p> <s> " Räägi mulle Pöial-Liisist , " ütles Varblane . </s> </p>
<p> <s> Ta pea vedeles põrandal , silmad olid kinni . </s> <s> Anette pani Varblasele teki peale ja padja pea alla ning kustutas tule . </s> </p></div2>
        <div2 type="alaosa"><head> Lõpp </head>
<p> <s> " Kus mu prillid on ? " </s> </p>
<p> <s> Varblane tegi silmad lahti . </s> <s> Oli midagi ? </s> <s> Midagi oli , aga täpselt ei mäletanud . </s> <s> Ta katsus igaks juhuks iseennast käega - tundus , et ta on olemas , aga kus ja miks , ei tulnud kuidagi meelde , ja näha ei olnud midagi . </s> <s> Pea valutas , keel oli kinni liimitud , nii et rääkida oli peaaegu võimatu . </s> <s> Keegi askeldas . </s> </p>
<p> <s> Varblane kobas pisut elavamalt enda ümber ja hoidis käega peast kinni , et liiga valus ei oleks . </s> <s> Anette oli hommik otsa oodanud , ta oli toa enam-vähem ära koristanud , aga kõike ei olnud veel jõudnud . </s> <s> Ta istus voodi serval ja märkas , et Varblane on roomama hakanud . </s> <s> Nagu vihmauss , kõigepealt sirutab käed ette ja siis venitab keha järele , pimesi , silmad kinni . </s> </p>
<p> <s> " Kus mu prillid on ? " </s> </p>
<p> <s> " Säh , " ütles Anette ja pistis Varblasele prillid pihku . </s> <s> " Palun pane püksid ka jalga . " </s> </p>
<p> <s> " Mis püksid ? " </s> </p>
<p> <s> " Pikad püksid . " </s> </p>
<p> <s> " Aga miks mul neid jalas ei ole ? " </s> </p>
<p> <s> Varblane tõmbas püksid jalga , istus toanurka põrandale , pani suitsu ette ja kõrvetas vuntsid ära . </s> <s> Tuba oli samasugune kui eile , üsna korras . </s> <s> Anette oli samasugune nagu eile , ei , mitte päris samasugune , aga oli siiski Anette . </s> <s> Varblane ei suutnud välja nuputada , mis Anettel teistmoodi oli , sest peas olid mingid ühendused sassis . </s> <s> Siin oli keegi viina joonud . </s> <s> Üks tühi ja üks peaaegu tühi seisid nurgas . </s> </p>
<p> <s> Kui Varblane oli veerand tundi mõelnud , kujutas ta ette , mis võis juhtunud olla , kuigi ta ei mäletanud midagi . </s> <s> Ei olnud mõtet küsidagi , kes viina ära jõi . </s> <s> Võis olla , et keegi teine , aga siis oleks ta ise seda mäletanud . </s> </p>
<p> <s> " Kas ma pahandust ka tegin ? " küsis Varblane ettevaatlikult . </s> </p>
<p> <s> " Natuke tegid . " </s> </p>
<p> <s> " Kas ma solvasin sind ? " </s> </p>
<p> <s> " Ei ... " </s> </p>
<p> <s> Anette istus voodil , asjad kokku pandud , ja ei vaadanud Varblase poole , kui see rääkis . </s> <s> Varblane ei tahtnud küsida , milles asi on , ta lootis , et kui ta ei küsi , siis Anette ei ütlegi . </s> <s> Kui ei taha saada halbu vastuseid , ära küsi halbu küsimusi , kui ei taha saada halbu vastuseid , ära küsi </s> .... </p>
<p> <s> " Mis me täna teeme , kas lähme Egemoni vaatama ? " </s> </p>
<p> <s> " Ma ei saa . " </s> </p>
<p> <s> " Lähme siis jäätist sööma , ma võin raha laenata . " </s> </p>
<p> <s> " Ma ei saa täna . " </s> </p>
<p> <s> Selge see ! </s> <s> Anette lihtsalt ei tahtnud õue minna , sest ilm oli vihmane , ta oli asjad kokku pakkinud , et need lihtsalt niisama ei vedeleks . </s> <s> Kui ei taha saada halbu vastuseid , ära küsi halbu küsimusi . </s> <s> Anettel olid seljas täpselt samad riided nagu tol korral , kui ta prügimäel nuttis . </s> <s> Ei küsi halbu küsimusi , ei küsi . </s> </p>
<p> <s> " Sa ei taha lihtsalt õue minna , eks ? " </s> </p>
<p> <s> Anette ei vastanud üldse midagi , oli näo ära keeranud ja vaatas aknast välja . </s> </p>
<p> <s> " Sa oled eilse pärast pahane ? " </s> </p>
<p> <s> " Ei . " </s> </p>
<p> <s> " Mul oli pilt taskus , ma sõimasin sind ? " </s> </p>
<p> <s> " Ei . " </s> </p>
<p> <s> " Sul on lihtsalt halb tuju ? " </s> </p>
<p> <s> " Ei ! " hüüdis Anette . </s> </p>
<p> <s> Mis siis lahti oli ? </s> <s> Varblane oli kõik head küsimused ära küsinud , ainult üks küsimus oli veel jäänud , aga seda ei tahtnud ta küsida . </s> <s> Ta mõtles läbi kõik küsimused , millele oleks saanud hästi vastata , aga ta ei uskunud enam , et nendest abi oleks . </s> <s> Ei saa küsida valesid küsimusi ja loota neile häid vastuseid , kui ainult halb küsimus ja halb vastus on õiged . </s> </p>
<p> <s> " Kas sa lähed ära ? " </s> </p>
<p> <s> Anette pööras näo Varblase poole , tema nägu oli pisaratest nii märg , nagu oleks ta pikka aega vihma käes olnud . </s> <s> Keegi koputas uksele . </s> <s> Anette hüppas voodilt püsti ja tegi ukse lahti . </s> <s> Tuppa astus suurt kasvu tõsise ilmega mees . </s> <s> Tal oli seljas must mantel ja kaabu ning tumedad nahkkindad . </s> <s> Mees toetas end kargule , kuid jättis selle ukse kõrvale seisma . </s> <s> Kaabu alt paistis valge , vereplekiga side . </s> <s> Mees ja Anette vaatasid hetke üksteisele otsa , mehe tõsine ilme muutus hellaks , ta haaras Anette sülle ja kallistas ning kõndis temaga mööda tuba ringi . </s> <s> Nad armastasid üksteist nii väga , et ei rääkinud üldse midagi . </s> <s> Siis pani mees Anette maha , kuid Anette ei lasknud ta käest lahti , ta surus end mehe jala vastu ja vaatas õnnelikult Varblast . </s> </p>
<p> <s> " See on mu isa , " ütles Anette . </s> </p>
<p> <s> " Pane riidesse , ema ootab kodus , " ütles mees . </s> </p>
<p> <s> " Ma olen ammu valmis , " ütles Anette . </s> </p>
<p> <s> Anette isa hoidis ühe käega Anettet ja teise käega surus Varblase kätt . </s> <s> Ta oli kõvasti kannatada saanud , kaelal olid verevalumid , ja kui ta kaabu peast võttis , et Varblast tänada , oli näha , et side oli hüübinud verest pruun . </s> </p>
<p> <s> " Aitäh , " ütles mees . </s> </p>
<p> <s> Sellised siis näevadki välja kangelased . </s> <s> Haavatud , karguga ja mehised mehed , kelle õlul seisab maailm . </s> <s> Varblane oleks tahtnud kohtumisest rõõmu tunda , kuid ei suutnud . </s> <s> Ta ei jaksanud lahket nägu teha , tema naeratus oli krimpsus grimass . </s> <s> Ta tahtis , et nad kiiremini ära läheksid . </s> </p>
<p> <s> " Ma lähen koju , Varblane , " ütles Anette . </s> </p>
<p> <s> " Muidugi , su ema ootab . " </s> </p>
<p> <s> Anette isa võttis kargu ning läks uksest välja . </s> <s> Anette lehvitas hüvastijätuks . </s> </p>
<p> <s> " Me ju näeme veel ! " ütles Anette . </s> </p>
<p> <s> " Su pilt ! " hüüdis Varblane . </s> </p>
<p> <s> Anette jooksis tagasi ja võttis seinalt pildi , mille ta oli koos Raineriga maalinud . </s> <s> Ja oligi läinud . </s> </p>
<p> <s> Varblane ei tahtnud neile järele vaadata . </s> <s> Ta pelgas , et hakkab töinama nagu naine . </s> <s> Ta surus end tooli külge kinni ja võitles sooviga Anettele järele joosta , ta võitles nii kangelaslikult , et kui ta lõpuks alla andis ja ukse juurde tormas , olid Anette ja isa silmapiirilt kadunud . </s> </p>
<p> <s> Öösel Varblane ärkas , sest lahtine aken kolksus tuule käes kinni-lahti ja vihma sadas sisse . </s> <s> Varblane tõmbas akna kinni , aga kinnise aknaga ei saanud magada , sest ilm oli niigi lämbe ja niiske ja toas ei olnud üldse õhku . </s> <s> Ta tegi voodis suitsu , kuid und ei tulnud . </s> <s> Ta tegi veel ühe suitsu ja pani siis riidesse . </s> <s> Pükste taskust leidis ta Donna võtme . </s> <s> Ta võttis suitsud kaasa ja läks Donna poole . </s> <s> Ta oleks hea meelega hüüdnud kukuu ja oodanud , et Donna ukse lahti teeks , aga Donna elas nüüd mujal , õunapuu all . </s> <s> Varblane keeras ukse lukust lahti ja astus pimedasse tuppa . </s> <s> Kõik oli sama , ka lõhn oli sama mis Donna eluajal . </s> <s> Varblane pani küünlad põlema ja võttis kangi . </s> <s> Ta kangutas lauad lahti ja ootas . </s> <s> Midagi ei juhtunud . </s> <s> Võib-olla ei olnud õige koht ? </s> <s> Või oli vale kellaaeg ? </s> <s> Ta koputas igaks juhuks põrandale , kuid kollid ei vastanud . </s> </p>
<p> <s> Varblane puhkas ja pühkis higi . </s> <s> Siis luges ta kukesammud uuesti üle ja kangutas igaks juhuks ka kõrvallauad lahti , kuid ei leidnud ikkagi õiget kohta üles . </s> <s> Ainult rott hüppas ta nina alt välja ja põgenes tuhatnelja . </s> <s> Varblane hakkas ükshaaval laudu lahti kangutama . </s> <s> Aeg-ajalt ta hüüdis mehi , koputas kangiga , kuid keegi ei vastanud . </s> <s> Ta ei lõpetanud enne , kui oli terve põranda üles võtnud . </s> <s> Saadan ! </s> <s> Mitte kedagi ei olnud , mitte kedagi ei olnud . </s> <s> Põrandaalune oli kõntsa ja rotisitta täis . </s> <s> Varblane uuris silmi kissitades kõik nurgad ja palgivahed läbi , oleks kas või Sholemi sõrmed kuskilt paistnud , aga ei . </s> <s> Võibolla olid nad nii maetud , et ei saanud enam rääkida . </s> <s> Varblane nihutas Donna suure kapi paigalt , kuid ka selle all ei olnud kedagi . </s> <s> Luuk ! </s> <s> Kurat , muidugi luuk , kuidas ta selle peale ei tulnud , luuk , kurat . </s> <s> Ta tegi sekundiga keldriluugi lahti , ronis redelist alla ja hõikas : " Mehed , kurat , tulge välja ! " </s> </p>
<p> <s> Ei kippu ega kõppu . </s> <s> Lõkkease oli alles , puuslik oli alles , isegi supipära vedeles kausis , aga sööjaid ei olnud . </s> </p>
<p> <s> " Kukuuu ! " hüüdis Varblane . </s> </p>
<p> <s> Ka imesõna ei aidanud . </s> <s> Varblase kuku põrkas keldrivõlvidelt küll tagasi , aga see oli kõigest tema enda hääl , mis vastu kajas . </s> <s> Varblane pani lõkke põlema , istus ja ootas . </s> <s> Ta läks ära alles hommikul , kui lõkkepuud otsa said . </s> <s> Võibolla on nad homme . </s> <s> Homme ... </s> </p>
<p> <s> Päeval tuli Egemon läbi . </s> <s> Ta leidis paistes silmadega Varblase kirjutusmasina taga ühe näpuga loiult toksimas ja nägi nurgas kahte viinapudelit . </s> </p>
<p> <s> " Sa vana munn oled jälle jooma hakanud ? " küsis Egemon . </s> </p>
<p> <s> Ta sõitis ratastoolis pudelini ja uuris pudelipõhja . </s> </p>
<p> <s> " Viin ? " </s> </p>
<p> <s> " Ikka viin , " ütles Varblane . </s> </p>
<p> <s> Egemon jõi pudeli tühjaks ja krimpsutas nägu . </s> </p>
<p> <s> " Sul peale ei ole midagi hammustada ? " </s> </p>
<p> <s> Varblane otsis kogu maja läbi , aga ei leidnud midagi . </s> <s> Tal endal söögiisu ei olnud . </s> </p>
<p> <s> " Mis sust saab niimoodi ? " küsis Egemon . </s> <s> " Tööle tuleb hakata , Varblane , tööle , muidu kasvab sul sitt üle pea . " </s> </p>
<p> <s> " Mis sa ise teed ? " küsis Varblane ja lõi ühe kirjutusmasina tähe tonksti alla . </s> </p>
<p> <s> " Mina treenin , " ütles Egemon . </s> <s> " Näed , mul varvas juba liigub . </s> <s> Eit tahtis mind lükkama tulla , aga ma ei lubanud . </s> <s> Vaata ! " </s> </p>
<p> <s> Egemon liigutas varvast ja Varblane vaatas . </s> <s> Ta vaatas veel lähemalt , kuid ei näinud midagi . </s> </p>
<p> <s> " Näed ? " </s> </p>
<p> <s> " Oota , ma vaatan veel , " ütles Varblane . </s> </p>
<p> <s> Ta heitis pikali põrandale , nii et nina peaaegu puudutas Egemoni varvast . </s> <s> " Liiguta nüüd . " </s> </p>
<p> <s> Egemon võttis kogu jõu kokku , hoidis kätega ratastooli otstest ja punnitas kogu jõust , nii et ta punane suur nina muutus lillaks . </s> </p>
<p> <s> " Näed ? </s> <s> Kas sa näed ? ! " kähistas Egemon . </s> </p>
<p> <s> Varvas ei liikunud millimeetritki . </s> <s> Varblane liigutas ise . </s> <s> Ta võttis varbast kinni ja liigutas . </s> </p>
<p> <s> " Noh , mis sa siis ütled ? " küsis Egemon rõõmsalt hingeldades . </s> </p>
<p> <s> " Vägev ! " </s> </p>
<p> <s> " Mis tas vägev ei ole ? </s> <s> Kui väga tahad , saad alati hakkama . </s> <s> Putsi , ma treenin kas või kümme aastat , aga enne ei jäta , kui uuesti tõusma hakkab . </s> <s> Ole hea , aita mul kusel käia . " </s> </p>
<p> <s> Egemon ise kusta ei saanud . </s> <s> Keegi pidi talle peldikusse appi tulema , et ära tühjendada paak , millega Egemoni põis oli ühendatud . </s> <s> Ta oli veel vähe trenni teinud ega saanud hästi aru , millal põis tühjaks voolab . </s> </p>
<p> <s> " Igavene jama on sellega , " ohkis Egemon peldikus . </s> <s> " Kused püksi nagu poisike . " </s> </p>
<p> <s> Varblane läks Egemoni koju saatma . </s> <s> Egemon sõitis mööda kõnniteed linna poole ja Varblane lükkas , kui ta mõnda auku kinni jäi . </s> <s> Lõpuks jõudsid nad Egemoni tänavanurga juurde . </s> </p>
<p> <s> " Mul moor ootab , " ütles Egemon . </s> <s> " Sa võid teinekord külla tulla , kui midagi teha ei ole . " </s> </p>
<p> <s> " Eks näeb , " ütles Varblane . </s> </p>
<p> <s> " Eks näeb , eks näeb , sa oled igavene tolgus ikkagi , midagi ei näe , teha tuleb . " </s> </p>
<p> <s> Egemon ei olnud kuri . </s> <s> Ta rõõmustas oma suure varba üle ja sõitis kodu poole . </s> <s> Varblane kõmpis üksi tagasi . </s> </p>
<p> <s> Varblane jalutas künkale , kus nad Sholemi ja Raineriga olid sünnipäevaöösel seisnud . </s> <s> Ta jalutas päris tippu ja viskas Donna võtme künkast alla . </s> <s> See kadus kuhugi rohu sisse . </s> <s> Siis vaatas ta pilti , mille ta Donnalt endale oli võtnud , kui Donna juba surnud oli . </s> <s> Ta tundis Anette ära , kuigi see oli aastast tuhat kaheksasada seitsekümmend kolm . </s> <s> Anette istus pildil ja naeratas . </s> <s> Saladused ? </s> <s> Saladused ei huvitanud teda enam . </s> <s> Ta vaatas sinnapoole , kus Anette elas . </s> <s> Ta vaatas täpselt selles suunas , veidi kõrgemale kui silmapiir , mis taevaga ühte sulas , ja veidi madalamale kui päike . </s> <s> Anettel oli ilus maja , nelja akna ja pesumasinaga , millega emal lihtne oli , sest teises toas isa mõtles . </s> <s> Varblane nägi , kuidas ema uksel seisab ja Anettet ning haavatud isa ootab . </s> <s> Nad polnud veel koju jõudnud . </s> <s> Siis läks taevas pilve ja maja kadus . </s> </p>
<p> <s> Varblane lonkis mäest alla . </s> <s> Ta läks koju ja vaatas , mis ämblikud teevad . </s> <s> Suur ämblik punus võrku . </s> <s> Ta tegi tööd ja ei pannud Varblast tähele . </s> <s> Varblane heitis voodisse ja vaatas Anette pilti . </s> <s> Ta pani selle enda kõrvale ja katsus siis igaks juhuks käega . </s> <s> See oli olemas . </s> <s> Miks mitte uskuda seda , mida sa näed ? </s> </p>
<p> <s> Siis tuli meelde , et tal on veel midagi . </s> <s> Ta hüppas püsti , tormas prügikasti juurde ja kallas selle põrandale tühjaks . </s> <s> Prügikast oli valgeid pabereid täis . </s> <s> Neid oli nii palju , et kogu Varblase põrand muutus valgeks . </s> <s> Need olid Anette kirjad Varblasele . </s> <s> Need olid kirjad , mida ta oli alustanud , kuid ei osanud lõpetada . </s> <s> Varblane otsis nõelu ja naelu . </s> <s> Ta otsis kõike , millega sai kleepida ja üles riputada . </s> <s> Toa seinad said valgeid pabereid täis . </s> <s> Varblane käis mööda seinaääri ja luges kirja algust , mida Anette oli alustanud seitsesada viiskümmend neli korda järjest . </s> <s> Varblane alustas esimesest kirjast ja jäigi mööda tuba kõndima . </s> <s> Sest igale paberile oli Anette kirjutanud oma kirja alguse . </s> <s> Ainult kaks sõna - KALLIS VARBLANE ! </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
