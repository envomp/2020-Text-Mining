<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Nips </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Nips </head>
<p> <bibl> <author> <s> Toomas Raudam </s> </author> </bibl> </p><div2 type="alaosa"><head> Joonetõmbaja </head>
<p> <s> romaan kahes kohas ja neljas osas </s> </p>
<p> <s> I osa : Tallinn </s> </p>
<p> <s> esimene </s> </p>
<p> <s> Teda enam pole – minu jaoks – , aga alati , kui mul õnnestub mingist ebameeldivast olukorrast omadega enam-vähem puhtalt välja tulla , meenub mulle Piret ja see , kuidas ta jooni tõmbas . </s> <s> Piret õpetas mind , jah , võib öelda , et andis mulle õppetunni , kuidas teha vahet hea ja halva , musta ja valge , taeva ja maa vahel . </s> <s> Ta ise seda ei osanud – nagu elu näitas . </s> <s> Ma olen oma elus seisnud valikute ees ning alati olen ma osanud õigel ajal otsustada ja suutnud ennast lahti öelda sellest piisast ( mitte just ilmtingimata viimasest ) , mis täitnuks karika . </s> <s> Sest järgmine – piisk , samm , mõte – olnuks juba hukutav . </s> <s> Kuid see sai võimalikuks vaid tänu sellele , et Piret tõmbas jooni ja mina olin see , kelle jaoks ta neid tõmbas – enda teadmata . </s> </p>
<p> <s> Pireti joonetõmbamine polnud tavaline , kuigi esialgu võis tunduda , et ta tõmbab jooni nagu iga teine tüdruk . </s> <s> Meie klassis polnudki tüdrukuid , kes seda teinud poleks , ka kõige taibukamad pidasid vajalikuks jätta endast jälg sinna , kuhu võinuks nähtamatult maanduda nende mõte – mida polnud või mida oli vähe , sai grafiidiga turgutada . </s> <s> Kuid mitte keegi ei teinud seda sellise süvenemise ja eneseunustusega kui tema . </s> <s> Võib-olla sellepärast ei hiilanudki meie klassi tüdrukud mingite eriliste vaimuannetega . </s> <s> Alati , ka siis , kui olukord nõudnuks täielikku pühendumist , jäi neil iseenda jaoks aega üle . </s> <s> Mõttes polnud nad kunagi üksi . </s> <s> Õhtul voodis ( enamik neist jätkas tuupimist ka öösel ) libises pliiats vaid kergelt üle paberi , puudutus oli põgus nagu ... armastus . </s> <s> Kuid tõelist armastust ei tundnud keegi – meie , mina ja Piret võinuks neile õpetajaks olla . </s> </p>
<p> <s> Esimest korda nägin ma Piretit jooni tõmbamas enne ühiskonnaõpetuse eksamit Pirital – see sõnaline lähedus , kiivale kõrvale vast isegi kokkulangevus , tundub tagantjärele tähenduslikum kui siis . </s> <s> Siis ma sellele ei mõelnud . </s> <s> Nüüd aga tundub mulle mitte ainult , et ilma Piritata poleks olnud Piretit , seda Piretit , keda ma just sel viisil tundma sain , vaid et ilma Piretita lakkaks olemast kõik see , mis harjumuspäraselt ning piltpostkaardilikult Piritaga seondub – kloostri varemed , sild , jahtklubi , muulid , mererand , kivirahnud ja varjuline metsaalune , kuhu ma oma ema viimsele jalutuskäigule viisin . </s> </p>
<p> <s> Eksamid on vastuoluline nähtus . </s> <s> Ühest küljest peaks tegema kõik , et hoida nende sooritamise ajal keskmist joont . </s> <s> On ju ilmne , et igasugune kõrvalekaldumine või piiri ületamine ükspuha millises eluvaldkonnas saab resultaadile mõjuda ainult negatiivselt . </s> <s> Kõike tuleks teha mõõdukalt : korrapäraselt süüa , juua kohvi mitte rohkem kui tavaliselt , mitte ajada segamini und ja ärkvelolekut , ning – laast , mitte liist ! – hoida stabiilsena juba olemasolevaid suhteid , mitte alustada uusi . </s> <s> Ka pole mõtet tülitseda ega vaielda nendega , kes teie eest just siis hoolitsema kipuvad , kui seda kõige vähem vaja – ema-isaga , tädi-onuga . </s> <s> Viimase aja meditsiinilised uuringud on näidanud , et just sel eluperioodil omandatud harjumused on ohtlikud , neist kipuvad edaspidises elus saama ekstsessid : liigsest kohvitassist või turgutavast pitsist võib kujuneda eluaegne sõltuvus , mehaanilisest pugimisest buliimia , armastusest aga obsessioon . </s> </p>
<p> <s> Ma ei saa öelda , et see , mida ma Pireti vastu ( Pirital ) tundma hakkasin , oli armastus . </s> <s> Selleks olin ma liiga palju lugenud ning lugemise kõrvalt näpsanud elult – ja elust – tükke , mis lugemisega omandatud teadmised reaalseks kogemuseks muutsid . </s> <s> Kuid ma polnud maitsnud Piretit . </s> <s> Ma polnud temast ka kuskilt lugenud , isegi mitte isa arstikäsiraamatutest – minu jaoks aabitsad , just neist veerisin ma kokku oma esimesed iseseisvad laused . </s> <s> Mida ma õnneks enam ei mäleta ; või millest eelistan vaikida . </s> <s> Isegi hiljem , nüüd , ligemale poole sajandi tagant , kus meditsiinilisele lektüürile on lisandunud nii ilukirjandust ( mis polegi nii informatsioonivaene , kui isa arvas ) kui astroloogiat ( üht-teist noppida ka siit ) , lühidalt öeldes kõike , mis kahe kaane vahel koos seisab ning kus on autori nimi ( rohkem küll formaalne tunnus ) – isegi nüüd ei saa ma öelda , et oleksin oma lugeja rännuteel kohanud kedagi , kes sarnanenuks ligilähedaseltki Piretile . </s> <s> Mõnikord on mind haaranud kummaline soov kirjutada käsil olev teos ümber – äkki jäi lugedes midagi kahe silma vahele ? </s> <s> Äkki ei märganud ma teda – Joonetõmbajat ? </s> <s> Kuid selle jaoks pole mul kunagi mahti olnud . </s> <s> Võimalik , et olen kartnud valu ; tohtritel muuseas on küllalt madal valulävi . </s> <s> Ka kalduvad nad olema ebausklikud . </s> </p>
<p> <s> Enda kohta võin öelda järgmist : </s> </p>
<p> <s> Pole ma tahtnud lennata linnuna . </s> <s> Pigem roomata ussina . </s> <s> Olen igatsenud olla urus , ammutada pimeduses – pimedusest ! – valguse kohta selliseid teadmisi , mis aitaksid mind elus , oleksid mulle toeks , sillaks kuristiku ja kärestiku kohal . </s> <s> Valgusest saab nagunii pimedus , selle üle pole mõtet muretseda – tähtis on osata orienteeruda hämaruses , kus on parasjagu nii üht kui teist . </s> </p>
<p> <s> Imelik , kuidas ma varem polnud Piretit märganud ! </s> <s> See oli tõeline akrobaadiasend , mille ta ruudulisel päevitustekil sisse oli võtnud . </s> <s> Need meist , kes mereranda õpikud ja kirjutusvahendid kaasa võtsid , tegid seda igaks juhuks , kuid siiras usus , et seekord läheb mingil imekombel korda jätta suuremates kogustes meelde tüütut teksti , mida kutsuti ühiskonnaõpetuseks , mille eksam meil järgmisel nädalal ees seisis . </s> <s> Ega me väga ei kartnud , sest teadsime , et läbi ei kuku meist keegi – selleks oli meie ajalooõpetajal , turris juuste ja vesiste toruhuultega Augul liiga hea süda . </s> <s> Ta oskas meid ära võluda , temast olid sisse võetud ühtviisi nii tüdrukud kui poisid . </s> <s> Ning kuigi keegi meist ei tajunud ajaloomuutuste paratamatust , millest Auk talle omasel mõistaandval viisil pajatas , oli tema kõikuvas kõnnakus ning selles , kuidas ta rääkimise ajal äkitselt ninast halli karvatuusti välja tõmbas ja selle kohe kombekalt taskuklapi vahelt sisse libistas , midagi sellist , mis manas meie silme ette inimlikkuse võrdkujuna just tema . </s> <s> Nõnda illustreeris ta enda teadmata ( kuigi ma mõnikord selles kahtlen ) ajahammaste vahele jäävat süütut ohvrit , kelleks sugugi mitte alati polnud proletariaat . </s> <s> Ta ei saanud öelda seda , mida tahtis . </s> <s> Kuid ridade vahelt lugemiseks polnud me veel küpsed . </s> <s> Parema meelega oleksime näinud , kuidas Augu pea giljotiinikirve tera all õlgadelt lendab . </s> <s> See olnuks meile arusaadavam , olime oma aja lapsed . </s> </p>
<p> <s> Piret hoidis õpikut sissepoole pööratud jalapäkkade ja könksus varvaste vahel ! </s> <s> Raamat asus Pireti silmadest , mida katsid süsimustade raamidega päikeseprillid , kaugemal kui ette nähtud . </s> <s> ( Meie vanemad manitsesid meid hoidma raamatut silmadest õigel kaugusel , see oli olulisem kui mõni muu oluline asi , mis tuli hiljem või ei tulnud üldse – inimese paljunemine ja sellega kaasnevad või sellele eelnevad komplikatsioonid . </s> <s> Nägemine oli mõistmine , kui kaotasid ühe , jäid ilma ka teisest . </s> <s> Pime oli peaaegu suguvõimetu ; ta sigis nagu mutt – sügaval maa all , kus keegi teda ei näinud . ) </s> <s> Kuid see-eest oli pruunikashall progressisümboolikaga varustatud üllitis , mille kaanel seisis punasega ÜHISKONNAÕPETUS ( all väiksemate tähtedega : Õpik keskkoolide ja kesk-eriõppeasutuste lõppklassidele ) vahetus kontaktis tüdruku kehaga . </s> </p>
<p> <s> Ma sain kohe aru , mis teid pidi vajalikud teadmised Pireti pähe jõuavad . </s> <s> Selleks oli vaja kätt , kätt , mille sõrmede vahele torgatud pliiats polnud ei liiga terav ega liiga nüri , kätt , mis tõmbas lõputuid jooni , jooni , mis võinuksid olla katkematud , kui seda poleks takistanud vasakult meri ja paremalt männimets . </s> <s> See protsess oli pidev , ükski sõna ei jäänud tähelepanuta või kui see juhtus , siis hüppas pliiatsiga käsi justkui kohkudes või karistust kartes alla kriipsutamata jäänud koha juurde tagasi . </s> <s> Ka sõnade vahed tahtsid meeldejätmist ! </s> <s> Ma poleks seda märganud , kuid eelmine lugeja oli mõnikord lausete vahel vahet pidanud , need valgeks jäetud laigud olid Pireti jaoks kõige raskemad , tundus , nagu ei teaks käsi täpselt , millise koormusega ta peab pliiatsit rõhuma . </s> <s> Kuidas mäletada seda , mida keegi teine enne sind polnud mäletanud ? </s> <s> Ka siis kui mäletamiseks oli põhk , avastada aga polnud midagi ( isegi mitte seda , et midagi avastada pole ) , oli asi ülimalt riskantne – Piret luges teksti teist korda ! </s> <s> See , kelle äratundmine teda kõhklema pani , oli ta ise ! </s> </p>
<p> <s> Seisin lummatuna temast paari meetri kaugusel . </s> <s> Ja ikka veel ei saanud ma aru , et see oli Piret ! </s> <s> Sama Piret , kelle iga tutvumine mõne poisiga , mis kestis kauem kui kuu , lõppes abordiga , kusjuures kõiges oli süüdi Pireti isa ! </s> <s> Tundus , et Piret ise levitab seda kuuldust – kõik andmed Pireti isast pärinesid neilt poistelt , kes olid Pireti surnud laste isad ! </s> <s> Nad rääkisid sellest nii innukalt , et tundus , nagu olnuks see lunarahaks armastuse eest , mida Piret neile pakkus . </s> </p>
<p> <s> Veendusin selles mõni aeg hiljem autos , kuhu olime vihma käest peitu jooksnud . </s> <s> Piret ütles : " Ära mind kunagi tahaistmele istuma pane . </s> <s> Ma olin seal , kui isa mind lõi . " </s> <s> Siis aga palus ta mul mootori käima panna – " Mul tuleb siis meelde , kuidas see kõik oli . " </s> </p>
<p> <s> Vihm oli joontetõmbamisele lõpu teinud . </s> <s> Kohe kui langes esimene piisk , lõtvus ka pliiatsiga käsi . </s> <s> Siis tõusis tuul ning hetk hiljem olime mõlemad läbimärjad ; vihm sai alguse Piretist , tema jalaõndlast , kuhu kukkus esimene piisk meie kohale hiilinud tumedast pilvest ; kogu vihm võis nüüd taevast alla langeda , enam polnud see paljas maa , igav liiv või tühi väli , kuhu kukkuda on kurb ! </s> <s> Piisast piisas , et hiljem , kui Piretit enam polnud – minu jaoks – , polnud ka kohta , kus me olime kohtunud . </s> <s> Ma jätsin selle sõna meelde , mille all pliiats peatus – lause ja lõigu algul . </s> <s> Tahtsin võimaluse korral saada kinnitust sellele , mida niigi teadsin . </s> </p>
<p> <s> Mootor käis , värske õhk puges ukse vahelt autosse . </s> <s> Nagu kõigil tolleagsetel sõiduriistadel , mida riik oma truudel , aga ka vähemtruudel , kuid põhiolemuses ikkagi loojalsetel kodanikel ( nagu mu isa ) endale valikuliselt soetada lubas , oli ka " Volga " kõige nõrgem koht uksed . </s> <s> Küll ei seisnud nad kinni , küll ei tulnud lahti . </s> <s> Õnneliku autoomaniku sugulased ja tuttavad , kes autosõidu hüvesid maitsta võisid , olid kõik ilma ühegi erandita uste jaoks välja treenitud , lühikese ajaga pidid nad endale selgeks tegema iga ukse iseloomu ning oskama temaga ümber käia nii seest- kui väljastpoolt , mitte unustama , et ust ei tohi tagantkäe " kinni visata " , vaid ta tuleb " kinni panna " ja mitte lihtsalt " panna " , vaid " ilma pauguta " ja kui nad sellega toime ei tulnud , võis karta , et nad lülitatakse autonautijate nimekirjast välja ning neid ei kutsuta kaasa pikematele reisidele ja lühematele väisangutele . </s> </p>
<p> <s> Meie klassis oli auto veel mõnes peres , kuid kellelgi polnud sellist isa , kes sõiduvahendi oma poja või tütre kätte oleks usaldanud . </s> <s> Auto oli nii luksusese kui staatuse märk . </s> <s> Autot armastati , tema omanikust peeti lugu . </s> <s> Auto tegi inimest paremaks , polnud võimalik olla halb perekonnapea , kui sul korra juba auto oli . </s> <s> Ning kuigi autod olid neil , kes olid parteis , polnud sugugi mitte kõikidel parteilastel autod . </s> <s> Kas oli autosid liiga vähe või parteilasi liiga palju , on juba iseküsimus . </s> <s> Minu isa oli arst ja kuigi ta oli parteisse astunud alles hiljaaegu , nn sula-ajal , oli tal olnud ka " mitteparteilisi " autosid . </s> <s> Isa oli oma autod ära teeninud tööga . </s> <s> Väike osa selles ( kolmandas , " Volgas " ) oli ka minul . </s> <s> Ma käisin isaga sageli visiitidel kaasas ning aitasin teda nii , kuidas oskasin . </s> <s> See oli alguse saanud juba " Mosu " ja " Pobi " ajal. </s> <s> Just nii oleks kõige õigem perioodiseerida aega , mida häbi ja piinlikkusega pooleks kutsutakse vene ajaks , kuigi peaks lisama vaid ühe sõna , täiusliku , kuid piinava lisandi : meie . </s> <s> Oli ka autota aegu – ajajärk , mis kulus hirmu ja kahtluse ületamiseks sõjajärgseil aastail , millest ma siis mõistagi midagi ei teadnud . </s> <s> Ning kuigi autot võis edukalt asendada ka mootorratas , polnud minu isal mootorratast kunagi olnud . </s> <s> Minu isa oli tõeline auto-isa . </s> </p>
<p> <s> 1966 oli juba " Volga-aeg " , " Mosu-aeg " oli kestnud vaid paar aastat , 1953-1955 , sellele järgnenud " Pobi-aeg " ( 1955-1965 ) oli mulle kõige armsam . </s> <s> Ma ei mäletagi enam , mis sel ajal juhtus , sest kõik toimus justkui tolle pruuni , veepiisale sarnaneva automudeli sisemuses . </s> <s> Halb see olla ei saanud . </s> <s> Ka surm , tundus , oleks olnud " Pobis " meeldiv , seda olnuks kergem taluda . </s> <s> Ta tulnuks kiiremini , elektrilöögina . </s> </p>
<p> <s> " Volgaga " nii ei olnud . </s> <s> " Volgas " oli midagi , mis enam hästi auto juurde ei sobinud . </s> <s> Ta oli pigem laev , pehmelt küljelt küljele õõtsuv ookeaniaurik , usaldusväärne ja petlik korraga – nagu " Titanic . " </s> <s> " Volga " tekitas ebamäärast kohmetust ning võõristust . </s> <s> Võib-olla hirmu . </s> <s> Ka endal oli kuidagi ebameeldiv kedagi kaasa kutsuda . </s> <s> Ei leidnud nagu õigeid sõnu : " Teeme üks väike sõit ? " </s> <s> Ei , see ei sobinud kohe kuidagi – väike ja " Volga " ? ! </s> <s> Ka ülejäänud kutsungid ei kõlvanud ; " Volga " oli eriliselt keeletundlik , temaga käis kaasas kõnepruuk , mida ma ei tundnud ja mida ma tarvitada ei tahtnud . </s> </p>
<p> <s> Ma ei tea , mis ma siis teinud oleks , kui poleks olnud Arturit , vist oleksin hakanud jalameheks . </s> <s> Arturit polnud vaja kutsuda – ta oli juba enne kohal , kui kusagile sõitmisest mõelda jõudsid . </s> </p>
<p> <s> Artur on armeenlane , tõmmu nahk on tal isalt , tal on suur suu , mida naeratus veelgi suuremaks venitab . </s> <s> Naeratab ta aga tihti , naeratus ja rääkimine ( ta armastas lobiseda ) kuuluvad kokku ning pole mõeldav , et Artur oleks sõnu üteldes tõsine või naeraks niisama , ilma põhjuseta – sõnadeta . </s> </p>
<p> <s> Tema see ongi , kes aknale koputab ja sisselaskmist lunib , kuigi näeb , et mul on muudki tegemist . </s> <s> Ma ei tea , mis temaga teha , läbimärg on ta nagunii , sisselaskmisest ta kuivemaks ei saaks , see on üks mis kindel . </s> <s> Muidu on kogu õpiseltskond , keda on siin koos tervest Tallinnast , metsa alla varju jooksnud , mõned on võib-olla ka ära läinud . </s> <s> Enamasti on tuldud paarikaupa , kuid varjatult , päris kõrvuti tekkidel ei olda . </s> <s> Vihm uhub saladused minema ; ka tuli teeks sama . </s> <s> Kes ei jookseks kaitsma oma tüdrukut – keebi , vihmamantli või -varjuga ? </s> <s> " Volga " ei põle ega upu , temaga võiks täiskiirusel söösta läbi leekide , sillalt vette kukkudes jääks ta pinnale hulpima , ma olen näinud nii uppunud kui põlenud autosid ( isa töötas kohakaaslusega kiirabis ) , " Volgaga " juhtus õnnetusi harvem ning kui juhtus , siis ilma ohvriteta . </s> <s> Mis tähendab vaid seda , mida juba varem öeldud – armastus ja auto on peaaegu üks ja seesama , nad on ühe ja sama asja veidi erinev väljendus . </s> <s> Aga ka seda , et terveks jäid need , kes olid sees , väljas olid lood pisut teised – juhul kui kapotil seisis hüppel tardunud teravate sarvedega põder . </s> <s> Meie " Volgalt " lasi isa selle kohe maha võtta , hiljem , isa pealekäimisel , tegid seda ka ametivõimud . </s> </p>
<p> <s> Sirutan käe selja taha , tõmban lingist . </s> <s> Lukunupp on alla vajutatud , aga ma ei hakka seda puutuma , ta kargab kohe üles , kui lingist olen tõmmanud . </s> <s> Mulle meeldivad need asjad , mis on omavahel seotud , aga see , mis seob – mehhanism – jääb peidetuks . </s> <s> Nii on see autode , ajaloo ja armastusega . </s> </p>
<p> <s> Artur hüppab sisse , puristab , ütleb : </s> </p>
<p> <s> " Aah , kui hea ! " </s> </p>
<p> <s> Kohe on tunda , kuidas ta naeratab , pole vaja vaadatagi . </s> <s> Arturi kõnes on võõrapärane aktsent , millega kaasneb korrapealt kogu maa , kust on pärit Arturi isa , kes on samuti Artur . </s> <s> Sõnad ja naeratus on nagu päike , mis kunagi ei looju . </s> </p>
<p> <s> Artur istub minu selja taha . </s> <s> Ta tunneb Piretit . </s> <s> Ma olen tema peale natuke kuri – miks pole ta öelnud , et Piret on olemas ? </s> <s> Kuid siis mõistan , et nagu on raske ette kujutada Arturit ilma naeratuse , sõnade ja keeleta , nii sõltub ka Pireti olemasolu joontest , mida ta tõmbab . </s> </p>
<p> <s> Artur on lühikest kasvu . </s> <s> Autos istub ta tavaliselt minu kõrval ja lobiseb , kuid harva , kui tema jutus on midagi isiklikku , pigem väldib ta neid teemasid , mis meievanuste poiste jaoks tavalised . </s> <s> Meelsasti räägib ta ilmast . </s> <s> Kui on päike , siis räägib ta päikesest ; kui vihm , siis vihmast . </s> <s> Talle tulevad meelde kõik need päevad , kui on paistnud päike või on sadanud vihma , ta võrdleb neid omavahel . </s> <s> Ka tema tõmbab jooni , kuid need jooned on nähtamatud . </s> </p>
<p> <s> Me hakkame sõitma . </s> <s> Lasen siduri aeglaselt lahti , vajutan gaasi . </s> <s> Kujutan endale ette , et mitte auto ei liigu , vaid tee . </s> <s> Ja see , mis jääb kahele poole teed . </s> <s> Läbi vihma on raske näha isegi seda , mida endale ette kujutad . </s> </p>
<p> <s> " Päike tuleb varsti välja , usu . " </s> </p>
<p> <s> Artur kasutab tihti selliseid sõnu . </s> <s> Ta pakub nendega veidi üle . </s> <s> Ilma usuta tema ei saa . </s> <s> Milleks usk , päike tuleb ju nagunii tagasi , teist võimalust pole . </s> <s> Või on ? </s> <s> Arturi arvates on , usk aitab tõusule kaasa . </s> <s> Kas ka loojumisele ? </s> <s> Mida mõtleb Artur pimedas ? </s> </p>
<p> <s> Artur tahab välja vaadata , ta peab olema esimene , kes märkab esimest valgusekiirt hallis valangus . </s> <s> Minu selja tagant on kehv vaadata . </s> <s> See ei tule minu pikkusest , vaid padjast , mille olen endale tagumiku alla pannud , et ise paremini näha , teed silmas pidada . </s> <s> Selline on " Volga " , sellised tema juhid : eesti keskmised , 170 cm . </s> <s> " Volga " jaoks jääb sellest väheks , nina napilt üle rooli . </s> <s> Artur nihkub istmel Pireti taha . </s> </p>
<p> <s> Piret võtab hoogu . </s> <s> Jälgin teda silmanurgast . </s> <s> Ta on nagu kuulitõukaja või kettaheitja , kellele ring on kitsas . </s> <s> Ma tean , mis juhtub , kuid ei hakka vahele segama . </s> <s> Parem praegu , kui kunagi veel . </s> <s> ( Selles ma eksin . ) </s> </p>
<p> <s> Hoop tabab , peaaegu oleksin öelnud , et tapab . </s> <s> Kas on see võimalik ? </s> <s> Piretiga Pirital ? </s> <s> Pirita jõe sillal ? </s> <s> Hoop tabab Arturit vasaku silma alla . </s> <s> Ta istub täpselt seal , kus istus Piret , kui isa ta teda lõi . </s> <s> Võib-olla tahtis ta teda tappa ? </s> <s> Miks ? </s> <s> Seda vihm ei ütle , tal pole sellele vastust . </s> <s> Ta ei tea . </s> <s> Kas tõesti ? </s> <s> Aga kui me oleksime väljas , vihma käes ? </s> <s> Kui Piret lööks Arturit mere ääres , suure kivi juures ? </s> <s> Kas ta lööks ? </s> <s> Lööks pihta ? </s> <s> Vihm on nii tihe , et olen sunnitud auto kinni pidama . </s> </p>
<p> <s> Kohe tõmmatakse autouks lahti ja nähtavale ilmub Päike . </s> <s> Päikesel on mustad plekid – vuntsid . </s> <s> Ta on Pirita miilits . </s> <s> Tema nimi on Peeter . </s> <s> Peeter armastab korda . </s> <s> Ta armastaks korda ka siis , kui ta miilits poleks . </s> <s> Või Päike . </s> <s> Augu kohta seda öelda ei saa , Auk ei armasta ajalugu , ta vihkab seda kogu südamest . </s> <s> Heast südamest . </s> <s> Peetril on selline nimi – Päike . </s> <s> Kuid teda kutsutakse ka Lõõsaks . </s> <s> Või Tõusuks . </s> <s> Või Loojanguks . </s> <s> Sõltuvalt sellest , mis tuju tal parajasti on . </s> <s> Praegu on ta lihtsalt Päike . </s> <s> Sest vihm varjab ta ära . </s> <s> Pole mõtet Päikest kuidagi kutsuma hakata , kui teda üldse pole . </s> <s> Kui on ainult märg valgus , mis poeb naha alla ja kontidesse . </s> </p>
<p> <s> " Miks on üks silm suurem kui teine ? " küsib Päike ja sihib Arturit . </s> <s> Artur naeratab , aga silmade suurust see ei tasanda . </s> <s> Üks väike , teine suur . </s> <s> Punane , sinine , kollane , need on põhivärvid , mille sisse väiksem – ja üha vähenev – silm ennast peidab . </s> <s> Silm ise on sulapruun . </s> </p>
<p> <s> " Tule sisse , Päike . </s> <s> Ja pane uks enda järel korralikult kinni , " ütlen mina . </s> <s> Päike kuulab sõna . </s> <s> Ukse paneb ta kinni parajalt , mitte paugu või pirakaga , vaid kerge klõpsuga . </s> <s> Neist , kes meie autos on olnud , siin kasvõi paar minutit istunud , on Päike parim uksesulgeja . </s> <s> Ta tunneb mind , teab , kellega tegemist , talle tuleb seda ainult meelde tuletada . </s> <s> Päike on sees , istub Arturi kõrval . </s> <s> Nüüd võib ta silma lähemalt uurida , isegi katsuda , kuid ma ei anna talle selleks mahti . </s> </p>
<p> <s> " Kuidas elab su poeg , Päike – haigusest hiilgav Fäeton ? " </s> </p>
<p> <s> " Paraneb jõudsalt , tänan küsimast . " </s> </p>
<p> <s> " Kas tarvitate endiselt ... " </s> </p>
<p> <s> Siin ütlen ma keerulise ladinakeelse arstirohu nime , mis mulle viimasest isa visiidist Päikese juurde meelde on jäänud . </s> <s> Päike muutub alandlikuks , lausa lipitsevaks . </s> <s> See on nii kõikide patsientidega , kuidas sa ka ei ei taha , ikka toovad nad kingitusi , meie maja on neid otsast otsani täis , seintel pole kohta , kus poleks pilti , Tallinna vanalinna , Niguliste kirikut , Suurt ja Väikest Munamäge – kõiki neid nimelisi ja nimetuid Eestimaa järvi ja künkaid , mida kunstnikud on jõudnud jäädvustada . </s> <s> Pole lauda , kus poleks mõnd tänuliku ema oma kätega kootud linikut , pole ruutmeetritki põrandat , mida ei kataks hinnaline vaip . </s> <s> Ära visata neid ei saa , sellepärast on osa kingitusi paigutatud maja alla garaaži , seal on kümneid vaase , nahast fotoalbume , elektriradiaatoreid ja –kaminaid , põranda- , seina- ja laelampe , jalamatte ja vasest uksesilte . </s> <s> Ning mõistagi auto tagavaraosi , neist on kõige rohkem kasu , sest kunagi ei või teada , mis ühe autoga võib juhtuda , isegi kui see on parimatest parim ja kallimatest kallim " Volga . " </s> <s> Kuid ka neid on liiga palju , neist võiks teise samasuguse masina kokku panna . </s> </p>
<p> <s> See näitab ainult üht – altkäemaksu minu isa ei võta . </s> <s> Talle peab maksma natuuras . </s> <s> Ega ta ei võtaks sedagi , aga inimene on juba kord selline , tema tahab tänulik olla , midagi pole parata . </s> <s> Ka siin olen ma oma isal abiks : kõik , mis on suurem kui tuhatoos ja väiksem kui kombain , on minu vastu võetud ja majja ära paigutatud . </s> <s> Tooja saadan viisakalt minema , usun , et teen seda paremini kui isa . </s> <s> Olen aru saanud , et ka paisutatud tundemaailm on isa jaoks patoloogia erijuhtum . </s> <s> Seetõttu suhtub ta umbusuga kõikidesse kaunitesse kunstidesse ja nende esindajatesse . </s> <s> Olen temaga üht meelt . </s> </p>
<p> <s> Päikese pojal käivad peal krambid ning vaid minu isa teab , kuidas neid ravida . </s> <s> Või vähemalt leevendada . </s> <s> Kõik haigused on head , nendega elatakse elu lõpuni . </s> <s> Selle lausega võib lohutada ka neid , kes juba varsti surevad , keda ei pruugi homme meie hulgas enam olla . </s> <s> Kuid imelik küll , kõik saavad sellest lausest lohutust . </s> <s> Kas tuleb see sellest , et seda ütleb minu isa ? </s> <s> Kui ütleks keegi teine , mis oleks siis ? </s> <s> Kui ütleks ise ? </s> </p>
<p> <s> Ka Päikesel on oma tunnete varjamisega raskusi . </s> <s> Vägisi kipub ta minu käsi suudlema . </s> <s> Kuid miilitsa tänulikkus on mulle vastik . </s> <s> Ka siis , kui miilitsaks on Päike ja tal on langetõbine poeg . </s> </p>
<p> <s> Klõps . </s> <s> Uks . </s> </p>
<p> <s> See tähendab seda , et Päike on väljas . </s> <s> Kaugeneb , kahaneb . </s> <s> Tagurpidi , selg ees . </s> <s> Maani kummardades . </s> </p>
<p> <s> " Päike on väljas , mis ma ütlesin , " ütleb Artur Arturi poeg Polyphemos . </s> <s> Mis ei tähenda seda , et vihm oleks lakanud . </s> <s> Mõnikord on mõlemad korraga , kuid seda juhtub harva . </s> <s> Juhtub siis , kui keegi – vähemalt üks – on õnnelik . </s> </p>
<p> <s> teine </s> </p>
<p> <s> Piretist ja minust saavad sõbrad . </s> <s> Me käime igal pool koos . </s> <s> Me käime . </s> <s> Me käime mitte käimise pärast . </s> <s> See pole armastus , mis meid seob , vaid jooned , mida Pireti käsi ridade alla tõmbab . </s> <s> Ma tahan teada , mida Piret joonte tõmbamise ajal mõtleb . </s> <s> Jooni tõmmates ei pane Piret midagi tähele . </s> <s> Majad võiksid kokku variseda , mered muutuda magedaks , autod sõita tagurpidi , inimesed käia pea peal – Piret jääks endiseks . </s> </p>
<p> <s> Ma kasutan selle võimaluse ära . </s> <s> Tungimaks Pireti mõtteisse , jälgin hoolega , kuidas ta käsi käib . </s> <s> See ei ole päriselt seesama , mis küsida , kuidas käsi käib ja saada vastuseks kas hästi või halvasti , enamasti hästi , sest tõtt ei ütle keegi . </s> <s> Kas halvasti on hästi ? </s> <s> Selles mõttes , et siis pole vähemasti valetatud ? </s> <s> Vaevalt küll , ka halb ei maksa üksi öelduna midagi , maksab ainult siis , kui halb-ütleja oma halb-olemisest räägiks . </s> <s> Kuid seda ta ei tee . </s> <s> Läheks pikale ja lõpuks tuleks ikka nii välja , et natuke head on ka . </s> <s> Igas halvas , iga halvaga . </s> <s> Ka vihmaga . </s> <s> Isegi vihmaga . </s> </p>
<p> <s> Mis selgub ? </s> <s> Selgub see , et Piret mõtleb nagu minagi . </s> <s> Meie mõtetel pole vahet . </s> <s> Mõtete järgi ei saaks aru , kumb on kumb . </s> </p>
<p> <s> Piret hoiab pliiatsit mitte pöidla ja nimetissõrme vahel , vaid pöidla ja keskmise sõrme vahel . </s> <s> See tuleb sellest , et pliiatsid , millega Piret jooni tõmbab , on lühikesed . </s> <s> Köndid , mille algust ma pole näinud . </s> <s> Ma pole Pireti kodus märganud ainsatki täispikka pliiatsit . </s> <s> Ma ei tea , miks see nii on , kavatsen talle sünnipäevaks kinkida karbi Koh-i-noori kõrgekvaliteedilisi pliiatseid . </s> <s> Ma pole küll päris kindel , ta võib ka vihastada , minust valesti aru saada , kui ta korra juba juppidega on harjunud , harjunud neid teatud asendis sõrmede vahel hoidma . </s> <s> Ma parem ootan , kuni olen teda paremini tundma õppinud . </s> </p>
<p>  </p>
<p> <s> Kui kommunism võidab kogu maailma ulatuses , siis kaovad rahvuslikud erinevused lõplikult ja kindlustub üks ühine keel , üks ühine keel , üks ühine kultuur , mis kogub endasse kogu rahvuskultuuride rikkuse . </s> <s> Kuid see on erakordselt pikaajaline protsess ning praegu ei ole võimalik ka kõige umbkaudsemalt ette öelda , millal see toimub . </s> </p>
<p> <s> Pireti jaoks on need kaks lauset üks pidev joon . </s> <s> Kuid see joon pole ühtlane . </s> </p>
<p> <s> Joon lõppes mererannas seal , kus algab kommunism . </s> <s> Teisisõnu – enne kommunismi . </s> <s> Selles pole midagi imelikku . </s> <s> Või tähendusrikast . </s> <s> Pigem on see tavaline , see sõna kordub nii tihti , et oleks ime – ja imelik – kui Pireti joon Pirital mõnes teises kohas oleks katkenud . </s> <s> Piret jätkab joont kodus . </s> <s> Joon pole ühtlane , mõnes kohas vajutab Piret kõvemini , kuid mitte kuskil nii kõvasti , et tera puruneks . </s> <s> Tera jääb terveks , süsi jätab mõne sõna alla paksema ja rasvasema joone . </s> <s> Need kohad pole juhuslikud . </s> <s> Need on ellujäämiskohad . </s> <s> Esimeses lauses on neid kaks : kogu maailma ulatuses ( mis nagunii pole võimalik ) ja kogu rahvuskultuuride rikkuse ( mingigi lohutus , kui see tõepoolest peaks juhtuma ) . </s> <s> Teises lauses samuti : erakordselt pikaajaline protsess ( unistada ju võib ) ja ei ole võimalik ka kõige umbkaudsemalt ette öelda ( järelikult mitte kunagi ) . </s> <s> Kuid lausete iseeneslikus voolamises on ka üks kari – praegu . </s> <s> Millal see on ? </s> <s> Kas täna ? </s> <s> Sellel sõnal pikemalt peatumine – vaatan Pireti kätt – paneb judinad üle selja jooksma . </s> <s> Ei , Pireti jaoks on praegu täna , ta ei saa sellest aru , et tänane täna pole homse kordus või eilse kaja . </s> <s> Homme on alati uus , uus aeg , mil võib alata uus arvamine : ajast . </s> <s> Ja kui keegi ütleb , et tänasest on uus aeg alanud , siis on ta alanud juba varem – eile . </s> <s> Tunatäna . </s> </p>
<p> <s> kolmas </s> </p>
<p> <s> Piretil on vanaema . </s> <s> Ka tema nimi on Piret . </s> <s> Kui ma teda vaatan , on mul tunne , et vaatan Piretit . </s> <s> Teist nii ilusat vanainimest ma pole näinud . </s> <s> See võib tulla sellest , et mul endal vanaemasid pole . </s> <s> Kui ma tema käest küsin , kuidas ma tema arvates Piretit varem tähele ei pannud , käisime me ju ühes koolis ja ma olin tema kohta ka üht-teist kuulnud , vastab ta : </s> </p>
<p> <s> " Aga see on ju loomulik . </s> <s> Inimest hakkad ikka alles siis nägema , kui teda armastad . " </s> </p>
<p> <s> " Kuid ma ei armasta teda . " </s> </p>
<p> <s> " Oled sa selles kindel ? " </s> </p>
<p> <s> " Mulle meeldib , kuidas ta jooni tõmbab . </s> <s> Enne polnud ma teda näinud , enne olin pime . </s> <s> Millest see tuleb ? " </s> </p>
<p> <s> " Sinust endast . </s> <s> Vaata sügavale endasse , seal on valgus . </s> <s> Ja vastus . " </s> </p>
<p> <s> Ka Pireti vanaema ei teadnud ma enne , kui sain tuttavaks Piretiga . </s> <s> Ma ei teadnud isegi seda , kus nad elavad . </s> <s> Nüüd tean , see on see maja , millest ma iga päev mööda sõidan . </s> <s> Või lihtsalt lähen , kui autot pole – kahekordne puumaja , mille allkorrusel on juuksur . </s> <s> Tegelikult polegi mul kasulik iga päev autoga sõita – mitte kõik miilitsad pole Päikesed . </s> <s> Ja mitte kõik kohad pole Piritad . </s> <s> On kohti , kus minu isa ei tunta . </s> <s> Neid kohti on isegi Tallinnas , kuid kui minu käest lube küsitakse ( mida mul pole ) ja isa nimest ei jätku , siis poetan suunurgast nagu muuseas , käega haigutust varjates mõne tähtsa patsiendi nime . </s> <s> Kui see momentselt ei mõju ( juhtub ka seda ) , siis on " Volga " hiljemalt järgmisel hommikul koduukse ees . </s> <s> Auto võiks ka kohe kätte saada , sest eksitus tuleb tavaliselt ilmsiks juba jaoskonnas , enne protokolli tegemist . </s> <s> Kuid ma ei hakka ootama , ütlen ( sellele , kellele vaja ) , et minu toojat ei karistataks ning lahkun ümber vaatamata . </s> <s> Selle tulemusel on , nagu ma juba ütlesin , auto järgmisel hommikul õuel tagasi . </s> <s> Kui isal oleks vähem tööd , kui tema peas ei keerleks sajad haigused ja viisid , kuidas inimesi neist päästa või nende vaevu vähendada , siis märkaks ta , et auto on pestud , õli filtris vahetatud , värske vesi radiaatoris , bensiinipaak ääretasa täis . </s> <s> Kui ta seda märkaks , oleks ta ehk mõnevõrra üllatunud . </s> <s> Õnneks seda ei juhtu ja ma ei pea talle ütlema , kuidas ma teda armastan . </s> </p>
<p> <s> neljas </s> </p>
<p> <s> Minu armastus isa vastu pole kogu aja olnud ühesugune . </s> <s> Mõnikord ma kahtlen , kas seda üldse oli . </s> <s> Enne seda , kui ta olema hakkas , kui teda märgata võis , kui oli võimatu teda mitte tähele panna . </s> <s> Austus , seda küll ( ning koos autoga ) . </s> <s> Kuid mitte auto ei tekitanud armastust . </s> <s> Auto on tunde ülimus , see on tõsi , kuid enne peab ta kuskilt algama . </s> <s> Pireti vanaemal oli olnud õigus : nii nagu mu silm ei seletanud Piretit enne seda , kui olin juhtunud peale joontele , nii ei tundnud mu süda isa enne , kui olin varastanud esimese kirja . </s> <s> See juhtus üheteistkümne aasta eest , siis oli meil " Pobi " , kuid auto pole milleski süüdi . </s> <s> See , mis juhtus , ei sõltunud auto margist . </s> </p>
<p> <s> Minu ees on kaks pakki kirju . </s> <s> Kirju pole palju , kuid selleks , et eraldada õigeid valedest , olen nad jaotanud kaheks . </s> <s> Ühed on minu enda omad , teised on vanaemadelt . </s> <s> Vanaemasid ma kaheks jagama ei hakanud , pealegi on nad küllalt sarnased . </s> <s> Ma mõtlen kirju . </s> <s> See tuleb sellest , et nende kirjutajad ei ole harjunud oma muresid kellegagi jagama . </s> <s> Mul oleks võimatu öelda , mida minu vanaemad tunnevad . </s> <s> Kui poleks üht asja , üht teemat , millel nad igas kirjas olgu või paari sõnaga peatuvad . </s> <s> Ikka ja jälle küsivad nad : Kuidas on Lapsega , kes mere ääres sündis ? </s> <s> Teistmoodi nad kirjutada ei saa ; nad ei tea selle lapse nime . </s> <s> Kuid see lause jätkub mõttes , kirjutajate hinges ja seda on tunda . </s> <s> Ma tunnen , kuidas mu vanaemad seda lauset või sellele saranesid lauseid kirjutades hinge kinni hoiavad , üks neist on enne kirjutamist võtnud südamerohtu , teine napsi ( tal on süda terve ) . </s> <s> Ka mere kohta ei saa nad midagi täpsemat lisada . </s> <s> Siis võib juhtuda , et need , kes neid kirju nagunii on lugenud , saavad teada , mis juhtus 1944. aasta sügisel . </s> <s> Ja see pole hea . </s> </p>
<p> <s> viies </s> </p>
<p> <s> Minu emal läks 1944. aasta augustis rannas paati oodates süda pahaks . </s> <s> Tema suust purskus vahune juga , mis oli sama värvi mis meri . </s> <s> Ka meri öökis , kuid temast üle karjuda oli võimatu . </s> <s> Ema karjus : tal oli valus . </s> <s> Ta oleks rohkemgi karjunud ja kõvemini . </s> <s> Kuid suust tuli uus juga , mis oli sama värvi kui taevas , kus päike loojuma hakkas . </s> <s> Minu vanaemad , kes mõlemad on ühel korral sünnitanud , ei tea , mida teha või asjast arvata . </s> <s> Neil nii ei olnud ; neil oli kergem . </s> <s> Ka ei tea nad midagi närvidest . </s> <s> Neil neid pole . </s> <s> Küll hoiavad nad kõvasti kinni oma meeste , minu vanaisade kätest . </s> <s> Vanaisad on abitud , nad mõlemad on elanud oma naiste hirmuvalitsuse all . </s> <s> Rohkem midagi pole , mis neid ühendaks , kuid sellest piisab : nad mõlemad on nagu lapsed ( keda iga hetk saab olema ühe võrra rohkem ) . </s> <s> Vanaemade tahe käib nende omast üle . </s> <s> Nad on sellega harjunud . </s> <s> Nad kirjutavad alla kokkuleppele , mida kuskil ei avaldata , mida keegi ei kirjuta . </s> <s> Kuid mis sellest hoolimata on olemas : meres ja taevas . </s> <s> Isa isa oma poja ( minu isa ) pärast ei karda : tal on oskusi , millega endale igal ajal elatist teenida . </s> <s> Ka ema isal pole põhjust oma tütre ( minu ema ) pärast muretseda . </s> <s> Ta teab , et niikaua kui tema kõrval on minu isa ( tema väimees ) , on ema elu igavene . </s> <s> Või kui mitte tema elu , siis minu elu . </s> <s> Kuid mind veel pole , ei saa tükk aega olema . </s> <s> Kui ma vanaemadele oma sünnist kirjutan , pean oma vanusele mõttes alati paar aastat juurde panema . </s> <s> Muidu pole valetamine võimalik . </s> <s> Aus valetamine . </s> </p>
<p> <s> kuues </s> </p>
<p> <s> Kuid see polnud mina , kes siis sündis . </s> <s> Sellepärast olen ma sunnitud valetama . </s> <s> Mul on olnud õde , keda kunagi pole olnud . </s> <s> Mul on olnud vend , keda kunagi pole olnud . </s> <s> Nad mõlemad on mul olemas olnud . </s> <s> " Kas tal on sinised silmad ? " küsib üks vanaema . </s> <s> Ning ma vastan talle : " Jah , tema silmad on sinised . " </s> <s> Ka isa , kellele kiri on määratud , vastaks samamoodi : napilt , emotsioonitult . </s> <s> Olen seda talt õppinud . </s> <s> Käekirjaga raskusi pole : arstitäht ja kirjatäht on kaksikud . </s> <s> Retsepte kirjutan nagunii isa eest . </s> <s> Loomulikult teab ta seda , tal on minu üle hea meel . </s> <s> Ta teab , et aitan teda ka siis , kui ta ise seda teha ei saa . </s> <s> Ma ei mõtle surma ; surm on elu ees väike ja armetu . </s> </p>
<p> <s> Teise vanaemaga on raskem . </s> <s> Temale kirjutan kirjutusmasinaga . </s> <s> Ema allkirja on kerge järele teha : ainult üks täht ja joon . </s> <s> Joon on sirge , selle pikkus varieerub viiesti sentimeetrist seitsme ja pooleni . </s> <s> Täht on L , see on ema eesnime esitäht . </s> <s> Ma olen näinud ema allkirju siis , kui ta veel abielus ei olnud . </s> <s> Siis oli nimi välja kirjutatud ja joon lühem . </s> <s> Muud vahet pole . </s> <s> Joon ei tõuse ega lange . </s> <s> Ja joone lõpus on alati punkt . </s> <s> See jätab mulje lõpetatusest . </s> <s> Ja iseloomu- ning meelekindlusest . </s> <s> Tegelikult on kõik vastupidi : minu ema on väga närviline , kuid minu isa teab , kuidas teda vapustuste eest hoida . </s> <s> Mõnikord see ei õnnestu , siis ei tõuse ema päevade kaupa voodist . </s> <s> Emal on alati rohud kaasas . </s> <s> Kui tal halb hakkab , võtab ta tabletti . </s> <s> Teised seda ei märka , mina näen , kuidas käsi taskusse läheb . </s> <s> Tabletikarp on samas taskus , kus taskurätt : ema ei taha , et teised tema haigusest teaksid . </s> <s> Pealegi ei oskaks ta öelda , mis tal õieti viga on . </s> <s> Närvid ? </s> <s> Närvid on ju kõikidel ? </s> <s> Minul võib olla vähem , elu on mind õpetanud . </s> <s> Ema haigus on suurendanud minu vastupanu- , aga ka tähelepanuvõimet . </s> <s> Ma näen seda , mida teised ei näe . </s> <s> Ja mõtlen sellest , mis teistele pähe ei tule . </s> <s> Enamus mõtteid ongi endast väljapool , tuleb ainult osata nad sealt üles korjata ja enda pähe panna . </s> <s> Ema mõtted on kõige huvitavamad . </s> <s> Kuid ta hoiab neid endas . </s> <s> Ema mõtted on ema vangid . </s> <s> Ta ise on nende vang . </s> <s> Mõtted ei lase tal elada . </s> <s> Kuid ka mitte surra . </s> <s> Mõni mõte on elumõte , sellest saab hing toitu . </s> <s> Ja surm taganeb . </s> </p>
<p> <s> See on hea , et ma ema eest kirjutan . </s> <s> Ta ise polekski selleks võimeline . </s> <s> Kirjad teeksid talle haiget . </s> </p>
<p> <s> Kuid esimene kiri , mille ma ära võtsin , polnud emale . </s> <s> Võib-olla sellepärast see juhtuski . </s> <s> Ma võisin mõelda , et kirja kirjutaja on isa patsient . </s> <s> Selliste kirjade avamise ja neile vastamise volitus oli mul olemas . </s> <s> Kuid see pole tõsi . </s> <s> On tõsi vaid poolenisti , nagu enamus tõdesid . </s> <s> Mul oli tunne , et keegi , kes on väga kaugel , tahab olla väga lähedal . </s> <s> Ma tõstsin kirja üles , vaatasin vastu valget . </s> <s> Kiri nagu kiri ikka : kirjapaberile on midagi kirjutatud , pandud ümbrikusse ja saadetud teele . </s> <s> Teatud , tuntud suunas . </s> <s> Kuid kui ma kirja nuusutasin , sain kohe aru , et see pole tavaline kiri . </s> <s> Nüüd ma tean , et see , mis lõhnas , oli õunavein , vanaema favoriit ( kasutan tema enda sõna ) , mida ta kirja kirjutades rüüpas . </s> <s> Liimi ja veini segu ( üks sõõm ka enne keele suust välja pistmist ! ) virgutas mu meeli , pani mõtlema mõtteid , mis ei pruukinud olla minu omad . </s> <s> Minu mõtteis segunesid vanaema ja minu mõtted . </s> <s> Nagu liim ja vein . </s> </p>
<p> <s> Kirju kirjutasin käega ja masinaga . </s> <s> Käega olin isa , masinaga ema . </s> <s> Masin oli meil juba " Mosu-ajal " : Underwood , mugav , müratu , võll 11 tolli , 92 kirjamärki , automaatne tabulaator , tabulaatori pidur , tsentreerimise skaalad , automaatne lindivahetus , 5-e kohaline reastaja , kaetud ja granuleeritud küljed ( andmed sõna-sõnalt passist ) . </s> <s> Underwood on kohver-kirjutusmasin , kuid meil on ta ilma kohvrita . </s> <s> Kohver on kaduma läinud , alles on ainult üks , masinaga pool , kaant pole . </s> <s> Ja sanga . </s> <s> Isa oli ta saanud tagasiteel Noarootsist . </s> <s> Ikka on nii , et kuhu isa ka ei lähe , alati on keegi , kes vajab tema abi . </s> <s> Ja tahab selle eest ilmtingimata tasuda . </s> <s> See on inimlik , kuid kurnav . </s> <s> Rohkem kui amet , mida isa nautis , väsitasid teda häbelik-alandlikult välja sirutatud käed , kiired liigutused kitli tasku või kui kitlit polnud , kui isa oli selle juba jõudnud seljast võtta ( ta tegi seda kiiresti ) , siis ükspuha millise seda asendava koha või paiga suunas , tarbetu tänusõnapuru , mõnikord arusaamatul moel ka pisarad ja nuuksed , kuigi minu teada neid polnud , keda isa aidata poleks suutnud . </s> </p>
<p> <s> Tollastest haigustest oli kõige tavalisem düsenteeria . </s> <s> See tuli napist toidust ja vitamiinipuudusest . </s> <s> Kuid ka hirmust . </s> <s> Hirme on igasuguseid . </s> <s> Pea iga asjaga kaasneb hirm . </s> <s> Ka eluga . </s> <s> Eluhirm on kõige hullem . </s> <s> Ka mina olen sündinud hirmust . </s> <s> Hirmust , et lapsi enam ei saa . </s> </p>
<p> <s> Kindlasti tundis ka too Underwoodi omanik hirmu . </s> <s> Hirmu surma ees , kui tal oli düsenteeria . </s> <s> Hirmu elu ees , kui tal oli perekond . </s> <s> Hirmu venelaste ees , kui tal oli maa ja maja . </s> <s> Hirmu sakslaste ees , hirmu ka omade , eestlaste ees – hirm on nakkav ! </s> <s> Ta võis ka tolle Underwoodi pärast põdeda . </s> <s> Nii haigust kui hirmu . </s> <s> Pole võimatu , et kirjutusmasin polnud tema oma . </s> <s> Masinal on märke , mis sellele osutavad . </s> <s> Üks märk , kuid sellest hiljem . </s> <s> Sel juhul oli see kasulik tehing : lahti haigusest , vaba vargusest . </s> <s> Varastatud masinaga on kergem valetada . </s> <s> See vale , mida masinal kirjutan , kaalub käega kirjutatust vähem . </s> <s> Nool nullpunkti juures väriseb , kui ma ühele vanaemale kirjutatud kirjad ühte , teised teise kätte võtan . </s> <s> Kirjad nagu kaaluvihid . </s> <s> Kuigi need on kõigest koopiad . </s> <s> Kergeid asju on raskem kaaluda , kaalud peavad olema täpsed . </s> <s> Kuid suhe tõe ja vale vahel jääb samaks . </s> </p>
<p> <s> " Kas tal on pruunid silmad ? " küsib teine vanaema . </s> <s> See , kes emale on ema . </s> <s> " Jah , " kirjutan . </s> <s> " Tema silmad on pruunid . " </s> <s> Toksin kõik tähed ükshaaval . </s> <s> Sihin , siis löön . </s> <s> Ja siis vaatan , kas läks pihta . </s> <s> Õigesse kohta . </s> <s> Mõnikord löön liiga kõvasti , paberisse jääb auk . </s> <s> Kuid sõna on ka auguga arusaadav . </s> <s> Vähe on neid , mis ei ole . </s> <s> Isegi jah on ikka jaa , kui talt viimane täht ära võtta . </s> <s> Või jätta . </s> <s> Lüüa . </s> <s> See on esimene kiri , mida ma masinal kirjutan . </s> <s> Olen veel väike , seitsme aastane . </s> <s> Kuid mitte nii väike , et ma kirjutada ei oskaks . </s> <s> Ma mõtlen väiksemalt , kui ma kirjutan . </s> <s> Kirjutan nagu täiskasvanu . </s> <s> Nagu ema . </s> <s> Nagu isa . </s> </p>
<p> <s> seitsmes </s> </p>
<p> <s> Kolm päeva enne eksamit läheb Pireti vanaema kaduma . </s> <s> Piret helistab mulle . </s> <s> Tema hääl on tavaline , seal pole hirmu . </s> <s> Ta teab , et vanaema ei saa minna mitte kuskile . </s> <s> Kuskil peab olema koht , kuhu ta on läinud . </s> <s> Seda on temaga ennegi juhtunud ja ma tean seda . </s> <s> Kuid poest kaugemale ta tavaliselt ei lähe . </s> <s> Ta läheb pojaga kohtuma . </s> <s> Poeg on surnud . </s> <s> Poeg on Pireti isa . </s> <s> Juhtub sedagi , et ta tuleb ise koju tagasi . </s> <s> Siis on ta oma pojas tükk aega pettunud . </s> <s> Niisugune on ta alati olnud , tuisupea , lohutab ta ennast . </s> <s> Seekord pole ta tagasi tulnud ja poe juures teda ka pole , Piret on seal käinud , vaadanud igaks juhuks igale poole , käinud läbi kõik lähedal asuvad aiad ja õued , küsinud inimeste käest , kuid keegi pole vanaema näinud . </s> <s> Nad oleksid ta ära tundnud ja koju tagasi toonud . </s> <s> Kui võimalik – ükskord oli vanaema kedagi löönud . </s> <s> Löök polnud tugev , kuid see , keda löödi , oli linnajao suurim latatara . </s> <s> Ta puhus asja nii suureks , et keegi ei julgenud enam vanaema lähedale minna . </s> <s> Võib-olla kaitses ta oma poega , kes nähtamatuna tema kõrval seisis ja temaga juttu ajas – kuulmatult ? </s> <s> Vanaema pobinat oli kuulda , kuid neid , kes iseendaga rääkisid , leidus teisigi . </s> <s> " Räägib endast targemaga , " öeldi . </s> <s> Ka rääkijad ise olid sellega nõus ja naersid , kui neid noriti . </s> <s> Kuid vanaema ei rääkinud endast targemaga . </s> <s> Isegi mitte iseendaga . </s> <s> Vaid oma pojaga . </s> <s> Kui aeg üle läks ja poega ikka ei ilmunud , hakkas vanaema roppude sõnadega sõimama , tema suust lendasid kuradid ja matid . </s> <s> Esialgu vaikselt , siis ikka kõvemini , kuni terve tänav kajas . </s> <s> Kui mitte enne , siis sellest taibati , kellega on tegemist ja otsiti üles Piret , kes oma vanaema koju tagasi talutas . </s> <s> Pireti sõna vanaema kuulas . </s> </p>
<p> <s> Esialgu sõidame läbi kõik need kohad , kus vanaema olla võiks . </s> <s> Me külastame kohvikuid , kuid ainult peenemaid , neid , kus on sälinud midagi sellest ajast , kui vanaema oli ise peen daam . </s> <s> Ikka on alles mõni asi , mis vanast ajast järel , lühter laes , kardinapuu akna kohal , kapp seinal , ukselink ukse ees . </s> <s> Ja muidugi lõhnad , mille tundmist Piret on vanaema käest õppinud . </s> <s> Lõhnad on kõige püsivamad , järgmisel kohal on lingid . </s> <s> Ka uuel uksel võib olla ees vana link . </s> <s> Ilmselt on linkide hoidmine eestlase eripära , mulle tuleb meelde , et ka meie kodus on uhiuuel uksel ( mille üks puussepast patsient meile on toonud ) vana link . </s> <s> Linki annab uksega kokku sobitada , see oleneb sellest , kuhu ta ukse külge panna . </s> <s> Kohast sõltub kõik , sobiv koht on nagu mask , mille taha aeg võib mugavalt varjuda . </s> </p>
<p> <s> Külastame ainult neid kohvikuid , millel on lingid ja lõhnad . </s> <s> Kuid üheski kohvikus , kus on lingid ja lõhnad , pole vanaema . </s> <s> Olete te näinud vana inimest suure kohvriga ? küsib Piret . </s> <s> Vanaema pilti tal pole , kohver ütleb kõik . </s> <s> Inimesed vangutavad päid , oleme näinud kõike , mida vanade naiste juures võib näha , hõbedasi juuksenõelu , paberossihülsse ja nikerdustega sigaretikarpe , lillade lintidega kübaraid , plokkkontsade ja pronkspannaldega kingi , monokleid ja näpitsprille , hõbesõrmuseid , elegantseid käevõrusid , ripatskõrvarõngaid , kuldkette ja kaelakeesid , kuid kohvrit , pealegi veel sellist , millega rännatakse kaugetesse paikadesse ( nagu Piret selgitab ) , ei , seda küll mitte ! </s> <s> Oli vanaemal siis kohver ? küsin Piretilt . – Loomulikult , ega ma muidu nii rahulik ei oleks . </s> <s> Ilma kohvrita oleks ma juba hull valmis . – </s> </p>
<p> <s> Kõne alla tulevad veel pargid – juhuks , kui vanaema ära väsis . </s> <s> Kammime läbi ka pargid . </s> <s> Mitte kõik , ainult need , mis vanaema ja kohvriga kokku sobivad . </s> <s> Hirvepark , Kadriorg . </s> <s> Igale poole autoga ligi ei pääse , kuid pargiga on see hea asi , et ta on juba kaugelt enam-vähem peo peal . </s> <s> Teen auto akna lahti , sõidame aeglaselt ümber pargi , tiirutame kitsastel tänavatel . </s> <s> Vahel tõstab Piret käe üles . </s> <s> Võtan jala gaasipedaalilt , auto aeglustab käiku . </s> <s> Kuid Piret laseb käel kohe langeda . </s> </p>
<p> <s> Käime ka loomaaias . </s> <s> Küsime piletimüüjalt , ehk on ta näinud kedagi , kellel on suur reisikohver , vöödilise luusanga , metallnurkadega ? – Ei , kohvrist ei tea ma midagi , kuid paari tunni eest ostis minult pileti üks vanem naine , keda mul on raske ilma kohvrita ette kujutada . – Kuidas ta välja nägi ? – Kõhn nagu piitsavars . – Ja mis tal seljas oli ? – Kolme suure valge luunööbiga sinine suvekleit , lühikeste valgete varrukatega ... </s> </p>
<p> <s> See on tema – vanaema mis vanaema ! </s> <s> Jookseme loomaaeda sisse . </s> <s> Kuid me ei leia kedagi . </s> <s> Käime läbi kõik majad ja puurid , peatume tarade , muruplatside ja basseinide ees . </s> <s> Asjatult . </s> </p>
<p> <s> " Mis ta nimi oli ? " küsin Piretilt . </s> </p>
<p> <s> " Kelle ? " </s> </p>
<p> <s> " Piletimüüja ? " </s> </p>
<p> <s> " Miks sa seda küsid ? " </s> </p>
<p> <s> " Mul on tunne , et sellest võib kasu olla . " </s> </p>
<p> <s> " Kuidas ? " </s> </p>
<p> <s> " Ei tea isegi , lihtsalt on selline tunne . " </s> </p>
<p> <s> " Oksana . " </s> </p>
<p> <s> " Kust sa seda tead ? " </s> </p>
<p> <s> " Tunne ütleb . </s> <s> Nagu sinulgi . " </s> </p>
<p> <s> " Sildi peal oli öeldud , et tal polegi nime . " </s> </p>
<p> <s> " Besfamilnaja on ka nimi . " </s> </p>
<p> <s> Silt rippus piletimüügiputka seinal , kella ja kalendri all . </s> <s> Me mõlemad nägime seda ja jätsime meelde . </s> <s> See on seadus – ei taha meelde jätta , aga jääb . </s> <s> Kas võib sama öelda asjade kohta , mida ei otsi ? </s> <s> Kas nad tulevad ikka ise välja ? </s> <s> Jalutavad vastu ? </s> <s> Ütlevad tere ? </s> </p>
<p> <s> Rääkimise ajal tekib meil kahtlus , et kui meie otsingut alustasime ja loomaaia ühtpidi läbi käisime , oli vanaema oma külaskäiku juba lõpetamas . </s> <s> Ta võis kohe pärast seda , kui meie oravapuuri kõrvalt trepist üles karude juurde tormasime , samast väravast väljuda , kust meie sisse tulime . </s> <s> Piletimüüja meie kahtlusi ei kinnita . </s> <s> Kuid ei lükka ka ümber . </s> <s> Ta on piletimüügiputkast välja tulnud – kõhn nagu piitsavars , seljas sinine kleit , lühikeste varrukatega , kolme suure valge nööbiga ... </s> <s> Ta seisab liikumatult kaarja sildi all loomaaia väravas . </s> <s> Värava kohal ripub kaarjas silt , mille tähed öösel põlevad : </s> </p>
<p> <s> ZOOPARK . </s> </p>
<p> <s> Ta seisab liikumatult nagu toonekurg , kuid on selline tunne , nagu vaataks ta meid ja lehvitaks meile hüvastijätuks . </s> </p>
<p> <s> Lehvitame vastu . </s> </p>
<p> <s> Käivitan auto . </s> </p>
<p> <s> Vanaema leiame Piritalt . </s> <s> Ta istub muuli lõpus . </s> <s> Viimasel kivil . </s> <s> Kahe vee vahel . </s> <s> Vasakul jõgi , paremal meri . </s> <s> Kolmas vesi , vihm , on taevas . </s> <s> Veel ei saja , kuid varsti hakkab . </s> <s> Kui Piretiga koos väljas olla , hakkab varem või hiljem sadama . </s> <s> Piretiga – Pirital . </s> <s> Vanaema kõrval on kohver . </s> <s> Kohver on suur ja raske . </s> <s> Kui Piret kohvri sangast kinni võtab , paneb pingutus ta ägama . </s> <s> Tahan Pireti käest kohvri ära võtta , vaadaku tema parem vanaema järele , kuid Piret ei lase . </s> <s> Ta lükkab mu kõrvale . </s> <s> See liigutus on nii lõplik , järsk ja terav , et ma libedatel kividel libastun . </s> <s> Hädavaevu õnnestub mul tasakaalu säilitada . </s> </p>
<p> <s> Päike on loojumas . </s> <s> Vesi on sile-sile . </s> <s> Peaaegu nagu tee . </s> <s> Kuuma ilmaga sädeleb ka asfalt nii . </s> <s> Tee kohal on veel teine tee , sõitjale on see halb . </s> <s> Halvem kui vihm . </s> <s> Päikese tee on punane . </s> <s> Joon . </s> <s> Punase joonena läbib ... </s> <s> Auk räägib sageli nii . </s> <s> Ja mitte ainult tema . </s> <s> Ma olen seda joont taga otsinud . </s> <s> Kuid pole leidnud . </s> <s> Ikka on mitu . </s> <s> Mitu joont , mitu mõtet . </s> <s> Seal , kus mina näen võrku , kõikide asjade seotust ja sõltuvust , näevad teised ( õpetajad , inimesed ) üht . </s> <s> Mingit sellist üht , mis on kas suurem või parem . </s> <s> Mis on nagu hea vangivalvur . </s> <s> Või ema , kes lapsele hällilaulu laulab . </s> <s> Või isa , kes ütleb : " Tule minu järele , astu minu jälgesse , need on veel soojad ... " </s> </p>
<p> <s> Vanaema ei pane vastu . </s> <s> Teda pole vaja veenda . </s> <s> Tema aeg on täis saanud . </s> <s> Ta tuleb meile järele . </s> <s> Ometi käib tema tahe meie omast üle . </s> <s> Kui ta tahaks , võiks ta vee peal kõndida . </s> <s> Usun seda . </s> </p>
<p> <s> Auto juures ägab Piret viimast korda . </s> <s> Kohvri pagasnikusse tõstmine käib talle ilmselgelt üle jõu . – Luba , ma aitan . – Kus vanaema on ? – Istub juba autos . – Kus ? – Ees . – Piret näeb isegi , kuid ikka küsib . </s> <s> Tal on vaja , et oleks keegi , kes tema nägemist kinnitaks . </s> <s> See olen mina . </s> <s> Jah , ütlen , nii see on , vanaemaga on kõik korras , sul ei pruugi tema pärast enam muretseda , ma võin eksida , kuid mulle tundub , et ta on õnnelik . – Olgu , ütleb Piret ja laseb kohvrist lahti . </s> <s> Kohver istub pagasniku ees kividel , uriseb , tige nagu tiiger . </s> <s> Sirutan käe välja , sellistel puhkudel on kiire tegutsemine kõige õigem . </s> <s> Haaran sangadest , olen sangar . </s> <s> Täit jõudu ma tarvitada ei jõua . </s> <s> Kohver lendab õhku , minu käsi tema küljes kinni . </s> <s> Löön ülestõstetud pagasiluugi luku vastu oma sõrmenukid veriseks . </s> <s> Kohver on tühi ! </s> </p>
<p> <s> Vihm . </s> </p>
<p> <s> kaheksas </s> </p>
<p> <s> " Miks ? " </s> </p>
<p> <s> " Kui teaks , siis ütleks . " </s> </p>
<p> <s> " Tema arvates on kohver täis ? " </s> </p>
<p> <s> " Sul on õigus . " </s> </p>
<p> <s> " Tühjust täis . " </s> </p>
<p> <s> " Nii kõlbaks öelda Augule . " </s> </p>
<p> <s> " Kuidas peab ütlema , et oleks õige ? " </s> </p>
<p> <s> " Ei tea . " </s> </p>
<p> <s> " Miks sa nutad ? " </s> </p>
<p> <s> " Kust sa seda võtad ? " </s> </p>
<p> <s> " Ma ju näen , sinu silmad on niisked . " </s> </p>
<p> <s> " Ära vaata , ma ei taha ... Kui kohver on täis , siis vanaema läheb . </s> <s> Ja jääb . " </s> </p>
<p> <s> " Kui täis on täis ? " </s> </p>
<p> <s> " Ükskõik kui väike asi teeb kohvri täis . </s> <s> Mõnikord tõusen keset ööd üles , teen kohvri lahti , kontrollin üle kõik sahtlid ... neid on palju , vaata ... " </s> </p>
<p> <s> " Kas just palju , aga sügavad on nad küll . " </s> </p>
<p> <s> " Seda ma mõtlesin , kui ütlesin palju . </s> <s> Palju siin vahet ? " </s> </p>
<p> <s> " Vahet pole . </s> <s> Palju ja sügav on üks ja sama . " </s> </p>
<p> <s> " Nii on . </s> <s> Mul läheb palju aega , enne kui võin kindel olla , et kuskil sahtli põhjas midagi ei ole . " </s> </p>
<p> <s> " Kui oleks ... " </s> </p>
<p> <s> " Siis läheks ta ... teist teed pidi . </s> <s> Sa ju tead . </s> <s> Sellepärast ma nii närvis olingi . </s> <s> Kohver peab olema väga raske . </s> <s> Ainult mina ja vanaema jõuame seda tõsta . </s> <s> Mul oli kuri kahtlus , et seekord nii ei ole . </s> <s> Kahtlustasin , et seal on midagi sees , mis teeb kohvri tühjaks . </s> <s> Anna mulle andeks ... " </s> </p>
<p> <s> " Pole miskit , sõrmenukke olen ma ennegi ära löönud . " </s> </p>
<p> <s> üheksas </s> </p>
<p> <s> Vanaemadel on tekkinud kahtlus . </s> <s> Nad ei kõhkle minus , kuigi mul on eri värvi silmad . </s> <s> Seda juhtub sageli , et sündides on lapse silmad üht värvi , kuid värv muutub ruttu – mõne aastaga . </s> <s> Sama asi ka juustega . </s> <s> Mitte keegi ei või teada , millised muutused meiega toimuvad . </s> <s> Osa paistab välja , nendega on kerge , teised mitte , nendega on raske . </s> <s> Esimeste kirjadega mingit probleemi polnud . </s> <s> Mis on lapse nimi ? küsisid nad kohe , kui olid minu käest teada saanud , et on sündinud keegi , kellel on ühtaegu nii pruunid kui sinised silmad . </s> <s> Mart , ütlesin ühele , Maria teisele . </s> <s> Ka see ei põhjustanud tragöödiat . </s> <s> Ju on mul kaks nime . </s> <s> Kuivõrd Mart oli ühe mu vanaisa nimi , Maria aga selle vanaema nimi , kes polnud abielus mitte Mardi , vaid Helmutiga ja Mardi naise , minu teise vanaema nimi oli Elisabeth , siis ühendasin sel kombel kaks perekonda , kuid andsin lootust ka neile , kes seekord nimest ilma olid jäänud . </s> <s> Sest kui esimene kord nõnda nimesid anti , siis võisid ju need , kes seekord nimest ilma jäid , järgmise korra peale loota . </s> <s> Kuid seda , keda võinuks kutsuda Helmut-Elisabeth ei sündinudki . </s> <s> Juhtub sedagi . </s> <s> Kuid võib ka olla , et mind on kaks : Mart ja Maria , õde ja vend , kes sündisid ühel ja samal ajal. </s> <s> Keda oli kaks ; kes olid kaks . </s> <s> Kaksainus . </s> </p>
<p> <s> Mind reetis tehnika . </s> <s> Nad ei suutnud kuidagi uskuda , et meil pole telefoni . </s> <s> Kui autod on ( neist andsin kohe teada ) , kuidas siis telefoni ei ole ? </s> <s> Telefoni ei saanud meil olla väga lihtsal põhjusel – siis oleksid mu valed korrapealt välja tulnud . </s> <s> 1955. aastal , kui esimene kiri saabus , meil telefoni tõepoolest polnud . </s> <s> Ja ega siis keegi niiväga helistada ei julgenudki . </s> <s> Ei sealt siia ega siit sinna . </s> <s> Telefon tekkis meile siis , kui ilma enam ei saanud . </s> <s> Ega see isale eriti ei meeldinud , ta ei võinud sallida , kui helistati " ilma asjata " . </s> <s> Asi oli haigus , tõbi või tervenemine ehk ravi mõju , kuid mitte tänu . </s> <s> Kõik aitähid pidin mina vastu võtma , kuid leidus ka neid , kes isaga isiklikult kontakti said . </s> <s> Isa ei pidanud tervenemist mitte kunagi pelgalt iseenda teeneks , mul on raske öelda , kas ta just Jumalat uskus , pigem saatust . </s> <s> Samas ei mäleta ma , et ta kunagi oleks pillanud mõne lause , mis tema usku oleks kinnitanud või ümber lükanud . </s> </p>
<p> <s> Kirju loen ma autos . </s> <s> " Mosus " on mul tulnud lugeda kõige vähem kirju , kõigest kaks ja neist ma juba rääkisin . </s> <s> " Pobi-aeg " on olnud kõige kirjaderohkem . </s> <s> Ma ei lootnud , et üldse vastatakse . </s> <s> Ei tahtnud , kui aus olla . </s> <s> Kui nad aga korra tulema hakkasid , oli kohe järgmine mure platsis . </s> <s> Kuidas sel ajal kodus olla , kui kiri saabub ? </s> <s> Ma lootsin , et mu valed tulevad ilma minuta ilmsiks , kuid ikka juhtus nii , et olin kirjade ajal kohal . </s> <s> Ajal : õigel . </s> <s> Natuke varem , mitte kunagi pärast . </s> <s> Ikka jõudsin enne postkasti vaadata kui ema . </s> <s> " Pobi-ajal " tuli kokku kümme kirja , üheteistkümnes saabus siis , kui oli interregnum ning meil polnud parajasti ühtki autot . </s> <s> See aeg on ilma-aeg , vahe-aeg , null-aeg . </s> <s> Üheteistkümnendal kirjal pole paarilist , paaritu arv tuleb sellest , et üks vanaema palus vanaisal kirjutada . </s> <s> Selles kirjas on ainult üks lause : " Armas poeg , mind enam varsti pole . </s> <s> Ela hästi . </s> <s> Mart , isa . " </s> <s> See on isale . </s> <s> Kirjutan vastu : " Keegi ei saa looduse vastu , isa . </s> <s> Minu pojal on samasugused silmad kui sinul – sinised . </s> <s> Ta armastab sind väga . " </s> </p>
<p> <s> Ema isa on veel elus , aga ma ootan temalt kirja . </s> <s> Kahe aasta pärast saan teada , et ka ema isa enam pole . </s> <s> Kiri on saadetud varem , kätte saan ta hiljem . </s> <s> Kuid see veel tuleb . </s> </p>
<p> <s> Vanaemad arvavad , et meil on sula . </s> <s> Nad tahavad meile külla tulla . </s> <s> Püüan neid takistada . </s> <s> " Sula on juba ammu läbi , see lõppes siis , kui ta algas . " </s> <s> Nad ei saa sellest aru . </s> <s> Kuidas saab üks asi sündides surra ? – " Meil siin on permanentne parasvööde , " kirjutan vastu . </s> <s> Permanentsele tõmban joone alla ka selles variandis , mis on tehtud käega . </s> </p>
<p> <s> See on minu kaheteistkümnes kiri . </s> <s> Kahekümneneljas , kui koopiad kaasa arvata . </s> <s> Kokku ( vanaisaga kokku ) on minu kirju kolmteist ( ilma koopiateta ) . </s> <s> Üks kiri jääbki vastamata , tema aeg pole veel tulnud . </s> </p>
<p> <s> kümnes </s> </p>
<p> <s> Kuid telefonil tahaksin peatuda pikemalt . </s> <s> Ilma telefonita poleks ka seda lugu . </s> <s> Täpsemalt – teist osa . </s> <s> Seda , kus läheme Piretiga koos Tartu , kuid mina naasen mõne aja möödudes Tallinna , sest ema haigus süveneb . </s> <s> Kuid sellest edaspidi . </s> </p>
<p> <s> Telefoni avastas Alexander Graham Bell 1876. aastal . </s> <s> Erinevalt Darwinist polnud Bell oma uuringutes eriti süstemaatiline , rohkem kui teadmisjanu innustas ja andis talle energiat soov inimesi aidata . </s> <s> Ta aitas teisi , aga kui endal abi vaja oli , polnud seda kuskilt võtta . </s> <s> Pean siin silmas seda , et insuliin avastati vaid aasta varem ( 1921 ) , kui Bell jäi suhkruhaigeks ja suri – 1922. </s> <s> Elanuks ta kauem , võinuks ta end ehk ise aidata . </s> <s> Haigus suunanuks tema mõtteid , aju hakanuks tootma ideid ja hüpoteese , millest mõni võinuks osutuda viljakaks . </s> <s> Oleks polegi nii paha poiss , kui teda näidata püütakse ( kohmaka keelekasutuse kaasabil on see korda läinud ) , mõte ei tee vahet , kas on või oleks . </s> <s> Mõttes on kõik üks – olevik . </s> </p>
<p> <s> Kõik , mida Bell tegi , oli motiveeritud otsesest vajadusest : puht-teoreetilised küsimused talle huvi ei pakkunud . </s> <s> Nii sündis metallidetektor , mida katsetati 1881. a. 2. juulil president Garfieldi kehal , kuhu oli tunginud palgamõrvari kuul . </s> <s> President küll suri , kuid mitte Belli süü läbi ning seadet kasutati samal otstarbel meditsiinis veel hiljemgi . </s> <s> Sama aasta suvel suri hingamispuudulikkusest põhjustatud komplikatsioonidesse Belli vastsündinud poeg . </s> <s> Isa , kes oma poega aidata ei suutnud , mõtles välja " vaakumvesti " , millest hiljem arenes välja tehiskops . </s> <s> Bell leiutas ka hulgaliselt " jalgrattaid " , talle kuulub idee ravida vähki raadiumiga , vaid mõni kuu varem oli sama mõttega välja tulnud üks prantsuse meedik . </s> <s> Kuid Belli see ei heidutanud , leiutamine oli tema jaoks sama mis hingamine . </s> </p>
<p> <s> Hingamist õppis Bell vaegkuuljast emalt . </s> <s> Ta surus oma pea vastu ema rinda , et teada saada , kuidas õhk ema sees liigub , kuidas moodustuvad sõnad ja helid . </s> <s> Kuidas teha nii , et emal poleks enam vaja seda suurt ja kohmakat toru , kust maailm temani jõudis ? </s> <s> Kuidas teha teda selliseks nagu kõik emad ? </s> <s> Nagu kõik inimesed ? </s> <s> Oma intuitiivses humanismis , mis seisnes inimkonna päästmises kõikidest pahedest , eluraskusest ja tõvedest , väljendas Bell vahel ka äärmuslikke ideid . </s> <s> Nõnda nõudis ta kurtide tütarlaste steriliseerimist . </s> <s> Järelikult taipas ta üht-teist haiguste pärilikkusest . </s> <s> Ka Belli enda naine oli kurt . </s> </p>
<p> <s> Kuid ikkagi , telefoni algus oli – ema ! </s> <s> Telefon on ema-telefon ! </s> </p>
<p> <s> Olen enda käest sageli küsinud : oleksin ma suutnud päästa oma ema ? </s> <s> Kuid vastus on ei . </s> <s> Pigem aitasin oma ema surmale mulle nii iseloomuliku liigse agarusega kaasa . </s> <s> Ma täitsin kõik ta soovid , mõnd aga ennetasin . </s> <s> Mõni soov , mille ma täitsin , kuulus rohkem mulle kui emale . </s> <s> Üks kindlasti , kuid sellest räägin siis , kui see juhtus – öösel . </s> </p>
<p> <s> Belli ema oli vaegkuulja , teda telefon aitas . </s> <s> Kuidas oleksin tahtnud kogeda – kuulda nagu Bell – oma ema mõtteid , mis minust aga pikkamööda ja pöördumatult kaugenesid ! </s> </p>
<p> <s> " Härra Watson , tulge siia , mul on teid vaja ! " </s> </p>
<p> <s> Need on esimesed telefoni kaudu öeldud sõnad : 1876. Miks Bell nii ütles ja mis siis tegelikult juhtus , kas olid need sõnad seotud sellega , et " nupukas Aleck " vajas tõesti abi ( ühtede allikate järgi olevat ta oma leiutajalaual happepurgi ümber ajanud ) või tahtis ta kõrvalruumis viibivat teist leidurit Thomas Watsonit suurest rõõmust lihtsalt emmata , jääbki teadmata . </s> <s> Tuleb arvata , et just dramaatiline olukord ( kaks inimest , kes vajavad üksteist ! ) jäädvustas Belli telefoni leiutajana ajaloo anaalidesse ja inimeste teadvusse . </s> <s> Elisha Grey'l ( kes patendi taotlemisega vaid mõni tund hilines ) ja Thomas Edisonil midagi võrdväärset vastu pakkuda polnud . </s> </p>
<p> <s> Nüüdsest peale oli telefoni kreekakeelne tähendus materialiseerunud : hääl ( phone ) rääkis kaugelt ( tele ) . </s> <s> Ning mitte lihtsalt hääl või heli – muusikat oli " võlulüüra " ( nii kutsus oma leiutist Sir Charles Wheatstone , telegraafi kaasavastaja ) abil ennegi toast tuppa kantud – vaid sõnad , seitse võlusõna : " Mr Watson , come here , I need you ! " </s> </p>
<p> <s> Sõna tuli traati pidi kuulaja kõrva ! </s> <s> Ilma ütlejata ! </s> <s> Kuid kui palju rikkam on sõna , kui ütlejat ennast pole kohal ! </s> <s> Kohal puududes : puududes kohal . </s> <s> Kui isa patsiendid isale helistasid , oli kohe tunda , kes nad olid ja millest mõtlesid . </s> <s> Mõnikord võis hääl inimese välimuse " ette öelda " . </s> <s> Tõsi , hääle ja välimuse ühitamine tõi endaga kaasa ka üllatusi . </s> </p>
<p> <s> Tänumeel paneb hääle võnkuma ka neil , kes muidu on tasakaalukad või arvavad end olevat . </s> <s> Kahtlus ( mida peaks doktorile pakkuma , mis teeb talle heameelt , mis vihastab ? ) kõlab hoopis teisiti . </s> <s> Vahel harva ( ja vanemas eas ) olen ma televiisorit vaadates tajunud , et hääl seisab rääkijast eraldi . </s> <s> Hetk , mil seda tajud , on imelühike ja kaob kohe . </s> <s> See on kas väga sügav ja tõene teadmine . </s> <s> Või siis haiguslik nähe , mille organism ise korrigeerib ; võib-olla on põhjuseks ka see , et mingid hääled ja nende kandjad ei sobi lihtsalt kokku ning efekt on umbes sama , mis siis , kui teie ees seisab inimene , kellest olite telefonikõne põhjal arvanud , et tegemist on mehega , kuid hiljem avastate , et teiega oli rääkinud hoopis naine , kelle hääl on kummaline segu hirmust oma mõtteid ja soove paljastada , ning heast kasvatusest , mis hääle kurku ja ninaõõnde surub . </s> <s> Just sellised olid üllatused , mida isa aidates kogesin . </s> <s> Toodud näide on äärmuslik , kuid üllatus ( nagu ka armastus ) on ekstreemne seisund , kõik , mis jääb allapoole ( või on ülal ) , mida on vähem , mida napib ( kuid mis võiks olla ) , kannab juba teist nime . </s> </p>
<p> <s> üheteistkümnes </s> </p>
<p> <s> Pireti ema on nagu koorejäätis rosinatega . </s> <s> Ma neelatan alati , kui teda näen . </s> <s> Tema saab sellest vist valesti aru . </s> <s> Ta arvab , et see on seoses Piretiga ja sellega , et ta on Pireti ema . </s> <s> Aga ei ole . </s> <s> Ma ei tea , kust ja kuidas tekivad mõted , aga selline mõte mul oli , et Pireti ema on koorejäätis rosinatega . </s> <s> Ta on nii lahke . </s> <s> Tal on mind nähes alati hea meel . </s> <s> Kui ma teda esimest korda nägin , jäi mul mulje , et tema tunneb mind juba ammu . </s> <s> Seda on mul ennegi juhtunud , et ei teata mind , vaid mu isa . </s> <s> Mind tuntakse isa järgi . </s> <s> Tema põhjal . </s> <s> Usun , et nii võis olla ka Pireti emaga . </s> </p>
<p> <s> Pireti ema , vanaema ja Piret elavad kõik ühes toas , vanaema on sirmi taga kella all . </s> <s> Sirm on kokkupandav , ka kella saab seina küljest lahti . </s> <s> Kui vanaema tahaks , saaks ta toas ka teise kohta minna . </s> <s> Kuidas sa küll kõike nii hästi tead ? imestab Piret . </s> <s> Nii ju ongi , vanaema tahtel on voodit toas mitu korda liigutatud , kuid alati nii , et kell jääks kas peatsisse või voodi kõrvale . </s> <s> Lagi ei tule kõne alla . </s> <s> Jäävad üle nurgad ja seinad . </s> <s> Seintes on üheksa auku . </s> <s> Võõras võiks arvata , et seal on rippunud pildid , mis on mingil põhjusel maha võetud ja siis unustatud . </s> <s> Tuba on hoopis teine tuba , kui vanaema , voodi , kell ja sirm on uues kohas . </s> <s> Mul on Pireti ees natuke häbi : mul on mitu tuba , ma võin lugeda ühes toas , mõelda teises ja puhata kolmandas . </s> <s> Kirjade kirjutamisest rääkimata , kuigi seda tuleb teha salaja . </s> <s> Pealegi on kirjutusmasin klaveri kõrval üks häälekamaid instrumente : tippisin oma kirju siis , kui kedagi kodus polnud . </s> <s> Kuid ka tavaline , käega kirjutamine on ohtlik . </s> <s> Südamest rääkimata : kui kirjutad südamega , saadakse sellest varem või hiljem teada . </s> <s> Või süüga . </s> </p>
<p> <s> Pireti juures saab teha kõike , kuigi ruum on tilluke . </s> <s> Mul on isegi tunne , et kui ma tahaks Piretit kallistada , leiduks ka selle jaoks koht . </s> <s> Ma olen kindel , et kõik need poisid , kes on Pireti surnud laste isad , on siin vähemalt korra olnud . </s> </p>
<p> <s> Pireti ema ja Piret magavad lahtivõetaval diivanil . </s> <s> Diivan on sirmi kõrval teine asi , mis käib lahti ja kinni . </s> <s> Ka rattad on tal all , aga ta on sellises kohas , kus vanaema voodit ei pruugi karta – ei jää ette . </s> <s> Ta on ahju taga . </s> <s> Ahi on tema ees . </s> </p>
<p> <s> Siis on veel väike laud ja ja tagasihoidlik tugitool . </s> <s> Ja mõned toolid . </s> <s> Ja kirjutuslaud . </s> <s> Rohkem eluks vaja ei ole . </s> <s> Elu ei nõua inimestelt palju , ta on küll suurem kui surm , aga mahub võrdselt nii lossi kui hurtsikusse : üle ei jää midagi , puudu ka mitte . </s> </p>
<p> <s> Kui ma Pireti juures olen , pakub ema mulle alati süüa . </s> <s> Ma ei saa keelduda , piisab tema häälestki ja mu suu valgub sülge täis . </s> <s> Mõni kompleks vist , peaks isa käest küsima , kuigi tema arvates on kõik see , mis toimub hinges , puhas väljamõeldis , millel puudub materiaalne kandja . </s> <s> Aitavad medikamendid , nuga ja viin . </s> <s> ( Nii on ta ühes raadioloengus öelnud , leidub inimesi , kes talle seda pahaks panevad . ) </s> <s> Kuid ma olen näinud , kuidas isa haigeid ka hingeliselt aitab , olen talle ise seejuures abiks olnud , ma ei tea , miks ta üht osa endast maha salgab . </s> <s> Kuidagi peab selle kasu olema . </s> <s> Endale , siis ka teistele . </s> </p>
<p> <s> Kui ema mulle süüa pakub , istub ta otse minu vastu ja vaatab , kuidas ma söön . </s> <s> Mul on tunne , nagu näeks ta mu sisse , jälgiks toidu teekonda minu seedekulglas ning teeks sellest vaid talle teadaolevaid järeldusi . </s> <s> Ehk minu kui Pireti " tulevase " kohta ? </s> <s> Või huvitab teda minu isa ? </s> <s> Isa meeldib naistele , ma tean , tal võib ju isegi mõni haiglaõest armuke olla , aga ma ei pane talle seda pahaks . </s> <s> Mul oleks ka . </s> <s> Mitu ja korraga . </s> <s> Ning ma ei tunneks nende vastu mitte midagi . </s> <s> Ei mingit tunnet , isegi mitte tüdimust . </s> <s> Oleksin külm nagu kala . </s> <s> Ma poleks ma ise , vaid keegi teine , kes on minust parem ja targem – läbivam , nägijam . </s> </p>
<p> <s> Pireti ema toidud on kõik natuke magusad . </s> <s> Osalt sellest , et mul on selline mõte , aga ka tegelikult . </s> <s> Ta ütleb : " Igaüks paneb ise . " </s> <s> Soolatops on laual , pipar ka , aga kui palju ka ei raputa , magedaks jääb ikka . </s> <s> Tervet topsi sisse ei saa panna , see oleks imelik . </s> </p>
<p> <s> Pireti juurde juhtun alati just siis , kui sööma hakatakse . </s> <s> Või natuke varem . </s> <s> Mitte kunagi hiljem . </s> <s> Kuid vaevalt olen ma saanud seal veerand tundi olla ( seisan ukse peal , ei astu lävepakult alla , kuigi kutsutakse ) , kui leian ennast laua tagant . </s> <s> Vähe sellest , ma söön isukalt , sest tean – süües on neelamine loomulik . </s> <s> Kui ma kõvasti söön , seisab kõrisõlm ka pärast sööki tükk aega paigal . </s> <s> Kuid söök peab olema Pireti ema tehtud , see ei aita , et ma varem kõhu täis söön . </s> <s> Mage pole maitsetu . </s> <s> Sool ja pipar käivad käest kätte , vahel juhtub , et toos ja tops saavad tühjaks ja ema ( või Piret ) toob köögist juurde . </s> <s> Täidab topsi ja toosi ära veel enne , kui nad päris tühjaks saavad . </s> <s> Põhja pealt ei saa kätte , üle poole peab sees olema , siis on lootust . </s> <s> Augud ummistavad ära , terad ei mahu läbi ; talvel on augud lahti , siis on ka toas jahedam , soe suveilm teeb soolaterad kleepuvaks , pipraga nii ei ole , pipar on nagu liiv mererannas . </s> </p>
<p> <s> Kohver on vanaema voodi all . </s> </p>
<p> <s> kaheteistkümnes </s> </p>
<p> <s> Eksami ajal hakkab Piret verd jooksma . </s> <s> Oleme kahekesi klassis . </s> <s> Eksamikomisjon , Tilk ja Auk on välja läinud . </s> <s> Eksam on puhas formaalsus , meile antakse võimalus spikerdada . </s> <s> Mina seda ei tee . </s> <s> Ei hakka ennast alandama . </s> <s> Kuid paljude jaoks on ühiskonnaõpetus raske . </s> <s> Millal enne on muinasjutud kerged olnud ? </s> <s> Tavaliselt on neis sees mingi selline riugas , mida ei tea hingest aimata . </s> <s> Sõnade taha ja vahele on peidetud kurjus ning kuigi sa tead , et ta seal on ning sind varitseb , varitseb nimelt sind ning ainult sinu jaoks ette nähtud kohtadel , sest kurjus on alati isiklik , ei oska sa eales aimata , kus täpselt . </s> <s> Kurjus on alati uus , headus alati vana ja kulunud , ebaisikuline nagu piiritusse kastetud kasutatud vatitopp . </s> </p>
<p> <s> Ma näen – Piret tõmbab jooni . </s> <s> Ta tõmbab neid sinna , kus nad peavad olema . </s> <s> Jooned on seal , kus rannas ja raamatuski . </s> </p>
<p> <s> Kui kommunism võidab kogu maailma ulatuses , siis kaovad rahvuslikud erinevused lõplikult ja kindlustub üks ühine keel , üks ühine keel , üks ühine kultuur , mis kogub endasse kogu rahvuskultuuride rikkuse . </s> <s> Kuid see on erakordselt pikaajaline protsess ning praegu ei ole võimalik ka kõige umbkaudsemalt ette öelda , millal see toimub . </s> </p>
<p> <s> Jooned on õiges kohas . </s> <s> Paberilehel , kuhu Piret jooned lauasahtlisse pistetud raamatust üle kannab , on lilla tempel ja direktor Tilga allkiri . </s> <s> Need on selleks , et me jooni juba varem , kodus , valmis ei tõmbaks . </s> <s> Mis viga joonte pealt sõnu kokku lugeda ! </s> <s> Kuid praegu ? </s> <s> Mis on praegu ? </s> <s> Mis on praegu'ga ? </s> <s> Prilla , prõlla , paergu , praega , praegast , praegust ? </s> <s> Mis on temaga juhtunud , mis on temast saanud ? </s> </p>
<p> <s> Ta on nagu on . </s> <s> Joon on , aga rõhuta . </s> </p>
<p> <s> Veri valgub säärt pidi alla . </s> <s> Pireti jalad on paljad , aga ta ei tunne midagi . </s> <s> Tema tähelepanu on mujal . </s> <s> Verd pole palju , kõigest väike nire , kuid mul on hirm , et kui Piret ei märka , siis võib ta verest tühjaks joosta . </s> <s> Ma tean , et tüdrukud jooksevad verd , aga hirm on ikka . </s> </p>
<p> <s> " Piret ! " </s> </p>
<p> <s> Piret ei kuule . </s> <s> Maailm võiks kokku variseda , tuumasõda alata – viimase inimesena maamunal tõmbab Piret jooni . </s> <s> Kui ta silmad üles tõstab , maailma enam pole , selle tunneb ära selle järgi , et pole Piritat . </s> <s> Pole kodu . </s> <s> Pole ema . </s> <s> Pole vanaema . </s> <s> Pole isegi kilukarpi , kust Tallinna panoraami vaadata . </s> <s> Aga mina olen . </s> </p>
<p> <s> Tõusen , hiilin Piretile lähemale . </s> <s> Millegipärast tõmban ennast küürakile , klass on tühi , aga mina rooman Pireti pingi juurde nagu kõige pesuehtsam luuraja . </s> <s> Ütlemisest ei aita , Piretit peab puutuma . </s> <s> Ma pole seda varem teinud – tundega . </s> <s> Nüüd on tunne . </s> <s> Tunne , et pean teda päästma . </s> <s> Kui mitte surmast , siis elust . </s> </p>
<p> <s> Kuid ma ei jõua seda teha . </s> <s> Klassi astub Auk . </s> <s> Seekord ei näpi ta nina , tema ilme on tõsine . </s> <s> Nii mornina pole ma teda kunagi näinud . </s> <s> Isegi mitte Kuuba kriisi ajal , kuigi tavalisest süngem ta siis oli : 1962. Aastaarvude peale on mul hea pea . </s> <s> Mulle jääb aeg hästi meelde . </s> <s> Ainult Arturil on parem , tema võib aja kõrvale ka ilma panna . </s> <s> Mis on aeg ilma ilmata ? </s> <s> Või ilm ilma ajata ? </s> <s> Kahepeale kokku on meil see , mida teistel ei ole : ilmaeg , aegilm . </s> </p>
<p> <s> Auk nagu ei näekski mind . </s> <s> Kuid Piretit hoiatada ma ei jõua : paar sentimeetrit jääb puudu . </s> <s> Rooman kohale tagasi . </s> </p>
<p> <s> " Piret , kas olete valmis ? " </s> </p>
<p> <s> Küsimus langeb kokku joone lõpuga . </s> </p>
<p> <s> Piret läheb vastama . </s> <s> Verd enam ei jookse , kuid tooli all , seal , kus Piret istus , on tilgad . </s> <s> Tilgad on juba kuivad , neile paistab peale kuum päike . </s> <s> Kuid vastates hakkab Piret jälle jooksma . </s> <s> See on sama veri , sama värvi . </s> <s> Vastamine võtab aega . </s> <s> Piret loeb sõnu sõna-sõna haaval , kõik rõhud on õiges kohas . </s> <s> Välja arvatud üks . </s> <s> Kuid see pole tähtis . </s> <s> Praegu veel mitte . </s> </p>
<p> <s> Tooli all on juba väike lomp . </s> <s> Umbes sama suur kui õlilaik auto all . </s> <s> Auk seda ei näe . </s> <s> Talle oleks nagu peapesu tehtud . </s> <s> Äkki on tal kodus pahandusi ? </s> <s> Tal on kaks tütart , need teevad talle vahel peavalu , mis paistab palju rohkem välja kui sõjad ja rahud , mis on igavesed . </s> </p>
<p> <s> " ... millal see toimub . " </s> </p>
<p> <s> Augu suust kukub sõna : </s> </p>
<p> <s> " Hästi , " ütleb ta . </s> </p>
<p> <s> Piret ootab : lisaküsimusi . </s> <s> Augule meeldib neid esitada , kui vastust ei teata , räägib ise . </s> <s> Arvatavasti meeldib talle ta hääl . </s> <s> Augu hääl on enne Auku : oleme seda kogenud , kui ta meie klassi poole tuleb , käes kaardikepp , kaenla all vihikud ( kui oli kontrolltöö ) ja klassipäevik . </s> <s> Tal on madal ja pehme hääl , sellega noomib ta neid , kes temast mööda klassi tormavad , kutsub korrale korrarikkujaid . </s> </p>
<p> <s> " Võite minna . " </s> </p>
<p> <s> Piret tõuseb . </s> <s> Esmakordselt märkan , et Piretil on ilusad jalad . </s> <s> Veri teritab mu pilku nagu ema haigus . </s> </p>
<p> <s> Siis on minu kord . </s> <s> Istun : toolipõhi on Piretist märg . </s> <s> Märk , veri . </s> </p>
<p> <s> Kuid Auk ei lase mul rääkida . </s> </p>
<p> <s> Ta paneb oma käe mulle õlale . </s> </p>
<p> <s> Meie vahel on loik . </s> <s> Veri , tume veri . </s> <s> Imbub põrandasse , parketti . </s> <s> Kätte teda sealt ei saa . </s> <s> Jääbki sinna . </s> <s> Jäljeks . </s> </p>
<p> <s> " Arturit pole enam , " ütleb Auk . </s> <s> " Eile õhtul , surm oli silmapilkne . " </s> </p>
<p> <s> kolmeteistkümnes </s> </p>
<p> <s> Artur ei tahtnud , et temast räägitaks . </s> <s> Ta tahtis ise rääkida . </s> <s> Kuid mitte endast – vihmast , päikesest . </s> <s> Nüüd rääkisid temast kõik . </s> <s> Vähesed teadsid , et Arturil on sõber , keda ta armastab . </s> <s> Sõbra mootorrattaga , uhiuue Jawaga õnnetus juhtus . </s> <s> Kirstu lahti ei tehta . </s> <s> Artur olevat lennanud üle silla käsipuu . </s> <s> Kui ta veest välja tõmmati , oli pea lömastatud . </s> <s> Arturil polnud enam nägu , mida kõlvanuks näidata vanematele , sõbrale ja teda saatma tulnud kooli- ja klassikaaslastele . </s> <s> Arturi naeratus oli kadunud vette . </s> <s> Kõik need korrad , kui ma mäletasin Arturit kohkununa ( välk , müristamine ) , lõppesid ikka naeratusega . </s> <s> Kui ratas vastu silla käsipuid paiskus , jõudis ta kindla peale veel korra naeratada . </s> <s> Oli ta ju pääsenud – õhus , teel pehme vee poole ! </s> <s> Kuid sinna , kuhu Artur maandus , oli vesi kandnud kas mõne mädanenud paadivraki või täislastis veoauto kastist vette pudenenud traadikera . </s> <s> ( Lähedal käis ehitus , autod voorisid ööd ja päevad . ) </s> <s> Ükskõik , mis see ka oli – Arturil polnud enam pead ja sellega koos ka suurt suud , mida vaikivana ette kujutada oli võimatu . </s> </p>
<p> <s> Matused olid nagu matused ikka . </s> <s> Ka sõber oli seal , seisis Arturi ema kõrval ; ma olin ikka lootnud , et Arturi ema sureb varem kui minu ema ja ma saan siis Arturilt küsida , kuidas oli . </s> <s> Kuidas ka pärast ema surma ellu jääda ? </s> <s> Nüüd oli see võimatu : ema ja sõber olid peaaegu ühevanused ning mul ei jäänud neid vaadates mingit kahtlust , et neist saab peagi paar , keda viib kokku ja hoiab elu lõpuni koos mälestus Arturist . </s> </p>
<p> <s> Isa Arturil polnud . </s> <s> Ta polnud teda kunagi näinud . </s> <s> Ta oli tulnud mägedest ja läinud sinna tagasi . </s> <s> Ema oli küngas , kus ta jalgu puhkas . </s> <s> See ühendas mind Arturiga : ka mina polnud oma vanavanemaid ihusilmaga näinud , ainult piltidel , kuhu ma nüüd juba ühe ümber olin joonistanud leinaraami . </s> <s> Mõttes . </s> <s> Kuid ka mõttes on raamil neli külge , kaks pikemat , kaks lühemat . </s> <s> Need küljed on jooned . </s> </p>
<p> <s> neljateistkümnes </s> </p>
<p> <s> Artur oli ainuke Pireti lapse isa , kes suri enne kui tema laps . </s> <s> Või samal ajal. </s> <s> Piret tegi aborti eksamieelsel ööl . </s> <s> Pole võimatu , et samal ajal kui pange kukkus mõne kuu vanune loode , langes vette tema isa . </s> <s> Naeratades , nagu ma oletasin – nii oli mul endal kergem . </s> <s> Ma polnud Arturi peale pahane . </s> <s> Vastupidi , mul oli hea meel . </s> <s> Sain lahti lummusest , mõttest , et Piret , Pireti isa ja surnult sündinud lapsed on omavahel ilmtingimata seotud . </s> <s> Polnud ju raske aimata , miks Piret autos Arturit oli löönud . </s> <s> ( Ma eksin ka seekord . ) </s> </p>
<p> <s> Teadmine tuleb ülalt . </s> <s> Teiselt korruselt . </s> <s> Mind hüütakse . </s> <s> See on Pireti ema , aga maja , kust ema hüüab , pole Pireti kodu . </s> <s> See on haigla . </s> <s> Ka minu isa töötab sealsamas . </s> <s> Pireti ema ja minu isa on kolleegid . </s> <s> Kuid ma ei saa seda teada enne Piritat , kus nägin jooni , siis Piretit . </s> <s> Või samal ajal. </s> <s> Pärast Piretit algab uus aeg , hulgaliselt tekib juurde uusi inimesi või siis omandavad vanad uued rollid . </s> <s> Pireti ema teeb aborte , arstipabereid tal küll pole , aga ta on nii kaua medsüsteemis töötanud , et keegi ei oska ega taha pabereid küsida . </s> <s> Aa bee pole ainuke , mida ta teha oskab . </s> <s> Konkreetse abi , väljatõmmatud hamba või eemaldatud loote eest peab maksma . </s> <s> Hind on sümboolne , raha ei maksa midagi , headust sellega ei mõõda . </s> </p>
<p> <s> Muidu näen ma normaalselt nii lähedale kui kaugele , aga niipea kui pean vaatama üles , muutun paugupealt pimedaks . </s> <s> Tõtt öelda ma päris hästi ei teagi , et taevas olemas on . </s> <s> Usun teisi . </s> <s> Ja Arturit , kes mulle kõigest sellest jutustas , mis taevas toimub . </s> </p>
<p> <s> Kui mind hüüti , tõstsin käe püsti . </s> <s> Olen tähele pannud , et pimedad nii ei tee . </s> <s> Neil pole mingit lootust häält puutuda . </s> <s> Nemad põrkuvad kokku ainult kehadega . </s> <s> Tummade ja tuimade tükkidega . </s> <s> Hääl tuleb mujalt . </s> </p>
<p> <s> Läksin hääle poole . </s> <s> Trepist üles . </s> <s> Sellest , kes mind hüüdnud oli , sain aru siis , kui esimest korda neelatasin . </s> <s> Uksel oli silt Pireti ema nime ja ametiga : administraator . </s> <s> Läksin uksest sisse . </s> </p>
<p> <s> " Mina ei tee kellelegi haiget . </s> <s> Piret ei tundnud valu . " </s> </p>
<p> <s> Meie vestlus oli pikk ja usalduslik , kuid see on selle põhisisu – laps eemaldati valutult . </s> <s> Valu polnud ; valu pole . </s> <s> Valu kaob , kui lähedal on Pireti ema . </s> <s> Pireti ema rääkis mulle ka Arturist . </s> <s> Ta tegi seda nii , et mul ei jäänud mingit kahtlust – Arturist oleks saanud Pireti mees . </s> <s> Lapsega nad muidugi kiirustasid , kuid kui ootama jääda , siis võib juhtuda , et lapsi ei sünnigi . </s> <s> Mul tõmbus süda valust krampi . </s> <s> Just nii olin sündinud mina – pika ootamise peale ! </s> <s> Ning teised lapsed , kes pärast mind sündida võinuks , jäidki ilmale tulemata , sest nende suhtes polnud kindlust , kas ema nad üle elab . </s> <s> Mul oli väga valus seda kuulata . </s> <s> Pärast vestlust kadus ka neelatamine . </s> </p>
<p> <s> Ning kui ma kivimaja külmadest koridoridest välja astusin , oli mul tunne , et kui ma praegu üles vaataksin , näeksin ma taevast . </s> <s> Ja seal oleks valge valgus , mitte pilkane pimedus . </s> <s> Jätsin selle siiski tegemata , lükkasin avastamisrõõmu tulevikku . </s> </p>
<p> <s> viieteistkümnes </s> </p>
<p> <s> Lõpuaktusel kannab Piret valget kleiti . </s> <s> See kleit on mälestus isast . </s> <s> " Mul tuli sellega tükk aega vaeva näha , isa ei tahtnud raha anda , " ütleb Piret . </s> <s> Kleidist ei teadnud ma enne midagi , kui Piret seda joonistanud polnud . </s> <s> Alles siis nägin ja sain teada . </s> <s> See juhtus nii . </s> </p>
<p> <s> Piret tuleb meile . </s> <s> Eksamid on läbi , oleme kõik oma õpikud põlema pistnud ja Pirita kloostri müürilt alla visanud . </s> <s> Nad lendasid nagu liblikad , koht , kuhu nad kukkusid , lõi hetkeks valgeks . </s> <s> Mõned kustusid enne ära , kui maha jõudsid . </s> <s> Olime kõik purjus , kõige rohkem oli Piret , kartsin , et ta kukub müürilt alla , hoidsin igaks juhuks lähedusse . </s> <s> Kui olime tornist alla roninud , Piret oksendas , ma aitasin puhastada , kuid kleidile jäid kollased laigud . </s> <s> Kleit ei läinud ka pesus puhtaks . </s> <s> Piret pani selle kappi , sinna , kus on väga vanad , kandmiseks kõlbmatud riided , mida ära visata ei raatsi . </s> <s> Puhastusvahendid võtsid pleki küll välja , kuid riie pleki kohalt muutus helevalgeks . </s> <s> Ka valge on värv , taipasin . </s> <s> Teadsin seda ennegi , kuid üks asi on teada , teine asi ise kogeda . </s> <s> Mulle tulid meelde lumivalged sidemed ja marlid , mida isa oma töö juures kasutas ning mis samuti värvi muutsid – miks need minus mingit emotsionaalset vastukaja ei tekitatanud ? </s> <s> Kas tõesti on armastus nii oluline ? </s> <s> Kas tõesti ei teki ilma temata uusi tundeid ja usaldusväärseid mõtteid ? </s> </p>
<p> <s> Isa on " Volgaga " Valgevenes konverentsil , ta sõidab ise , kuigi ametlik delegatsioon läheb rongiga . </s> <s> Ta ütleb kolleegidele , et talle meeldib loodus ja võõrad paigad , aga ma tean , et tal on patsiente ka Valgevenes ning ta tahab teada , kuidas on nende tervis . </s> <s> Ta ei taha välja näidata , et ta neist hoolib . </s> <s> Ema on voodis , ütleb , et kogub minu aktuse jaoks jõudu , ta tahab sinna kindlasti tulla . </s> <s> Aktus on 25. juunil , sinna on veel paar päeva aega . </s> <s> Ka isa tuleb , ta on välja arvestanud , et jõuab täpselt õigeks ajaks , kui muidugi mõni " päike " teda teel ei takista . </s> <s> " Volga " on võimas masin , sirgel on seier paari minutiga lõpus , 140 km/h nagu nuusata ! </s> </p>
<p> <s> Piret pole meil esimest korda . </s> <s> Esimest korda käis ta meil siis , kui vanaema teist korda ära kadus , seekord ei jõudnud ta poest kaugemale , saime ta sealt kätte – vaikselt , ta polnud veel jõudnud oma poja peale vihastada ! </s> </p>
<p> <s> Tutvustasin Piretile meie elamist . </s> <s> Ma ei saa öelda , et ma selle üle uhke pole . </s> <s> Muidugi olen . </s> <s> Maja , nagu ka auto , on ausa tööga välja teenitud , minulgi on selles oma pisuke panus . </s> <s> Meil on palju tube , kahe korrusel peale kokku seitse . </s> <s> Kui ma Pireti käest nagu muuseas küsisin , kus tema elada tahaks , millise ruumi ta välja valiks , ütles Piret : </s> </p>
<p> <s> " Kõige väiksema . " </s> </p>
<p> <s> Ma hakkasin naerma . </s> </p>
<p> <s> Kuulasime muusikat . </s> <s> Pireti juures see võimalus puudub : pole kohta . </s> <s> Mulle on jäänud mulje , et peale söömise seal suurt muud midagi ei tehta ning et söömine ei tule söögiisust , vaid ruumikitsikusest . </s> <s> Söömine juhib mõtted mujale nagu muusikagi . </s> <s> Avardab ruumi , teeb hurtsikust lossi . </s> </p>
<p> <s> Lülitan raadio sisse . </s> <s> Raadio on " Riga " , ultralühilaine ja grammofoniga . </s> <s> Võrdne " Volgaga . " </s> <s> Kel on " Volga " , sel peab ka " Riga " olema . </s> <s> Vastu punnida on mõttetu : nagu telefongi ilmuvad raadiod iseenesest . </s> <s> Kõige väiksem ruum on muidugi WC , see oli hästi öeldud , kuigi ma kõiki tagamaid praegu veel ei taipa . </s> </p>
<p> <s> Kuulame kärgi . </s> <s> Soomest tuleb iga kolmapäeva õhtul saade : " Kahdeksan kärki . " </s> <s> Me ei tea ( vähemalt mina mitte ) , et kärki ei tähenda soome keeles kärge . </s> <s> Kuid ükskõik mis nad ka pole , mul on nad kõik ruudulises kaustikus kirjas . </s> <s> Siin nad on , seisuga 23. juuni 1966. </s> <s> Ning kõikide kirjavigadega ( igas reas vähemalt üks viga ) . </s> <s> Dokumendid peavad olema täpsed . </s> <s> Neis jäädvustub aeg . </s> </p>
<p> <s> 1 . </s> <s> Good Vibrations . </s> <s> The Beech Boys . </s> </p>
<p> <s> 2 . </s> <s> I Can't Control Myself . </s> <s> The Drugs . </s> </p>
<p> <s> 3 . </s> <s> Painted Black . </s> <s> The Rolling Stones . </s> </p>
<p> <s> 4 . </s> <s> Paper-back Writer . </s> <s> The Beetles . </s> </p>
<p> <s> 5 . </s> <s> Stop Stop Stop . </s> <s> The Hollyes . </s> </p>
<p> <s> 6 . </s> <s> A Sunny Afternoon . </s> <s> The Kings . </s> </p>
<p> <s> 7 . </s> <s> Mister Tambury Man . </s> <s> The Birds . </s> </p>
<p> <s> 8 . </s> <s> Rain on the Roof . </s> <s> The Loving Spoonfool . </s> </p>
<p> <s> Piret istub diivanil , mina tugitoolis . </s> <s> Kaustik on tema käes . </s> <s> Äkki märkan , et Pireti käsi käib samuti kui siis , kui teda mererannas nägin . </s> <s> Ta ei kirjuta , vaid tõmbab jooni . </s> <s> Kaheksa laulu on läbi , kes paneb kirja " uued üritajad " ? </s> </p>
<p> <s> Tõusen toolilt üles , lähen diivani juurde . </s> <s> Mul polnud aimugi , et ka sulepeaga saab jooni tõmmata . </s> <s> Olin arvanud , et selleks kõlbab ainult pliiats , pisike könt sõrmede vahel . </s> <s> Nagu varesepoeg pesas . </s> <s> Sulepea on minu oma : pehme kuldsulega hiina täitekas . </s> </p>
<p> <s> Kleit on ilma varrukateta , väikese kraega , kolme tillukese ilunööbiga rinnal . </s> <s> Kleit on sinine , kuid see tuleb tindist . </s> <s> Kõige imetlusväärsem on see , et kleit on nagu ämblikuvõrk . </s> <s> Tundub nagu oleks ühest tükist , kuid kui lähemalt vaadata ( mida ma üle Pireti õla teha püüan ) , koosneb ta miljonist peenest , palja silmaga peaaegu nähtamatust niidist . </s> <s> Vari ja valgus saavutatakse niidistiku tiheduse varieerimisega ; katkemiskohti pole , algust ja lõppu samuti mitte . </s> <s> Ma ei julge Piretit üles äratada . </s> <s> Kardan , et siis juhtub midagi hirmsat . </s> <s> Tasahilju keeran isegi raadio vaiksemaks . </s> <s> Päris vaikseks mitte . </s> </p>
<p> <s> " Mul tuli sellega tükk aega vaeva näha , isa ei tahtnud raha anda . </s> <s> Tegelikult on ta valge . " </s> </p>
<p> <s> kuueteistkümnes </s> </p>
<p> <s> Lõpuaktusel kannab Piret valget kleiti . </s> <s> Pireti isa on talle selle kinkinud , kuigi oli joodik . </s> <s> Ma ei tea veel kinkimise üksikasju , kuid pikkamööda selguvad needki . </s> <s> Seisan Pireti kõrval , mul on seljas must voodriga ülikond , mis ajab mind higistama , aga ma püüan naeratada nii , nagu naeratas Artur . </s> <s> Meist tehakse pilti . </s> <s> Pärast Arturi surma peetakse meid Piretiga paariks . </s> <s> Kuid ma ei armasta Piretit . </s> <s> Muidu oleks meil laps . </s> <s> Me küll kallistame ja isegi suudleme ( eksamid on läbi , nüüd võib seda teha ) , kuid see on mõeldud neile , kes sellest oma mõtetele kinnitust saavad . </s> <s> Vahel on meie huuled suudlustest verel . </s> </p>
<p> <s> Olen rääkinud vanaemaga , kuid tema kordab ikka oma : </s> </p>
<p> <s> " Vaata sügavamale endasse , siis hakkad nägema . " </s> </p>
<p> <s> Nägemise all mõtleb ta tundmist . </s> </p>
<p> <s> " Ma ju vaatan . </s> <s> Iga päev vaatan . </s> <s> Põhi peaks juba ammu käes olema . " </s> </p>
<p> <s> " Põhjast alustatakse . </s> <s> Põhi on algus . " </s> </p>
<p> <s> Ütleb vanaema . </s> </p>
<p> <s> Kuidas peaksid sellised tõed mulle abiks olema ? </s> <s> Neist pole mingit tolku , minu väikse asja jaoks on nad liiga suured . </s> <s> Kuid vanaemaga on hea rääkida . </s> <s> Tal on alati midagi öelda . </s> <s> Neil , kes on minu vanaemad , pole . </s> <s> Kiri pole ütlemiseks ; kiri on kirjutamiseks . </s> <s> Valude varjamiseks . </s> </p>
<p> <s> Aktusekõne viibib . </s> <s> Seda peaks pidama Tilk , kuid ta palub seda teha Augul . </s> <s> Augul on praegu rohkem öelda kui temal . </s> <s> Artur oli Augu klassis . </s> <s> Ning Auk räägibki , tema toruhuulte vahelt voolavad sõnad nagu vihmapiisad , mis kastavad meie kuivi hingi , kust puudub igasugune kaastunne . </s> </p>
<p> <s> Artur oleks olnud ideaalne isa , vast ka abikaasa . </s> <s> Mitte sõnagi Piretist ! ? </s> <s> Ta oli Pireti minu ees maha vaikinud . </s> <s> Ta oli olnud isa ning kavatses selleks ka jääda . </s> <s> Ta ei tahtnud , et laps hävitataks . </s> <s> Piret lõi teda , lõi avalikult , minu nähes . </s> <s> See oli karistus selle eest , et Artur lapsega oodata ei malda . </s> <s> Kuid Piret oli auahne , ta tahtis õppida , temast pidi saama keegi , kes pole nii lihtsameelne ja rumal nagu Pireti isa . </s> <s> Kes pole ka koorejäätis rosinatega . </s> </p>
<p> <s> Minu isa jõudis kohale viimasel hetkel , paar sekundit enne kõne algust . </s> <s> Kuulsin , kuidas pidurid kooliõuel kriuksuvad – vaene " Volga " sai vatti , temast võeti välja viimane , et õigeks ajaks aktusele jõuda . </s> <s> Ma nägin , kuidas saalis viibiv rahvas pead pöörab – ka neid huvitas minu isa saabumine rohkem kui Augu iseendast ju päris kena kõne . </s> <s> Aplaus , mis kõne lõppedes vallandus , langes kokku sellega , kui uks saali tagaseinas lahti prahvatas ja sealt astus sisse isa . </s> <s> Ka Auk , kes parajasti kõnepuldi tagant välja astus , tegi isa poole kerge kummarduse . </s> <s> Tahes-tahtmata oli minu isa saabumine sündmus . </s> <s> Hea et hümni ei mängitud . </s> <s> Kui ma väike olin , mõtlesin alati , et kõik head raamatud on isa kirjutatud . </s> <s> Samuti ka muusikalised suurvormid , hümnid ja sümfooniad ( millest olid saanud rock-muusika detsibellid ) . </s> <s> Ning tema maalitud on kõik meremaalid , lainte rullumine , pääsemist ootavad inimesed parvel või paadis . </s> <s> Ma ei uskunud , kui mulle öeldi , et nii ei ole . </s> <s> Usun siiani , et eneseohverdus ja kunst on omavahel kuidagi seotud . </s> <s> Asjaolu , et isa jätsid kaunid kunstid ükskõikseks , vaid tsementeerib minu veendumust . </s> </p>
<p> <s> Mulle toodi palju lilli . </s> <s> Ka kõik need lilled , mis olid mõeldud Arturile , anti mulle . </s> <s> Ma võtsin nad vastu . </s> <s> Arturi sõber tõi tiigerliilia . </s> <s> Kumb oli tiiger , kumb liilia ? mõtlesin kohe . </s> <s> Nägin teda esmakordselt nii lähedalt : tal oli kiilaspea ja pehmed käed , sõrmede surve ei tugevnenud ka käteldes . </s> <s> Artur oli mulle temast rääkinud . </s> <s> Ma olin ainuke , kes temast teadis otse , mitte kuulujuttude kaudu . </s> <s> Kuid ei käed ega kiilaspea polnud jutuks tulnud . </s> <s> Millest Artur ka ei rääkinud , ikka muutus see vihmaks või päikeseks . </s> <s> Nüüd siis lilleks . </s> <s> Lilleks , mis on nime järgi ka loom . </s> <s> Kohe pärast sõpra tuleb Arturi ema . </s> <s> Arturis pole emast midagi . </s> <s> Kui ei teaks , et see on Arturi ema , võiks arvata , et võõras . </s> <s> Artur on pealaest jalatallani isa . </s> <s> Arturi ema annab mulle koduaia kollase tulbi . </s> <s> See pole võimalik , ütleb tema nägu . </s> <s> Nägu elab , hing on surnud . </s> <s> Kuidas on see võimalik ? </s> <s> Kuid on . </s> <s> Kui sõber emaga abiellub , ärkab hing jälle ellu . </s> <s> See juhtub siis , kui mind ei ole . </s> <s> Ma olen siis Tartus . </s> </p>
<p> <s> Pireti emalt saan roosi . </s> <s> Roos on Pireti ema ja vanaema nimi . </s> <s> Ka isa oli Roos . </s> <s> Kuid sugulased nad polnud . </s> <s> Mõnikord nii juhtub : Jõgi läheb Järvele , Tee Rajale , Meri Merele . </s> <s> Koorejäätis on rosinatega : põsele potsatab musimats ! </s> </p>
<p> <s> Ema ja isa tulevad viimasena . </s> <s> Nad on tagasihoidlikud . </s> <s> Nad pole harjunud oma tundeid peenrahaks vahetama . </s> <s> Nende tunded on neile kallid , nendega ei mängita . </s> <s> Nad on Pireti emale pahased , kuid ei näita seda välja , isa isegi tervitab Pireti ema kättpidi . </s> <s> Koorejäätis hakkab sulama , teda oleks nagu kõditatud , tema hääl läheb peenikeseks nagu väikesel lapsel luuletust lugedes : </s> </p>
<p> <s> " Meie lapsed on sõbrad . </s> <s> Kui aus olla , siis nad on paar korda isegi ... " </s> </p>
<p> <s> Isa see ei huvita , ta köhatab ja vaatab minu poole , nagu oleks tegu lootusetu juhtumiga , keda aga tema olukorrast ei tohi teavitada . </s> <s> Silmanurgast jälgib ta ema . </s> </p>
<p> <s> Ema hoiab käes taskurätti , ta varjab sellega suud , kuhu kaob tablett . </s> <s> Kui ta mind suudleks , kukuks tablett mulle krae vahele . </s> <s> Ma lepiks sellega , ma tunneks sellest rõõmu . </s> </p>
<p> <s> Ema otsaesine on kipras . </s> <s> Tema peas tiirlevad üksteist taga ajades , kätte saades ja kaotades mõtted , mille hulgas tahaksin ükspuha millise hinnaga ise olla . </s> <s> Ta oleks nagu eksinud . </s> </p>
<p> <s> " Kes sa oled ? " küsib ta minu käest . </s> </p>
<p> <s> " Sinu poeg , " vastan . </s> <s> " Lõpetasin just kooli . " </s> </p>
<p> <s> " Seda ma tean , aga mis su nimi on ? " </s> </p>
<p> <s> seitsmeteistkümnes </s> </p>
<p> <s> Oleksin ma osanud ( julgenud ? ) tookord sellest vahejuhtumist isale rääkida ... </s> <s> Vaevalt see midagi küll muutnud oleks . </s> <s> Isa süüdistas ennast , et ta juba varem polnud osanud emale õiget diagnoosi panna , kuid tema polnud selles süüdi . </s> <s> Kui keegi süüdi oli , siis olin see mina . </s> <s> Kuid süü jaotamise ja jagamisega tuleb olla ettevaatlik : kõik inimlik võib liialdades muutuda patoloogiaks . </s> </p>
<p> <s> Kui inimene on haige , siis on ta haige üleni . </s> <s> Terve ta keha on täis tõbe , mida ta parajasti põeb . </s> <s> Ehk teisiti öeldes : nohust nakatuvad ka varbavahed . </s> <s> Iga haigus on tegelikult topelthaigus , reaalsele haigusele lisandub vaimne , psühhosomaatiline . </s> <s> Selle kohta on väga täpselt öelnud ameerika kirjanik ja esseist Susan Sontag , vast kõige kuulsam vähihaige maailmas . </s> <s> " Haigus on elu öö-pool , see on kodakondsus , mida on raske kanda . </s> <s> Kõigil , kes siia ilma sünnivad , on topeltkodakondsus – tervete ja haigete kuningriigis . " </s> <s> Sontagist sain teada pensionipõlves , kuid mul on tunne , et kui ma temast või sellest lausest varem oleksin teadnud , oleks mul olnud kuigivõrd kergem taluda ja mõista sündmusi , mis mind tabasid . </s> <s> Kuid nii on iga hea raamatuga , iga hea pildiga , iga hea filmiga . </s> <s> Ka iga uue ( headus ja uudsus on meditsiinis kaksikud ) arstimiga – kõik nad tulevad liiga hilja . </s> <s> Lootusetult hilja . </s> <s> Õigel ajal mitte kunagi . </s> </p>
<p> <s> Krooniliste haigete kuningriik on omaette riik , tal on oma vapp , mida keegi ei näe , ja hümn , mida keegi ei laula , sest laulmine on valus , nägemine piinarikas . </s> <s> Üht selle riigi kodanikku – Kuningannnat – ma teadsin . </s> <s> Ta oli mu ema . </s> </p>
<p> <s> Iga uus haigus , mis põhitõvele juurde tuleb ( ja pole vaimne ) , kannab tavaliselt uut nime . </s> <s> Ta oleks nagu külaline , kelle saabumist on kaua aega oodatud , kuid pole täpselt teada , millal ta tuleb ja mis nime all . </s> <s> Tõsi , valikuvõimalus pole suur , kuid viisakas on üllatust üles näidata . </s> <s> Nii ka tehakse , nii toimivad inimesed , kes teavad , et nad peavad surema . </s> <s> Surm on alati üllatus . </s> <s> Nii ka haigused . </s> </p>
<p> <s> Ema haigus jahmatas sellega , et ta oli pärit samast vallast , kust põhihaiguski , krooniline depressioon , kuid kandis täiesti uut , senikuulmatut , pisut isegi sensatsioonilist nime – Alzheimer . </s> </p>
<p> <s> Praktiseeriva arstina ei tohiks ma kõike seda rääkida , kuid arstidki on inimesed , ka nemad vajavad lugusid , olematuid sildu saladuste vahel , millest nad midagi ei tea . </s> <s> Ema oli veendunud ( niipalju kui haigus teda lubas veendunud olla ja meil teda tõsiselt võtta ) , et teda teeb terveks ainult üks asi maailmas – purskkaev ! </s> <s> Hiljem on mul olnud lohutav teaduslikust kirjandusest lugeda , et sama soovi on väljendanud ka muude tõvede all kannatavad patsiendid . </s> <s> Tuleb välja , et purskkaev on inimliku unistuse üks tihedamini korduvaid väljendusi ! </s> <s> Ma ei tea , kuidas isa , kuid mina uskusin seda ; samas oli läbinähtav ka see , et ema soovis asju , mida oli võimatu saada . </s> <s> Purskkaev meie kahekordses eramus ! ? </s> <s> Hädapärast võinuks selle ju isegi ehitada lasta – garaaži . </s> <s> Kuid kuhu oleksime siis pannud " Volga " ? </s> <s> Ka aias oli ruumi – õunapuud võinuks välja juurida , kuid vaevalt toonuks see paranemist . </s> <s> Võib olla mõtles ta purskkaevuga midagi muud – nimede ja mõistete äravahetamine on Alzheimeri klassikaline sümptom , polnud ka võimatu , et ema elus oli olnud mingi purskkaevuga seotud intsident . </s> <s> Ema tõmbas ( oma teadmata ) meie jaoks jooni , kuid meie teesklesime , et ei märka neid . </s> <s> Muidu oleks meie elu muutunud lahendamatute mõistatuste labürindiks . </s> </p>
<p> <s> Tõvele on nime andnud tema avastaja , Alois Alzheimer , Tartust pärit psühhiaatriaprofessor Emil Kraepelini õpilane 1907. aastal . </s> </p>
<p> <s> Haiguse tekkepõhjused on teadmata . </s> <s> Haigus toimub ajus . </s> <s> Aju on haiguse teater , see on julm etendus , millest on sunnitud osa võtma kõik haige lähedased . </s> <s> Etendus on pikk ja kurnav , tema keskmine pikkus on seitse aastat . </s> <s> Võib juhtuda , et selle aja jooksul surevad need , kes haige eest hoolt kannavad . </s> </p>
<p> <s> Haigust on kõige lihtsam kirjeldada , võttes kasutusele võrdluse telefoniga . </s> <s> Kujutage endale ette , et helistate oma tuttavale , kes elab kusagil kaugel , mõnes teises riigis , kuid tema hääl kostab lähedalt , tundub nagu oleks ta teie kõrval . </s> <s> Mõne päeva pärast helistab teie tuttav teile , vaevu on kuulda , mida ta räägib . </s> <s> Te peate seda loomulikuks ( sest kaugus ja halb kuuldavus on kattuvad mõisted ) , see kõne teeb teile isegi rohkem rõõmu kui teie enda katse oma tuttavaga kontakti võtta , sest peate ennast sõnade hankimisel pingutama . </s> <s> Ning teid tabab täielik üllatus , kui teie tuttav teile teatab , et oli teile helistanud mitte kaugelt maalt , kus arvasite teda olevat , vaid kodust , kuhu ta äsja oli jõudnud ! </s> </p>
<p> <s> Alzheimeri toimemehanism on analoogne : kõik , mis on ajas kaugel , on haigele lähedal , neid aegu mäletab ta täpselt , kuid see , mis toimus hiljuti , eile , kahe tunni eest , on haige jaoks lahendamatu mõistatus . </s> <s> Praegu-aeg tõmbub haiguse süvenedes üha enam kokku , see on eba-aeg , mida patsient ei suuda mõista . </s> <s> Ainus tõeline aeg on olnu , minevik . </s> <s> Te saate telefonikõnesid maailma teisest otsast , kõik teie kõned on kaugekõned , teile helistatakse kaugelt ja teie helistate kaugele . </s> <s> Ema elas kosmoses ning oli üllatunud , kohates seal meid . </s> </p>
<p> <s> Kuid siis kui ema mind aktusel ära ei tundnud ( õigemini minu nime ) , polnud midagi veel juhtunud . </s> <s> Kõik seisis veel ees . </s> </p>
<p> <s> kaheksateistkümnes </s> </p>
<p> <s> Enne kui ma Tartusse lähen , teen isaga viimase ühisvisiidi . </s> <s> Selles pole midagi erilist . </s> <s> Nii lihtsalt juhtub . </s> <s> Isa võtab mu kaasa . </s> <s> Me läheme Päikese poole . </s> <s> Päikese põdurast pojast kuulsin esimest korda kümne aasta eest : 1956. See oli üks esimesi visiite , mida me koos tegime . </s> </p>
<p> <s> Päike elas – elab – kümne kilomeetri kaugusel linnast . </s> <s> Kokkulangevus ruumis ja ajas on juhuslik , kuid tänuväärne , nii jäävad paremini meelde kohad , elustub aeg . </s> </p>
<p> <s> On õhtupoolik . </s> <s> Väljas on soe sügis , vananaiste suvi . </s> <s> Meil on esimest aastat uus masin , " Pobeda . " </s> <s> Mul on hea meel , et isa ei hoia masinat enda jaoks , vaid kasutab seda oma haigete hüvanguks . </s> <s> Istun isa kõrval ja plõksan suunanuppu . </s> <s> Suure tee peal seda vaja ei lähe , ainult möödasõidul , paar jalgratturit , üks sääreväristaja , üks motikas , rohkem mööda kimada ei jõua , enne keerab tee ära . </s> <s> Üle põllu , siis tuleb metsavahe . </s> <s> Ning äkki oleme kohal . </s> <s> Ka edasipidi , kui me veel siia sõidame , juhtub see alati äkki . </s> <s> Ka Viljandi linnaga on nii , ei saa arugi , kui oled linnas sees , ei mingit märki ega miskit . </s> <s> Mõne kohaga lihtsalt on nii , neid kohti võib olla teisigi , kui maailmas rohkem ringi kolada . </s> </p>
<p> <s> " Sa siis tee , nagu oleksid haige , " ütleb isa mulle veidi enne , kui " äkki " on juhtunud . </s> <s> Kui koht on kohal . </s> </p>
<p> <s> " Mis haige ? " küsin asjalikult , olen isa arstiraamatuid lugenud ja tean , kuidas enamik haigusi välja näevad . </s> </p>
<p> <s> " Sa ole nagu oled . " </s> </p>
<p> <s> " Kas nii on kindlam ? " </s> </p>
<p> <s> " Sul on nuppu , poiss . " </s> </p>
<p> <s> Haigus , mida " tegema " peaksin , kuid millest isa viimasel hetkel loobub , on epilepsia . </s> <s> Väliselt ei erine epileptik tervest inimesest , mul tuleb olla , nagu ma olen . </s> <s> Kuid nagu selgub , polegi see nii kerge . </s> <s> Kõik kohad kihelevad , ei tea , kas pilgutada silmi või mitte . </s> </p>
<p> <s> Päike ja tema naine tulevad maja trepile . </s> </p>
<p> <s> " Kus ta on ? " küsib naine . </s> <s> Tal on pikad mustad juuksed nagu mustlasel . </s> <s> Päikest ma tean , tal on linnas töökoht , ta on Pirital miilits . </s> </p>
<p> <s> " Doktor ütles , et autos . " </s> </p>
<p> <s> " Ma ei näe midagi . " </s> </p>
<p> <s> Sirutan ennast . </s> </p>
<p> <s> " Näed , liigutab . " </s> </p>
<p> <s> Nad käivad ringi ümber auto , teevad näo , nagu uuriksid masinat , tegelikult uurivad mind , langetõbist poissi , kes on haigusele hästi vastu pidanud . </s> <s> Kes elab haigusega . </s> <s> Käib juba koolis , saab hindeid , isegi häid . </s> <s> Koerust teeb ka . </s> <s> Nagu tõbe polekski . </s> <s> See annab neile tuge , neil on endal kodus üks samasugune . </s> </p>
<p> <s> Olen päris mitu korda olnud raskelt haige . </s> <s> Kord läks mu suu kuivaks , mul oli diabeet . </s> <s> Siis hakkas vasakus õlas abaluu taga pistma , olin äsja enda teadmata üle elanud mini-infarkti . </s> <s> Olen jälginud õie sees siputavat mesilast ning peaaegu lämbunud – mul on raskekujuline allergia , millest võib välja kujuneda astma . </s> <s> Olen söönud köögiseina sisse augud – minu organismist puudub kaltsium , mida lubi sisaldab . </s> <s> Minu veri on kehv , iga väiksemagi kriimustuse tagajärjel võin ma verest tühjaks joosta , kuid minu näost – punevatatest põskedest – on näha ( ja kõik võivad seda vaadata ) , et hakkan pikkamööda paranema , sest olen kohusetundlikult joonud härjaverd ja neelanud igal hommikul suure isuga suure supilusikatäie kalamaksaõli ! </s> </p>
<p> <s> Me ei tee seda igakord . </s> <s> Ei mängi mänge , kui see pole hädavajalik . </s> <s> Kuid selleks tuleb valmis olla . </s> <s> Mõnikord tuleb ette , ei inimesed satuvad paanikasse , kui keegi haigeks jääb . </s> <s> Kuid iga haigusega annab elada , sellist haigust , mis kohe surnuks teeks , pole olemas . </s> <s> Suremine võtab aega . </s> <s> Nagu ka elamine . </s> <s> Parem elada elu , kui elu surra . </s> </p>
<p> <s> Ma olin isale abiks ka muul viisil , kuid ise pean just hingelist abi kõige tähtsamaks . </s> <s> Mulle oli see oluline ka seetõttu , et nii pääsesin ma teiste inimeste mõtteisse . </s> <s> Mulle meeldis seal olla , mõtlesin , et see aitab mul mõista oma ema , kes meist aga märkamatult kaugenes . </s> <s> Praegu veel mitte , praegu on ta veel meie juures . </s> </p>
<p> <s> ... </s> </p>
<p> <s> Tegelikult pole ma Päikese poega kordagi näinud . </s> <s> Tean tema nime – Toomas . </s> <s> Esialgu sellest piisab . </s> <s> Miks tahta rohkemat ? </s> <s> 1966. aasta visiidi ajal näen teda esimest korda . </s> <s> Ja äkki . </s> <s> Nagu tema kodugi , mis iga nurga tagant võib välja astuda , seisab ta minu ees . </s> <s> Ta on sama kasvu , mis minagi . </s> <s> Tal on laiad õlad ja suured kämblad , tüüpiline maapoiss . </s> <s> Nii linna lähedal ei tohiks selliseid olla . </s> <s> Pealinna ümbruses peaksid ka maainimesed rohkem linna moodi välja nägema . </s> <s> Kikilips ja viigipüksid võiksid paista ka siis , kui neid seljas pole . </s> <s> Isa-Päike just selline on , mundrita mundris . </s> <s> Ema on tõmmu , eks ole tal kaks Päikest , taevane ja oma , Peeter . </s> <s> See pole minu mõte , ma ei tea , kust ta tuli . </s> <s> Kes veel mõtleb nii nagu mina ? </s> <s> Piret , teist võimalust pole . </s> <s> Piret , oled sa minuga ? </s> </p>
<p> <s> " Mina olen Toomas . " </s> </p>
<p> <s> Ilma tereta . </s> <s> Kuid see-eest on ta nägu teret täis : suured silmad , lai laup , jäme nina ja kael . </s> </p>
<p> <s> " Ma tean . </s> <s> Olen sind siin isaga koos ravimas käinud . </s> <s> Hüppa sisse . " </s> </p>
<p> <s> Toomas ronib autosse , minu kõrvale . </s> </p>
<p> <s> " Ära uksega kolgi . " </s> </p>
<p> <s> " Ma tean , kelleks sa mind pead . " </s> </p>
<p> <s> Panen laetule põlema . </s> <s> Tooma vasak suupool räägib , parem sööb öeldud sõnu . </s> </p>
<p> <s> " Ma olen nüüd juba peaaegu terve . </s> <s> Kasvasin haigusest välja , nagu isa ütles . " </s> </p>
<p> <s> " Minu isa . " </s> </p>
<p> <s> " Minu . " </s> </p>
<p> <s> " Minu isa võis seda sinu isale öelda . </s> <s> Tema ütles sulle . " </s> </p>
<p> <s> " Ei , nii ei olnud . " </s> </p>
<p> <s> " Kuidas siis ? " </s> </p>
<p> <s> " Sinu isa on minu isa ka . " </s> </p>
<p> <s> " Lolliks läksid või ? " </s> </p>
<p> <s> " Ma tahan , et sa teaksid . " </s> </p>
<p> <s> " Mida ? " </s> </p>
<p> <s> " Ma juba ütlesin . </s> <s> Veel tahtsin öelda , et sa oma isale selle eest viha ei kanna , et ta ka minu isa on . " </s> </p>
<p> <s> " Kust sa seda tead ? " </s> </p>
<p> <s> " Loojang lobises välja . " </s> </p>
<p> <s> " Loojang ? " </s> </p>
<p> <s> " Nojah , tõmbas endal ükskord nina täis . </s> <s> Ma tõin talle hommikul peaparandust . " </s> </p>
<p> <s> " Päike ? " </s> </p>
<p> <s> " Kes muu ? </s> <s> Peeter , ma ütlen talle isa edasi . " </s> </p>
<p> <s> " Mina räägiks ka peaparanduse eest igasugu pahna , peaasi et põnev oleks . " </s> </p>
<p> <s> " Ta ise tahtis , ma ei sundind . " </s> </p>
<p> <s> " Sellist asja saab ainult ema öelda , kes lapse isa on . </s> <s> Isad on selles mõttes kõik puudulikud . " </s> </p>
<p> <s> " Arvad või ? " </s> </p>
<p> <s> " Arvan ! ? </s> <s> Tean ! " </s> </p>
<p> <s> " Ema käest ei taha küsida . </s> <s> Meil on nüüd teine laps majas , ta on haige . " </s> </p>
<p> <s> " Mis tal viga ? " </s> </p>
<p> <s> " Ei tea , selle jaoks isa tuli . " </s> </p>
<p> <s> " Minu . " </s> </p>
<p> <s> " Olgu , sinu , mulle piisab Peetristki . " </s> </p>
<p> <s> " Kuidas haigus välja näeb ? " </s> </p>
<p> <s> " Hirmsasti ajab jooma . </s> <s> Piret võib päevas või pange vett ära juua . </s> <s> Jääb kogu aja kõhnemaks . " </s> </p>
<p> <s> " See on diabeet , ma tean . " </s> </p>
<p> <s> " Diabeet ? " </s> </p>
<p> <s> " Nojah , rahvakeeli suhkruhaigus . " </s> </p>
<p> <s> " Kas sellest terveks ei saa ? </s> <s> Mina sain , kasvasin välja . </s> <s> Mul enam hooge pole . </s> <s> Kui ei vihasta . </s> <s> Vihastada pole mõtet ka siis , kui krambid peal ei käi . " </s> </p>
<p> <s> " Ei , terveks ei saa . </s> <s> Aga see on hea haigus . " </s> </p>
<p> <s> " Miks ? " </s> </p>
<p> <s> " Sellega elatakse elu lõpuni . " </s> </p>
<p> <s> " Siis on ju hea . " </s> </p>
<p> <s> Tooma tere-nägu lööb särama . </s> <s> Ta ei heitu isegi sellest , kui ma talle ütlen , et tema õde peab nüüd süstima . </s> <s> Talle on ta õde armas . </s> <s> Ta jookseb kuuri alla , et võtta jalgratta pulgalt padi , kus süstitegemist harjutada . </s> <s> Süstlaga , mille luban talle anda . </s> <s> Mul tuleb meelde Piret . </s> <s> Kas Tooma paksud sõrmed ikka süstimiseks kõlbavad , vast peaks enne pliiatsiga proovima ? </s> <s> Torge on joon , mis jookseb ülalt alla . </s> </p>
<p> <s> üheksateistkümnes </s> </p>
<p> <s> Piretit takistab Tartu tulemast teine Piret , vanaema . </s> <s> Kuid Piretil on kohe hea nõu varuks . </s> </p>
<p> <s> " Kohver peab puhas olema , " ütleb ta . </s> </p>
<p> <s> Kui puhas on puhas ? </s> <s> Ma ei ütle seda kõvasti välja , ainult mõtlen . </s> <s> Aga Piret kuuleb . </s> </p>
<p> <s> " Südametunnistuse järgi . " </s> </p>
<p> <s> " Kelle ? " </s> </p>
<p> <s> " Sinu . " </s> </p>
<p> <s> " Miks minu ? " </s> </p>
<p> <s> " Minu südametunnistusega on vanaema harjunud . </s> <s> Ta ei pea seda mikski . </s> <s> Ta ei pane tähelegi , kui mina ta heaks midagi teen . " </s> </p>
<p> <s> " Miks sa arvad , et minuga on teisiti ? " </s> </p>
<p> <s> " Proovida võiks . </s> <s> Sa ju tahad , et ma Tartu tulen ? " </s> </p>
<p> <s> Loomulikult tahan ! </s> <s> Ma ei taha , et vahemaa meie vahel venib pikaks . </s> <s> Ma tean , mis siis juhtub . </s> <s> Kaugeid asju me armastame , me kiindume neisse , me ei anna endale enam aru , mis on õige , mis vale . </s> <s> Me hakkame arvama , et tõelised asjad on alati kättesaamatud . </s> <s> Mis lõpeb paratamatult sellega , et me ei tahagi neid saada . </s> <s> Vaid vahemaa kindlustab neutraalsuse ! </s> <s> Kuid vahemaa ei tohi olla liiga pikk ; vahemaa peab andma reaalse võimalus suhelda ilma tehnikata – ilma autota , telefonita , lennukita . </s> <s> Lühidalt ( ning kokkuvõtvalt ) : jalgsi . </s> <s> Võrdväärselt vajadusega tehnika ( telefoni , auto , lennuki ) järele kasvab tunne ning sõprusest saab armastus , armastusest aga armukadedus . </s> </p>
<p> <s> Kohver on parajasti nii suur , et tekib tahtmine käed laial ajada . </s> <s> Nii ma tegingi , kui kohvrit esimest korda nägin . </s> <s> See juhtus Pirital , muulil , ma jätsin sellest rääkimata . </s> <s> Ma jätsin selle vahele . </s> <s> Kuid pole ühtki sellist üksikasja , mille võiks unustada , kui tahad , et asi oleks olemas . </s> <s> Siis ei tohi midagi unustada . </s> <s> Ei ühtki viibet , ei ühtki mõtet ! </s> <s> Kui inimene ajab käed laiali , siis tahab ta haarata midagi , mis käte vahele mahub . </s> <s> Asi on just täpselt selline , et tekitab sellise tunde . </s> <s> Kui see tunne on petlik . </s> <s> Sest tegelikult ei mahu . </s> <s> Väga vähe jääb puudu , kuid seda tugevam on tunne , et see siiski mingil moel õnnestub . </s> <s> Kohver on kahjuks – või õnneks ? – haaramatu . </s> <s> Kuid haaramistunne tekib haaramatuse piiril olevaid asju kohates ikka ja jälle uuesti , käed tõusevad nagu iseendast – embamiseks , enda vastu surumiseks . </s> <s> Asi on . </s> </p>
<p> <s> Nii ka minul , kui ma kohvrit teist korda nägin , kui Piret selle vanaema voodi alt välja tõmbas . </s> </p>
<p> <s> Kuid kohvri asemel sööstis mu käte vahele Piret . </s> </p>
<p> <s> " Võta mind sülle , ma tahan su süles olla . </s> <s> Kardinad tõmba ette . </s> <s> Nii . </s> <s> Ja kell pane seisma . " </s> </p>
<p> <s> Võtan kellal pendlist . </s> <s> Nagu inimesel käest . </s> <s> Ainsast . </s> <s> Kell on vanaema sirmi taga . </s> <s> Vanaema on seenel . </s> <s> Ema on tööl . </s> </p>
<p> <s> " Siis tuleb mul meelde , kuidas oli siis , kui isa ... " </s> </p>
<p> <s> kahekümnes </s> </p>
<p> <s> Piret on väljapressija . </s> <s> Ta pressis oma isalt välja valge kleidi . </s> <s> Nüüd on mul selge , kuidas ta seda tegi . </s> <s> ( Seekord ma ei eksi . ) </s> </p>
<p> <s> See juhtus siis , kui Piret oli neljateistkümne aastane . </s> </p>
<p> <s> Isa tuleb ühel õhtul koju . </s> <s> Neil on emaga sõnavahetus , kuid Piret on sellega harjunud . </s> <s> Isast on tal kahju . </s> <s> Tema arvates ema kiusab isa . </s> <s> Isa on ju nii tore , kui ta natuke on napsitanud . </s> <s> Päris täis pole isa kunagi olnud . </s> <s> Vähemalt Piret pole näinud . </s> <s> Muidu on isa tõsine , kui tal aga kilk peas on ( nii ütleb isa kohta vanaema ) , annab ta Piretile raha , ükskord kasvatas isegi tiritamme ja kõik kopikad kukkusid taskust välja ja Piret sai nad endale – tervelt kaks rubla . </s> <s> See oli suur raha , Piret oleks võinud mitu korda kinos käia ja jäätist osta . </s> <s> Aga Piret ei käinud , Piret ei ostnud . </s> <s> Piret hoidis hoopis raha hoopis alles . </s> <s> Ta hakkas seda koguma . </s> <s> Kleidi jaoks . </s> <s> Valge kleidi jaoks . </s> </p>
<p> <s> Kuid kleit on kallis . </s> <s> Kui isa oleks sagedamini purjus või annaks ühe korraga rohkem raha , saaks Piret kleidi kiiremini kätte . </s> <s> Väga suurt kiiret Piretil pole , kooli lõpp on veel kaugel . </s> <s> Kooli , mitte klassi . </s> <s> Sest Piret kavatseb juba neljateist aastaselt , kaheksandas klassis lõpetada üksteist klassi . </s> <s> See on haruldane , tavaliselt ei mõelda selles vanuses kaugemale kui homme . </s> <s> Pireti jaoks pole praegu ja homse vahel vahet . </s> <s> Kõik on üks joon , kus võib vabalt edasi-tagasi liikuda . </s> <s> Kõik on praegu . </s> <s> Kõik on . </s> </p>
<p> <s> Ainult kleiti pole . </s> <s> Kuid kleiti Piret ei tahagi . </s> <s> Ta tahab raha . </s> <s> Ta tahab , et raha siis olemas oleks , kui kleidi-aeg kätte jõuab . </s> <s> Hinnad ei tõuse ega lange , kui just päris uus asi ei ole . </s> <s> Siis võib uus hind olla . </s> <s> Uuel asjal vana hind olla ei saa . </s> <s> Ka rätsep , kes on Piretile teinud paar suvekleiti ( ühe mummulise , teise Tallinna panoraamiga ) , võtab alati ühepalju . </s> <s> Tal on hea meel , et Piret tema juures käib . </s> <s> Ta on üksik inimene , tal on ainult nagid ja riidepuud , kus ripuvad valmis ja pooleli riided . </s> <s> Üks kuju on ka , selle rinnast võtab rätsep nõelu , kui suust nõelad otsa lõpevad . </s> <s> Ta on nii meeste- kui naisterätsep . </s> <s> Ta ise on mees , umbes isa vanune , aga jutukam . </s> <s> Piret teab , kuidas talle nii tasuda , et raha alles jääks . </s> <s> Proovide ajal mitte , ainult siis , kui asi valmis on . </s> <s> Ta istub rätsepale korraks sülle . </s> </p>
<p> <s> Pireti kleit on Pireti joonistatud . </s> <s> Ta tahab , et iga joon , mis ta kleidi joonistamisel on tõmmanud , oleks ka kleidil – samas kohas , sama rõhuga , sama säraga . </s> <s> Võimalik , et vana rätsep , kes iga päevaga vananeb rohkem kui noor inimene aastaga , selleks ei kõlba ja Piret peab endale uue rätsepa otsima . </s> <s> See pole kerge . </s> <s> Ning võib maksta sellist hinda , mida Piret maksta ei jõua . </s> <s> Või ei taha . </s> <s> Sellepärast peab raha varuks olema . </s> <s> Üks kleit ( kui ta on Kleit ) võib olla samas hinnas mis auto . </s> <s> Autot Piret ei igatse ning ka Kleit võib olla kleit , peaasi et iga joon on paigas . </s> </p>
<p> <s> Kui isa on köögis emaga tülitsemise lõpetanud ( nad ei karju üksteise peale , vaid sisistavad , vaikselt ja kurjalt nagu rästikud ) , tuleb ta tuppa . </s> </p>
<p> <s> " Kus mamma on ? " </s> </p>
<p> <s> Mamma on isa ema . </s> </p>
<p> <s> " Läks seeni korjama . " </s> </p>
<p> <s> Vanaema on seente peale mihkel , linnas päris metsa pole , kuid vanaema saab pargist suurema saagi kui mõni metsast . </s> <s> Vanaema korjab aasta-ringselt , kuid ka tülid ei vali aastaaegu . </s> <s> Piret on avastanud , et seente ja sisistamise vahel on mingi seos . </s> <s> Kui sisin algab , on vanaemal juba kummikud jalad . </s> <s> Ta teab kaua aega ette , millal tüli algab , korvi ja noa paneb ta juba õhtul valmis . </s> <s> Tõsi , vihm peab ka olema . </s> <s> ( Kui pole talv . ) </s> <s> Õhtune seenevihm , sisin ja seened . </s> <s> Kui Piret vanaemaga kaasa läheks , tülitsemist poleks . </s> <s> Tülid pole pikad , kuid sisin on vali . </s> <s> Tüli lõpeb sosina või kähinaga , emal läheb kõigepealt hääl ära , siis jookseb ka ise ukse paugatades välja – häält otsima ? </s> <s> Kui ta tagasi tuleb , on tal täiesti uus hääl – malbe ja mahe . </s> </p>
<p> <s> Isa istub diivanil ja kõigutab ennast edasi-tagasi . </s> <s> Nagu ühes itaalia filmis , kus üks mees kirikutrepil nõnda koogutas ja lõpuks hulluks läks . </s> </p>
<p> <s> " Ma ei või seda enam välja kannatada . " </s> </p>
<p> <s> " Mida ? " </s> </p>
<p> <s> " Elu . " </s> </p>
<p> <s> " Elu emaga ? " </s> </p>
<p> <s> " Kust sa tead ? " </s> </p>
<p> <s> " Te sisistate , sellepärast . " </s> </p>
<p> <s> " Sisistame ? " </s> </p>
<p> <s> Igaks juhuks vahetab Piret sõnad ära . </s> </p>
<p> <s> " Sosistate . " </s> </p>
<p> <s> " Nojah , ega lapse ees ei saa ju kõike ... </s> <s> Mida sa kuulsid ? " </s> </p>
<p> <s> " Midagi . " </s> </p>
<p> <s> " Kui sind poleks , oleks ma juba ammu ära läinud . " </s> </p>
<p> <s> " Kuhu ? " </s> </p>
<p> <s> " Kuskile ikka . " </s> </p>
<p> <s> " Sa armastad mind , isa ? " </s> </p>
<p> <s> " Väga . </s> <s> Ega ma muidu ei räägiks . " </s> </p>
<p> <s> " Luba , ma istun sulle sülle . </s> <s> Ainult korraks . " </s> </p>
<p> <s> " Kasvõi eluks ajaks . " </s> </p>
<p> <s> Piret istub , kuid tõuseb kohe püsti . </s> <s> Isa ei oska halba aimata . </s> <s> Ja võimalik , et see polegi halb , kui tütar istumise eest raha küsib . </s> <s> " Muidu " , ütleb Piret , " on enam kui kindel , et ma räägin emale ära . " </s> </p>
<p> <s> " Mida ? " </s> </p>
<p> <s> " Kas tõesti pean ütlema ? " </s> </p>
<p> <s> " Ei , pole vaja . " </s> </p>
<p> <s> Isa annab järele . </s> </p>
<p> <s> " Kui palju . " </s> </p>
<p> <s> " Südametunnistuse järgi . " </s> </p>
<p> <s> Isa annab viis rubla . </s> <s> Tema südametunnistus pole puhas , see on tõsi . </s> <s> Ta on hiljuti mõelnud , et peaks endale lõpu peale tegema . </s> <s> Kui ta raha lapsele annab , saab ta selle mõtte andeks . </s> <s> Nii talle tundub . </s> </p>
<p> <s> Piret hakkab isa käest raha välja pumpama . </s> <s> Mõne aja pärast ( praegu ) on tal raha juba mitme kleidi jagu . </s> <s> Mõnikord kui süda haledaks läheb , laenab ta isale . </s> <s> Kuid rohkem meeldib talle isa kiusata . </s> <s> Isa on Pireti tuhvli , päka ja pöidla all . </s> </p>
<p> <s> Pireti isal on auto , millega nad teevad väljasõite : isa , ema ja Piret . </s> <s> Suvel , siis kui on ilus ilm . </s> <s> Vanaema keeldub tulemast , kuigi ära ta ju mahuks . </s> <s> Kui ta ilma kohvrita tuleks . </s> <s> Kuid vanaema ja kohver on lahutamatud . </s> <s> Nad käivad koos . </s> <s> Nii jääb vanaema alati maha , kodu valvama . </s> <s> Auto on Pireti kleidi hinnas – väike zapik . </s> <s> Piretile teeb see nalja . </s> <s> Ta hakkab tagaistmel laulu lõõritama . </s> <s> Ema istub tema kõrval , isa selja taga , sealt on hea isa kaela taskurätikuga higist kuivatada . </s> <s> Emal on hea lauluhääl , parem kui Piretil , aga ta ei tea sõnu . </s> <s> Ilma sõnadeta tema laulda ei oska . </s> </p>
<p> <s> Piret võtab viisi üles . </s> <s> Laob sõnad nootide peale ritta . </s> </p>
<p> <s> " Käe u-u-latab noor paadimees ... nii la-a-hkelt neiule ... kes a-aralt seisab te-e-ma ees et sõita ü-üle vee ... " </s> </p>
<p> <s> Refrään on emal meeles : </s> </p>
<p> <s> " Ah sil-l-mad ah sil-l-mad ei iial u-unune...need i-lusad sinised silmad mult võitsid südame ... " </s> </p>
<p> <s> Ning kuigi isa silmad pole sinised ( autos pole ühtki sinisilmset ) , vaid pruunid , võibolla isegi rohelised , on kõigil tunne , et nad laulavad iseendist . </s> <s> Ka isal , kes on esialgu vait , kuid kõigutab peaga , ümiseb mõttes . </s> </p>
<p> <s> " Kui neiu paadis algab sõit täis õnne kõik maailm ja neiu palgel pu-nab koit ning rõõmust sä-ärab silm ... " </s> </p>
<p> <s> Kuid siis põimib Piret sõnadesse oma sõnad . </s> <s> Ta laulab oma sõnadega . </s> <s> Ta laulab sellest , kuidas isa ta enda sülle tõmbas ja teda seal kõigutas ja Piret oli hirmul , et paat läheb ümber . </s> </p>
<p> <s> Isa on hall paadimees , kes tuleb järgmises salmis : </s> </p>
<p> <s> " Hulk aastaid läind ja Viljandi järv ikka kohiseb . </s> </p>
<p> <s> Hall paadimees veel ikkagi neid silmi igatseb . " </s> </p>
<p> <s> Ema ei saa sõnadest aru . </s> <s> Ta taipa tähendust . </s> <s> Tema laulaks üha edasi – lõpuni välja . </s> <s> Kuigi ta ei tea , kus see on . </s> </p>
<p> <s> Isa peatab auto kinni ja lööb Piretit . </s> <s> Lööb kiiresti ja valusalt . </s> <s> Tagasivõtmatult . </s> <s> Tagantkäe , kuid täpselt . </s> <s> Piretile jääb eluks ajaks arm . </s> <s> See pole arm , vaid armastus . </s> <s> Mida keegi ei saa keelata ; milleks keegi ei saa sundida . </s> <s> Mis on . </s> </p>
<p> <s> Sellest ajast peale kannab Piret laubale kammitud soenguid . </s> </p>
<p> <s> kahekümne esimene </s> </p>
<p> <s> Meie väljasõidud on teistsugused . </s> <s> Ma mõtlen , et praegu oleks õige aeg neist rääkida . </s> </p>
<p> <s> Me olime siis õnnelikud , sest ema polnud siis veel haige . </s> <s> Või me ei teadnud sellest . </s> <s> Kuid ka tema ei teadnud . </s> <s> See suvi oli ideaalne suvi : 1955 , esimene " Pobi-aja " aasta . </s> </p>
<p> <s> Olin siis väike poiss . </s> <s> Suve ma ei sallinud , sest suvel oli igav . </s> <s> Sallisin suve ainult siis , kui juhtus midagi põnevat . </s> <s> Kui naabritüdruk kukkus aia otsast alla , aga seda oli vaid korraks ja just selle korra ajal polnud mind kohal , isegi lükkaja osas mitte , kuigi olin sellest mõelnud , kuid nagu alati polnud mul oma unelmate täideviimise jaoks piisavalt julgust . </s> </p>
<p> <s> Kuid üks asi meeldis mulle isegi siis , kui midagi ei juhtunud . </s> <s> See oli siis , kui isa ja ema läksid piknikule ja võtsid mind kaasa . </s> <s> Seal , kodust mõnekümne kilomeetri kaugusel , oli kõik huvitav . </s> <s> Huvitav oli see , kuidas isa ei viitsinud puu taha pükse vahetama minna , ajas siinsamas järve kaldal püksid maha ja püksist kukkusid välja munandid , mis olid sama suured kui suhkrukotid ja puutusid vastu liiva kui isa järve ääres kükitas ja ennast püsti ukerdas . </s> <s> Ema nägi seda ja sai isa peale pahaseks , suured puud siinsamas lähedal , miks ta sinna taha ei lähe . </s> <s> " Ise veel arst ! " </s> <s> See oli kõige solvavam , mis ema võis öelda . </s> <s> Ema ei rääkinud isaga tükk aega ja see oli väga põnev , ma sain aru küll , miks ei tohi oma mune isegi siis näidata , kui kedagi lähedal pole . </s> <s> Ema läks lahkeks alles siis , kui isa lõkke üles tegi . </s> <s> Aitasin puhuda . </s> <s> Puhusin nii kõvasti , et tuli kustus ära , aga isa ei pahandanud , ta sai aru , et hoian võitluses emaga tema poole . </s> <s> Ema juba rääkis : " Kartulid . " </s> <s> Ja kartulid olid kohe platsis , piisas ema ütlemisest . </s> <s> Rohkem ta midagi ei öelnud , aga see näitas , et ta on isale andeks andnud . </s> <s> Siis läks lõke põlema , läks äkki ja suure leegiga , nagu oleks ta minu puhumist kartnud . </s> <s> Kui tuhk halliks minema hakkas , pistsin kartulid tuha sisse ja jäin ootama , millal nad ära küpsevad . </s> <s> See läks kiiresti , aga ma võtsin ühe juba enne välja , sõin ära ja ütlesin , et ongi küps juba . </s> <s> Isa muigas . </s> <s> Kui kartulid valmis said ja kõik sööma hakkasid , sõin mina ka , kuigi üks oli juba ees . </s> <s> Päike paistis palavalt , isa heitis teki peale pikali ja ütles , et tema nüüd puhkab . </s> <s> Natukese aja pärast ta juba norksas , kõht vastu taevast , ema ütles , et läheb teeb ümber järve tiiru . </s> <s> Lõke oli juba kustunud , aga kuuma tuha all oli veel kartuleid , koukisin nad sealt välja ja sõin , nii head olid . </s> <s> Siis tuli mul isa vaadates mõte ja enne kui ma arugi saan , liigub mu käsi kuuma kartuliga otsejoones isa kõhu kohale . </s> <s> Tegelikult on asi veel hullem , mul läheb tarvis veel teistki kätt , et kartul oksarao küljest lahti päästa . </s> <s> Isa röögatab , siis kõõksatab , tal on hing kurku kinni jäänud . </s> <s> Siis kargab ta teki pealt püsti ja hakkab mind taga ajama , mina lidun eest , isa ei saa mind kätte , kuigi on maruvihane , teda ei suuda takistada isegi ema , kes põõsaste vahelt nähtavale ilmub ja talle teele ette astub . </s> <s> Ema lendab hääletult heinamaale , rohututtide vahelt paistab tema küünarnukk ja supeltrikoo serv . </s> <s> Kuid kõik lõpeb õnnelikult , isa viha lahtub kiiremini kui emal , see tuleb sellest , et ta pidevalt röögib . </s> <s> Röögib nagu ratta peal . </s> <s> Kas üks endast lugu pidav , valuga tuttav tohter nii teha tohib ? </s> <s> Lõpuks lööb ta käega , läheb teki juurde tagasi , kougib näpuga naba seest kartulipuru välja , mõtleb hetke , otsustab , et suhu ei pista , kuigi võiks . </s> <s> " Tule siia , ma ei tee sulle midagi , lutsi sõrm puhtaks . " </s> <s> Mul kargab süda säärest rindu tagasi , mul on hea meel isast ja emast ja suvest . </s> </p>
<p> <s> kahekümne teine </s> </p>
<p> <s> Kui inimesed teeksid kõiki asju südametunnistuse järgi , siis oleksid kõik asjad head . </s> <s> Või vähemalt hästi tehtud – heade kavatsustega . </s> <s> Südametunnistus ei tähenda ilmtingimata sügavust , kuid võib olla selle eelduseks . </s> <s> Vanaema , kelle jaoks sügavus algas sealt , kus teistel hing kinni jäi – põhjast – oleks selle peale nina kirtsutanud . </s> <s> Südametunnistus tähendab aega , seda aega , mille jooksul inimene püsib vaimus selle asja juures , mida ta teeb . </s> </p>
<p> <s> Kohvrit puhastades püüan ma mõelda ainult kohvrist . </s> <s> Ripun mõttes kohvri küljes nagu Kristus ristil . </s> <s> ( Kuivõrd see on vanaema kohver ja vanaema on sügavalt usklik , siis peaks see mõte sobima . </s> <s> Tõsi , ta pole luterlane , vaid õigeusklik , kuid seda enam . ) </s> <s> Muust mõtlemine käib luust ja lihast läbi . </s> <s> Mul on valus , kui mõte mujale jookseb . </s> </p>
<p> <s> Kohver on suur . </s> <s> Kuidas mõelda kohvrist , mis on suur ? </s> <s> Tuleks täpsustada . </s> <s> Võtan mõõdulindi , kuid see on ohtlik : kipun kohe mõõdulindist mõtlema . </s> <s> Vanast sentmeetrirullist , mille olen koukinud vanaema niidi- ja nööbikorvist . </s> <s> Sellele peab ( õnneks mõttes ) ühe sentimeetri juurde panema , aeg on oma töö teinud : ühe sentimeetri ära söönud . </s> <s> Head isu talle , mina teen oma tööd söömata , südamega , tunnistusega . </s> </p>
<p> <s> 75 × 50 × 25 cm </s> </p>
<p> <s> Need on kohvri mõõtmed . </s> </p>
<p> <s> Kuid see pole veel terve kohver . </s> <s> Pole pooltki ; vast veeranditki . </s> </p>
<p> <s> Oleneb , mida kohvri all mõelda . </s> <s> ( Mõelda , see on A ja O. ) </s> </p>
<p> <s> Kui mõelda vasknaaste ja metall-liiste , siis kohver jätkub . </s> </p>
<p> <s> Liiste on kokku 16 , kummalgi küljel 8. </s> </p>
<p> <s> Naaste on tunduvalt rohkem . </s> <s> See on mõistetav , sest muidu ei seisaks kohver koos . </s> </p>
<p> <s> Naastud on kohvri servadel ja külgedel . </s> </p>
<p> <s> Servadel on neid rohkem , seal nad kinnitavad , külgedel on ka neid , mis on lihtsalt ilu pärast . </s> <s> Ühel küljel ( kuhu on kinnitatud sang ) on neid viis , teisel ilunaaste pole . </s> <s> Tegelikult peaks nende kohta ütlema nupud : nad on ümmargused . </s> <s> Millal saab naastust nupp , see on küsimus . </s> </p>
<p> <s> Naaste on 16 × 16 = 32. </s> <s> Need on kahel välimisel serval . </s> </p>
<p> <s> Peale selle on veel naastud , mis kinnitavad kaht lukku . </s> <s> Neid on 12. </s> <s> Neli ( 4 ) neist kinnitavad vedruga lukukeeli . </s> </p>
<p> <s> Siiru-viirulise mustriga luusang seisab kohvri küljes V-kujuliste kinnitite küljes , mis omakorda kinnituvad kahe ( 2 ) ümmarguse naastu või nupuga kohvri külge . </s> </p>
<p> <s> Kumb kohvri külg on esi- , kumb tagakülg ? </s> </p>
<p> <s> Kui otsustada sanga , lukusüdamike ja naastude või/ja nuppude järgi , siis on esikülg see , kus need asjad asetsevad . </s> </p>
<p> <s> Kui võtta aluseks omaniku nimi , siis on esikülg see , kus on 12 naastu , 2 lukukeelt ja 2 liistu . </s> </p>
<p> <s> Omaniku nimi on valgete ( halliks kulunud ) tähtedega õhukesel mustal plekil : </s> </p>
<p> <s> Th . </s> <s> Must , Tartus Riia tän. </s> <s> Nr . </s> <s> 17. </s> </p>
<p> <s> Silt on kinni kahe naastuga . </s> </p>
<p> <s> Tagaküljel on kaheksa naastu ja kaheksa liistu . </s> <s> Liistud on samad , mis ulatuvad kohvri õhemale küljele ( kus pole sanga ) . </s> </p>
<p> <s> See on kohvri välimuse kohta kõik . </s> </p>
<p> <s> Kohvri sisemus on komplitseeritum . </s> <s> Juba ainuüksi seetõttu , et sisemus asub loomuldasa sees , millegi vahel peidus , kuhu ilma võtmeta juurde ei pääse ning mis polegi soovitav , sest kohvri avamine tähendab , et peate tegema kokkuvõte oma elust ning mahutama selle kindlate mõõtmetega piiratud ruumi , mis pole kindlasti kerge ning nõuab keskendumist küsimustele , millega mitte just kogu aeg kokku ei puutu : kes ma olen ? mida ma oma eluks vajan ? </s> <s> On iseloome , mis vastust andes piirduvad hambaharja ja aluspesuga , kuid leidub ka neid , kes , suutmata neile küsimustele vastata , ei tee elus ühtki reisu , ei vaimustu kaugetest maadest , värskest õhust ja vaatamisväärsustest , vaid on rahul silma- ja käeulatuses olevate asjadega , kuid on sellest hoolimata/seetõttu õnnelikud . </s> </p>
<p> <s> Kohvri sees on üks suur ja kaks väiksemat sahtit . </s> <s> Sahtlid on sügavad , hädavaevu ulatavad sõrmed põhja . </s> <s> Pikad küüned kuluksid marjaks ära , kuid mul neid pole . </s> <s> Suur sahtel käib pealt kinni trukiga lapatsiga . </s> <s> Sahtel on kujult nagu lamedaks litsutud kohver . </s> <s> Ta on teine kohver , ainult väiksem . </s> <s> Ta on kohvri sisemine mina , just tema teeb kohvrist kohvri . </s> <s> Ta jätab sellise mulje , nagu oleks tema sees veel keegi või miski . </s> <s> Üritan vaadata , aga pea jääb ette . </s> <s> Pistan näpud sisse , vagudes on prügi . </s> <s> Prügi tuleb puhumise ja märja lapiga välja . </s> </p>
<p> <s> Kohvri sisemine lihtsus on vaid näiline . </s> <s> See on nagu mungarüü , tundmaks seda , pead tundma tervet kloostrit . </s> </p>
<p> <s> Kohvris on nurki ja nurgataguseid , kuhu minu sõrmed ei ulatu , kuid ma proovin mõelda ka nende kohtade peale , mida ei näe , kuid mis on olemas . </s> </p>
<p> <s> Kohvri ühes nurgas on see , mis uksel oleks hing . </s> <s> Kohvri hing on plekist ja käib keskelt kokku . </s> <s> Ta hoiab kohvri üht poolt teisest lahus . </s> <s> Kohver ei ole kunagi päris lahti , ta on nagu hiirelõks , valmis kohe kinni klõpsatama kui keegi teda puudutab . </s> <s> Kui kohver on täis , asjad sees . </s> <s> Kohver on kaunis , ta on üks kaunimaid ning täiuslikumaid asju maailmas , tema kuju niisama kergesti ei muutu , ta on kohver isegi siis , kui tal on all rattad . </s> </p>
<p> <s> Äkitselt jookseb poolviltu üle kohvri vöödilise voodri punane täpp . </s> </p>
<p> <s> See on sipelgas . </s> </p>
<p> <s> Ta on paanikas . </s> <s> Või eksinud . </s> <s> Ta on nagu rändur , kelle eesmärgiks on eksimine . </s> <s> Ta on kas kõrbes või mägedes . </s> <s> Või pilvelõhkujate vahel New Yorgis või Tokios . </s> </p>
<p> <s> Torkan oma sõrme talle teele ette . </s> <s> Hetkegi kõhklemata ronib ta küünt pidi üles . </s> <s> Ma olen ta päästnud merehädast . </s> <s> Olen olnud nagu isa , kuulus meremaalide maalija , Turner või Aivazovski . </s> </p>
<p> <s> Päästan sipelga . </s> <s> Juhin ta mujale . </s> <s> Panen aknalauale . </s> </p>
<p> <s> Kuid kui ma kohvri juurde tagasi jõuan , on ta jälle seal . </s> </p>
<p> <s> Ma tunnen ta ära . </s> <s> Ta käitub täpselt samuti kui too eelmine , tema tee siksakid on nagu südame rütmid EKG-l . </s> <s> Järelikult on ta sama . </s> <s> Sama sipelgas . </s> <s> Sama elu , mis tahab surra . </s> </p>
<p> <s> Ma litsun putuka küüne all sodiks ja panen kohvri kaane kinni . </s> </p>
<p> <s> Käed pesen puhtaks . </s> <s> Kuigi nad pole mustaks läinud . </s> </p>
<p> <s> II osa : Tartu </s> </p>
<p> <s> kahekümne kolmas </s> </p>
<p> <s> Esimene tuttav , keda ma Tartus kohtan , on Toomas . </s> <s> Kutsun ta enda juurde külla . </s> <s> Elame Piretiga Tammelinnas : Ehitaja 49. </s> <s> Toomas ei tule , ma ei näe teda enne kui kodus . </s> <s> See on imelik , aga ma pole temast kordagi mõelnud kui vennast , kes ta mulle ju on – poolenisti , kuid päriselt . </s> <s> Ta on ja jääb mulle Toomaks , kellekski , kes külla kutsudes külla ei tule . </s> </p>
<p> <s> Ülikooli saan sisse lihtsalt . </s> <s> Minu isa teatakse ka Tartus . </s> <s> Pole võimatu , et mõni mu hinne oleks ilma isata veidi madalam . </s> <s> Ka Piretil on minu isast kasu : üks õppejõud , tuntud sadist ( teda hüütakse Tolmutohtriks ) , kes vihkab naisi , paneb Piretile viie mitte valge pluusi eest ( mis erandjuhtudel võib päästa ) , vaid selle eest , et ukse taga ootan mina . </s> <s> Ta kingib Piretile isegi oma raamatu : " Töökaitse ( teooria ja praktika ) . </s> <s> II osa : Töötervishoid . " </s> <s> Raamatu sees on pühendus : " Piretile . " </s> <s> Ning all : " Patsiendilt . " </s> <s> Nii saavad kirjutada vaid need , kes on tänulikud . </s> <s> Side isaga nähtub ka napist stiilist – paljud patsiendid , kel on olnud võimalus isaga pikemalt tuttav olla , omandavad alateadlikult mingi osa temast . </s> <s> Nende jaoks on isa iidol , kelle jäljendamine pole häbiasi . </s> <s> Need kaks sõna raamatu tiitellehel pealkirja all hõõguvad austusest , mida ta minu isa vastu tunneb . </s> <s> Piretil on piinlik , püüan teda lohutada . </s> </p>
<p> <s> " Mida siis mina veel pean tegema ? " </s> </p>
<p> <s> " Sul võib tõesti raske olla . " </s> </p>
<p> <s> " Vahel ongi . " </s> </p>
<p> <s> Mõistan ka Tolmutohtrit . </s> <s> Seda osa temast , mis pole õpppejõud . </s> <s> Tema naine on ammu surnud . </s> <s> Ta suri enne lapsi . </s> <s> Lapsi neil ei olnudki . </s> <s> Enne tuli surm . </s> <s> Ja siis hakkas Tohter vihkama kõiki neid naisi , kes sarnanesid tema kadunud kaasaga . </s> <s> Tal polnud teist võimalust – kui tahtis oma naist edasi armastada . </s> <s> Ja seda ta tahtis . </s> <s> Kuid tulemuseks oli see , et suurenes nende naiste hulk , kes olid tema naise moodi . </s> <s> Ei aidanud isegi pildid , mida ta õhtuti vaatas : tema naine oli nagu kõik naised . </s> <s> See oli lõppjäreldus , joon , mille peale ja alla mahtusid kõik noored neiud , kes pidid Tohtri juures eksami tegema . </s> </p>
<p> <s> Piret oli erand . </s> <s> Tema polnud nagu kõik . </s> </p>
<p> <s> Meie käsutuses on mansardkorrus , kaks tuba ja köök . </s> <s> Korteri muretses Pireti isa . </s> <s> Ta pole enam joodik , pole ka õnnetu , nagu Pireti emaga koos elades . </s> <s> Kuid Piret peab seda ema eest varjama , ema ei taha , et isa Piretiga tegemist teeks . </s> <s> Isa joob nüüd küll rohkem , ka tema elukaaslane joob , kuid see ei paista välja , nad mõlemad joovad ja suudavad teineteist oma hädades ka aidata . </s> <s> Minu isa on seda alati öelnud : kõige suurem abi on inimene ise . </s> <s> Lapsi neil pole . </s> <s> Piretist pole isa kõssanud , ta ei taha seda teha enne , kui suhted tütrega on klaarid . </s> </p>
<p> <s> Kui see välja tuli , mis autos juhtus ( halastamatult viis Piret oma plaani lõpuni ) , tõmbas vanaema oma pojale kriipsu peale – lapsi ei lööda , ükskõik mis ka ei ole ! </s> <s> Või on . </s> <s> Või võinuks olla . </s> <s> Selleks ei anna luba Jumal . </s> <s> Jumala lapsele tehti küll haiget , ta vaatas pealt ja ei sekkunud . </s> <s> Kuid oma kätt ta piinamisel külge ei pannud . </s> <s> Üks asi on vaadata ja enda kehtestatud seadustele alluda , teine asi ise teha . </s> <s> Vanaema ütleb pojast lahti . </s> <s> See pole raske , sest enne on ta poja surma mõistnud . </s> <s> Ning otsuse ka täide viinud . </s> <s> Sellepärast võib ta teda mõnikord otsima minna – kartmata kohtumist . </s> <s> Kohtumiseks on kohver liiga raske . </s> <s> Kohver on nagu ankur , mida kalad merepõhjas uudistavad . </s> </p>
<p> <s> Meil on kaks tuba . </s> <s> Mina elan ühes , Piret teises toas . </s> <s> Pireti tuppa paistab päike hommikul , minu tuppa õhtul . </s> <s> Köögis päikest pole , seal on elektripliit , millega teeme endale süüa ning mis hõõgub nagu õhtutaevas , kui kuumaks läheb . </s> <s> Hea pliit , samast ajast , mis kirjutusmasin : kahe rauaga GRAETZOR . </s> <s> Köögis oleme koos , tubades lahus . </s> <s> Võiksime ka koos olla , aga ma kardan surma . </s> <s> Mis on armastus . </s> </p>
<p> <s> kahekümne neljas </s> </p>
<p> <s> Kalju Kotkas on hulkur . </s> <s> Kalju on alati väikese kaifi all . </s> <s> Kui tal enam midagi süstida , juua või nuusutada pole , laulab ta " Yesterday'd . " </s> <s> See teeb enam-vähem sama välja . </s> </p>
<p> <s> Kalju hingel on kaks kuritegu , mõlemad tapmised . </s> <s> Mõlemal korral on põhjuseks olnud armastus ning vale . </s> <s> Kumb oli – tuli – enne , seda ei osanud ta öelda . </s> <s> Kuid seda teadis Kalju kindlalt – kaljukindlalt – , et need kaks asja olid omavahel seotud . </s> <s> Tihedamalt kui narkots ja mõnu . </s> <s> Mõni mõnu tuli manustamatagi . </s> <s> Näiteks " Yesterday . " </s> <s> Kui Kalju seda laulis , laulis ja vilistas , oli tal hea olla . </s> <s> Ta ei jõudnud kogu aja laulda ja vilistada . </s> <s> Kuid kohe kui vilistamise ja laulmise vahele väike vahe tekkis , pugesid praost sisse mooniseemned või mingi muu mõnuaine . </s> </p>
<p> <s> Eerika ei valetanud kogu aeg . </s> <s> Kui tal Kaljuga hea oli , siis nii ta ka ütles . </s> <s> Kui ei , siis ei . </s> <s> Kuid kui ta ükskord valetas , siis sellest piisas . </s> <s> Midagi keerulist seal polnud . </s> <s> Nad olid Eerikaga türmis tuttavaks saanud . </s> <s> Eerika sai enne lahti , ta käis mitu korda uurija juures ja rääkis tõtt . </s> <s> Esialgu uurija seda ei uskunud – milline uurija usuks ? </s> <s> Need on kõik harjunud , et tõde on vale . </s> <s> Eerika teadis , et Kalju ei teinud oma isale midagi – vanamees suri ise . </s> <s> Nii ta ka ütles . </s> <s> Kuid uurijad tahtsid , et Kalju jääkski puuri , neile ei meeldinud , et Kalju on vaba . </s> <s> Vanamees oli vana . </s> <s> Kuid kurjategijate maailmas ( kuhu keegi ei sattu omal tahtel ) loomulikku surma ei surda . </s> <s> Uurija uuris ja puuris . </s> <s> Kuid selle asemel , et küsida , kas Eerika armastab Kaljut , küsis ta tagamõttega küsimusi , mis õnneks paistsid kõik läbi . </s> <s> " Ei , " ütles Eerika . </s> <s> Sellest piisas , uurija pidi uue küsimuse välja mõtlema ja uue nurga alt küsima , aga Eerika ei langenud lõksu , vaid purustas õela ämbliku ( uurija nimi oli Heamees ) nähtamatu võrgu . </s> <s> Lõpuks lasti Kalju lahti . </s> <s> Alampolkovnik Heamees oli nad paari pannud . </s> </p>
<p> <s> Eerika vale oli armastuse vale . </s> <s> Eerikal oli vend Robert , kes polnud ta vend . </s> <s> Kalju avastas selle siis , kui leidis nad ühest voodist . </s> <s> " Ma ei julgenud seda sulle öelda , " ütles Eerika . </s> <s> " Sa poleks uskunud . " </s> </p>
<p> <s> " Ei usu praegugi . " </s> </p>
<p> <s> " Robert on minu vend . " </s> </p>
<p> <s> " Vennaga ei nikuta . " </s> </p>
<p> <s> " Näed siis , sa ei usu . " </s> </p>
<p> <s> Igaks juhuks küsis Kalju ka Roberti käest , kuid Robert ütles täpselt sama . </s> </p>
<p> <s> " Sa oled Eerika vend ? " </s> </p>
<p> <s> " Olen . " </s> </p>
<p> <s> " Aga miks te siis seda teete , mida ei tehta ? " </s> </p>
<p> <s> " Meil on armastus . " </s> </p>
<p> <s> Eerika ja Roberti armastus oli liiga suur , et sellega edasi elada . </s> <s> Kalju otsustas neid aidata . </s> <s> Nad surid ilma vaevata , peaaegu ilma sundimata . </s> <s> See vähene , mida Kalju tegi , jäi märkamatuks isegi Heamehele , kelle kätte asi ( kahtlane asi ) uurimiseks anti . </s> <s> Ta ei pannud tähele , et Eerika pea oli kehast eraldi . </s> <s> Nagu ka Robertil . </s> <s> Heameest huvitasid sisemised sunnid ja poliitilised motiivid , väliste põhjuste peale kehitas Heamees põlglikult õlgu . </s> </p>
<p> <s> " Yesterday , all my troubles seem so far away ... " </s> </p>
<p> <s> kahekümne viies </s> </p>
<p> <s> Kui Pireti isa Piretit vaatamas käis , ei lasknud Piret teda uksest kaugemale . </s> <s> Küsimus polnud minus , vaid Piretis . </s> <s> See oli Pireti kättemaks . </s> <s> Kättemaks oli nagu trepp : esimesel astmel oli süü kõige suurem , viimasel kõige väiksem . </s> <s> Kuid sellist astet polnud , kus süüd üldse ei olnud , valida oli palju ja vähe vahel . </s> <s> Ning võis juhtuda , et üles jõudes tuli alla tagasi tulla . </s> <s> Kord nägin , kuidas isa seisis seitsmendal astmel . </s> <s> Kuidas ta sinnani oli saanud , ei tea , seda ei juhtunud just tihti , et Piret isaga üle viie minuti oleks rääkinud . </s> <s> Kokku on astmeid kolmteist , seitsmes jääb täpselt sinna , kus trepp teeb kaare . </s> <s> See on kõige kitsam trepiaste , seal on raske seista . </s> <s> Trepi ja ukse vahel on koridor ja esik . </s> <s> Ka neist pidi Pireti isa kuidagi üle saama . </s> <s> Ma ei tea , millest nad rääkisid , trepil seisid nad igal juhul vaikides : isa seitsmendal , Piret kaheksandal . </s> <s> Mulle tundus , nagu isa põlvitaks . </s> <s> Natuke aega olid nad vait , siis ulatas isa Piretile kilekoti ja kimbu lilli . </s> <s> Ning lahkus siis , süüküür õlgade vahel . </s> <s> Kotis oli kolm süldikaussi , igaüks eraldi ajalehe sisse pakitud . </s> <s> Lilled pani Piret vaasi , süldi sõime ära . </s> <s> Ma ei hakanud küsima , kes süldi tegi . </s> <s> See võis olla isa . </s> </p>
<p> <s> Ka minu isa käis meil vahel külas . </s> <s> Ka tema aitas meid . </s> <s> Ta andis meile ümbrikke . </s> <s> Ümbrikud oli tühjad . </s> <s> Selles mõttes , et seal polnud kirju ( mida ma mõistetavatel põhjustel kartsin ) , vaid raha , iga kord erinev summa , kuid kunagi mitte üle saja rubla . </s> <s> Sada oli kõige suurem , kakskümmend viis kõige tavalisem . </s> <s> Nüüd olin ma isa arst , kellele tema , patsient , tahab olla tänulik , kuid ei leia selleks midagi paremat kui raha . </s> <s> Ka minu-ajal oli seda ette tulnud , olin ise vastu võtnud ümbrikke ning poetanud nende sisu isa taskutesse laiali , teades , et isal pole nagunii ülevaadet , kus , kas ja kui palju tal parajasti raha on . </s> <s> Nüüd pidi ta seda ise tegema . </s> <s> Ümbrikud andis ta mulle nende sisuga tutvumata . </s> <s> Nii tahtis ta mulle öelda : " Näed , poeg , olen jäänud ausaks . " </s> <s> Kuid ka – " Igatsen su järel ! " </s> </p>
<p> <s> Ema pärast ei pruukinud mul muretseda . </s> <s> Isa oli võtnud teenija . </s> <s> Tema nimi oli Hella . </s> <s> Ta oli ühe noorelt surnud noormehe tädi , kes armastas oma õelast kiindmusega , mis oli ühtaegu nii arutu kui loomulik , sest Hellal endal lapsi polnud . </s> <s> Tänu isale möödusid noormehe ( tal oli nimi , kuid õigem on ta jätta nimetuks ) elu viimased nädalad haiglas , õdede järelvalve all . </s> <s> Lühidalt , tal ei olnud piinu , mis kodus olnuksid vältimatud . </s> </p>
<p> <s> Kaks korda nädalas , esmaspäeval ja reedel käis Hella meil koristamas ja tegi neid töid , mida ema tal teha palus . </s> <s> Tegelikult oli ema endale juba ammu teenijat tahtnud . </s> <s> Nüüd , kus mind ei olnud , võis ta seda endale lubada . </s> </p>
<p> <s> Emal ei tohtinud tekkida kahtlust , nagu vajaks järelvalvet mitte maja ja aed , vaid tema . </s> <s> Selle ülesandega tuli Hella suurepäraselt toime . </s> <s> Ta rääkis emaga , täitis kõik ta soovid . </s> <s> Ema soovid olid arukad , ta tahtis , et maja oleks korras , tolm pühitud , vaibad puhad . </s> </p>
<p> <s> Kuid maja teadis meist rohkem kui meie temast . </s> <s> Maja oli nagu peegel , kuhu sisse me ükskord pidime astuma . </s> <s> Teda võis korras hoida , kuid ta andis mõista , et hoolitseb enda eest ise . </s> <s> Ta oli ehitatud nii , et jäi mulje , nagu vananeks ta koos nendega , kes temas elasid . </s> <s> Tema vananemine oli meie vananemine ; tema aeg meie aeg . </s> <s> Ta oli nagu Piret , kes ei teinud vahet homse ja tänase vahel . </s> </p>
<p> <s> Maja , mille ülakorrusel meie Piretiga Tartus elasime , kuulus lastetule vanapaarile , kes üsna pea meid oma lasteks pidama hakkasid . </s> <s> Nad olid ( naisliinis ) kaugelt sugulased Pireti isaga , järelikult ka Piretiga – päris võõraid nad oma majja poleks võtnud . </s> <s> Üüri me ei maksnud , selle eest olime neile " head lapsed . " </s> <s> Mida me küll kogu aja ei olnud – tulime õhtul hilja , kuulasime valju muusikat , jõime veini . </s> <s> Kuid mulle tundus , et säärane kohatine ebakonventsionaalsus oli neile ( eriti Huldale ) meele järgi . </s> <s> Nende " hea " polnud kõikide " hea . " </s> <s> Ja see oli hea . </s> </p>
<p> <s> Ma olin alati kodus , kui isa autoga ette sõitis . </s> <s> See oli nagu nende kirjadega , mida ma oma vanaemadelt sain ( ja mida oli kokku 12 , ilma vanaisata ) : olin alati kohal , kui nad saabusid . </s> <s> Nagu olnuks mul salajane kokkulepe postkontoriga . </s> <s> Või Päikesega , miilitsaga , kellega me tänu Toomale äsja olime sugulaseks saanud . </s> </p>
<p> <s> Olen ainult üks kord isa näinud kurvana . </s> <s> ( See kord veel tuleb . ) </s> <s> Kuid ka rõõmsana polnud ma teda näinud . </s> <s> Isa oli asjalik . </s> <s> Asju , mis isa asjalikuks tegid , ma teadsin . </s> <s> Need olid nüüd ka minu , arstiteaduskonna esimese kursuse tudengi asjad . </s> <s> Rohkem kui kunagi varem . </s> <s> Ma mõistsin oma isa poolelt sõnalt . </s> <s> Mõnikord ka poolelt mõttelt . </s> <s> Isa polnud ema . </s> <s> Ema oli keeruline , isa lihtne . </s> <s> Siiski ei saanud ma temast aru , kui ta minult esimesel Tartu-külaskäigul küsis : </s> </p>
<p> <s> " Kas põhjust ka on ? " </s> </p>
<p> <s> Pilgutasin silmi . </s> </p>
<p> <s> " Ei saa aru ? " </s> </p>
<p> <s> " Ei . " </s> </p>
<p> <s> " Kas elate koos põhjusega ? " </s> </p>
<p> <s> " Mis mõttes ? " </s> </p>
<p> <s> Olin lootusetu juhtum . </s> <s> Juhmard . </s> </p>
<p> <s> " Kas ootate last ? " </s> </p>
<p> <s> Hakkasin naerma . </s> </p>
<p> <s> " Jumal hoidku selle eest ! " </s> </p>
<p> <s> Kuulsin , kuidas isa tänaval ukse kinni lööb ja mootori käivitab . </s> <s> Kõõksusin naerust . </s> <s> Ei saanud enam pidama , kartsin , et naeran end surnuks . </s> <s> Siis tuli Piret ja lõpetas naeru . </s> <s> Ilma temata oleksin naeru kätte lämbunud . </s> </p>
<p> <s> kahekümne kuues </s> </p>
<p> <s> Ostsime endale telefoni . </s> <s> Selleks kulus üks isa ümbrik ( jääk 1 rbl 15 kop ) . </s> <s> Lasime selle endale sisse panna . </s> <s> See ei maksnud midagi , Hulda abikaasa , " Belamori " tõmbav sirge selja ja kange kaelaga ( krooniline radikuliit ) invaliid , endine side-töötaja ühendas traadid tasuta . </s> </p>
<p> <s> Esimene kõne , mille me saime , oli Pireti emalt . </s> <s> Juhtunud oli see , mida me kõik aimasime . </s> </p>
<p> <s> " Kuidas see juhtus ? " küsis Piret . </s> </p>
<p> <s> Kuid telefon ei vastanud . </s> <s> Sellist telefoni polnud veel leiutatud . </s> <s> See telefon asus sügaval ( nagu vanaema armastas öelda ) , liiga sügaval . </s> </p>
<p> <s> kahekümne seitsmes </s> </p>
<p> <s> " Tere , neiu , " ütleb Kalju Kotkas . </s> <s> Ta ei valeta , vana naine , kes tema ees kõnnib , näeb tõesti noor välja . </s> <s> Nooreks teeb ta vanus . </s> <s> Kaheksakümmend on see piir , kust üle astudes aastaid enam juurde ei tule . </s> <s> Neid võetakse ära ning asemele tuleb ilu , mis pole maine , vaid taevane . </s> <s> Või sisemine . </s> </p>
<p> <s> " Kas ma tohin teile kohvri kandmisel abiks olla ? " </s> </p>
<p> <s> " Kes te olete ? " </s> </p>
<p> <s> " Kalju . </s> <s> Kalju Kotkas . </s> <s> Minu hingel on kaks kuritegu . </s> <s> Ma tapsin oma naise ja tema armukese . </s> <s> Nad oleksid elus , kui nad poleks valetanud . " </s> </p>
<p> <s> " Mina tapsin oma poja . </s> <s> Teda enam pole . " </s> </p>
<p> <s> " Ja kuhu te lähete ? " </s> </p>
<p> <s> " Pojale külla . " </s> </p>
<p> <s> " Ma mõistan . </s> <s> Sellepärast kohver nii raske on ? " </s> </p>
<p> <s> " Tunnete ? " </s> </p>
<p> <s> " Tunnen . </s> <s> Rebib näpud küljest . " </s> </p>
<p> <s> Vanaema on kohvri Kotka kätte andnud . </s> <s> Kotkas kannab kohvrit nagu oksaraagu : kahe näpu vahel . </s> </p>
<p> <s> " Mis seal sees on ? " </s> </p>
<p> <s> " Kalliskivid . " </s> </p>
<p> <s> " Terve kohvritäis ? " </s> </p>
<p> <s> " Nalja teete . </s> <s> Siis ei liigutaks teda keegi paigast . </s> <s> Sähke . " </s> </p>
<p> <s> " Mis need on ? " </s> </p>
<p> <s> " Seemned . </s> <s> Need annavad jõudu . " </s> </p>
<p> <s> Veidi aega kõnnitakse vaikides . </s> <s> Muul hakkab lõppema , kui Kotkas küsib : </s> </p>
<p> <s> " Teile meeldib meri ? " </s> </p>
<p> <s> " Väga . " </s> </p>
<p> <s> " Ja jõgi ? " </s> </p>
<p> <s> " Jaa . </s> <s> Kuid üle kõige meeldivad mulle mere- ja jõeteed . </s> <s> Ma ei oska nende vahel vahet teha . " </s> </p>
<p> <s> " Kas on vajagi ? " </s> </p>
<p> <s> " Vist ei . </s> <s> Mida te vilistate ? " </s> </p>
<p> <s> " " Yesterday . </s> <s> " " </s> </p>
<p> <s> " Mis see on ? " </s> </p>
<p> <s> " Eile . " </s> </p>
<p> <s> " Mis on eile ? " </s> </p>
<p> <s> " Mitte midagi . </s> <s> Kõik , mis on , on täna . </s> <s> Sellepärast ma vilistan : " </s> </p>
<p> <s> " Teile eile meeldib ? " </s> </p>
<p> <s> " Ainult ühe asja pärast . </s> <s> Seal on sees viiul . </s> <s> Alguses ja lõpus . </s> <s> Kui viiulit poleks ... ma ei tea , mis siis oleks . " </s> </p>
<p> <s> " Siis eilet poleks . " </s> </p>
<p> <s> " Vist ei . </s> <s> Oleks ainult täna . " </s> </p>
<p> <s> Kalju Kotkas ja vanaema istuvad viimasel muulikivil . </s> <s> Päike loojub , veele ilmub tee . </s> <s> Vee-tee . </s> <s> VT . </s> <s> Vanaema tahaks minna , kuid ta kardab , et ei jõua kohale : kohver on liiga raske . </s> <s> Kuid poja juurde pooliku kohvriga ei minda . </s> </p>
<p> <s> " Ma aitan , " lubab Kalju Kotkas . </s> <s> " Aga ma pean teadma , mida ma kannan . " </s> </p>
<p> <s> " Kalliskive , ma ju ütlesin , " ütleb Vanaema . </s> </p>
<p> <s> " Kui palju ? " </s> </p>
<p> <s> " Viis tükki . " </s> </p>
<p> <s> " Kus nad on ? " </s> </p>
<p> <s> " Sahtlis . " </s> </p>
<p> <s> " Tohin ma vaadata ? " </s> </p>
<p> <s> " Kes kanda võttis , see ka vaatab . " </s> </p>
<p> <s> " Ma ei näe midagi . " </s> </p>
<p> <s> " Teil pole vaatamiseks silmi , Kalju Kotkas . " </s> </p>
<p> <s> " Silmad jäid koju . </s> <s> Aga nii palju kui vaja , näen ilmagi . </s> <s> Mingi putukas ainult . </s> <s> Hammustas , raisk . </s> <s> Miks te mulle valetate , neiu ? </s> <s> Ma ju ütlesin teile , et valetamist ei või ma kannatada . " </s> </p>
<p> <s> kahekümne kaheksas </s> </p>
<p> <s> Pärast matuseid hakkas Piret tihedamini koju helistama , mõnikord isegi üle päeva . </s> <s> Ta polnud oma emaga ( ega ka isaga ) kunagi hästi läbi saanud , kuid nüüd , kui vanaema enam polnud , kui kabelis ja kalmukünkal seisis ainult sark , kuhu keegi vaadata ei tohtinud , sealhulgas ka keelajad , ning igaüks võis ise mõelda , keda ta matab või mis tal kadunukesest meelde tuleb , ilma et see saanuks rikutuks pildiga maisest kestast , nüüd , kus kõik oli juba selja taga ( kuid ikkagi lähedal ) , hakkas Piret kartma oma ema pärast . </s> </p>
<p> <s> Selleks oli ka põhjust . </s> <s> Ema oli muutunud passiivseks , tema tütarlapselik elurõõm , mis ajendas mind teda kutsuma koorejäätiseks rosinatega , oli kadunud . </s> <s> Ta istus tugitoolis ( seal , kus ma Piretit olin kallistanud ) ning sirvis vanu kinoajakirju . </s> <s> Äkitselt oli ta teine inimene . </s> <s> Muutunud oli ka tema hääl . </s> <s> Sellest oleks nagu tuline triikraud üle käinud ning pressinud sealt välja toonid ja nüansid , millega ta varem oma kiiresti vahelduvatest meeleoludest märku andis . </s> </p>
<p> <s> Katsusin Piretit lohutada . </s> <s> Tõin talle näiteks oma ema , eluaegse invaliidi , kelle suurem osa elust möödus kas voodis või voodiserval järgmiseks päevaks jõudu kogudes . </s> </p>
<p> <s> Kuid Piretit ei saanud lohutada . </s> <s> Minu sõnad temani ei jõudnud . </s> <s> Tuimalt vaatas ta mulle otsa , käsi aga liikus telefonitoru järele . </s> <s> Oli kaks võimalust : ema kas suudab ennast ajapikku koguda või tuleb Piretil ülikool pooleli jätta ja koju tagasi minna . </s> </p>
<p> <s> Piret püüab helistades võimalikult reibas välja paista . </s> <s> Ta teab , et ema kuulab teda sama tähelepanelikult kui tema teda , ta ei taha , et tütar tema pärast üleliia muretseks ; Piret aga tahaks , et tema hääl teeks ema terveks , kuid teesklusest selleks ei piisa . </s> <s> Ta tahab ema üles raputada , sundida teda tema endiste tegevuste juurde . </s> <s> Kuid ema on nüüd pensionär , ta ei tee enam aborte ega tõmba välja hambaid , kuigi nõudmist on nii ühe kui teise järel . </s> <s> Ka polikliinikus tuntakse temast puudust , seda on mulle ( kurvalt ? irooniliselt ? ükskõikselt ? ) isa suunurgast maininud . </s> <s> Pireti vanaemal olid tõesti kalliskivid . </s> <s> Kuldmündid , viis tsaari kollat . </s> <s> Kollast , kullast . </s> <s> Kodus , mitte kohvris . </s> <s> Ära neist ei ela , kuid rõõmu neist on . </s> <s> Vaatamisest söönuks ei saa , kuid kindlustunde annavad mündid küll . </s> <s> See on sama , mis päiksega – paljas teadmine , et ta kuskil on , annab jõudu . </s> <s> ( Isa peab suu puhtaks pühkima , oma lapse vastu käe tõstmist ei unusta vanaema iialgi , testamendis on see sõna-sõnalt kirjas , kuigi praktilist tähtsust sel pole : kulda müüakse sõja , mitte rahu ajal. ) </s> </p>
<p> <s> Taastan kõne täies ulatuses . </s> <s> Viibin Pireti mõtteis , kus mul juba ammu on kindel koht , sageli ka varjupaik . </s> <s> Ning vihmavari ( mõtteiski sajab ) . </s> </p>
<p> <s> Telefon on koridoris , peremees ja perenaine võivad seda soovi korral kasutada . </s> <s> Piret rebib toru hargilt . </s> <s> Tal on tunne , et nii õnnestub tal tabada mõnd pooleliolevat vestlust – paar korda on nii juhtunud ning Piret on siis kojuhelistamisest loobunud . </s> <s> Kuni järgmise korrani . </s> <s> Homseni , mis ennast tänasest lahti rebib . </s> <s> Kõik pole enam üks jutt ; joon koosneb punktidest . </s> <s> Punktid on päevad ; päevad punktid . </s> <s> Hoiaks jumal sekunditest , minutitest . </s> <s> Toru on tumm . </s> <s> Pireti nimetissõrm joonistab kaks kaart : 09. </s> </p>
<p> <s> " Palun mulle kõne Tallinna . " </s> </p>
<p> <s> Piret ütleb numbri . </s> <s> Kaks numbrit . </s> <s> Vaevalt on ta toru ära pannud , kui telefon heliseb . </s> </p>
<p> <s> Piret võtab toru . </s> </p>
<p> <s> " Tere , ema ! </s> <s> Mina siin . </s> <s> Mõtlesin , et helistan sulle ... ajaviiteks ... " </s> </p>
<p> <s> Pireti hääl on reibas , kuid sõrmenukid on valged . </s> <s> Ta pigistab toru , hoiab sellest kinni nagu uppuja õlekõrrest . </s> </p>
<p> <s> " Kuidas öösel magasid ? " </s> </p>
<p> <s> Vaikus . </s> </p>
<p> <s> " Kas kukkusid ? " </s> </p>
<p> <s> Piret surub toru vastu kõrva : iga hingetõmme on sõna , väärtuslik silp , millest Piret ammutab informatsiooni oma emast . </s> </p>
<p> <s> Pireti ema pole kunagi kõrgusi talunud , tal hakkab juba majatrepil pea ringi käima . </s> <s> Piret on isasse , teda see ei puuduta . </s> <s> Ükskord olid nad Suure Munamäe otsa roninud . </s> <s> Kõik koos , tema , isa , ema ja vanaema . </s> <s> Ema oli torni alla jäänud , aga mäkke ta tuli . </s> <s> Kuid järsk kukkumine ja aeglane tõus mööda mäekülge üles on kaks eri asja , seda teab isegi see , kes ise kõrgust ei karda . </s> <s> Ja ema vastab Piretile ( tema hääl on vaikne , nii vaikne , et Piret seda vaevu kuuleb ) : </s> </p>
<p> <s> " Magasin hästi . " </s> </p>
<p> <s> Piretil on kohe selge , et ema ei räägi õigust , vaid et ta on jälle kukkunud , kukkunud kõrgelt , kõrgemalt kui ükski majatrepp on või Munamägi olla saab , aga pole kukkunud lõppu välja , vaid ärganud enne üles . </s> <s> Piretit valdab paanika , kuid tal jätkub jõudu seda varjata ja rääkida emaga nii , nagu ta kogu aja temaga on rääkinud , rahulikult , nii rahulikult , et see rahustab teda ennast , tähtis on esimene sõna , kui see on rahulik , enam-vähem nagu alati , siis on ka lootust , et Piret suudab kõne lõpuni rääkida , ema julgustada . </s> <s> Kuid ema hääles on tunda pinget . </s> <s> Kuigi hääl on vaikne , pole raske mõista , et ema hoiab nuttu tagasi . </s> <s> Ta ei taha , et Piret seda kuuleks , sellepärast üritab ta olla " nagu alati " , nagu Piret isegi , ainult et Piretis on rohkem jõudu , tal on kergem ennast " heas valguses " näidata . </s> <s> Veel paar päeva tagasi oli ema käinud porgandipeenart rohimas , Piret oli lootnud , et see näitab paranemist . </s> <s> Piret üritab juttu pikemaks venitada , kuigi on tunda , et ema on väsinud . </s> <s> Ta loodab kuulda midagi , mis , olgugi et nõrk , näitaks , et ema pole elulootust ja mõtet päriselt kaotanud . </s> <s> Ta kaevub torru : kas ema pöörab lehti ? </s> <s> Kui ema on rahulik , kui miski teda ei ärrita , kui Piretil on õnnestunud jätta mulje , et ta ei mõtle temast , emast , ning on helistanud talle nagu möödaminnes , juhuslikult ( kõik see peab sisalduma hääles , ütlemise toonis , mitte sõnades ) , siis võib juhtuda , et ajakirjad ema süles sahisevad . </s> <s> Pärast vanaema matuseid hakkas ema sirvima vanu ajakirju . </s> <s> Seal olid näitlejate pildid , ajakirjad olid tugitooli kõrval väikesel laual , kust ta neid võttis ja jälle käest pani , ühes virnas läbivaadatud , teises virnas läbivaatamata ajakirjad , vanad " Kinod " ja " Ekraanid " . </s> <s> Polnud võimatu , et vaatamine äratab ema tardumusest . </s> <s> Vaata edasi , kallis ema , need on huvitavad ajakirjad , toredad pildid , mis räägivad sinu noorusest , unistustest , mis ei täitunud , kuid mille täideviijaks mina nüüd olen ! </s> <s> Ma ei ole küll filminäitleja , minust saab õpetaja , ma armastan lapsi , keda sa mul sünnitada ei lubanud ... </s> <s> Vaikus . </s> <s> Lehed ei sahise , isegi hingamist ei kosta . </s> <s> Oled sa veel seal , ema ? </s> </p>
<p> <s> " Sa ei tohi surra , kas kuuled ! ? " </s> </p>
<p> <s> Piret keelab seda , mida ei saa keelata . </s> <s> Ega ka käskida . </s> <s> Ta karjub telefonitorru kõige mõttetuma lause , lause , mis ei aita , lause , mis kindlasti lühendab ema elupäevi , kui ta seda kuulis . </s> </p>
<p> <s> kahekümne üheksas </s> </p>
<p> <s> Kuid ometi see aitab . </s> <s> Kui Piret homme ( mis on täna ) uuesti koju helistab , tervitab teda ema reibas hääl , kus pole kübetki teesklust . </s> </p>
<p> <s> " Tabletid aitasid , tänu tohtrile . " </s> </p>
<p> <s> Tohter on minu isa . </s> <s> Ta on Pireti ema jalule aidanud . </s> <s> Mina palusin tal seda teha . </s> <s> Minu kirjelduse peale kirjutas ta retsepti , kuid kui Pireti ema ise ei taha terveks saada , siis ei aita mingi rohi . </s> <s> Nii ta ütles . </s> <s> Ning nagu alati , oli tal õigus . </s> <s> Kui ma Pireti ema seisundi isa jaoks sõnadesse panin , oli mul silme ees mitte ema , vaid vanaema . </s> <s> Pole võimatu , et nad mõlemad põdesid üht ja sama haigust , mille välised avaldused osalt kattusid , osalt mitte . </s> <s> See , mis Pireti emal väljendus liikumatuses ( ning ka söögist keeldumises , mille pärast Piret eriti muretses ) , võrdus vanaemal liikumisega ( mille juurde kuulus lakkamatu sihvkaseemnete närimine ) . </s> <s> Mis on selle haiguse nimi ? </s> <s> Kuid kas ongi see nii tähtis ? </s> </p>
<p> <s> kolmekümnes </s> </p>
<p> <s> Tartu on haige linn . </s> <s> Ka Tallinn on haige . </s> <s> Kuid ta on haige teisiti – vabalt , voolavalt , teatud tingimustel isegi teraapiliselt . </s> <s> Tartu tõbi on tuntud tõbede nimetamine uute , senitundmatute nimedega . </s> <s> Nimi peab jahmatama . </s> <s> See , mida Tallinnas põetakse ning mille kätte ka varem või hiljem surrakse , kannab Tartus teist nime . </s> <s> Kuid ei muuda asja – mõistagi mitte . </s> <s> Muidugi , valetatakse kogu riigis , kõikides linnades , kuid Tartu vale on eriline sellega , et ta on nii spetsiifiline ning nagu algul võib tunduda , ka defineerimatu . </s> </p>
<p> <s> Tartu vale on tark . </s> <s> Tundub , nagu oleks see tõsi . </s> <s> Ning hädavajalik . </s> <s> Tartu vale on suur ja väike korraga . </s> <s> Väike sellega , et haarab endasse valetaja , sundides teda oma valesid kordama ja ketrama ; suur sellega , et temast kajab vastu kogu universum – minu vale on kõik , kogu . </s> <s> Tartu vale on usk , see on õigeusklik vale . </s> </p>
<p> <s> Tartu vale on mulle tuttav . </s> <s> Olen ka ise nii valetanud , mõeldes endale välja uue identiteedi , kuid rahustades ennast sellega , et ma ei tee seda enda , vaid teiste jaoks – oma vanaemade tarbeks , keda see lohutab . </s> </p>
<p> <s> Ma olen Mart temale , kes ta uskus mere kaldal sündivat poisi . </s> </p>
<p> <s> Ma olen Maria temale , kes ta uskus mere kaldal sündivat tüdruku . </s> </p>
<p> <s> Ma olen Maria Mariale ja Helmutile . </s> </p>
<p> <s> Ma olen Mart Elisabethile ja Mardile ( keda enam pole . ) </s> </p>
<p> <s> Ma olen seganud vered , mis ühte ei kuulu . </s> </p>
<p> <s> Mul on sinised silmad , sest olen poiss . </s> </p>
<p> <s> Mul on pruunid silmad , sest olen tüdruk . </s> </p>
<p> <s> Ma olen vere-segaja . </s> </p>
<p> <s> Kuid mitte pilastaja . </s> </p>
<p> <s> Armastus käib silmade kaudu . </s> <s> Silm-a-ga , silm-i-st . </s> </p>
<p> <s> Ma armastan Marti , meil mõlemal on sinised silmad . </s> <s> Meie mõlema silmad on sinised . </s> <s> Ela hästi , vanaisa . </s> <s> Nüüd on see võimalik . </s> <s> Pole-elu , hea-elu . </s> </p>
<p> <s> Helmut-Elisabeth ? </s> </p>
<p> <s> Olen vahel ( tegelikult sageli ) mõelnud : milline peab olema ema ja isa , et laps neid omaks ei peaks ? </s> <s> Kui loom või lind sünnitab lapse , kes on inimene , mitte loom või lind ? </s> <s> Kui see loom või lind elab inimeste keskel ? </s> <s> Kui see laps kasvab suureks ? </s> <s> Kui ta pole näinud kedagi peale oma ema ja isa , kes on mõlemad loomad ? </s> <s> Või linnud ? </s> <s> Millal märkab see laps , et teised emad ja isad on teistmoodi ? </s> <s> Millal teadvustab ta endale , et nad ei sarnane tema ema ja isaga ühestki vaatevinklist ja nurgast ? </s> <s> Kui teine peab olema ema , peab olema isa , et laps teda omaks ei võtaks ? </s> </p>
<p> <s> Vastus sellele saab olla üks : laps , kelle vanemad on loomad või linnud , on ka ise loom või lind . </s> <s> Ning kuigi tema välised tunnused langevad ühte inimtõu omaga , ei loe ta ennast inimeseks , vaid loomaks või linnuks . </s> <s> Tema jaoks on imelik , et teiste laste vanemad erinevad tema vanematest , tema emast , tema isast , ta arvab , et neil on midagi viga , et nad põevad mingit tundmatut tõbe . </s> <s> Ning kuna ta ka ise nendega sarnaneb , olles inimene , siis hakkab ta pidama haigeks ka iseennast . </s> <s> See tõbi ei tunne ravi . </s> <s> Kõikidest tuntud ja veel tundmatutest tõbedest on see ainsana ravimatu . </s> </p>
<p> <s> Hea arst saab sellest , kes on ise haige . </s> <s> Või kelle lähedaste hulgas on haigeid . </s> <s> Või arste . </s> <s> Viimased kaks tingimust olid minu puhul täidetud . </s> <s> Ma polnud erand . </s> <s> Enamus neist , kes minuga koos 1966. aastal arstiteaduskonda astusid , tegid seda isiklikel motiividel , kuigi nad seda ise ei pruukinud tunnistada . </s> <s> Kuid tähtsaid asju ei tohigi teistele rääkida . </s> <s> Rääkimine on reetmine . </s> <s> Oma unistuse , oma hirmu , oma armastuse . </s> </p>
<p> <s> kolmekümne esimene </s> </p>
<p> <s> Aasta on 1967. </s> <s> Päev 31. </s> <s> Neljapäev Kuu 8. </s> </p>
<p> <s> Ilma pole . </s> <s> Mul ei ole ilma jaoks sõnu . </s> <s> Nad pole küllalt täpsed . </s> <s> Ilma sõbrata pole ilma . </s> <s> Ilma Arturita on taevas taevatu , ilm ilmatu . </s> </p>
<p> <s> Kuid tee tolmab . </s> <s> Aialatid ja õunad õunapuu otsas on tolmuga kaetud . </s> </p>
<p> <s> See vähene , mis mul selle aasta sellest päevast meeles on , meenub vaid tänu sellele , et maja ees peatub tolmupilves auto . </s> <s> Võlgnen selle mälestuse autole . </s> <s> " Volgale " , millest astub välja minu isa . </s> </p>
<p> <s> Ma pole oma isa kunagi sellisena näinud . </s> <s> Ta vaatab üles ( olen aknal , lehvitan ) . </s> <s> Kuid on tunne , et ta ei näe mind , vaid vaatab oma silmadesse . </s> <s> Mis on sinised , sinisemad kui minul . </s> <s> Minu sinine on nagu vesivärv munatopsis , millese laps torkab pintsli . </s> <s> Sinine , mis on munatopsis , on ka minu silmas . </s> <s> Peaaegu valge . </s> <s> Kui ma Pireti käest küsisin , mis värvi on minu silmad , sinu omad on pruunid , ma tean , ütles ta , et rohelised . </s> <s> Ta ei valetanud , minu sinine on tema roheline . </s> </p>
<p> <s> " Ema on haige . " </s> </p>
<p> <s> Isa paneb lauale pudeli veini . </s> <s> Joome selle tühjaks , alles siis ütleb isa : </s> </p>
<p> <s> " Emal on Alzheimer . </s> <s> Oleksin seda juba varem pidanud märkama . </s> <s> Ma olen arst , ma pole oma kutset väärt . " </s> </p>
<p> <s> " Isa , ära süüdista ennast . </s> <s> Mina olen süüdi . </s> <s> Ta ei mäletanud aktusel mu nime . </s> <s> Ma ei julgenud sulle öelda . </s> <s> Mõtlesin , et see on preseniiline arterioskleroos . " </s> </p>
<p> <s> Isa paneb endale suitsu ette . </s> <s> On näha , et ta ei tee seda esimest korda . </s> <s> Ka mina olen Tartus suitsu tegema hakanud . </s> <s> Minul selleks põhjust pole , temal on . </s> <s> Tema põhjus on ema . </s> <s> Nüüd võin ka mina suitsu teha põhjusega . </s> </p>
<p> <s> Isa võtab taskust kahe traatklambriga rohelise bloknoodi . </s> <s> See on ema märkmik . </s> <s> Seal on kirjas raamatud , mida ta on lugenud . </s> <s> Lühikene sisukokkuvõte . </s> <s> Kõik raamatud , mida ema on lugenud , räägivad armastusest . </s> <s> Teisiti ei oska ta nende sisusid kokku võtta . </s> <s> Märkmiku järgi leidis ta üles ka need lood , mida ta mulle ette luges , kui olin väike . </s> </p>
<p> <s> " Saabastega kass " : lugu kassist , kes armastas oma saapaid . </s> </p>
<p> <s> " Punamütsike " : lugu tüdrukust , kes armastas oma ema , vanaema ja punast mütsi . " </s> </p>
<p> <s> " Põhja konn " : lugu konnast , keda keegi ei armastanud . </s> <s> Keda kõik tahtsid tappa . </s> </p>
<p> <s> Kuid ka eitus on jaatus ; eitus on jaatuse eriti tugev vorm. </s> </p>
<p> <s> Nüüd on märkmikku ilmunud uutmoodi märkmed . </s> <s> Pigem küll käsud ja keelud . </s> <s> Mida peab tegema , mida ei tohi . </s> <s> Iga käsk on ka keeld : ära unusta seda tegemast . </s> <s> Ära unusta , et oled ennast käskinud hommikul ärgata . </s> <s> Ja õhtul magama minna . </s> </p>
<p> <s> " Rääkida Hellaga aknalaudade asjus . </s> <s> Tolm . " </s> </p>
<p> <s> " Mitte unustada , et oled temaga rääkinud aknalaudade asjus . </s> <s> Tolm . " </s> </p>
<p> <s> " Teha Hellale ettepanek tõsta töötasu seoses heaga . </s> <s> Millega ? " </s> </p>
<p> <s> " Head hoida meeles . " </s> </p>
<p> <s> " Mis oli hea , oli hea . " </s> </p>
<p> <s> " Paha pole . </s> <s> Vaja meelde jätta . " </s> </p>
<p> <s> " Televiisoris eile õhtul hea film . </s> <s> Küsida Hellalt , kas ta seda on näinud . </s> <s> Kes on Hella ? </s> <s> Küsida ! </s> <s> Kes ta on ? </s> <s> Kuidas ta siia sai ? " </s> </p>
<p> <s> Hella oli märkmiku leidnud tualetist . </s> <s> Sealt , kuhu Piret oli lubanud elama tulla . </s> <s> Ainuke ruum , mida ta elamisväärseks pidas , sisaldab nüüd tükikese ema elu , mida ta oli lootnud teiste eest varjata . </s> <s> Kuid koht petab teda , ta annab saladuse välja . </s> <s> Tahab ju temagi , et ema terveneks . </s> <s> Seda tahab ka Vana Link , mille Vana Puusepp on tänulikkuse märgiks ukse külge jätnud : nii mäletame meie teda ja tema meid . </s> </p>
<p> <s> Hella ehmub . </s> <s> Ema on tema jaoks nagu laps , keda tal endal pole . </s> <s> Kuid ema on laps , kes ei sarnane selle lapsega , keda ta armastas ja kes suri valutult . </s> </p>
<p> <s> Hella ehmub , kuid ei sattu paanikasse . </s> <s> Ta läheb ema magamistuppa . </s> <s> Ema magab . </s> <s> Hella üritab üles leida kõik , mis ema uuest haigusest märku annab : kõik ema kirjutatud märkmed , kõik , mida ta oma käega on kirjutanud ning kuhu haigusepisik on sattunud . </s> <s> Isa ütles , et Hella käitus õigesti , mina selles kahtlen . </s> <s> Kuid mul on selleks omad põhjused ja põhjendused . </s> <s> ( Ma ei eksi . ) </s> </p>
<p> <s> Mul pole aega oodata , millal Piret loengult saabub . </s> <s> Jätan talle kirja . </s> </p>
<p>  </p>
<p> <s> Kallis Piret ! </s> </p>
<p> <s> Ema on haige . </s> <s> Tal on raske haigus , isa ei tule ilma minuta toime . </s> <s> Teata dekanaati , et võtan endale aastaks akadeemilise . </s> <s> Helistan . </s> <s> Jään sinuks – jäädavalt ! </s> </p>
<p> <s> kolmekümne teine </s> </p>
<p> <s> Mul pole kunagi olnud sellist otsetee-tunnet , kui siis , kui isaga Tallinna poole kihutasime . </s> <s> Kuigi kiirusest midagi ei olenenud . </s> <s> Polnud vahet , kas spidomeetri osuti võbeles punase kriipsu juures ( 90km/h ) või ronis üle selle . </s> <s> Ema haigus oli alanud juba varem , ehk enne , kui me arvata oskasime . </s> <s> Võib-olla ajas Alzheimer juuri juba 1944. aastal Noarootsis ? </s> <s> Siis kui sündis isik nimega Mina ? </s> <s> Mina , kes pooldus kaheks . </s> <s> Nimeks , mitte rakuks . </s> <s> Kromosoom-noomeniks . </s> <s> Kirja-valeks . </s> <s> Kuid mõttetu on otsida algust . </s> <s> Algus ei aita . </s> <s> Lõpp pole kunagi lõpus . </s> <s> Ta on alati kaugemal – eespool . </s> </p>
<p> <s> Mitte kunagi varem polnud ma sellise teravusega tunnetanud , et see pole ema , keda ma armastan , vaid isa . </s> </p>
<p> <s> Juhi-poolne aken on lahti . </s> <s> Isa-poolne . </s> <s> Minu poolt on aken kinni , ma ei taha seda lahti teha , sest kardan isa tervise pärast . </s> <s> Ma kardan , et ta ei pea vastu . </s> <s> Mul on hirm , et ta ei ela ema surma üle . </s> <s> Alzheimer kestab kaua . </s> <s> Elu lõpuni . </s> <s> Kui pikk on elu ? </s> <s> Nii pikk kui haigus . </s> <s> Oma patsiente on isal läinud korda selle lausega lohutada . </s> <s> Kuid teda ennast ? </s> <s> Kes suudaks talle öelda midagi sellist , mida ta ei tea , mida ta ise juba öelnud pole ? </s> </p>
<p> <s> Meedikute seas on levinud ebausk , et kui nad ennast mingi haiguse ravile pühendavad , siis selle kätte nad lõpuks ka surevad . </s> <s> Veider , kuidas targad inimesed selliseid lollusi usuvad , kuid nii see on . </s> </p>
<p> <s> Minu isa on üldarst , kes olude sunnil on enda kompetentsi arvanud ka haigused , mis nõuaksid spetsialisti . </s> <s> Kuid isa ei tee midagi uisapäisa või omapäi , raskematel juhtudel ( nagu Päikese võõraspoeg , minu poolik vend Toomas ja tema õde ) on ta erialaarstiga konsulteerinud . </s> <s> Tõenäoline , et ta on vastu võtnud otsusi , mis pole põhjendatud millegagi peale intuitsiooni . </s> <s> Kuid neist ta kellelegi ei hinga . </s> <s> Enne kui ravialune pole tervenenud . </s> <s> Ravialune , kui tavaline oli see termin ! </s> <s> Haige pidi ravile alluma ja kui ta seda teha ei tahtnud , sunniti teda . </s> <s> Oli see õige või vale ? </s> <s> Raske öelda . </s> <s> Oleneb haigusest . </s> <s> Iga haigus on ka eluviis . </s> <s> Kust alustada , kas haigusest või elust ? </s> <s> Elust , pole mingit kahtlust . </s> <s> Arstid on elu , mitte surma jaoks . </s> <s> Kuid selleks , et mõni elu võiks kesta ( või kesta kauem ) , on nad mõnikord sunnitud minema riskile . </s> </p>
<p> <s> III osa : Tallinn </s> </p>
<p> <s> kolmekümne neljas </s> </p>
<p> <s> Hella oli umbes sama vana kui minu ema . </s> <s> Tundsin ta ära häälest . </s> <s> Siis tuli ka pilt : sama naine , kes paari aasta eest oli meile helistanud ning palunud isaga kokkusaamist . </s> <s> Hääl oli olnud madal , ühtlane ning veenev , olin seda pidanud mehe hääleks . </s> <s> Kuid ma polnud üllatunud , kui mõne aja pärast helises uksekell ja ukse taga seisis väikest kasvu , varjamatult halli peaga ( minu ema värvis oma juukseid elu lõpuni ) naine . </s> <s> " Ma helistasin teile siitsamast putkast , " ütles ta . </s> <s> Ta lootis , et isa ta vastu võtab . </s> <s> Valetasin midagi , ütlesin , et doktor on komandeeringus – neil puhkudel on kasulik öelda midagi , mis pole liiga leidlik . </s> <s> Kuid naine ei pahandanud ega üritanud ka oma tänu mulle edasi anda . </s> <s> Küllap on tal õnnestunud ümbrik haiglas isa kitlitaskusse pista , oletasin . </s> <s> Kuid ma ei osanud arvata , et ta pole tänulik enda , vaid kellegi teise eest . </s> <s> Ta ei tulnud tänama pika elu , vaid kerge surma eest . </s> <s> Õe laps oli tellingutelt alla kukkunud , murdnud lülisamba ja kaela ning jäänud halvatuks . </s> <s> Kuivõrd see juhtus pealinnast kaugel , Hiiumaal ning poissi polnud võimalik kiirabiautoga transportida , telliti isa nõudmisel helikopter ja toodi ta pealinna haiglasse . </s> <s> Valud võeti maha ; pooleteise nädala pärast saabus surm ( aju alafunktsioneerimisest johtuv hingamispuudulikkus ) . </s> </p>
<p> <s> Hella oli olnud ema juures mitte ainult esmaspäeval ja reedel , nagu kokku oli lepitud , vaid paari viimase kuu vältel praktiliselt kogu aja . </s> <s> Ema helistas kohe , kui tal midagi meelde tuli . </s> <s> Või kui ei tulnud . </s> <s> Mälu nõrgenemine oli nüüd kurb tõsiasi , millega pidime arvestama . </s> <s> Kuid Hella oli optimist . </s> <s> Ta oli ennast emale pühendanud ega kavatsenud loobuda kohustustest , mille ta endale vabatahtlikult oli võtnud . </s> <s> Kuuldavasti ( kuulsin seda ühelt oma tuttavalt , kes tundis Hella õde ) oli Hella õde vahepeal sünnitanud uue lapse , kuid Hella polnud käinud isegi katsikul . </s> <s> Tal polnud aega , tal oli oma laps – minu ema . </s> </p>
<p> <s> Ema tundis mind ära . </s> </p>
<p> <s> " Sul läheb hästi , ma tean . </s> <s> Ma helistasin sulle . " </s> </p>
<p> <s> Hella seisis ema selja taga , tema ilmet polnud võimalik valesti tõlgendada . </s> <s> Kirjanikud ütleks selle kohta " avatud tekst . " </s> <s> Küsimatagi teadsin , et ema oli Hellale helistades arvanud , et helistab mulle . </s> <s> Kuivõrd Hella hääl oli mahe ja madal nagu minulgi , siis ei hakanud Hella " õigust " peale pressima , vaid lubas ema elada elu , mida talle dikteerisid peast tulevad kõnekatked ehk teisiti öeldes kahjustatud neuronid ajurakkude vahel . </s> <s> Või veel täpsemalt : koliinergiline defitsiit ajus . </s> </p>
<p> <s> Hellal polnud mingit haridust , kuid ta oli erakordselt taiplik . </s> <s> Mõnd asja taipas ta paremini kui meie isaga . </s> <s> Või kiiremini . </s> <s> Näiteks koristas ta majast kõik peeglid . </s> <s> Sest siis liikus ema veel mööda tube iseseisvalt ringi , keelata seda ei saanud ja polnud ka mõtet , kuigi see polnud just päris ohutu . </s> <s> Sellepärast Hella peeglid eemaldaski – ema ei tohtinud näha ainsat inimest , keda ta mäletas enda nimega , kuid mitte näoga – iseennast . </s> <s> Ta oli laps . </s> <s> Kuid tal polnud lapse nägu . </s> <s> See võis ta vaost välja viia . </s> <s> Ma usun , et Hella talitas nii pigem ettevaatusest kui kindlast teadmisest . </s> <s> Kuid milles võib Alzheimeri puhul kindel olla ? </s> <s> Lõpuks kadus ka nimi , ema enda nimi , aga selleks ajaks olid toad juba hämarad , kardinad ette tõmmatud . </s> <s> Ja ema ei tõusnud enam voodist . </s> </p>
<p> <s> Haiguse algperioodil võis ema olla isegi seltskondlik . </s> <s> Ta ilmus võõrastetuppa ootamatult ( tavaliselt tualetist , mis asus esimesel korrusel ning millest oli saanud ema lemmikoht , vahel viibis ta seal tundide kaupa ) , kuid ei tervitanud kedagi , võttis istet seal , kus ta alati oli istunud , ukse kõrval punases tugitoolis , ning kuulas , mida räägitakse , kuid üle kümne minuti ta toas ei püsinud , jõudes selle aja jooksul alati öelda mõne eelnevast elust tuttava fraasi või nalja . </s> <s> Tõsi , tema naljad ja vahemärkused olid kergelt kohatud , kuigi õigem oleks öelda , et pigem liiga täpsed , me kõik ootasime neid ja otsisime oma jutus kohti , kuhu ema kergemini ligi pääseks , ning hingasime kergendatult , kui ta oma repliigi öeldud sai , täpselt nagu näitleja , kelle talent on ammu kulunud , kuid kellele pealtvaatajad vanast armastusest pöialt hoiavad . </s> <s> Lahkus ta samuti kui oli tulnud , vahel poole sõna pealt , nagu mänguautomaat , mida keegi – Võõras Laps , Suur Jumal – kuskilt juhtis . </s> <s> See oli isale piinarikas , nägin seda tema näost , mis polnud küll kunagi nii avali kui Hellal . </s> <s> See oli nägu , kuhu oli kirjutatud üks sõnum – mure ema pärast ; süü , mida ta hilinenud diagnoosi pärast tundis . </s> </p>
<p> <s> Hella oli ingel . </s> <s> Kuid enne , kui ta taevasse läks , andis ta mulle kirja . </s> <s> See kiri oli ema asjade hulgast . </s> <s> Isa kätte ta seda ei andnud . </s> <s> Kiri oli emale . </s> <s> See oli tema emalt , Marialt , kes teatas oma mehe , Helmuti surmast . </s> </p>
<p> <s> Miks ta kirja mulle andis , on mulle arusaamatu . </s> <s> Oli see ju määratud emale . </s> <s> Kes on perekonnas kõige tähtsam ? </s> <s> Kui ema on haige , kui ta pole vastutusvõimeline ? </s> <s> Loomulikult isa . </s> <s> Miks arvas Hella , et kiri tuleb anda minule ? </s> <s> Mida ta minust teadis ? </s> <s> Mida aimas ? </s> <s> Olen kirja tükk tüki haaval läbi mõelnud . </s> <s> Mõelnud enda Hellaks . </s> <s> Kus oli see koht – see lõik , see lause – mis mu ära andis ? </s> <s> Minu kahtlus lasub ühel sõnal – telefon . </s> <s> See on nagu pahaloomuline kasvaja , mille ravi sõltub sellest , millal ta avastatakse . </s> </p>
<p> <s> kolmekümne viies </s> </p>
<p> <s> Tere , armas tütar ! </s> </p>
<p> <s> Eile õhtul suri Stockholmi linnahaiglas Sinu Isa . </s> <s> Õnneks olin ma ise juures . </s> <s> Ma jõudsin kohale viisteist minutit enne , bussid meie elukoha ja haigla vahel käivad regulaarselt , ma valisin just selle õige . </s> <s> Iga päev ma sellega ei käinud ja ega iga päev polnudki mõtet , kuigi õed oleks seda ehk lubanud . </s> <s> Ta oli kaks nädalat seal sees . </s> <s> Rääkida ta enam ei saanud , ainult käsi tõusis üles ja langes jälle tagasi . </s> <s> Ta oleks nagu kedagi kutsunud . </s> <s> Võtsin käest kinni ja ütlesin esimese pähe tuleva lause . </s> <s> " Mina olen siin , kallis Helmut , sinu parim sõber ! " </s> <s> Kui ta seda kuulis , siis võis ta ka arvata , et see oled Sina , talle meeldis , kui ma õhtul temaga rääkisin , ta hoidis siis silmi kinni ja ütles : " Teil on Leaga nii sarnased hääled . " </s> <s> Kuid siis oli ta terve . </s> <s> Võtsin käe ja surusin vastu voodit , pigistasin , kuid sõrmed olid lõdvad . </s> <s> Kuid ta oli rahul sellega , et käsi enam liikuda ei saanud , ta leppis sellega , oleksin tundnud , kui ta seda poleks tahtnud . </s> </p>
<p> <s> Matused on sel laupäeval . </s> <s> Ma tean , et te tulla ei saa . </s> <s> Tean Teie Olukorda . </s> <s> Kuid sellest pole midagi . </s> <s> Oleme nüüd kahekesi , mina ja Elisabeth , tema mees suri eelmine aasta ajurabandusse , aga seda Sa juba tead . </s> </p>
<p> <s> Kas Marial on kool läbi ? </s> <s> Kuhu ta edasi õppima minna kavatseb ? </s> <s> Kas arstiks nagu isa ? </s> <s> Millal te endale telefoni sisse panete ? </s> <s> Igatseme teid kõiki kuulda.Maria </s> </p>
<p> <s> Kuigi kirjale polnud lisatud kuupäeva ( ajatus iseloomustas mõlemat vanaema ) , võisin postitemplilt välja lugeda , et kiri oli saadetud läinud suvel , vahetult enne minu lõpueksameid ja aktust . </s> <s> Aktuse ajaks võinuks kiri juba kohal olla . </s> <s> Oli ema tõesti seda kirja minu eest nii kaua varjanud ? </s> <s> Andestanud mulle kõik minu valed ? </s> <s> Surma , mis koosnes kahest surmast : isa ja ( minu ) vanaisa omast ? </s> <s> Ei , seda oli raske uskuda . </s> <s> Kuid samal ajal oli ema tervis halvenenud , just siis ei mäletanud ta minu nime ? </s> <s> Haigusest , " millega elatakse elu lõpuni " , oli saanud haigus , mille kätte surrakse aeglast , mitme elu pikkust surma . </s> <s> Ning miks ei võinud kuskil peidus olla veelgi kirju ? </s> <s> Kelle käest küsida ? </s> <s> Tahtmatult tuli mulle meelde Pireti vanaema soovitus : " Vaata sügavale endasse . </s> <s> Ja kui näed põhja , siis rõõmusta , sest see on algus , sealt alusta ! " </s> </p>
<p> <s> Veidral kombel tegi see mind rahulikuks . </s> <s> Ma ei mõelnud enam oma osast ema haiguse tekkimisel . </s> <s> Mul oli isegi hea meel . </s> <s> Olid mul ju nüüd lisaargumendid isa enesesüüdistuste vastu . </s> </p>
<p> <s> kolmekümne kuues </s> </p>
<p> <s> Emal polnud palju soove , enamus neist ei erinenud neist , mida ta tervena või teistmoodi haigena ( nagu tema puhul on vajalik mainida ) oleks soovinud . </s> <s> Kuid need soovid olid haige soovid , mille täitmisel võis juhtuda , et nakatus see , kes neid soove pidi täitma . </s> </p>
<p> <s> Selles mõttes oli Hella sobivam põetaja . </s> <s> Hella oskas ema soove ennetada , mina mitte . </s> <s> Ma ei teinud midagi , mida ema poleks tahtnud ( ajal , kui ta veel ise tahta suutis ) , Hella seevastu tegi ka seda , millega ema poleks pruukinud nõus olla . </s> <s> Peeglite kadumine jäigi tema jaoks mõistatuseks . </s> <s> " Nii on parem , " ütles Hella , nagu oleks tal endal olnud mõni tuttav Alzheimeri-haige . </s> <s> Kuid sel ajal ( 1967 ) oli Alzheimeri registreeritud juhte Eestis vaid paarikümne ringis ( osa neist puuduliku anamneesiga ) , kindlasti polnud Hellal nendega midagi pistmist . </s> <s> Kuid Hella talitas tervemõistuslikult , ta tegi kõike , mis polnud haigele vastunäidustatud , kuid mille kohta ei saanud ka väita , et see oleks mõjunud kahjulikult . </s> <s> Peeglite suhtes polnud ta eksinud , see ilmnes hiljem , kui ema isa ninalt prillid haaras ja vastu seina puruks viskas . </s> <s> Kuid sinnani oli veel palju aega . </s> </p>
<p> <s> Ma ei tea , mil moel Hellal õnnestus ema sundida sööma magedaid piimasuppe juurviljaga . </s> <s> Kuid ometi see nii oli : suppidest oli saanud ema lemmikroog , neid nõudis ta ka minult , kui Hellat enam polnud . </s> <s> Õnneks olin ma supitegemise Hella käest ära õppinud . </s> <s> Hiljem olen erialases kirjanduses kohanud artikleid , tõsiseid biokeemilisi uurimusi , kus on täheldatud seost piimavalkude , karotiini ja ajurakkude töö vahel ning mu silme ette on kerkinud mitte just eriti isuäratav vaatepilt valgest vedelikust , kus ujuvad porganditükid ja herned ning mida katavad rohelised saared : tillivarred , sõstralehed , roheline sibul , porrulauk ja muu ollus , kuhu on nõrutatud üksjagu harrast usku ning naiivset , kuid ealeski – eladeski – mitte toksilist inimlootust . </s> </p>
<p> <s> Kuid ühel hetkel Hella emale enam ei meeldinud . </s> <s> Ta ajas ta minema . </s> <s> Sõnatult – kui Hella tuppa ilmus , näitas ema talle ust ! </s> <s> Selle soovi pidin tahes-tahtmata täitma mina . </s> <s> Mõistagi ei teinud ma seda kohe , vaid mõningase ootamise järel . </s> <s> Kui aga kõik kordus ning ema Hellat enam oma tuppa ei lasknud , pidin talle koha üles ütlema . </s> <s> Palusin Hella käest ema eest vabandust , kuid Hella ütles : </s> </p>
<p> <s> " Teie ema pole milleski süüdi . " </s> </p>
<p> <s> Ning siis , ülitargalt , nagu oleks ta haigust omal nahal kogenud : </s> </p>
<p> <s> " Seda võis ka arvata , et nii juhtub . " </s> </p>
<p> <s> Jäin emaga üksi . </s> </p>
<p> <s> kolmekümne seitsmes </s> </p>
<p> <s> Ma ei kartnud ema . </s> <s> Ta oli minu vastu endine , kuid kosmoses , kus ta nüüd elas ning mida ta nii ka kutsus , valitses vaakum , kust puudus kõik materiaalne , aga kui üksikud raevuhood välja arvata , polnud seal ka kurjust . </s> <s> Kuid ta ei teadnud , kellega on tegemist . </s> <s> Ta ei teadnud , et see on ta poeg , kes ta eest hoolitseb . </s> <s> Pole võimatu , et mingist ajast alates pidas ta mind Hellaks . </s> <s> Kuid ka mina ei pidanud teda emaks , vaid isaks . </s> <s> Ja seda juba enne , kui temal minu kohta mingi arvamus tekkis . </s> <s> Ta polnud enam mu ema , vaid organ , millel on ühine vereringe minu isa soonte ja südamega . </s> <s> Ma olin ta unustanud kui ema . </s> <s> Sellist ema , kellega me suviti väljasõitudel käisime ja üksteist ümber järve taga ajasime , polnud mul juba kaua aega olnud , ning ma leppisin sellega . </s> <s> Pidin leppima , teist võimalust lihtsalt polnud . </s> </p>
<p> <s> Ema oli alati imestunud , et on olemas keegi , kes nimetab ennast " tema pojaks " . </s> <s> Või et uksel seisev mees , kes ütleb : " Lähme nüüd vanni , kallis " , on tema abikaasa . </s> <s> Kuid see imestus polnud suurem ega väiksem imestusest , et kõik pole õhk . </s> <s> Et õunapuud , mis kardina tagant paistsid , on õunapuud . </s> <s> Kui ma tegin ettepaneku minna välja ja veenduda selles , et puud on päris ja maitsta õunu , mis nende petupuude otsas kasvavad , puhkes ema naerma . </s> <s> Ta oli veendunud , et teda kavaldatakse üle . </s> <s> Ta usaldas oma meeli , neid katkenud telefonitraate , mis talle maailma kohta teateid saatsid . </s> </p>
<p> <s> Iseseisvalt välja minna ema ei julgenud . </s> <s> Kuhu panna kõik need kümned , sajad , võib olla tuhanded käsklused , meeldetuletused ja keelud , mis teda kohale oleksid juhatanud ? </s> <s> Ja et ta lõpuks kohale jõudnuna veel mäletaks , mis oli teekonna eesmärk . </s> </p>
<p> <s> See oli võimatu . </s> <s> Selleks läinuks vaja kohvrit , suurt ja võimast , sellist , millega võib rännata maailma lõppu ning kuhu mahub ära mitte ühe , vaid mitme inimese elu – minu , isa , vanaemade , vanaisade , kõikide nende , kes emale kallid . </s> <s> Selle kohvri – tühja ! – laenan ma endale ühest teisest elust , mida olin tundma õppinud . </s> <s> Pireti kaudu olin selle eluga , tolle saatusega ikka veel seotud – õppetund kestis , lõpp polnud lähedal ega ka kaugel . </s> <s> Lõpp oli kogu aja , oli praegu . </s> </p>
<p> <s> Mõnikord valdas ema rahutus , paraku just öösel . </s> <s> Kõige rohkem kartsin ma , et ta häirib isa und . </s> <s> Isa käis tööl ja aitas mind nii kuidas jõudis : kõik hügieenilised toimingud viisime läbi ühiselt , kord nädalas . </s> <s> Tegin endale voodi ema voodi kõrvale . </s> <s> Kuivõrd mina tema jaoks keegi polnud , siis teda see ei häirinud . </s> <s> Pigem lõbustas – nagu absurdinaljad . </s> <s> Nagu seegi , et autod sõitsid , kuigi bensiini polnud . </s> </p>
<p> <s> Tükk aega mõtlesin , kuidas teha nii , et ema ärgates ka minu üles ajaks . </s> <s> Mulle tuli meelde üks film , kus üks väike poiss , keda häirisid öised voodinaginad , sidus isa jala külge kellukese , mis " õigel " ajal tilisema hakkas ja poisi üles äratas . </s> <s> Olime filmi Tartus Piretiga koos vaatamas käinud . </s> <s> Meile mõlemale film meeldis , kuid erineva kandi pealt . </s> <s> Piret tundis kaasa isale , mina poisile . </s> </p>
<p> <s> Pidin olema leidlikum : ema ei talunud hääli , ka nõrk tilin võis halvasti mõjuda . </s> <s> Otseseks eeskujuks film ei kõlvanud ( kas polnud filmi pealkiri " Isa komandeering " ? ) , küll aga pani mõtte liikuma . </s> <s> Konstrueerisin mõttes ( unes ? ) masinaid , mis mind ema külge aheldasid , kuid nii , et ema seda ei märganud . </s> <s> Kõige loomulikum , aga ka naljakam oli olla ema kõhus : kõik oli siin juba tuttav , olin siin juba korra olnud . </s> <s> Vähemalt korra , võimalik , et paar : olin ma ju olnud nii Mart kui Maria , poiss ja tüdruk . </s> <s> Piilusin praost välja ja nägin , kuidas ema majas ringi käib , seinast kinni hoides trepist alla tuleb , isa kabineti ukse avab ( isa magas all oma kabinetis ) , kuid isa kõrvale lahtitõmmatud tugitooli ta ei poe , ta kuulab minu nõuandeid , suuniseid , mida talle annan . </s> <s> Ma ei teinud seda oi-kompleksist ; siiralt – ma ei soovinud , et kohtuvad võõrad ! </s> <s> Olin nagu Päike Pirital : kõik käigu ainult õigel teepoolel , kõik autod püsigu lubatud kiiruses , kõik avariid on keelatud ! </s> <s> Siis , miljoni hääletu kella ja nähtamatu , kuid efektiivse niidi või nabanööri ( millegipärast kollase ) leiutamise järel tulin ma mõttele , mis oli nii loomulik , et ma imestasin , kuidas ma varem selle peale ei tulnud . </s> </p>
<p> <s> Mulle meenusid kirjad . </s> <s> Ka nende saabumise ajal olin ma alati olnud kohal ! </s> <s> Välja arvatud see üks , kuid eks kinnita erand reeglit . </s> <s> Ma polnud sellest mõtteterast kunagi aru saanud . </s> <s> Nüüd sain . </s> </p>
<p> <s> " Usalda ennast . </s> <s> Vaata endasse . </s> <s> Põhjatusse põhja , alguste algusse ! " </s> </p>
<p> <s> Nii kõlaksid minu mõtted tõlgituna ühte teise , mulle tuttavasse keelde . </s> <s> Pireti-paradigmasse , murtud mur ( d ) esse . </s> <s> Ma pole küll filoloog , kuid teatud mõisted ja sõnad on nagu batsillid . </s> <s> Mida intensiivsemalt me elame , seda vastuvõtlikumaks muutub meie organism . </s> <s> Teatavas mõttes on totaalne immuunsus alati ning möödapääsmatult möödas . </s> <s> Ta tuleb alati pärast . </s> <s> Pärast elu ; pärast surma . </s> </p>
<p> <s> Julgelt heitsin ema kõrvale magama . </s> <s> Olin kindel , et kui ärkab tema , ärkan ka mina . </s> <s> Ema silmad lähevad lahti ... võbin mu lauge all . </s> <s> Kuid see on veel uni . </s> <s> Päris ärkamine tuleb siis , kui ema voodist üles tõuseb ja uksest välja läheb . </s> </p>
<p> <s> kolmekümne kaheksas </s> </p>
<p> <s> Emal oli üks soov , mida saime täita vaid koos isaga . </s> <s> See soov tekkis tal siis , kui ta ise enam polnud võimeline liikuma . </s> </p>
<p> <s> " Nüüd lähme vanni , kallis ! " </s> </p>
<p> <s> Isa nägu säras . </s> <s> Ta oli seda öeldes tõesti rõõmus . </s> <s> Ning ema sirutas oma käed meie poole välja , kuigi ta " meid " ei tundnud . </s> <s> Tema keha oli kerge nagu sulg , kuid ka sulge on parem mitte lihtsalt peo peal hoida – esimene tuulehoog viib ta sealt minema . </s> <s> Nii ka meie : isa võttis minu kätest , mina tema omadest , sellest sai iste , millel oli isegi seljatugi – meie õlad . </s> <s> Ema pani oma käed ümber meie kaelte ja õlgade ning tundis ennast kätest põimitud istmel , idamaisel kandetoolil hästi , kuigi see talle midagi ei lähiminevikust ( mida ta laiguti mäletas ) ega lapsepõlvest ( kust ta enam lahkuda ei tahtnud ) ei meenutanud . </s> <s> Ta küll veidi pelgas , et me ta maha pillame . </s> </p>
<p> <s> " Ema , ära nii kõvasti pigista , lämmatad mu ära . " </s> </p>
<p> <s> Käsivarte haare lõdvenes . </s> </p>
<p> <s> Me jõudsime vannituppa . </s> <s> Ema vanni panemine oli omaette kunst . </s> <s> Vesi oli varem vanni lastud , kuid parajaks pidime seda tegema vastavalt ema nõudmistele . </s> </p>
<p> <s> " Kas on paras ? " küsis isa . </s> <s> " Soojemaks , külmemaks ? " </s> </p>
<p> <s> Ema keha oli tundlik ning elas omaette elu , see , mis ema mälust oli juba võib olla kadunud , elas keha rakkudes edasi . </s> <s> Minu jaoks polnud keha emaga seotud . </s> <s> Vaatasin seda meditsiini ja inimliku huvi seisukohalt , jälgisin , kuidas rinnanibud veetemperatuurile reageerivad , kuidas nahk roosatab . </s> <s> Kuid mulle tõusis klomp kurku , kui isa ema pesi . </s> <s> Mulle usaldas ta vähemtähtsad regioonid : selja ja pea . </s> </p>
<p> <s> Isa kõnetas ema nagu muinasjutu printsessi , kelle ükski kehaosa ei kanna tavalist nime . </s> <s> Emal polnud varbaid , tal olid " pardikese lestad . " </s> <s> Emal polnud põlvi , neist olid mingil müstilisel moel saanud " pokad " või " pokud . " </s> <s> Väga võimalik , et sõnad , millega isa ema üle külvas ( minu silmis nagu maadeavastaja ) , olid pärit nende ühismälestustest , kuigi ema ükskõikne ilme sellele mõttele sugugi toeks ei olnud . </s> <s> Erilise tähelepanu , õrnuse ja helluse osaliseks said ema rinnad . </s> <s> Isa imetles neid nagu noor armastaja , harras austaja , rüütel või romantiline luuletaja , vana Goethe või noor Schiller . </s> <s> Kuid erinevalt teistest kehaosadest ei väljendunud austus , imetlus ja armastus mitte mõnes tundmatus sõnas , sügavalt sisemises neologismis , vaid hääletoonis . </s> <s> " Rindu " ei kõnetatud otseselt , nimepidi ega ka hellituslikult ( mis muidu oli tavaline ) , nende kohta öeldi " need " . </s> <s> Kuid " neil " polnud ainsust , seda või toda , ainult mitmus . </s> <s> Üht rinda seebitades või veega loputades : </s> </p>
<p> <s> " Siin te mul olete ... teiega on kõik korras ... " </s> </p>
<p> <s> Või oli see viisakusvorm ? </s> </p>
<p> <s> " Nibul " oli küll nimi , tema enda oma – Nibu , kuid seegi tundis ainult paljusust , justkui leiduks ema küljes lisaks kahele rinnale ja rinnanibule teisigi rindu ja randu , nibusid ja nibuimesid . </s> <s> ( Ei saa midagi parata , muutun kõike seda meenutades ka ise poeediks ! ) </s> <s> Ka nibusid kõnetas isa aupaklikult , kuid samas koduselt . </s> </p>
<p> <s> " Kus te mul olete ? " </s> </p>
<p> <s> Kõnetatu tõusis seebivahu alt üles nagu pudelikork või hüümärk ! </s> <s> Esialgu üks , siis teine . </s> <s> Pühkisin käeseljaga silmi – pagana seep ! </s> <s> Kuid seebi asemel olid mul silmis pisarad . </s> </p>
<p> <s> See oli väga tähtis , et ema oleks puhas . </s> <s> Puhtus oli tervise koostisosa meie mõlema jaoks , pestes saime ka vabamalt üles näidata oma tundeid , mida muidu võõrastasime . </s> <s> Ema keha nägemine oli üks asi , seda sai teha tundetult , kõrvalseisjana , kuid puude sulatas üles ka kõige külmema närvisüsteemi , pani kihama naha , tõi suhu sülje ja sõnad , mis sarnanesid isa omadega , olid ainult väiksemad , armetumad ning hillitsetumad . </s> </p>
<p> <s> Samal ajal kui mina pesin ema pead ( põhimõtteliselt sama mis värvimine ) , pesi isa ema suguelundeid – SEDA . </s> <s> Kirjutan kõik tähed suurelt , sest ei leia muud vahendit , kuidas muuta nähtavaks isa ütlemist . </s> <s> Selles sõnas , külmas asesõnas , kätkes kogu poeesia ja piin , mida isa ema vastu tundis . </s> </p>
<p> <s> " Noh , nüüd siis SEE . </s> <s> Poiss peseb pead , mina SEDA . </s> <s> SEE peab puhas olema , siis tuleb ka tervis . " </s> </p>
<p> <s> Tundub uskumatu , kuidas isa , kutseline arst , professionaalne meedik , muutus emaga rääkides lapsemaks kui laps , kuid paraku just nii see oli . </s> <s> Ema talle ( meile ) vastata ei saanud , selleks ajaks oli afaasia juba alanud . </s> <s> Kui tal nüüd oleks meenunud , kes on need kaks tundmatut ( millegipärast kisub keelele Klaabu ) Klaabut , kes tema ümber talle meelepärasel , veidi naljakal viisil jahmerdavad , siis poleks ta oma mõtet enam meile arusaadaval viisil väljendada suutnud . </s> </p>
<p> <s> Kuid ema soovi ( millest ma veel pole rääkinud ) täitmisel olime mõlemad vilunud eksperdid . </s> <s> Me ei saanudki eksida , sest meid juhtis ema . </s> <s> Mitte küll sõnadega ( algul ka nendega ) – ta pigistas meie kaelasooni , surus neid kätega , me olime nagu hobused , truud suksud , kes teda mööda maja ringi tassisid ! </s> <s> Sest just seda ema tahtis . </s> <s> Muidu poleks ta ehk ka pika ja tüütu vannitamisega ( kus teda pealegi mitte just alati päris korrektselt ei kasitud : ükskord pesin ta pead eksikombel šampooni asemel aknooliga ! ) nõus olnud . </s> <s> Ta tegi seda vaid vannijärgse lõbusõidu või huvireisu pärast . </s> <s> Viimane sõna sobib vist paremini ema mõtetega või sellega , mis ema peas toimus ja millest ka meil osa saada lubati . </s> </p>
<p> <s> Ema jahmatas maja , kus ta elas . </s> <s> Tema üllatus oli siiras nagu kilpkonnal , kellele näidatakse tema kilpi ! </s> <s> Või teole karpi , kus ta on kogu oma elu mööda saatnud , teadmata , et see olemas on või et see just selline välja näeb ! </s> <s> Ta istus meie süles , vannirätikutesse mässitud , soe , puhas ja lõhnav . </s> <s> Ta lasi meil keset tuba peatuda , ta oli üleni üks suur üllatus-oo ! </s> </p>
<p> <s> " Milline palee ? </s> <s> Kes selle ehitas ? " </s> </p>
<p> <s> Ning kui isa talle vastas : " Kallis , meie , meie oma säästudest ! " , oli see emale sama uskumatu kui see , et need , kes tema soove täidavad , on tema mees ja poeg . </s> <s> Kuid erinevalt meist oli maja tema jaoks tõeline ime , meie olime vaid tühipaljad ja tõetruud faktid , mis sooritasid reeglipäraseid olelusakte . </s> <s> Kuivõrd ka minul oli " säästudes " oma osa , tundsin isa sõnade üle uhkust . </s> </p>
<p> <s> Mõnikord , usun , võis isa kahetseda , et ta oma perele sellise hoone oli püsti ajanud . </s> <s> Kuid see ei tulnud maja suurusest , tubade arvukusest ega trepikäänakutest , kust me ema ohutult alla pidime kandma , vaid sellest , et ema usk olematusse meie " huviväärsuste " ringkäigul jäi muutumatuks . </s> <s> Ka siis , kui ta enam rääkida ei suutnud , oli selge , et ta laseb endale näidata pilte , mis on küll kaunid , kuid pole reaalsed . </s> <s> Ühel uksel on ees kannel , sealt leidis Hella ema märkmed . </s> <s> Kannel hakkab tilisema , kui uks lahti teha , hääl tuleb niitide otsa riputatud puumunadest , mis vastu kandlekeeli põrkavad . </s> <s> Selle kinkis isale puusepp , tema pani ka uksele uue lingi . </s> <s> Uue vana , sellise , mille vanust ei mõõda aastad , vaid aastakümned . </s> <s> Puusepp oli isale tänulik parempoolse kopsu eest , see on nüüd terve , ilma auguta . </s> <s> Emal tuleb linki puudutades ja uksel rippuva kandle kõlinat kuulates meelde tema lapsepõlv ? </s> <s> Kuid ma pean siia panema küsimärgi . </s> <s> Ma ei tea , kas sellest piisab , et mitte eksida . </s> </p>
<p> <s> Korteris on veel üks koht , kuhu ema ennast kanda laseb . </s> <s> See tuleb kõige lõpus . </s> <s> See on nagu punkt . </s> <s> Peatume ülakorruse suure akna ees . </s> <s> Siit on paista aed ja tükike tänavat . </s> <s> Ema näole ilmub naeratus . </s> <s> Ta kuuleb midagi , kuid see pole kannel . </s> <s> See on purskkaev . </s> <s> Sulnis ja soe sulin , mitte kõle kõlin . </s> </p>
<p> <s> Kui me ta lõpuks voodisse panime , olime pigem kurvad kui kurnatud , kuigi ka udusule kandmine pole just kerge töö . </s> <s> Vaheust kinni panna ema ei luba – nii surnud ta veel pole . </s> <s> Ta tahab kuulda , kas purskkaev töötab . </s> </p>
<p> <s> Me olime uhked , et olime täitnud kõik ema soovid . </s> <s> Ema küll nägi , nägi paremini ja teravamalt kui meie , aga see oli lahus mõistmisest . </s> </p>
<p> <s> Soovide täitmine ei pikendanud ema elu , küll aga leevendas meie piinu . </s> <s> Tema viimane ( kuid mitte viimne ) soov oli külastada paika , kuhu oli tõmmatud joon ning kuigi ta tol korral sellest üle ei astunud , kulges tema elu pärast seda pidevalt piiril , kord " siin " , kord " seal . " </s> <s> Meelitasin selle temalt välja kavalusega . </s> <s> Kuid sinnani on veel veidi aega . </s> </p>
<p> <s> kolmekümne üheksas </s> </p>
<p> <s> Need olid kaks isa : üks , kes ema vannitas ning teine , kes teda ravis – nii palju kui see võimalik oli . </s> <s> Mida oli mõistagi vähe , sest Alzheimer on ravimatu haigus . </s> <s> Statsionaari me ema paigutada ei tahtnud , kuigi isal oleks see tutvuste kaudu isegi võimalik olnud . </s> <s> Käisime tema tervislikku seisundit haiglas regulaarselt kontrollimas ning neuroloogidega konsulteerimas . </s> </p>
<p> <s> Viisin ta sinna autoga . </s> <s> " Volga " on mitte üksnes võimu märk ja sümbol , vaid ka konkreetne aparaat selle võimu teostamiseks . </s> <s> Juba ainuüksi kollane rool tõstab toonust ning eluenergiat . </s> <s> Kui sellele lisada veel rahutult võbelev punane nooleots spidomeetrikastis ning elegantne – tibukollane temagi – käigukang sõrmede ulatuses rooli küljes , siis võib tulemus mõnikord olla vastuolus reaalsusega , kuid haakuv liikluskoodeksi mõne või mitme paragrahviga . </s> <s> Neid ahvatlusi kutsutakse juhikompleksiks , kusjuures juhi mõiste ei piirne autoga , vaid laieneb riigijuhtidele ja parteibossidele . </s> <s> ( Loetagu või arvukaid mälestusi Jeltsinist , kelle karjäär kulges paralleelsest poliitilisega ka talle omistatavate üha võimsamate liiklusvahendite osas . </s> </p>
<p> <s> Sõidukite tipus seisis " Tšaika " , kuid ka " Volgaga " sai parteijuht karistamatult punase tule alt läbi sõita ! ) </s> <s> Ka minul pole mitte kunagi tekkinud nii tugevat tahtmist vajutada punase tule all gaasi , mitte hoolida liiklusreeglitest ning kihutada läbi kogu Tallinna 140 kilomeetrit tunnis ! </s> <s> Kuid mitte kunagi varem pole ma paremini teadnud , et ma seda teha ei tohi ! </s> </p>
<p> <s> Ka mind oli kaks : üks , kes Pireti järel igatsust tundis ning teine , kes talle lakkamatult helistas , kinnitamaks seda , mida juba teadsin . </s> <s> Mis polnud veel juhtunud , kuid oli juba lõppenud . </s> <s> Mind vallanud kahtlused olid nagu teoreemid , neil oli algus , keskpaik ning lõpp . </s> <s> Nad ei pruukinud olla tõesed , kuid see ei takistanud mind käitumast nii , nagu oleks see , mida ma kartsin ( või lootsin ) , juba juhtunud . </s> <s> Tundsin , et pean käituma nii , nagu oleks kõik olnud . </s> <s> See oli kohustus . </s> </p>
<p> <s> Piret on kolinud internaati . </s> <s> Saan seda teada peremehelt – koos köhatusega . </s> <s> See pole suitsuköha – telefonis on kõik korrapealt klaar . </s> </p>
<p> <s> Helistan talle iga päev . </s> <s> Lähen isa kabinetti allkorrusel ja tellin kõne . </s> <s> " Palun mulle Tartu ... " </s> <s> Keskjaamas mind juba teatakse , ka internaadi korrapidaja tunneb mu häälest ära , teab , mida ma tahan , kellega soovin rääkida . </s> <s> " Lähen kohe , vaatan ... " ütleb ta ja paneb toru lauale " Spidola " kõrvale – otse minu kõrva . </s> <s> Tõmban pea eemale ja jään ootama . </s> <s> Piret elab kolmandal korrusel , sinna minna on hulk maad , kommutaatori peale ei või kindel olla . </s> <s> Kust ma seda tean ? </s> <s> Minuga räägivad hääled , need , kes sel ajal , kui Piretit taga otsitakse , telefonitorust mööda lähevad . </s> <s> Nad väljendavad imestust ( " Kas jälle see ... ? " ) , pahandavad ( " Millal ta meid ükskord rahule jätab ? " ) , haletsevad ( " Kes ta selline küll on ? " ) ; mõnikord pannakse toru tagasi hargile , aga ma helistan uuesti . </s> <s> Mulle vastatakse : " Ei ole teie Piretit , ei ole ! " </s> <s> Või : " Jah , ma nägin teda hetke eest , valge kleit oli seljas , läks kontserdile , teie Piret armastab ju muusikat ? " </s> </p>
<p> <s> Ma olen See , Kes Ootab Oma Piretit , selle nime all mind teatakse , minust on saanud paljude kõneaine , minust räägitakse igal pool , tänavatel ja koridorides , õlle- ja lugemisaalides , aga ka auditooriumides , kus lektor kasutab mind näitena sellest , mis võib juhtuda , kui ajalugu muudab oma kurssi , inimene aga jääb kangekaelselt oma iganenud vaadete ja veendumuste juurde , pole sugugi võimatu , et minust on kasu ka mõnes teises õppeaines , et olen füüsikas " pooljuht " , keemias " valents " , töökaitses " hüdrofoor " , mille kaugus teeservast peab olema mitte üle kahe meetri ( Belli leiutis , muuseas ) , inglise keeles " past perfect " , diamatis aga " Marxi kiri Engelsile " , kus Marx tunnistab üles , et on arvatavasti baasi mõjujõuga pealisehitusele liialdanud ning et ka vastupidine on võimalik , aga seda pole momendil kasulik mainida , kui asjad on juba nii kaugel ja töölisklass Euroopas plahvatuse ja revolutsiooni äärel – see , et ma just ajaloost nii palju näiteid toon , on otseselt seotud sellega , et Piret õpib ajalugu . </s> <s> Ja armastab Muusikat . </s> </p>
<p> <s> neljakümnes </s> </p>
<p> <s> " Tehke mulle haiget , Piret , ma palun teid ! " </s> </p>
<p> <s> " Kuidas ? " </s> </p>
<p> <s> " Nagu alati . " </s> </p>
<p> <s> " Kas nii ? " </s> </p>
<p> <s> " Sellest jääb väheks . " </s> </p>
<p> <s> " Ma rohkem enam ei oska . " </s> </p>
<p> <s> " Ma pidasin teid andekaks . </s> <s> Tumedate tukkadega tüdrukud on kõik andekad . " </s> </p>
<p> <s> " Tunnete neid kõiki ? " </s> </p>
<p> <s> " Alati , kui ma viimasega tuttavaks saan , on mul tunne , et kuskil peab olema veel üks . " </s> </p>
<p> <s> " Teate , mis on tuka all ? " </s> </p>
<p> <s> " Laup . " </s> </p>
<p> <s> " Arm , tohter , arm . " </s> </p>
<p> <s> " Ärge kutsuge mind tohtriks , öelge lihtsalt – Tiit . " </s> </p>
<p> <s> " Kas Tiit teeb rohkem valu kui tohter ? " </s> </p>
<p> <s> " Palju rohkem . </s> <s> Mulle tuleb meelde mu naine ... " </s> </p>
<p> <s> " Kes ei sarnanenud kellelegi teisele ... " </s> </p>
<p> <s> " Kui ta oli elus ... surm tegi ta sarnaseks . </s> <s> Kust on pärit teie arm , Piret ? " </s> </p>
<p> <s> " Isalt . </s> <s> Isa lõi mind . " </s> </p>
<p> <s> " See on suur õnn . " </s> </p>
<p> <s> " Sain selle eest kleidi . " </s> </p>
<p> <s> " Valge ? " </s> </p>
<p> <s> " Valge . " </s> </p>
<p> <s> " Mul ei ole kodus ühtki valget asja . </s> <s> Kõik on mustad . </s> <s> Must armastab mind . " </s> </p>
<p> <s> " Valge teeb valu ? " </s> </p>
<p> <s> " Teeb . </s> <s> Valge pluus , valged nööbid , valge pesu , valged silmavalged , valge valgus . " </s> </p>
<p> <s> " Kõik valge ei ole . " </s> </p>
<p> <s> " Kahjuks küll . </s> <s> Olen viimasel ajal juba valgega harjuma hakanud , ka see tundub mulle mustana . </s> <s> Või hallina . </s> <s> Halli tolmuna . " </s> </p>
<p> <s> " See on kurb . " </s> </p>
<p> <s> " Väga . " </s> </p>
<p> <s> " Ma tean , mis teeb must-valge valgeks . " </s> </p>
<p> <s> " Mis see on ? </s> <s> Palun teid kõigest südamest , Piret , öelge mulle ! " </s> </p>
<p> <s> " Muusika . " </s> </p>
<p> <s> " Muusika ? </s> <s> Milline ? </s> <s> Milline muusika on valge ? " </s> </p>
<p> <s> " Kõik . " </s> </p>
<p> <s> " Ükskõik ? " </s> </p>
<p> <s> " Just . " </s> </p>
<p> <s> " Kas ka see , mida täna õhtul aulas mängitakse ? " </s> </p>
<p> <s> " Ikka . " </s> </p>
<p> <s> " Ma kutsun teid , Piret ! " </s> </p>
<p> <s> " Ma tulen , Tiit ! " </s> </p>
<p> <s> neljakümne esimene </s> </p>
<p> <s> Ühel hommikul on ema enne mind üleval . </s> <s> Jäin ärkamisega hiljaks . </s> <s> Ema seisab peegli ees ja sätib ennast . </s> <s> Värvib huuli , nagu polekski ta haige . </s> </p>
<p> <s> " Hakkame minema . " </s> </p>
<p> <s> " Kuhu ? " </s> </p>
<p> <s> " Randa . " </s> </p>
<p> <s> " Sa ei tohi , oled haige . " </s> </p>
<p> <s> " Mis haigus mul on ? " </s> </p>
<p> <s> Keel ei paindu kuidagi ütlema . </s> </p>
<p> <s> " Alzheimer , " saan lõpuks suust . </s> </p>
<p> <s> " Alzheimer on minevik , nüüd on mul juba uus haigus . " </s> </p>
<p> <s> Ema ütleb mingi nime , mida ma pole kuulnud , aga mul on häbi seda tunnistada ja isa pole ka kuskilt võtta , tema teaks . </s> </p>
<p> <s> Autos istub ema minu kõrvale . </s> <s> Kuid siis on tal jälle vana haigus . </s> <s> Ta vaatab ja näeb , kuid see , mida ta näeb , haihtub kohe . </s> </p>
<p> <s> " Kuidas auto sõita saab ? " küsib ta minult . </s> <s> " Kütust ju pole . " </s> </p>
<p> <s> " " Volgal " pole kütust vaja . </s> <s> Teda kütab Päike . " </s> </p>
<p> <s> Seda ema usub . </s> <s> Kui kõik on kosmos , siis on seal loomulikult ka Päike ja Päikese jõul liikuvad autod . </s> <s> Nagu selle tõestuseks pistab aknast pea sisse Päike . </s> <s> Tal on täna vaba päev , tahaks kellegagi rääkida , niisama , tühjast-tähjast . </s> <s> Ilma selleta , et oleks miilits . </s> <s> Kuid ainuke , mis tal meelde tuleb , kui ta ema näeb , on isa . </s> </p>
<p> <s> " Aitäh tohtrile ... " </s> </p>
<p> <s> Ning ta loeb üles kõik need arstimite nimed , mille eest ta tahab isa ikka ja jälle tänada . </s> <s> Mis kõik on aidanud , aitavad edasi , kuni elu lõpuni . </s> <s> Kui elu on läbi , jäävad rohud alati järele . </s> <s> Neid pole kellelegi anda , nad tuleb kohe ära visata . </s> <s> Tagavaraks koguda pole mõtet : kellele ? </s> </p>
<p> <s> Iga nimetust öeldes pööritab Päike tänulikult silmi . </s> <s> Ta ei maini poole sõnagagi Toomast . </s> <s> Toomas on rohtude taga peidus , pean ise arvama , kus Päike oma poega silmas peab . </s> <s> Ning Tooma õde , kes süstib endale iga päev insuliini . </s> <s> Toomas on teda õpetanud . </s> <s> Päiksel endal rohtusid vaja pole , viin aitab leevendada muresid ja rõõmustada maailmu , kuhu ta joobnuna sukeldub . </s> </p>
<p> <s> Päike loojub loodesse , seal on võlukauplus Al-Koch-Ol . </s> </p>
<p> <s> Sõidame edasi . </s> </p>
<p> <s> Jõuame metsavahele . </s> <s> Mets on männid , teisi puid on vähe . </s> </p>
<p> <s> Äkitselt tahab ema tantsida . </s> </p>
<p> <s> Pean auto kinni . </s> </p>
<p> <s> See on ainus kord , kui ma emaga olen tantsinud . </s> <s> Oleksime võinud tantsida meie lõpupeol , kuid seda ei saanud teha : ema ei mäletanud mu nime , ta poleks teadnud , kellega ta tantsib . </s> </p>
<p> <s> Ta on väike , mulle lõuani . </s> <s> Surun ta enda vastu . </s> <s> Surun kõvemini kui tarvis , ema aietab . </s> <s> Mõte ema haigusest ajab mu närvi . </s> </p>
<p> <s> Tantsime sinna , kus ma sündisin : meri . </s> <s> Rand , suured kivid . </s> </p>
<p> <s> " Siin oleksid sa peaaegu sündinud , " ütleb ema . </s> <s> " Mul oli süda nii paha , mõtlesin , et nüüd . </s> <s> Aga see tuli suurest igatsusest , last polnud . </s> <s> Sind polnud , sa tulid hiljem . " </s> </p>
<p> <s> " Ma tean . " </s> </p>
<p> <s> " Ei , sa ei tea . " </s> </p>
<p> <s> Ning ema räägib mulle , kuidas nad veoautoga koju tagasi sõitsid , kuidas neid päästis auto poordile maalitud viisnurk ja neli tähte : NKVD . </s> <s> ( Kes seda tegi , kes julges riskida , kelle pea oli täis pööraseid , kuid päästvaid mõtteid ? – Isa ! ) </s> <s> Muidu oleks venelased nad maha kõmmutanud . </s> <s> Nagu nad tegid Peetriga , poeediga , kes kirjutas kirjutusmasinaga . </s> <s> Underwoodiga . </s> <s> Peeter oli kohutav argpüks . </s> <s> Kõige rohkem kartis ta iseenda pärast , siis perekonna , last ootava naise , maa ja maja eest , kuhu oli kolinud seersant Sergei . </s> <s> Underwoodi jätsid maha sakslased , selle kaanel oli märk : SS . </s> <s> Kaane peitis Peeter ära . </s> <s> Kuid sama märk oli ka ühel klahvil . </s> <s> Seal , kus tähti polnud , ainult märgid . </s> <s> Kirjavahemärgid : koma . </s> <s> Koma asemel . </s> <s> ( Kõik mu kirjad on komatud , vanaemad , kes mu kirju üheskoos arutavad , võivad arvata , et olen idioot või et komad on eesti keelest vene võimu all ära kaotatud . ) </s> <s> Seda ei pannud Peeter suure ähmiga tähele , ta kartis , et masinavargus tuleb välja ja tegi , nagu oleks ta luuletaja , klõbistas järelejätmatult masinaga , kuid Sergei märkas märki ja lasi Peetrile kuuli kuklasse . </s> <s> ( Ta tegi seda hirmust . ) </s> <s> See juhtus veidi aega enne seda , kui ema isaga kohale jõudsid – Peeter oli isa ülikoolituttav , tema käest võis saada piima ja pekki , aga võib-olla ka bensiini . </s> <s> Ukse tagant kostus oigeid ( ema neid pikemalt ei kirjelda ) , Peetri naisel algasid tuhud . </s> <s> Hirm tegi ka seda . </s> <s> Sergeile sünnitamine ei meeldinud , talle tuli meelde ta oma naine , kes oli sünnitanud ainult surnud lapsi . </s> <s> Kuid isa kutsus ta appi . </s> <s> Isa koos emaga aitasid lapse ilmale . </s> <s> Sergei uuris sel ajal õuele jäetud autot , viisnurka ja tähti ning muigas : ara inimesene oli julgus talle meele järgi , ta tappis ainult neid , kes olid sama arad kui tema või veel aremad . </s> <s> Nii tuli ilmale Toomas , minu isa nime tänulik naine ei teadnud , kuid ta nägi , kuidas isa endale näpuga rinda torgates ütles : " Jaa , Toomas . " </s> <s> Miks isa valetas ? </s> <s> Miks ta Sergeile oma nime ei öelnud ? </s> <s> Tegi ta seda igaks juhuks ? </s> <s> Mida ta kartis , mille vastu ta ennast ja oma naist kaitsta tahtis ? </s> <s> Tahaksin seda teada , oma isa mõtetesse piiluda , ema sõnadest selleks ei piisaks , ma ei taha tema käest küsida midagi sellist , mida ta ise rääkida ei soovi . </s> <s> Isa mõistmine on raskem , ta jääb alati lõpuni hoomamatuks , ema seevastu on läbipaistev , natuke isegi igav , mul on raske oma mõtteid paigal hoida , kui ta räägib . </s> </p>
<p> <s> Naine andis oma lapsele isa auks nimeks Toomas . </s> <s> Mõne aasta pärast kolisid nad Tallinna külje alla – hirmust mälestuste ees . </s> <s> Naine hakkas tööle sovhoosis " Leninlik tee " karjatalitajana . </s> <s> Päike , kes varjas ennast metsas , tuli redust välja ja võttis lapsega neiu endale naiseks . </s> </p>
<p> <s> Nii selgitab ema 1944. aasta sügist Noarootsis . </s> </p>
<p> <s> Ja mina usun teda . </s> <s> Teist võimalust lihtsalt pole . </s> <s> Pole ka keeruliselt . </s> <s> Pole kuidagi , pole ei üle ega üldse . </s> </p>
<p> <s> Päikesekütusega " Volga " jõuab orbiidile . </s> </p>
<p> <s> Minu kavalus on minu unenägu . </s> </p>
<p> <s> neljakümne teine </s> </p>
<p> <s> Kuid emal on ka tegelikke soove . </s> <s> Selliseid , mida meie isaga pole veel jõudnud rahuldada . </s> <s> Ta tahab , et teda viidaks Piritale . </s> <s> Ta teeb selle teatavaks vaid talle omasel viisil – silmadega . </s> <s> Tema soov on talle silmadesse kirjutatud . </s> <s> Loeme seda isaga täht-tähe haaval . </s> <s> See on nagu kirjutusmasinal kirjutaminegi . </s> <s> Isa vaatab , mina kirjutan puhtale paberilehele : </s> </p>
<p> <s> P I R I T A </s> </p>
<p> <s> Punkti ma ei pane . </s> <s> Silmad punkti ei tunne . </s> <s> Seal on alati veel keegi . </s> <s> Kes pole ema . </s> <s> Kuid pole ka keegi teine . </s> <s> Veel mitte . </s> </p>
<p> <s> Siis paneb ema silmad kinni . </s> <s> Kui ta nad uuesti lahti teeb , on ta juba Pirital . </s> <s> Tahaks nii öelda , kuid see oleks jälle unenägu . </s> <s> Neid pole enam tarvis . </s> <s> Nende aeg on ümber . </s> <s> Läbi . </s> </p>
<p> <s> " Kas lähed ise ? " küsin isalt . </s> <s> " Lähme koos ? " </s> </p>
<p> <s> " Ei , mine üksi . </s> <s> Nii on parem . " </s> </p>
<p> <s> Kui me Piritale jõuame , jätan auto parkimisplatsile . </s> <s> Teen ukse lahti , ema tuleb välja . </s> <s> Ta on väga kõhn . </s> <s> Ta ei taha süüa . </s> <s> Isegi Hella piima-juurviljasupid saadab tagasi . </s> <s> Päris ilma söömata ei saa . </s> <s> Midagi peab sööma . </s> <s> Kui ei söö , tuleb surm . </s> <s> Kuid söömisega surma ei peleta . </s> <s> Ema sööb öösel . </s> <s> Öösel tuleb tal söögi-isu . </s> <s> Ta arvab , et öö on päev . </s> <s> Lähen siis kööki ja toon midagi , võileiva ja klaasi keefiri . </s> <s> Või küpsist . </s> <s> Ema jääb süües uuesti magama , valusid tal õnneks ei ole . </s> <s> Hoolitsen selle eest , et tal suu puhas oleks : mõni tükk võib kurku kinni jääda , ema võib lämbuda . </s> </p>
<p> <s> Emal on seljas pruun mantel . </s> <s> Mulle tulevad meelde mu silmad . </s> <s> Kas ema teab või ei tea ? </s> </p>
<p> <s> " Kas sa tead , et ma kirjutasin vanaemale ? </s> <s> Esialgu ühele , siis teisele . </s> <s> Ma ei tahtnud valetada , kuid valetasin . </s> <s> Nemad uskusid mind . </s> <s> Nad arvasid , et mind on mitu . </s> <s> Et mul on vend , kui ma olen tüdruk . </s> <s> Et mul on õde , kui ma olen poiss . </s> <s> Ning et mõlemad sündisid siis , kui sul rannas paha hakkas . </s> <s> Ma pidin ennast tegema kaheks , teist võimalust polnud . </s> <s> Poisi nimi on Mart nagu isal ja vanaisal ja minul , õele andsin nimeks selle vanaema nime , kes pole abielus Mardi , vaid Helmutiga . </s> <s> Tema nimi on Maria . </s> <s> Ta on sinu ema . </s> <s> Ühendasin sel kombel kaks peret . </s> <s> Helmut ja Elisabeth jäid üle , nende jaoks lapsi ei jätkunud . </s> <s> Nüüd on mõlemad vanaisad läinud , see oli viimases kirjas . </s> <s> Oled sa seda lugenud ? </s> <s> Tead sa , et su isa on surnud ? </s> <s> Tead sa , et mul on sinised silmad ? </s> <s> Tead sa , et mul on pruunid silmad ? " </s> </p>
<p> <s> Ema ei vasta . </s> <s> Kuid ma pole ka küsinud . </s> <s> Pole küsinud valjusti . </s> <s> Ainult sosinal . </s> <s> Mõttes . </s> <s> Mõttes sosinal . </s> <s> Väga vaikselt . </s> <s> Kuid seal – mõtteis – on nii , et mida vaiksemalt räägid , seda rohkem on lootust , et sind kuuldakse . </s> <s> Ja vastatakse . </s> </p>
<p> <s> Kõnnime mööda kitsast rada . </s> <s> Kahel pool sihvakad männid . </s> <s> Meri kohiseb . </s> <s> Ka see on sosin , ainult suur . </s> <s> Kardan , et ema võib kukkuda , mõni käbi võib ta jala alla sattuda . </s> <s> Kuid seda ei juhtu . </s> <s> Emal on tunneb ennast hästi . </s> <s> Kõneleb tema nägu , ma kirjutan selle trükitähtedega oma hinge . </s> </p>
<p> <s> Jõuame metsast välja . </s> <s> Tuulise taeva alla . </s> </p>
<p> <s> " Pane mul sall kõvemini kaela ümber ! " </s> </p>
<p> <s> Keegi rääkis ? </s> <s> Kes ? </s> </p>
<p> <s> Pööran pea kuklasse – kiiresti . </s> <s> Vaatan üles . </s> <s> Taevas on kaks auku . </s> <s> Need on mu silmad . </s> </p>
<p> <s> Oma käsi ma ei näe . </s> <s> Need kohendavad salli . </s> </p>
<p> <s> neljakümne kolmas </s> </p>
<p> <s> Telefon ! </s> </p>
<p> <s> Kas on veel asju , mida nii tihti kõnetatakse ? </s> <s> Kas saab kunagi selle au osaliseks Soolatops ? </s> <s> Praepann ? </s> <s> Mõlemad on küll tihti kasutusel , tihedamini kui telefon , aga seda au ei anna neile keegi . </s> <s> Ja mis nad sellega teeksid ? </s> <s> Nemad meiega ei räägi , telefon aga küll . </s> </p>
<p> <s> Kus me tavaliselt oleme , kui telefon meid kutsub ? </s> <s> Ausalt ! </s> <s> Jah , väljakäigus , just nimelt sealt ta meid tabab ! </s> <s> Või voodis . </s> <s> Kas ükski või kaksi , polegi tähtis . </s> <s> Tähtis on see , et me kohe reageerime , me kardame , et ühe kaotsi läinud kõnega jääme ilma millestki väga olulisest . </s> <s> Me hülgame sooja poti ja seksi ( kui see meil käsil oli ) ning sööstame telefoni poole kasvõi ihualasti ja ebahügieeniliselt , ühe käega pükse üles tõmmates või neid jalga ajades – ei söanda me ju enne rääkima hakata , kui oleme oma välimust minimaalseltki kohendanud . </s> <s> Häälega koos tuleb ka inimene , meil on tunne , et ta on ise kohal , näeb meid . </s> <s> On meiega . </s> </p>
<p> <s> Telefoniga on meeldivam rääkida kui inimesega . </s> <s> Telefon ei reeda meid . </s> <s> Kui me ise ennast välja ei anna . </s> <s> Kohaloleku tunne lakkab ruttu , meil pole enam selle üle piinlik , mida me äsja tegime . </s> <s> Võib isegi juhtuda , et hüljatud tegevus taastub . </s> <s> Kuid need on erandjuhud , seda juhtub rohkem filmis kui elus . </s> </p>
<p> <s> Telefon on hea sõber . </s> <s> Ta aitab meid igas olukorras . </s> <s> Kui telefon leiutati , uskusid paljud inimesed , et telefon pole üksnes häälte edasi kandmise ja ühendamise masin , vaid et selle abil saab ühendust võtta ka pärast surma . </s> <s> Ajaloost on teada keegi Mary Baker Eddy , kes tegi 1912. a. oma testamendis korralduse panna talle kirstu kaasa telefon , et ta võiks oma lähedastega teisest ilmast kontakti võtta . </s> <s> Inimesed arvasid kuulvat kusagil tohutus kauguses , varastele telefonidele iseloomulikes praksudes surnute hääli , ka grammofoniplaatidega oli sama lugu . </s> <s> Usk sellesse , et surnud võivad nende seadmete kaudu rääkida , püsis veel isegi siis , kui II maailmasõja ajal ilmusid esimesed magnetofonilindistused . </s> <s> Kõige postiivse kõrval , mis selles usus sisaldub – ma räägin sinuga , räägi minuga ! – ilmneb selles ka inimese võimetus oma elu Seal ette kujutada millegi muuna kui sellena , mis on Siin . </s> </p>
<p> <s> Praeguseks on see usk kadunud . </s> <s> Kuid säilinud on üks – telefon annab meile Hääle . </s> <s> Ning kehatus Hääles on informatsiooni rohkem , kui sellega kaasneks ka pilt , mis moodsal ajastul pole võimatu . </s> <s> Just sellepärast on loobutud katsetest muuta telefon videofoniks . </s> <s> Need , kes seda teenust kasutavad , ei taha midagi teada . </s> <s> Nad ei taha mõista , veel vähem mõistmisega vaeva näha . </s> <s> Pilt petab rääkides , annab rääkijale kuulaja ees eelise . </s> <s> Kuulaja tahaks kuulata , kuid ta näeb . </s> <s> Näeb seda , mida ei ole . </s> <s> Või millega ta on harjunud . </s> <s> Või mida rääkija talle koos pildiga ( oma näoga , oma silmadega ) sugereerib . </s> <s> Tulemuseks on pettus , vale . </s> <s> Võimalus tüssata kasvab võrdeliselt pildi täpsusega . </s> <s> Kes tahab , see petab . </s> <s> Ausus ei paista pildist välja . </s> <s> Ausus on harjumus . </s> <s> Ausus on hääl . </s> <s> Telefonis . </s> </p>
<p> <s> neljakümne neljas </s> </p>
<p> <s> Telefon ! </s> </p>
<p> <s> Olin parajasti auto all , kui kuulsin helinat . </s> <s> Olin ukse garaaži ja maja vahel lahti jätnud . </s> <s> Juhuks , kui see juhtub . </s> <s> Kui on telefon . </s> <s> Kui telefon ON , siis midagi muud enam ei ole , tegutsema peab välkkiirelt . </s> <s> Tormasin tuppa , käed õlised . </s> <s> Ma teadsin , et varem või hiljem peab see juhtuma . </s> <s> Ei saa ju olla , et ise helistad ja sulle ei helistata ! </s> <s> Helistad iga päev , kuid niipea kui kõne läbi , sirutad käe automaatselt uuesti aparaadi poole ! </s> <s> Numbrilaud on nagu märklaud , ainus koht , mida sa tabada ei taha , on keskpaik , kümme , teisi numbreid või ka tähti võid tabada või kinnisilmi . </s> <s> Helistamine võib teatud juhtudel olla haigus , muutuda obsessiooniks . </s> <s> Nagu armastus . </s> <s> Armastus kasvab võrdeliselt vahemaaga , kus elab see , keda te armastate . </s> <s> See on puhas armastus . </s> <s> See armastus on puhas , ta on puhtaks pestud , objektiivseks hõõrutud . </s> <s> Ta läigib nagu prilliklaas . </s> </p>
<p> <s> " Siin kaugejaam . </s> <s> Teile on kõne ... " </s> </p>
<p> <s> Telefonineiu ütleb numbri , kust helistatakse . </s> <s> Ja koha . </s> <s> Kuid mul hakkab mustade käte pärast piinlik . </s> <s> Ei saa ma ju ilmuda mulle armsa inimese ette räpaste kätega ! </s> <s> Panen toru käest , pühin õlised käed kaltsu . </s> <s> Kaltsu olen ettenägelikult torganud tööpükste värvli vahele . </s> <s> Võtan uuesti toru . </s> </p>
<p> <s> " Halloo , Piret ! " hüüan ma torru . </s> <s> Sealt kostavad kahinad , keegi hingab , kuid ei räägi . </s> <s> Siis – </s> </p>
<p> <s> " Kas . </s> <s> See . </s> <s> On . </s> <s> Kaskede . </s> <s> Korter . " </s> </p>
<p> <s> Just nii , sõna-sõna haaval hääl minuga räägib . </s> <s> Teistmoodi ei oska ma hääle võõrust edasi anda . </s> <s> Sõnade vahel on vahe . </s> <s> See vahe on tavalisest suurem . </s> <s> Nagu katki murtud joon : punktiir . </s> <s> Ja küsimärki lõpus pole . </s> </p>
<p> <s> " Jaa . " </s> </p>
<p> <s> " Mina olen Elisabeth , vanaema olen . " </s> </p>
<p> <s> neljakümne viies </s> </p>
<p> <s> Aasta on 1993. </s> <s> Kuu 8. </s> <s> Ja päev 12. </s> </p>
<p> <s> Neljapäev , kui täpsem olla . </s> </p>
<p> <s> Kätte on jõudnud otsustav hetk . </s> </p>
<p> <s> Kas lunastus või karistus ? </s> </p>
<p> <s> Mitmeks pean ma ennast rebima ? </s> <s> Kas kaheks , nagu kirjades kirjas , või neljakümne viieks , nagu ma mõnikord olen mõttes kokku lugenud ? </s> </p>
<p> <s> Nad tulid pärast seda , kui Elisabeth oli meile telefonikõne võtnud . </s> <s> Kuid mitte kohe . </s> <s> Tulemine – mõtlemine – võttis aastaid aega . </s> <s> Vanaema oli meie numbri teada saanud väga lihtsalt – telefoniraamatus meid küll pole , kuid numbrid ( ja surmad : ema suri 1972 ) ei vaja liikumiseks traati . </s> <s> Need kanduvad edasi ja jõuvad kohale suust suhu , kõrvast kõrva ja peast pähe . </s> <s> Peas on väga väike ( ja väga vaimne ) telefoniputka . </s> <s> Putkas on üks aparaat , kuid kaks toru : üks punane , teine must . </s> <s> Must on surmade , punane arvude jaoks . </s> </p>
<p> <s> Nad ei tule üksi . </s> <s> Isegi mitte kaksi . </s> </p>
<p> <s> neljakümne kuues </s> </p>
<p> <s> Thomas A. Ash on tegelikult Toomas Tuhk . </s> <s> A nime keskel ei tähenda midagi , see on nimesse võetud kindluse mõttes . </s> <s> Toomas tegi seda laste pärast . </s> <s> Tema mõttes oli kindlus , millest tema lapsed ühel heal päeval võivad ilma jääda . </s> <s> Tegelikult halval . </s> <s> Isegi halb on Eesti keeles hea . </s> <s> Ta on seda oma lastelegi õpetanud . </s> <s> Nüüd on ka lastel nimes A sees . </s> <s> Tal on kaks last , John ja Mary A Ash . </s> <s> Ning naine – loomulikult : Mari . </s> <s> Tema polnud nõus oma nime muutma , las midagi ikka jääb , oli ta öelnud . </s> <s> Toomas oli sellega päri : nagunii kirjutasid kõik nende ingliskeelsed tuttavad ( ka eestikeelseist olid pikapeale saanud ingliskeelsed : kiri muutus enne , kõne pärast ) kirjadele y , samuti ka ametiasutused , kuigi siin olenes see sellest , kui suur asutus oli : pangas oli i , pesumajas y . </s> </p>
<p> <s> Tooma isa oli tuhastaja . </s> <s> Küll mitte Eestis , seal oli ta olnud Lutheri vineerivabrikus koputaja . </s> <s> Koputaja tegi kuulmise järgi kindlaks , kas vineer oli praak . </s> <s> Ta oli oma ala spetsialist , kuid võõraid võime ta teenida ei tahtnud . </s> <s> Koputamise ja tuhastamise vahel haigutas kuristik – isa ületas selle vaikides . </s> </p>
<p> <s> Ka Toomas peab sama ametit . </s> <s> Toomas tuhastab inimesi , kui nad seda soovivad . </s> <s> Tema kliendid on Toomaga rahul , nad ütlevad , et Toomal on see , mida teistel ei ole – personal touch . </s> <s> Isiklik puude eesti keeles . </s> <s> Toomal on see anne , et tema lahkumiskõned on isiklikud . </s> <s> Nad pole külmad , vaid soojad . </s> <s> Nad puudutavad inimeste hingi . </s> <s> See on suur kunst teha üks kõne selline , et see oleks soe , kuid mitte ka vesine . </s> <s> Selline , et jääks lootus . </s> <s> All things that rise must converge . </s> <s> Tõusuteel saavad kõik kokku , see oli Tooma lemmiklause . </s> <s> Liiga tihti seda kasutada ei tohtinud , iga asi ju kulub , nii ka sõnad ja laused . </s> <s> Laused seisid koos sõnadest , nii lihtne see oligi . </s> <s> Kuid mis olid mõtted ? </s> <s> Seda Toomas ei teadnud , puudust tal neist polnud . </s> <s> Üks mõte oli selline , et peaks kodu-eestlastele andma võimaluse valida . </s> <s> Tõeline valik polnud mitte kapitalismi ja sotsialismi või kommunismi vahel , vaid maa ja taeva vahel . </s> <s> Toomale meeldis , kui tuhk laiali puistati ja urn jäi tühjaks . </s> <s> Põhiliselt tegid nii meremehed ja poeedid , kuigi kaugeltki mitte kõik . </s> <s> Soovitada Toomas seda kellelegi ei tohtinud , kuid viimasel ajal loobusid paljud inimesed konkreetsest maalapist kõiksuse kasuks ning urni sisu kandis maa või mere kohal laiali tuul . </s> <s> See oli ilus ja ülev vaatepilt . </s> <s> Toomas oli endale testamendis kirja pannud , et temaga just nii tehtaks , leinata võis ka tühja urni või mälestustahvlit . </s> <s> Mida iganes . </s> <s> ( Koos põletusahjuga transportis Toomas 1993. a. esimese eestlasena Eestisse ka tolle liberaalse ellusuhtumise epitaafi , mis siin ka soodsa pinna leidis . </s> <s> Või epigraafi ? </s> <s> Kumb on õige ? </s> <s> Tooma seisukohalt esimene , kuid kirjutajal pole midagi selle vastu , kui tekstis on " vead . </s> <s> " ) </s> </p>
<p> <s> Tooma isa oli jõudnud Ameerikasse Rootsist ning asunud 1951. aastal elama sinna , kus praegu elas Toomas – Lancasterisse Pennsylvanias . </s> <s> Ameerika esimese krematooriumi looja doktor Julius Le Moyne'i pojapoeg , kes pidas sama ametit , oli isa isiklik tuttav . </s> <s> Hiljem , pärast 1876. aastat , mil esimene krematoorium Washingtoni ehitati , tekkis neid üle terve Ameerika ning selline teenuseliik muutus rahva kiiresti populaarseks . </s> <s> Toomas meelest tuli see mugavusest , olid ju ameeriklased mugavad , sõid kiiresti ja püstijalu , sama tahtsid nad saada ka surmalt ning sellega seoses olevalt protsessioonilt . </s> <s> Teine põhjus oli puhtus , seda näitas see , et tuhastamisele pani alguse kirik , kus nakkushaiguste levikust tingitud hügieeninõuded olid päevakorras . </s> <s> Kirik viis matusereformi 19. sajandi lõpuks ka läbi . </s> <s> Nüüdseks oli krematooriume üle terve Ameerika tuhande ringis ning tuhastamiste arv küündis 470 000- ni . </s> </p>
<p> <s> Ja üks neist , Ash To Ash , Co oli Tooma isa rajatud . </s> <s> Toomas lasi oma isa tuhastada ja urni panna . </s> <s> Täpselt sama teevad tema lapsed temaga . </s> <s> Kuid nad võtavad ta sealt välja , lasevad lahti , laotavad laiali . </s> <s> Toomale meeldis , et tema lapsed kutsuvad teda lühendatult Dope'iks . </s> <s> Toomas teab küll , mida see tähendab , aga eks iga isa ole oma lastele kerge doping , süütu mõnuaine , mille tarbimist ühegi seadusega pole võimalik keelata või reguleerida . </s> </p>
<p> <s> Rootsi lendas Toomas lennukiga . </s> <s> Seda lauset ei oskaks Toomas ise enam õieti öelda . </s> <s> Midagi on siin valesti . </s> <s> Mis ? </s> <s> See lause ei ütle Tooma soovide kohta midagi . </s> <s> Ta ei paljasta Tooma hinge . </s> <s> Mida üks keel kindlasti teeb . </s> <s> Ka siis , kui ütleja ise seda ei soovi . </s> <s> Kuid Toomas soovib . </s> <s> Ta sõidab Rootsi selleks , et sealt edasi Tallinna sõita . </s> <s> Laevaga . </s> <s> Kas laevaga sõita on sama mis sõita ? </s> <s> Teatud tingimustel küll ja need tingimused on Toomal sada protsenti täidetud . </s> <s> Rohkemgi : tema tahtmine oma kaasmaalasi aidata on siiras , monetaarne külg pole mõistagi olematu , kuid tuleb tükk maad takkajärgi ( ning mõlemast jalast luubates ) . </s> </p>
<p> <s> Stockholmis jääb Toomal piisavalt aega , et visata silm peale neile paikadele , mida tema esivanemad olid kaks aastat enne Ameerika " avastamist " asustanud . </s> <s> Kuivõrd sajab vihma , siis midagi õieti ei näe . </s> <s> Ta annab taksojuhile aadressi , laseb ennast kohale sõidutada , vaatab aknast seda kohta , seda maja , seda ust , seda akent ning mõtleb muu juurde . </s> <s> Välja . </s> <s> Võib-olla ongi nii parem . </s> <s> Pole üllatusi . </s> <s> Nendeks peab ta nagunii valmis olema , kui üle lahe jõuab . </s> <s> Ta ei tea , kas ahi , mille ta poole aasta eest teele saatis , ikka kohale jõudis ja töökorras on . </s> <s> Või on selle asemele hoopis mõni teine aparaat munsterdatud ? </s> <s> Üleminekuaegadel juhtus mida iganes . </s> <s> Ka Ameerika polnud oma kodusõjast veel üle saanud . </s> <s> Ometi oli sellest möödas juba üle saja aasta . </s> <s> Kodusõda juhtus kogu aja . </s> </p>
<p> <s> Toomas läheb laevaga . </s> <s> " Estoniaga . " </s> <s> Eestisse " Eestiga . " </s> <s> Ta jõuab kodumaale taeva ja mere kaudu . </s> <s> Nagu tuhk . </s> <s> Nagu poeet . </s> <s> Või piraat . </s> <s> On ju piraatki meremehe eri- või alaliik . </s> <s> Millised olid piraatide matmiskombed ? </s> <s> Seda peaks uurima , mõnes targas raamatus seisab see kindlasti kirjas . </s> </p>
<p> <s> Laevas kohtab Toomas kaht könksu . </s> <s> See sõna tuleb Toomale kohe meelde , kui ta näeb – algul lõunalauas , siis tekil – kaht hallipäist daami , kes omavahel midagi ägedasti arutavad . </s> <s> Könks on isa sõna , aga Toomas ei mäleta , mille kohta isa seda oli tarvitanud – midagi väikest igal juhul . </s> <s> Kuid mis oli väike ? </s> <s> Kõik , mis pähe tuli , oli väikse jaoks liiga suur . </s> <s> Äkki Eesti ? </s> <s> Könks kodumaa ? </s> <s> Ei , see ei kõlanud . </s> <s> Ei kõlvanud . </s> </p>
<p> <s> Toomas , kes on abivalmis nii loomult kui professioonilt , pakub neile oma abi . </s> <s> Könksudel on nimed . </s> <s> Nende nimed on Maria ja Elisabeth . </s> <s> Neil mõlemal on mehed surnud . </s> <s> Nad lähevad , et jälle tulla . </s> <s> Jääda nad ei kavatse . </s> <s> Maria tahab minna oma tütre hauale ja Toomas kikitab kõrvu . </s> <s> Ei , ta ei kuulnud valesti , tütar on ( juba ) surnud , surnud koledasse tõppe . </s> <s> Ameerikas põeb seda president Reagan , abi pole temalgi kuskilt loota . </s> <s> Toomas on kuulnud , et president on avaldanud soovi tuhastamiseks , seda ta mõistagi könksudele – väikestele könksudele – ütlema ei hakka . </s> <s> Nad on umbes sama vanad kui oleks olnud Tooma isa , kui tal eluaastaid oleks jätkunud . </s> <s> Nii üheksakümne ringis . </s> <s> Üks on heleroheliste silmadega , teine helesinistega . </s> <s> Vanade inimeste silmavärv on tavaliselt luitunud . </s> <s> Raske öelda , kas see ka tegelikult nii on – keha närtsimine kantakse silmale lihtsalt üle . </s> <s> Neil siin pole . </s> <s> Silmad , võiks öelda , säravad . </s> <s> Nende vaade on kirgas ja selge ka prillide tagant , mille nad kirjade lugemiseks ninale torkavad . </s> <s> Elisabethil , on alles poeg . </s> <s> Poeg on arst , ta on aidanud inimesi rasketel aegadel ellu jääda , päästnud nii mõnegi vastalise intellektuaali sõjaväest , sellealane tegevus olevat kuuldavasti jätknud kuni viimase ajani välja . </s> <s> Nüüd seda enam teha pole vaja – Eesti on jälle vaba . </s> <s> Tollel vapral pojal on tütar . – Ei , poeg on , vaidleb Elisabeth vastu , ma olen Mardiga mitu korda telefoniga rääkinud . </s> <s> See on mehe , mitte naise hääl . – Telefon moonutab , teeb hääle madalamaks , tema nimi on hoopis Maria , nõuab Maria . </s> </p>
<p> <s> Selle vaieluse pealt Toomas könksud tabaski . </s> <s> Lubage , ma aitan . </s> <s> Ja könksud lubavad . </s> <s> Suuri saladusi siin pole . </s> <s> Kirjad , mida nad talle näitavad , ühel kuus , teisel seitse kirja , ühel trükimasinal kirjutatud , teisel käega , on napisõnalised . </s> <s> Toomale tuletavad need meelde vastuseid viktoriini küsimustele . </s> <s> Neid oleks nagu kirjutanud väike laps . </s> <s> Tõsi , hilisemad kirjad omandavad täiskasvanulikke toone , kuid see on ka üsna loomulik , et üks laps lõpuks täis kasvab . </s> <s> Palju lauseid on ilma kohta , ka autosid kirjeldatakse ohtralt . </s> <s> Toomas loeb kõik kirjad tähelepanelikult läbi . </s> </p>
<p> <s> " Kirja kirjutaja on Mart , " ütleb Toomas . </s> <s> " Siin ( Toomas näitab 1951. aastast pärit kirja ) on ta veel laps , siin ( Toomas näitab viimast , 1966. aasta kirja ) lõpetab juba kooli . " </s> </p>
<p> <s> Kust Toomas seda teab ? </s> <s> Ega väga täpselt ei teagi . </s> <s> Kuid ta räägib enesekindlalt . </s> <s> Äkki tahab ta ennast " könksude " arvel lõbustada ? </s> <s> Ei , oma teadmisi ammutab ta kirjast , mille Mart ( siis veel oletuslik ) on saatnud oma surnud vanaisale . </s> <s> Eelviimane kiri on kirjutatud masinaga , kuigi pidanuks olema kirjutatud käega . </s> <s> Sest kui poiss ühele oma vanaemale , Elisabethile , kirjutas käega , siis miks ta oma ( surnud ) vanaisale kirjutades äkki masinat kasutas ? </s> <s> Ühte perre kirjutatakse ikka ühtemoodi ! </s> <s> Loogika on relv , mis kõrvuti retooriliste oskustega on Toomast alati aidanud . </s> <s> Kuid see ei tähenda veel seda , et ka need kirjad , mis kannavad Maria allkirja , on Mardi , vabandust , fantaasia . </s> <s> Kiri , mille Elisabeth koos teiste kirjadega on säilitanud ja kaasa võtnud , on otsustava tähtsusega . </s> <s> Eriti üks lause kolmest : </s> </p>
<p> <s> " Keegi ei saa looduse vastu , isa . </s> <s> Minu pojal on samasugused silmad kui sinul – sinised . </s> <s> Ta armastab sind väga . </s> <s> Mart , poeg . " </s> </p>
<p> <s> Kirjutatud kirja-lauseist teeb Toomas järelduse ka silmavärvi kohta : </s> </p>
<p> <s> " Isal ja pojal on ühtvärvi silmad . </s> <s> Ja nimed on ka samad , ühed Mardid mõlemad . </s> <s> Kokku oli kolm Marti , kaks on veel praegu , isa ja poeg , üht enam pole – vanaisa . " </s> </p>
<p> <s> " Aga Maria ? " piiksuvad könksud , üks , tõsi küll , veidi nagu võidurõõmsalt , küllap see , kes telefonis helistajat poisiks või meheks oli pidanud . </s> </p>
<p> <s> Toomas ei taha , et keegi oleks võitja . </s> <s> Siis peab ju paratamatult olema keegi , kes kaotab . </s> <s> Toomal on alati kaotajaist kahju . </s> <s> Kui nad surnud pole . </s> </p>
<p> <s> " Tõusuteel saavad kõik kokku , " ütleb Toomas oma lemmiklause . </s> <s> Ning lisab : " Kes iganes . " </s> </p>
<p> <s> Könksud jäävad nõusse . </s> <s> Nokutavad päid . </s> <s> " Maria " on sündinud uudishimust ja seiklushimust . </s> <s> Vale on olnud elav . </s> <s> Selle võib andeks anda . </s> <s> Kui Maria annab , annab ka Elisabeth . </s> <s> Vanemad andestavad noorematele , vanaemad laste-lastele . </s> </p>
<p> <s> neljakümne seitsmes </s> </p>
<p> <s> Lydia Lill torkab näpu suhu – soolane . </s> <s> Kuid natuke magus ka . </s> <s> Mõista mõista , mis see on – soolane , aga magus ? </s> <s> Mida on vähe , kuid ikka palju ? </s> <s> Vähe inimesele , palju vaimule ? </s> <s> Mis mahuks lapse mänguämbrisse ? </s> <s> Kuid mitte soolatopsi või sõrmkübarasse ? </s> </p>
<p> <s> Lydia ootab sobivat hetke . </s> <s> Praegu pole veel alanud , oli on ikka veel olemas . </s> </p>
<p> <s> Lydia mäletab oma õde hästi . </s> <s> Ta polnud imelik , nagu teised tema kohta räägivad . </s> <s> Pigem on rääkijad imelikud . </s> <s> Säilitamaks oma õe tervet mõistust , mõistab Lydia hukka terve maailma . </s> <s> Headust ei saa tappa . </s> <s> Või selle üle irvitada . </s> <s> Lydia jaoks on kurjategijad kõik need inimesed , kes tema õe üle on naernud või salamisi muianud . </s> <s> Karistus on kujutluslik , kuid karm : pea eraldamine kehast . </s> <s> Päevas kukub kümme pead , kuid hukatute üldarvu see kokku ei anna – mõni pea kukub mitu korda . </s> </p>
<p> <s> Lydia ees laiub heinamaa , eemal voolab Pirita jõgi . </s> <s> Lydial on hea tunne . </s> <s> Hea ja rahulik . </s> <s> Nagu oleks ta üksi . </s> <s> Kuid kui ta tõesti üksi oleks , poleks hea ja rahulik . </s> <s> Vastupidi , ta oleks paanikas , karjuks ja nutaks . </s> <s> Lydia ei ole üksi , tal on laps ja mees . </s> <s> Laps tuleb enne , see on loomulik . </s> <s> Viimane aeg oli last saada . </s> <s> Lydia on juba nelikümmend ja selles eas enam ei sünnitata . </s> <s> Kuid Lydia pidi . </s> <s> Ja kui ta pidi , siis ta ka tahtis . </s> <s> Esimene laps oli surnud noorelt , kuid valutult , selle eest on ta tänu võlgu ühele tohtrile , kes ei tahtnud , et teda tänataks . </s> <s> Tänu oli jäänud edasi andmiseks ja täide viimiseks tema suhkur-soolasele õele . </s> <s> Ta tuli sellega hästi toime . </s> </p>
<p> <s> Teise lapse sünnitamine läks vastu ootusi probleemitult . </s> <s> Nagu poleks Lydia millegi muu kui sünnitamisega tegelenud . </s> <s> Natuke on see õige ka : Lydia mõtles sageli lastest . </s> <s> Mõtles ka siis , kui pea muid mõtteid täis – mõte lapsest või isegi lastest mahtus ka kõige kitsamasse kohta . </s> <s> Tõtt öelda tulid lapse-mõtted just siis , kui pea valutas ja meelekohtades tuikas – natuke läks nagu lahedamaks . </s> <s> Tablette Lydia ei võtnud , lapsed olid tema tabletid . </s> <s> Just need , kes polnud sündinud , kes elasid mõtteis , aitasid üle saada raskustest , mis tal nüüd seoses uue lapse sündimisega olid . </s> <s> Võrreldes esimesega ( kelle nime Lydia kunagi lõpuni välja ei öelnud ) oli teine haiglane ( temagi nimega pole mõtet riskida ) . </s> <s> Kuid nagu too tänamata tohter talle oli öelnud : " Kasvab välja , sellist haigust pole , millest noor inimene välja ei kasvaks . " </s> <s> Tänamata jäi tohter temast , Lydia õde oli tänud tuhandekordselt tasunud , aidates ravitseda tohtri tõbist naist . </s> <s> Tõbi oli hirmus – A. Rohkem Lydia ei mäleta , mäletab , et algas a-ga , kuid millega lõppes ? </s> <s> Surm pole ainus võimalus , kuigi lõpp on surmas sees . </s> </p>
<p> <s> Üksi olla Lydia ei suuda , ta peab teadma või aimama , et keegi on läheduses . </s> <s> Mitte kaugemal kui kilomeeter . </s> <s> Parem kui vähem : sada meetrit . </s> <s> Saja meetri raadiuses peab keegi olema , muidu ei tunneks Lydia ennast hästi . </s> </p>
<p> <s> " Ma olen siin , " ütleb tuul . </s> <s> " Jäin veidi hiljaks , vabanda . " </s> </p>
<p> <s> " Pole midagi , " ütleb Lydia . " </s> <s> Olen harjunud ootama , lõpuks olen alati seda saanud , mida olen tahtnud . </s> <s> Sain veel vanas eas lapse , pole miski ime , et sain ka sinu . </s> <s> Puhu ! " </s> </p>
<p> <s> Ning tuul puhub : uuuu . </s> <s> See kõlab kurvalt , kuid lähedal on kalmistu , kurbus tuleb temast , mitte tuulest . </s> <s> Võib-olla ka jõest , aga jõgi on kaugel ; või merest ? </s> <s> Kumb on lähemal ? </s> <s> Linnulennul ? </s> <s> Mõttes ? </s> </p>
<p> <s> Kuid kõige lähemal on üks mees , kes ilmub põõsaste tagant nähtavale : keskmist kasvu , kitsaste , veidi kühmus õlgadega . </s> <s> Viiskümmend ta veel täis pole , kuid ega palju puudu ei jää : 46 ? </s> <s> Ja mida ta seal nii tegi ? </s> <s> Nii vaikselt ? </s> </p>
<p> <s> Loomulikult mõtles . </s> </p>
<p> <s> Lydia tunneb ta ära , mees teda mitte . </s> <s> Meest tuntakse isa järgi . </s> <s> Ning isa Lydia tunneb . </s> <s> Üht last on ta aidanud siit ilmast valutult lahkuda , teist asjatundliku ravi ja heade nõuannetega ( neid hindab Lydia rohkemgi ) turgutada . </s> <s> Lydia pole talle oma tänumeelest pikalt pajatama hakanud , seda on teinud õde . </s> <s> Mitte sõnade , vaid tegudega . </s> <s> Lydia on esimene abivajaja , kellega tohter on rahul – pole vaja kitlihõlmu vastu külgi suruda , kallistuste eest kõrvale põigelda , võõraid pisaraid ja nuukseid taluda . </s> <s> Õde enam pole , seda ei pruugi tohter teada . </s> <s> Mida ei tea isa , ei tea ka poeg . </s> </p>
<p> <s> Nõlvakust üles roniv mees hingab raskelt . </s> <s> Kui elu oleks redel , siis oleks kalmistu redeli kõige alumine pulk . </s> <s> Sinna ei tuleks ronida , vaid laskuda . </s> <s> Kuid mees ronib : alt üles ! </s> <s> Allapoole pole vaja , all on vaid valu ja piin . </s> </p>
<p> <s> Lydia ulatab mehele käe . </s> <s> Mees võtab selle vastu . </s> </p>
<p> <s> " Pange urn käest , muidu kukume mõlemad . " </s> </p>
<p> <s> Mees hoiab rääkides pea viltu , Lydia ei näe tema silmi , kuid isa järgi ta teab , et need on – sinised . </s> <s> Lydia taipab , milles asi . </s> <s> Tema mehega juhtub seda tihti . </s> <s> Alles voodis keerab ta ennast näoga tema poole , aga siis ta juba magab . </s> <s> Magades vajub suu lahti ja viinalõhn tuleb suust välja . </s> </p>
<p> <s> " Tahtsin teie käest küsida ... " </s> </p>
<p> <s> " Küsige . " </s> </p>
<p> <s> Mehe kael on kange , ta vaatab ( ja hingab ) mujale . </s> <s> Jääb mulje nagu räägiks mees taevaga . </s> <s> Nagu esitataks talle ülalt küsimusi , millele ta alt peal vastama . </s> </p>
<p> <s> " Kas tohib tuhaga nii talitada ? " </s> </p>
<p> <s> " Tohib . " </s> </p>
<p> <s> " Kuidas te teate , mida ma küsida tahtsin ? " </s> </p>
<p> <s> " Seda küsivad kõik . </s> <s> Mina küsisin ka . </s> <s> Mulle öeldi , et võib . " </s> </p>
<p> <s> " Mida ? " </s> </p>
<p> <s> " Tuhka urnist välja raputada . " </s> </p>
<p> <s> " Seda ma juba tegin . </s> <s> Osa on teie õlgadel . " </s> </p>
<p> <s> " See on halb . " </s> </p>
<p> <s> " Ma pühin ära . " </s> </p>
<p> <s> " Ma ise . " </s> </p>
<p> <s> " Palun vabandust . " </s> </p>
<p> <s> " Ei ole miskit . </s> <s> Juhtub hullematki . </s> <s> Ükskord tõstsin tühja kohvrit , mis pidi olema täis . </s> <s> Lõin sõrmenukid veriseks . " </s> </p>
<p> <s> Tahtmatult langeb Lydia pilk mehe kätele . </s> <s> Need on täiesti tavalised . </s> <s> Kuid kahest sõrmenukist jookseb üle joon . </s> <s> Valge kriips . </s> <s> Kuid mitte pidev . </s> <s> Keskelt katki nagu sild . </s> </p>
<p> <s> " Kas kohver oli selle oma , kellelt te tuha kohta küsisite ? " </s> </p>
<p> <s> " Ei . </s> <s> Temal kohvreid polnud . </s> <s> Ta oli ise Tuhk . </s> <s> See olevat meremeeste ja luuletajate komme – tuhka tuulde puistata . </s> <s> Kas teie ... kas teie suguvõsas on meremehi võib poeete ? " </s> </p>
<p> <s> " Minu teada mitte . </s> <s> Hella armastas lapsi.Tema jaoks olid kõik inimesed kas vanad või noored lapsed . " </s> </p>
<p> <s> " Obsessiivsed lastearmastajad on Ameerikas meremeeste ja poeetide järel kolmandal kohal . </s> <s> Neid on vähe , kuid nende arv kasvab iga aastaga , sest tuhastamine muutub aasta-aastalt ikka populaarsemaks . </s> <s> 1993. aastal oli Ameerikas 1100 krematooriumit ja 470 915 tuhastamist . </s> <s> Ka meil on tuhastamine tõusuteel . " </s> </p>
<p> <s> Ning siis ütleb mees ( kes võiks olla Mart , kui tal juba silmad sinised olid ) midagi veidrat . </s> <s> Midagi sellist , mis eelnevaga kuigi hästi kokku ei lähe . </s> <s> Või ei oska Lydia liitmistehet lihtsalt sooritada . </s> </p>
<p> <s> " Tõusuteel saavad kõik kokku . " </s> </p>
<p> <s> " Keda te silmas peate ? " </s> </p>
<p> <s> " Keda iganes . </s> <s> Isa , ema ... " </s> </p>
<p> <s> " Õde ? " </s> </p>
<p> <s> " Õde kindlasti . </s> <s> Või venda . " </s> </p>
<p> <s> " Kellel on vend . " </s> </p>
<p> <s> " Kellel õde . " </s> </p>
<p> <s> " Vanaemad on kõigil . " </s> </p>
<p> <s> " Ja vanaisad . " </s> </p>
<p> <s> Lydial on Mardi poeg Marti kuulates selline tunne , nagu räägiks ta telefoniga ning teeks pidevalt valejäreldusi teisel pool kõneleja kohta . </s> <s> Ta vaatab Mardile otsa . </s> <s> Mart rüüpab nüüd juba avalikult pudelist , pakub ka Lydiale , kes mõtleb : " Isalt ma võtaks , miks siis mitte pojalt ? " </s> <s> Võtabki – vähe , aga võtab . </s> </p>
<p> <s> Ühest asjast ei saa Lydia aru – miks Mart ei nuta ? </s> <s> Ta ei tunne ( nii tundub ) kurbust mitte inimeste pärast , kelle ta on lähiajal kaotanud , vaid auto pärast , millest ta on ilma jäänud . </s> <s> Ta nutab taga " Volgat " . </s> <s> " Volgaga " koos on lakrimoossed näärmed lakanud töötamast . </s> <s> Mart on nagu loom . </s> <s> Imeloom , kes kunagi ei nuta . </s> </p>
<p> <s> " Ma armastasin oma ema . " </s> </p>
<p> <s> Lydia noogutab , kuid selleks , et Marti mõista , peab ta mõtlema oma õest . </s> <s> Muidu pole see võimalik , sest Mardi hääl on Mardist lahus . </s> <s> Räägib aparaat , mitte inimene . </s> </p>
<p> <s> " Ma armastasin oma isa . " </s> </p>
<p> <s> Kuid sellestki on raske aru saada – samal põhjusel . </s> <s> Ei aita isegi see , kui Lydia oma õe appi kutsub . </s> <s> Ka tema , kadunuke , laiutab käsi . </s> <s> Nii jääbki Mardi isa Lydia jaoks ellu . </s> <s> Oli pole praeguks saanud . </s> <s> Igal juhul mitte enne , kui tekib tunne . </s> <s> Kuid mida tugevamalt Mart tunneb , seda sügavamale tema sisse tunne ronib . </s> </p>
<p> <s> " Isa armastasin ma rohkem kui ema . " </s> </p>
<p> <s> Tunne on juba päris põhjas , sügavamale enam ei saa . </s> <s> Kuid tunne – see tunne ! – on jonnakas nagu väike laps . </s> <s> Või nagu väga vana vanainimene . </s> <s> Tunne algab põhjast . </s> <s> Põhjas pole pime . </s> <s> Seal on valge . </s> </p>
<p> <s> " Ka vanaemad olid mulle kallid . " </s> </p>
<p> <s> Alles nüüd , kõige lõpus , päris põhjas , tekib Mardi häälde tunne . </s> <s> Nagu oleks ta kõige rohkem armastanud neid ( keda iganes ) , kes on temast kõige kaugemal . </s> <s> Nagu oleks kiindumus ja kilomeeter ühe ja sama asja kaks külge . </s> <s> Vanaemad on Mart tuhastanud , ema ja isa mullastanud . </s> <s> Kui nii võib öelda . </s> <s> Loomulikult ei või . </s> <s> Võiks see , kes on keelest kaugel : Thomas A Ash . </s> <s> Temaga on Mardil eelleping . </s> <s> Selles on täpselt kirjas , mis ja kuidas . </s> <s> Kui . </s> <s> Nagu vanaemadelgi , kelle käest Tuhk lepingu välja pressis . </s> </p>
<p> <s> Ning alles nüüd mõistab Lydia , mis on juhtunud . </s> </p>
<p> <s> " Millal see juhtus ? " küsib ta Mardilt . </s> </p>
<p> <s> " Üheksa päeva eest , " ütleb Mart . </s> <s> " 21. augustil sellel aastal . </s> <s> Kell 16.15. </s> <s> Surmad olid silmapilksed . " </s> </p>
<p> <s> Mart räägib nagu Tuhk . </s> <s> See tuleb sellest , et tuhakaupmees on tal silme ees . </s> <s> Kaks pilti : sadamas , kus vanaemad ( ühe tundis ta ära veini ja liimi , teise südametilkade lõhnast ) ta härra Tuhaga tuttavaks tegid ; ja hiljem baaris , kus Tuhk oma tulevikuplaane tutvustas ja Marti osaliseks , hiljem osanikuks kutsus . </s> <s> Mart lubas mõelda , kuigi teadis , et vastus on ei . </s> <s> Mart ei tea , kas pidada Tuhka oma sõbraks . </s> <s> Lihtsalt tuttav ju nii kaua meeles ei seisaks . </s> <s> Võõrast rääkimata . </s> <s> Mis on sõbra , tuttava ja võõra vahepealne ? </s> <s> Mis loom see selline on ? </s> <s> Mis tõug ? </s> <s> Mis taud ? </s> </p>
<p> <s> Tahtmatult pilgutab Lydia silmi . </s> <s> Kes nüüd tema last ravima hakkab ? </s> <s> Kes ütleb talle , et haigusi ei tohi karta ? </s> <s> Mart ? </s> <s> Kuid Mart on omadega läbi , tema pea vajub Lydia õlale . </s> <s> Ta on väsinud , väga väsinud . </s> <s> Lydia kutsub jälle õe appi . </s> </p>
<p> <s> " Ma olen siin , " ütleb Hella . </s> <s> " Sa ei tea , kuidas Marti aidata ? </s> <s> Ma ütlen sulle , aga sa pead mulle lubama , et see jääb meie kahe vahele . " </s> </p>
<p> <s> " Ma luban . " </s> </p>
<p> <s> " Paku talle midagi soolast . " </s> </p>
<p> <s> " Soolast ? " </s> </p>
<p> <s> " Soolast , mis on magus . " </s> </p>
<p> <s> " Sind , Hella ? " </s> </p>
<p> <s> " Jah , mind . </s> <s> Mina aitan kõiki . " </s> </p>
<p> <s> " Kuid sind enam pole ? </s> <s> Puistasin su tuulde laiali . " </s> </p>
<p> <s> " Natuke on veel järel . " </s> </p>
<p> <s> Lydia Lill teeb näpu suus märjaks , torkab näpu urni . </s> <s> Päris põhja . </s> <s> Vähesest on midagi alles : natuke . </s> <s> Näpu otsas on sõrmkübara taoline hall mütsike . </s> <s> Ettevaatlikult , hinge kinni hoides pistab ta tuha-näpu põrisevasse huuletorru . </s> <s> Mart võpatab , ärkab . </s> <s> Tal on , mille üle imestada . </s> </p>
<p> <s> " Koorejäätis rosinatega ! </s> <s> Miks rosinad on soolased ? </s> <s> Kus ma olen ? " </s> </p>
<p> <s> " Kalmistul . " </s> </p>
<p> <s> " Surnud ? " </s> </p>
<p> <s> " Elus . " </s> </p>
<p> <s> " Päris ? " </s> </p>
<p> <s> " Päris . " </s> </p>
<p> <s> " Siis on hästi . " </s> </p>
<p> <s> " Parem enam olla ei saa . " </s> </p>
<p> <s> neljakümne kaheksas </s> </p>
<p> <s> Toomast kohtan ma Pirital . </s> </p>
<p> <s> Päev on 28 , kuu 8 , aasta 93. </s> <s> Aeg : õhtu . </s> <s> Kuid Päike on väljas – Toomas . </s> </p>
<p> <s> Toomal on seljas isa munder . </s> <s> Ainult pagunid on teised . </s> <s> Ta on nüüd ise Päike . </s> <s> Kuigi Päike tema isa ei ole , on Toomas tema poeg , neil on üks nimi – Päike . </s> <s> Tal on aega minuga juttu ajada . </s> <s> Küsin ta käest , mida ta tookord Tartus tegi , kui ma teda seal kohtasin ja külla kutsusin . </s> <s> Miks ta ei tulnud ? </s> <s> Otsisin häid inimesi , vastab Toomas . – Kas leidsid ? – Mõne isegi leidsin . </s> <s> Silmad peab lahti hoidma , siis leiab . </s> <s> Kui silmad on lahti ja süda ja hing avali , siis on leidmine garanteeritud . </s> <s> Öösel on raskem , öösel on silmad kinni , öösel oled üksi . </s> <s> Kui aga päeval keegi " hea " ette juhtub , siis pole öösist üksindust võimatu taluda . – </s> </p>
<p> <s> Mina talle vist ei kõlvanud . </s> <s> Head otsitaksegi kaugelt , lähedalt seda ei leia . </s> <s> Ei hakka aru pärima , lepin sellega , mida Toomas mulle räägib , lepin , et mind tema jaoks ei ole . </s> </p>
<p> <s> Ka Toomal ei ole enam isa ega ema . </s> <s> Toomas on minust rikkam : isast on ta kahel korral ilma jäänud . </s> <s> Ta kuuleb seda minu käest . </s> <s> Kuid kurb ta ei ole – nagu minagi , kardab ta esimest pisarat , millele järgneks kõik , kogu . </s> <s> Kogu kurbus maa peal , taeva all . </s> <s> Me nutaks end surnuks . </s> <s> Meist jääksid järele kuivad kestad , oleksime nagu vihmaussid asfaldil . </s> </p>
<p> <s> " Kuis tervis ? " küsin hooletult , nagu muuseas , teades , et vastus saab olla üks . </s> </p>
<p> <s> " Parem . </s> <s> Mida vanemaks saan , seda paremaks läheb . </s> <s> Päris terveks ei saa , aga elu lõpuni venitab välja , see on üks mis kindel . " </s> </p>
<p> <s> " Aga Piret ? " </s> </p>
<p> <s> Esimest korda taipan , et Piret ja Tooma õde on nimekaimud . </s> </p>
<p> <s> " Pole viga . </s> <s> Selle haigusega ... " </s> </p>
<p> <s> Imelik , kuidas korratud sõnad ja laenatud mõtted mõjuvad nagu uued . </s> <s> Ma poleks neid nagu kuulnudki , kuigi nad kõik kuuluvad isale . </s> <s> Kuid siis ütleb Toomas midagi uut . </s> </p>
<p> <s> " Mõnikord on tal öösel krambid . </s> <s> Ka minul on vahel krambid . </s> <s> Kui kahed krambid juhtuvad korraga , on kuri karjas . " </s> </p>
<p> <s> Just nii Toomas räägib , just nii vormistab ta oma mõtteid . </s> <s> Need mõtted kuuluvad ainult talle , ei kellelegi teisele . </s> <s> Ta on nagu karjapoiss , kes loendab oma lambaid : kuskil on kuri . </s> <s> Kus ? </s> <s> Kes aitab teda kurilooma üles leida ? </s> <s> Kahjutuks teha ? </s> </p>
<p> <s> " Igaks juhuks magame kõrvuti . </s> <s> Siis saab sellele abiks olla , kellel esimesena krambid tulevad . " </s> </p>
<p> <s> " Juhtub seda tihti ? " </s> </p>
<p> <s> " Harva , kuid igaks juhuks peal valvel olema . </s> <s> Kui Piret mehele läheb , võtan mina naise . </s> <s> Mul on üks juba välja vaadatud , ta on sellega nõus , et ta mind mõnikord peab aitama . </s> <s> Piret on endale austaja leidnud , iga nädal käib meil külas , paistab hea südamega olevat , vanem mees , mängib kitarri ja laulab , täna õhtul lubas jälle tulla . </s> <s> Esimene nimi on Kalju , teine ... midagi linnuga , kas Kurg , Kull ... või oli see Kotkas ? </s> <s> Ptüi , nimed pähe ei jää , tee mis tahad ... " </s> </p>
<p> <s> neljakümne üheksas </s> </p>
<p> <s> Saabun koju järgmise päeva hommikul . </s> <s> Jäime Toomaga lobisema . </s> <s> ( Teadagi , mida see tähendab . ) </s> <s> Ta ütles mulle , et kui ma endale uue auto soetan , muretseb ta selle eest , et mind kinni ei peetaks . </s> <s> Võin sõita nii kiiresti , kui tahan . </s> <s> Ma ei usu seda juttu eriti , kuid tahtmatult kerkib silme ette pilt , kuidas ma takistamatult linnas ringi kihutan . </s> <s> Kiirus ja auto on omavahel lahutamatult seotud – aeglus ei iseloomusta ühtki autot , ka aeglane auto on kiire , temaga saab kiiresti kohale . </s> <s> Ja tagasi , kui selleks on tarvidust . </s> <s> Auto on ka võim . </s> <s> Kui sul on auto , oled üle neist , kel seda ei ole . </s> <s> Kui sinu auto on võimsam kui teistel , siis on sul ka rohkem võimu . </s> <s> ( Kõige rohkem võimu on presidentidel , nende autod on soomustatud , kuid see on juba autode eriliik , kategooria , mille alla tavaline auto enam ei kuulu . ) </s> <s> " Mosuga " ei teki iialgi tahtmist punase tule alt läbi sõita . </s> <s> Samuti ka " Pobiga . " </s> <s> Küll aga " Volgaga . " </s> <s> Mida isa tegi . </s> <s> See oli auto , mitte isa süü . </s> <s> Ma olen nagu auto , olen harjunud süüdi olema – vastutan diagnoosi eest , mida isa emale ei suutnud panna , ja avarii eest , mille isa tegi , võttes endaga teise ilma kaasa kaks ema , enda ja ema oma . </s> <s> Nad olid teel Pärnamäe kalmistule . </s> <s> Otse laevalt , sest kõigepealt tahtsid vanaemad seal ära käia – Lea , ühe tütre , teise minia , minu ema ja isa naise haual . </s> <s> ( Ema on maetud mulda , elu oli tema jaoks nagunii õhk . ) </s> <s> Natuke jäi puudu : viis kurvi ja kaks sirget . </s> <s> Ühelt poolt rammis tramm , teiselt poolt veoauto , lõpp oli silmapilkne . </s> <s> Seda rääkis mulle Toomas , ta oli ise sündmuspaigal ja nägi , kuidas see juhtus . </s> <s> " Nagu välk selgest taevast . " </s> <s> Nii kirjeldab Toomas kiirust . </s> <s> Kiiremini enam ei saa , see on maksimum . </s> <s> Isegi valgus on aeglasem . </s> </p>
<p> <s> " Mine sina koju , " ütles isa . </s> <s> Ma olen selles süüdi , et ma kaasa ei läinud . </s> <s> Olen süüdi surmas , olen süüdi elus . </s> <s> Miks ta mind koju minna käskis ? </s> <s> Loomulikult ei teinud ta seda meelega . </s> <s> Või teadis ta minu kirjadest ? </s> <s> Et mind polnud üks , vaid kaks , võimalik , et kolmgi ? </s> <s> Tahtis ta minu identiteeti vanaemade silmis õigeks sättida ? </s> <s> Need küsimused saaksid vastuse vaid kirjas . </s> <s> Mida ma ei kirjuta . </s> <s> Mulle aitab ( ja ma eksin ) . </s> <s> Nagu minu kooli lõpuaktuselegi , jõudis isa sadamasse otse komandeeringust . </s> <s> Seekord Saksamaalt , üsna selle koha lähedalt , kus vanaemad ja vanaisad mõnd aega enne seda elasid , kui nad Rootsi tagasi kolisid , kui enam tagasisaatmishirmu polnud – Bonnist . </s> <s> Ta võis olla väsinud , küllap oligi . </s> <s> Ma ei usu , et nad autos kohe kraaklema hakkasid , kuigi ka see pole võimatu . </s> <s> Autos juhtub imelikke asju . </s> <s> Autos armastatakse ; autos vihatakse . </s> <s> Autos kisutakse ; autos lepitakse . </s> <s> Kõiges on süüdi auto . </s> <s> Oleme talle tänulikud tänapäeva eest , igapäise päeva eest , mida ta meile annab . </s> <s> Mida ta meie käest tagasi ei küsi . </s> <s> Kas me annaks ? </s> <s> Kahtlane . </s> </p>
<p> <s> Kui ma koju jõuan – praegu , nüüd – leian maja eest kirjakandja . </s> <s> Ta ootab mind . </s> <s> Ta ei lase enne kirja postkasti , kui olen ise kohal . </s> <s> Tema teenindada on terve tänav , kuid ta laseb teistel oodata . </s> <s> Õnneks asub meie maja tänava lõpus , see üks maja , kus tal veel on käimata , võib oodata , seal elavad need , kes nagunii kirju ei looda saada : muldvanad mutikesed , ühel on mees hukkunud sõjas , teisel vene vangilaagris . </s> <s> Ma vist eksin – kirju ootab igaüks . </s> <s> Kirja ootamine kuulub inimelu juurde . </s> <s> Kui ise enam lugeda ei näe , loeb keegi ette . </s> <s> Seda võib teha ka kirjakandja . </s> <s> Teebki . </s> <s> Kuid neil , kelle aeg on läbi , on aega küll . </s> <s> Seetõttu pole kirjakandja Kaarel ( Kaarel ta ongi ) millegi vastu eksinud , kui ta mind oodates teisi oodata laseb . </s> </p>
<p> <s> " Härra , teile on kiri ! " ütleb Kaarel . </s> <s> Ma ei saa teda takistada . </s> <s> Ootamast , ütlemast . </s> <s> Kaarel on mulle tänulik . </s> <s> Olen tema juures paar korda käinud , tema naine on invaliid , olen püüdnud nii teha , et ta väga ei kannataks . </s> <s> Olen kiitnud tema meest . </s> <s> Sellest piisab , arstirohte poleks vajagi , kuid kirjutan igaks juhuks ka neid . </s> <s> Nüüd ei pääse ma tänust . </s> <s> Kaarel arvab , et teeb mulle head , kui kirja käest kätte annab . </s> <s> Ma ei saa talle öelda , et kõik kirjad jõuavad nagunii minuni . </s> <s> Seda hirmu nüüd enam pole , et kirju lahti võetakse , läbi loetakse , konfiskeeritakse . </s> <s> Või et keegi kodustest kirja endale võtab . </s> <s> Neid enam pole – kodu on kodustest tühi . </s> <s> Kui ma talle seda ütleks , muutuks ta kurvaks ja seda ma ei taha . </s> <s> Las ootab . </s> <s> See on parem , kui ta mulle raha pakuks . </s> <s> Olen aus ja otsekohene nagu isa . </s> <s> Mulle ei meeldi väljapoole pööratud tunded . </s> <s> Inimene elab sissepoole . </s> <s> Ja kui põhi vastu tuleb , on ta rõõmus , sest teab , et see on alles algus . </s> <s> Kuid ma ei mõista teisi hukka , kui nad on teistmoodi kui mina . </s> <s> See on nende õigus – olla keegi teine . </s> </p>
<p> <s> Kaarel ulatab mulle ümbriku . </s> <s> Poleks kirju , poleks ka ümbrikke . </s> <s> Kirjad olid enne , ümbrikud on hiline leiutis . </s> <s> Esimene teadaolev ümbrik leiti väljakaevamistel Türgis ja on dateeritud kolme nulli ja kahega : 2000 aastat e.m.a. pandi savist ümbriku sisse midagi , mis võis olla kas ametlik dokument või isiklik kiri . </s> <s> Need kaks ( 2 ) informatsiooni liiki on säilinud tänase päevani . </s> <s> Ümbrikud tekkisid siis , kui tekkisid saladused . </s> <s> Kuid kirjutatud sõna ja usaldus pole üks ja sama ; kui käskjalg kirja kätte tõi , luges ta kõigepealt ette , mis kirjas kirjas seisis , alles siis avati ümbrik ning saadi öeldule kinnitust . </s> <s> Kiri oli suulise sõna tempel . </s> <s> Kiri kinnitas sõna , mitte vastupidi . </s> <s> Kuid sõna oli – tuli – enne . </s> <s> Ta oli kiirem . </s> <s> Suu oli sõna ümber . </s> <s> Pea oli postkast . </s> <s> Ning aju aeg . </s> </p>
<p> <s> Ümbrikul on tuttav käekiri . </s> <s> Olen seda kuskil näinud . </s> <s> Mingil teisel ajal ja teises kohas . </s> <s> Pole võimatu , et see on minu enda oma – teoreetiliselt . </s> <s> ( Ma ei eksi – praktiliselt . ) </s> <s> Ümbrik on vana . </s> <s> Vanast ajast : vene . </s> <s> Kollane , joontega . </s> <s> Iga joone peale peab midagi kirjutama , muidu kiri kohale ei jõua . </s> <s> Kui ???? , siis kellele , kui ???? , siis kuhu . </s> <s> ??? koht on ümbriku alaservas jämeda joone all : ????? ??????????? . </s> <s> Kõik jooned on hoolikalt täidetud . </s> <s> Kõige peal on linn , siis tänav , siis inimene . </s> <s> Kõik on õige : linn on Tallinn , tänav on Ümera , number on 8 ja inimene on mina . </s> <s> Ainult jämeda joone all pole midagi : saatja aadress on tühi . </s> <s> Ma ei tea ( veel ) , miks : aadress võib muutuda , saatja surra . </s> <s> Kui jooned oleksid loogelised , oleks ümbrikul merepõhi . </s> <s> Kuid nad on loogilised . </s> <s> Küll mitte ruudulised . </s> <s> Joone teeb ruuduks teine joon , mis on temast mitu korda ja risti läbi . </s> </p>
<p> <s> Mark ümbrikul on vana , vene : mees ja naine viisnurgaga . </s> <s> Naine on rohkem alasti kui mees . </s> <s> Nõnda elab vana aeg uues edasi , teda ei panda lihtsalt tähele . </s> <s> Muidu poleks kiri kohale tulnud . </s> <s> Aeg ei saa enne uueks , kui vanad ümbrikud otsa lõpevad . </s> <s> Kui sureb viimane vana inimene vana ümbrikuga . </s> </p>
<p> <s> Kiri jõudis kohale , kuigi mark oli vana : neli kopikat . </s> <s> Kehtetut ? </s> <s> Millest seal räägitakse ? </s> <s> Mis on kirjas kirjas ? </s> </p>
<p> <s> Võtan kirja siinsamas tänaval lahti . </s> <s> Sest olen kindel , et viskan selle prügikasti . </s> <s> Ma ei taha , et mind tänataks . </s> <s> Või mu isa , keda enam pole . </s> <s> ( Osa tänuavaldusi laekub takkajärgi . ) </s> <s> Nagu pole enam seda aega , kust kiri ( või vähemalt ümbrik ja mark ) pärit . </s> <s> See pole originaalne , kuid kõik korratu saab kordaja läbi uueks , ainukordseks , ennenähtamatuks . </s> </p>
<p> <s> Kuid ümbrik on – üllatus , üllatus ! – tühi . </s> <s> Selles mõttes , et seal pole kirja . </s> <s> On teine ümbrik ja mark . </s> <s> Ümbrik ja mark on uued , eesti . </s> <s> Ka käekiri on mulle tuttav . </s> <s> Rohkem kui mõttega , tunnen seda tundega . </s> <s> Kunagi olnud ja nüüd jälle ellu kippuva tundega . </s> <s> Tähed on nagu õhukesed niidid . </s> <s> Nagu ämblikuvõrk , mille küljes sätendavad kastepiisad – täpid tähtedel . </s> </p>
<p> <s> Ja ümbrikus ( millele on Pireti käega kirjutatud Pireti nimi ja aadress ) on tühi paberileht . </s> <s> Kui sinna midagi on kirjutatud , siis piimaga . </s> <s> Või valuga . </s> <s> Või igatsusega . </s> <s> Kas tõesti armastusega ? </s> <s> Kas tuleb see nähtavale , kui ise kirjutan , vastan kirjale kirjutatud sõnade ja sõnade vahedega ? </s> </p>
<p> <s> Neljas osa : Tartu </s> </p>
<p> <s> viiekümnes </s> </p>
<p> <s> Kohtumised ja lahkumised teevad kohad uueks . </s> <s> Igale kohale ja inimesele on antud kaks aega . </s> <s> Üks inimene saab ühes kohas ühe korra lahkuda ja ühe korra kohtuda . </s> <s> Kordamine ei anna sama tulemust : koht ja inimene jäävad samaks . </s> </p>
<p> <s> Meie Piretiga kohtusime mererannas , Pirital . </s> <s> Lahku läksime Tartus – ülikooli vanas kohvikus , tagant viimase aknaäärse laua taga . </s> </p>
<p> <s> Juhtub olema Pireti sünnipäev : seitsmes seitsmes . </s> <s> Tegelikult ei juhtu . </s> <s> Olen sünnipäeva ära oodanud , Piretile helistanud ning palunud tal tulla minuga kohtuma . </s> <s> Pidin selleks spetsiaalselt Tartu sõitma . </s> <s> See on viimane võimalus teha lõpp tõvele , mis kannab armastuse nime . </s> <s> Olen otsustanud ühele peatükile oma elust joone alla tõmmata . </s> <s> Eelviimasele . </s> <s> Sest viimane oleks olnud hukutav . </s> </p>
<p> <s> Piret tuleb . </s> <s> Telefonis ütles , et vaevalt . </s> <s> Millest meil rääkida ? </s> <s> Kuid hääl andis ta ära . </s> <s> Telefonis on see tavaline . </s> <s> Mul polnud mingit kahtlust , et see , keda ma kohviku uksel näen , on Piret , mitte pilt Piretist . </s> <s> Mul on temast palju pilte , kõik raamitud . </s> <s> Olen käinud läbi kõik meie ühised tuttavad , kunagised klassikaaslased ning palunud näidata pilte Piretiga . </s> <s> Otse nii ma ei ütle , kavaldan , küsin pilte Piritast , kuid juhtub nii , et mõnel on peal ka Piret . </s> <s> Arvestades seda , kui tihti me seal viibisime , mitte ainult suvel , vaid ka teistel aastaaegadel , on see loomulik . </s> <s> Sama loomulik , kui ühe teatava sõna kordumine ühes teatavas tekstis . </s> <s> Üks pilt on tehtud siis , kui me kloostrivaremeil raamatuid põletasime , Piret purju jäi ja ma hoidsin teda kukkumast . </s> <s> Piret on sellel pildil näost kaame . </s> <s> Pilt on salaja tehtud , selle omanik ütles , et ta ei tohi seda öelda , kes selle tegi , kuid ma aiman . </s> <s> ( Ma eksin – viimast korda . ) </s> <s> Piret naaldub minu vastu . </s> <s> Kes ei tea , võiks arvata , et Piret armastab mind . </s> <s> Tegelikult on tal lihtsalt halb olla . </s> <s> Minu asemel võiks olla ükskõik kes . </s> <s> Armastus on Artur , armastusel on tema nimi . </s> </p>
<p> <s> " Mul on sulle kingitus , " ütlen . </s> <s> Võtan põuetaskust Koh-i-noori pliiatsikarbi . </s> <s> Tšehhi pliiatsid on parimad . </s> <s> " Need on samast sordist kui see , millega sa Pirital jooni tõmbasid . " </s> </p>
<p> <s> Olen selle lause üle kaua pead murdnud . </s> <s> Kas öelda või mitte öelda ? </s> <s> Kui ma ei ütleks , murduks süda . </s> <s> Ning mitte pliiatsil , vaid Piretil . </s> <s> Sellepärast on targem öelda , teades , mis veel tuleb . </s> <s> ( Tean ja ei eksi . ) </s> </p>
<p> <s> Piret võtab karbi , vaatab , kuid ei ütle ühtki sõna . </s> </p>
<p> <s> " Nad peavad enne kuluma , kui sa neid tarvitada saad . " </s> </p>
<p> <s> Piret ei taha minuga rääkida . </s> <s> Tema nägu on tõsine , juuksetukk on laubalt kõrvale kammitud , kulmu kohal on kriips . </s> <s> Valge joon , mis lõpeb seal , kust algab nina . </s> <s> Ta ei häbene enam seda , mis temaga on juhtunud . </s> <s> Arm teeb ta teiseks , see pole enam Piret , keda ma tundsin , kelle kätt nägin Pirital tõmbamas lõputuid jooni . </s> </p>
<p> <s> Piret elab nüüd Tiiduga . </s> <s> Tiit on ülikooli õppejõud , tema eriala on töökaitse . </s> <s> Mitte töö ei vaja kaitset , vaid töötaja , inimene , kes tööd teeb . </s> <s> Piret on ema enda juurde võtnud . </s> <s> Ema vihkab Piretit , tema arvates on Piret tema elu nässu keeranud , just tema pärast läks isa nende juurest ära , kes teab , võib-olla oli isegi liigne pudeli poole vaatamine tingitud tütre käitumisest . </s> <s> Piret ravib Tiitu muusikaga , kord nädalas käivad nad aulas kontsertidel . </s> <s> Piret valib , millistel käia . </s> <s> Mõni muusika võib tervisele halvasti mõjuda : mõnikord isegi Bach . </s> <s> Kui kuulmist pole või kui see on kehvapoolne nagu Tiidul , siis interpreet ei loe . </s> <s> Mis loeb , on muusika . </s> <s> Selleks , et muusika mõju ära tunda , pole vaja tunda muusikat , vaid inimest – Tiitu . </s> <s> Juhtub sedagi , et üks ja sama muusika mõjub erinevalt : see , mis eile oli hea , on täna halb . </s> <s> Tiidul on kalduvus depressiooniks , tal käivad peal sügavad melanhooliahood , siis ei näe ta muud kui musta , valge teeb talle haiget . </s> <s> Tiit pole sadist , pigem masohhist , ta ei soovi teistele kurja , ta tahab teiste valu enda sisse . </s> <s> Kuid valu on liiga palju , et ühte hinge ära mahtuda . </s> </p>
<p> <s> Ema sobib Tiiduga ja Piret loodab , et tal läheb korda suunata tunded , mis Tiidul tema vastu on tekkinud , emale . </s> <s> See võtab aega , see pole lihtne . </s> <s> Kuid Piret ei kavatse alla anda , selleks ajaks , kui ülikool läbi saab , on Piretil kaks isa . </s> <s> Ja emal on kaks meest , kaaslast kogu eluks : kui ühest villand saab , võib tasa ja targu teist tarvitada . </s> <s> Elus on kõik võimalik – isegi elu . </s> </p>
<p> <s> " Siin on paar ümbrikku ( tegelikult on neid rohkem , ma ei tea , miks ma nii ütlen ) . </s> <s> Marke pole vaja osta , margid on peale trükitud . </s> <s> Kirjutasin aadressi ja nime kõigile peale , sul pole vaja endal vaeva näha . </s> <s> Kirjuta mulle , kui aega saad ja isu peale tuleb . " </s> </p>
<p> <s> Ümbrikud on nagu stardivalmis autod : süü ( de ) sisse , sulg välja ! </s> </p>
<p> <s> Piret ei taha minu peale sõnu kulutada . </s> <s> Ta teab , millest ma mõtlen . </s> <s> Mõtetega teda ei üllata . </s> <s> Kuid mõtteid pole mõtet öelda , neid tuleb kirjutada . </s> <s> Kahju , et ma paberit kaasa ei võtnud . </s> <s> Laual on klaas rullikeeratud salvrätikutega . </s> <s> Võtan sealt ühe , silun käega sirgeks , kirjutan : </s> </p>
<p> <s> " Sind enam minu jaoks ei ole . " </s> </p>
<p> <s> Olen selle lause varem välja mõelnud , olen seda lauset kartnud – äkki on valu liiga suur ? </s> <s> Kas kadumine on sama mis surm ? </s> <s> Kas olemine on sama mis elu ? </s> </p>
<p> <s> Kuid Piret ei kao , ei sure . </s> <s> Ta on – elu , elus . </s> <s> Nagu siis , kui ta käskis telefonis oma ema edasi elada ja mina arvasin , et see võib ema tappa , Piret ühtäkki elavneb . </s> <s> Ta otsib kirjutusvahendit , kuid ei leia . </s> <s> Tal on kiire , sest kui ta ei leia midagi , millega kirjutada , võivad sõnad suust valla pääseda . </s> <s> See võib sündmuste käiku tundmatuseni muuta . </s> <s> Asjadel võib olla selline lõpp , et algust enam ära ei tunne . </s> <s> Sellepärast ulatan Piretile hiina täiteka , sellesama , millega ta mõne aasta eest " kärgi " halli kaustikusse üles märkis . </s> <s> Kaustikusse jäi sinine kleit , mis tegelikult oli valge . </s> <s> Valge sõnades , sinine kirjas . </s> </p>
<p> <s> " Mul tuli sellega tükk aega vaeva näha , isa ei tahtnud raha anda . </s> <s> Tegelikult on ta valge . " </s> </p>
<p> <s> Mulle tulevad need Pireti sõnad meelde . </s> <s> Ma kuulen neid jälle , kui ta mulle salvrätiku servale vastust vormistab . </s> </p>
<p> <s> " Sina minu jaoks oled . " </s> </p>
<p> <s> Loen mitu korda . </s> <s> Neli sõna – mõõtmatult sügavad . </s> <s> Esimene – mina . </s> <s> Teine – sina . </s> <s> Kolmas – side . </s> <s> Neljas – elu . </s> <s> Lausel on joon all . </s> <s> Ühtlane , ühetaoline – kõik sõnad on tähtsad . </s> <s> Isegi sõnavahed . </s> <s> Sõnavahed on sillad , neis säilib meie viimane vestlus – vaikus . </s> <s> Kardan , natuke ka loodan , et kui ma silmad üles tõstan , siis Piretit enam pole . </s> <s> ( Ma ei eksi . ) </s> </p></div2><div2 type="alaosa"><head> DARWINI LOOMAD </head>
<p> <s> Kui neist peavad saama inimesed , siis on tarvis , et neid oleks vähemalt kaks . </s> </p>
<p> <s> Alexander Kojéve . </s> </p></div2><div2 type="alaosa"><head> Oksana ja Tamara </head>
<p> <s> 1 . </s> <s> Oksana oli venelane ning kuigi ta lonkas , mõnikord ka kogeles , ei saanud temast ikka eestlast . </s> <s> Lonkamine ja kogelemine olid ihuseisundid , mitte küll nii äärmuslikud kui surm , kuid surmgi poleks Oksanast teinud seda , kes ta oma hinges oli . </s> <s> Sellest oli ta juba ammu aru saanud . </s> <s> Eesti keelt rääkis ta puhtalt , kuid sellest jäi mõistagi väheks – tema enda jaoks . </s> <s> Ta kurtis oma murest sõbrannale , Tamarale . </s> <s> Tamara oli eestlane , kuigi mitte puhas . </s> <s> Vahel tunduski , et see , mida sobival võimalusel ikka ja jälle jutu sisse poetati ning mille üle ehk kuigivõrd isegi uhkust tunti , jäi praktikas vaeslapse ossa . </s> <s> Eestlased olid kõik sellised – tagasihoidlikud . </s> <s> Ning see , mida enda juures salliti , oli vastuvõetamatu ning taunitav teiste puhul . </s> </p>
<p> <s> Nagu muuseas mainis Tamara , et ta on " mõisas segatud . " </s> <s> Ta ütles veel midagi , millest Oksana õieti aru ei saanud : " Ma olen masina rihmade vahel tehtud . " </s> <s> See käis hilisema aja kohta ja võis tähendada seda , et Tamara elas kehvalt , kuid samas väärikalt . </s> <s> Tamara kuulas Oksana ära ja ütles : </s> </p>
<p> <s> " Lase endale laps teha . " </s> </p>
<p> <s> Oksana jäi nõuannet kuuldes mõttesse . </s> <s> Varem ta selle üle mõelnud polnud , lapsed ja nende soetamine polnud tema mõtetes esikohal . </s> <s> Põhiline oli seal see , kuidas saada selleks , kes ta oli . </s> <s> Selle nimel oleks ta olnud valmis lapsi kasvõi kaotama , kui tal nad korra juba olemas olid või kui nende sündimine sõltus veel naise tahtest ning võimest vastu võtta otsuseid , millest ta kellelegi peale enda ei pruukinud aru saada . </s> <s> Nüüd aga öeldi talle suu sisse , et sünnitagu laps ja asi tahe . </s> <s> Ja ütlejaks polnud mitte ükskõik kes , vaid tema enda sõbranna , piltilus eesti naine , kelle ainsaks veaks oli susisev ess , mis mõjus nagu vene z , kuigi Tamara ise seda ei märganud . </s> <s> Tamaral oli olnud laps . </s> <s> Enam polnud . </s> <s> Tamara ei tahtnud sellest rääkida , mida polnud . </s> <s> Vaid kord oli ta seda teinud , rohkem mitte . </s> <s> Tamara oli tüüpiline eestlane – varjatud , kuid varjudeta . </s> </p>
<p> <s> Nii palju kui Oksana teadis , polnud ka tõupuhtaid venelasi olemas , nende segajateks olid tatarlased ja mõisa asemel olid muldonnid ja hurtsikud , kust rüüsteretked maruhoona üle käisid . </s> <s> See aeg oli nii kaugel , kaugemal kui mõisa-aeg eestlastel , toda aega võis otsida ja leida unenägudest , ikka ja jälle leidus inimesi , kes seda ka tegid , kuid neid ei võetud tõsiselt . </s> <s> Venelased sellest omavahel tavaliselt ei rääkinud – kui nad just luuletajad või kirjanikud või ajaloolased polnud . </s> <s> Kuid neid Oksana ei tundnud , tema teadis neid , kes olid lihtsalt venelased , nagu ta ise . </s> <s> Tamara ütlust masinarihmade kohta vene oludele kohandada polnud võimalik , nii koledat kohta seal lihtsalt ei leidunud . </s> <s> See oli ainult Tamara peas , vaid tema teadis , kus see oli . </s> </p>
<p> <s> " Mis saab edasi ? </s> <s> Mis siis , kui laps käes ? " oleks Oksana tahtnud Tamara käest küsida , kuid ei julenud . </s> <s> Niigi oldi talle vastu tuldud , teda kui eestlaseks pürgivat venelast võinuks ka halvemini kohelda . </s> <s> Kui Oksana igatsus nõnda täitunud oleks või kui ta halva kohtlemise või isegi piinamise tagajärjel oma eesmärgile karvavõrdki lähemale oleks nihkunud , oleks ta lasknud sündida ükskõik kui suurel alandusel . </s> <s> Kuid ükski alandus polnud küllalt suur , ükski piin küllalt valus </s> </p>
<p> <s> Lapse saamiseks polnud Oksana veel liiga vana – kolmkümmend kuus . </s> <s> Kuid nagu kõik inimesed , kes kannavad hinges täitumatut unistust , ei hoolinud Oksana oma välimusest ning seetõttu polnud meest , kes Oksana vastu huvi oleks tundnud . </s> <s> Peale oma karvaste ja suleliste hoolealuste , kes teda puurivarvaste tagant sõbraliku mörina ja kädina , klähvatuste ja kaagatustega tervitasid , polnud kedagi , kes teda silma- ja võib olla ka südamepõhja vaadata oleks võinud . </s> </p>
<p> <s> Nüüd aga ühendati Oksana valu ja piina asemel hoopis rõõmuga ! </s> <s> Sest laps oli ju rõõm ! </s> <s> Võib-olla oligi Oksana oma eesmärgi poole pürgimisel unustanud ühe poole elust ning hakanud ennast arvama nende kilda , keda eesti keeles kutsuti " sent surmale võlgu . " </s> </p>
<p> <s> Oksana töötas loomaaias . </s> <s> Ta ei kujutanud endale ette , et ta kuskil mujal võinuks töötada . </s> <s> Haridust tal polnud – sellist , mis andnuks talle õiguse astuda inimeste ette ja keskele . </s> <s> Loomad haridusest ei hoolinud ning õnneks ka mitte loomaaia direktor Grigori Vassiljevitš , kes küsis Oksanalt ainult ühe küsimuse : " Miks te loomaaias töötada tahate ? " – " Ma armastan loomi , " vastas Oksana . </s> <s> Pilku ta üles ei tõstnud , kuid mitte hirmust , et teda valelt tabatakse – ta lihtsalt oli selline ning Grigori Vassiljevitš näis sellest aru saavat . </s> <s> Oksana pani tähele , et tema vastus mõjus direktorile positiivselt . </s> <s> Kirjutuslaua alt paistev ilma kingata sokk , mis kohe vaateväljast kadus , oli märk direktori hingeseisundist . </s> <s> Lihtsad sõnad ( teisiti Oksana ei osanud ) liigutasid Grigori Vassiljevitši kõige otsesemas mõttes , küllap siis leidus ka neid , kes rääkisid teisiti . </s> <s> Võib olla isegi ... </s> <s> Kuid sellest Oksana siis veel mõelda ei julgenud . </s> <s> Ning millest ta ei mõelnud , selle jaoks polnud tal sõnu . </s> <s> Pole ka meil . </s> </p>
<p> <s> Kuid ka koha loomaaias oleks Oksana ohverdanud , et ennast kasvõi kord tunda iseendana . </s> <s> Nüüd aga lubati talle suisa eluaegset õndsust , sest üldjuhul elasid lapsed kauem kui emad , kes nad olid ilmale toonud . </s> </p>
<p> <s> Kuid ikkagi – kinkinuks keegi Oksanale hariduse või lapse või käskinuks nende vahel valida , loobunuks Oksana mõlemast oma eestlaseks saamise , olemise ja jäämise kasuks . </s> </p>
<p> <s> Lapse soetamiseks ei tarvitsenud Oksanal ennast isegi ilusaks teha . </s> <s> Pidi ainult kaval olema . </s> <s> Kuid enne kui ta kavalust kasutas , mõtles ta järele , kes noist arvukatest lindudest ja loomadest , kelle eest ta hoolitses , võiks olla tema lapse isa . </s> </p>
<p> <s> Oksana lemmik oli lõvi . </s> <s> Mitte hetkekski ei peatunud tema pilk neil , kes teda puuri võrede taha jõllitama olid tulnud ( laste kohta ei taha Oksana midagi halba öelda ) . </s> <s> Ta ei hoolinud neist , küll köitis teda miski , mis jäi kaugele uudistajate selja taha . </s> <s> Oksana oli ükskord Grigori Vassiljevitši käest küsinud , mida lõvi vaatab , kuid too polnud osanud Oksana küsimusele vastata . </s> <s> Või ei pidanud ta Oksanat vastuse vääriliseks . </s> </p>
<p> <s> Oksana armastas Grigori Vassiljevitši igal pool – ka unes . </s> <s> See oli küllalt tavaline armastus , mida tundsid kõik inetud naised , kes olid olnud inetud tütarlapsed . </s> </p>
<p> <s> Kuid nagu Grigori Vassiljevitš Oksanat igal pool ära ei tundnud ( näiteks ei öelnud ta talle tere , kui nad linnas kokku juhtusid ) , nii ei armastanud ta teda igal ajal ja igas kohas , vaid ainult valitud paikades , mis kõik asusid loomaaia territooriumil . </s> <s> Kui Grigori Vassiljevitš enne loomaaia sulgemist oma valdustele ringi peale tegi ja mõne puuri juures peatus , siis jäi mulje , nagu mõtleks ta oma hoolealuste peale . </s> <s> Tegelikult valis Grigori Vassiljevitš välja kohti , kus Oksanat armastada . </s> </p>
<p> <s> Esimene koht , kus ta üksteist aastat tagasi , mõni kuu pärast Oksana tööleasumist , tema ette põlvili lasi , oli lõvimajas . </s> <s> Oksana pühkis parajasti puuri , luuk oli alla lastud , trellide tagant paistis koheva lakaga isalõvi kollakaspruun nahk , vuntsid ja tolmune sabakonts . </s> <s> Loomaaias oli mitu lõvi , nad olid väga sarnased , kuid oli kaks asja , mille järgi neid võis eristada – iseloom ja vuntsid . </s> <s> Vuntside järgi oli lihtsam , iseloom ilmus ajapikku , mõnikord ka liiga kiiresti . </s> <s> Lõvi nimi oli Mart , peale ametlike nimede olid kõikidel loomaaialoomadel ka oma nimed ; mida kaugemalt maalt loom pärit , seda kodusem oli tema nimi . </s> <s> Loomaias elasid nii Ivanid kui Jaanid , aga ka Karu , kes polnud karu , vaid pühvel . </s> <s> Mõnikord läks ametlik nimi kutsungiga kokku , jaanalinde hüüti soost hoolimata Pavodeks , ja seda nad ka olid . </s> <s> Mardi vuntside paar alumist karva olid õrnalt punased , peaaegu roosad , mis andsid talle häbeliku ilme . </s> </p>
<p> <s> " Oksana . " </s> </p>
<p> <s> Grigori Vassiljevitši hääl oli peaaegu nagu kirjutatud sõna või allkiri dokumendil – kõlatu . </s> <s> Kuid mida rohkem ta rääkis , seda rohkem sõnad kõlama hakkasid . </s> <s> Ta rääkis vähe , aga kui ta rääkimise lõpetas , tundus esimene sõna tähtsusetu . </s> <s> Paraku jäi Oksanale meelde just esimene sõna . </s> <s> Justkui poleks teisi sõnu olnudki . </s> <s> Nagu oleks ta ise külm ja tundetu mehe vastu , kes tema ees põlvitas . </s> </p>
<p> <s> " Anna mulle andeks ! " </s> </p>
<p> <s> " Mille eest ? " </s> </p>
<p> <s> " Ma armastan sind . " </s> </p>
<p> <s> " Mis on sellest halba ? </s> <s> Armastage terviseks . " </s> </p>
<p> <s> ( Siinkohal tuleb mainida , et vestlus toimus vene keeles , mille eripära eesti keelde üle ei kandu , ükspuha milline tõlge ka poleks . ) </s> </p>
<p> <s> " Minu armastus pole tavaline . " </s> </p>
<p> <s> Grigori Vassiljevitš taganes paari sammu võrra , justkui oleks ta kartnud , et see , mida ta nüüd ütlema peab , teeb haiget mitte ainult talle endale , vaid ka teistele , kes tema läheduses seisid . </s> <s> Mart seevastu keeras ennast hädaohtu trotsides ringi ning lähenes neile oma raskel , kuid hääletul kõnnakul , mille väärikust vangistuses veedetud aastad polnud suutnud karvavõrdki kahandada . </s> <s> Mardi kaugustesse pööratud pilk oli nüüd suunatud ainiti Oksanale ja Grigori Vassiljevitšile . </s> </p>
<p> <s> " Milline siis ? " </s> </p>
<p> <s> " Ma armastan loomi . " </s> </p>
<p> <s> " Mitte inimesi ? " </s> </p>
<p> <s> " Mitte inimesi . " </s> </p>
<p> <s> " Kes mina siis teie arvates olen ? " </s> </p>
<p> <s> " Mitte nagu teised . " </s> </p>
<p> <s> Mart oli paari aasta eest ühe literaadi parema käe kirjutamissõrmedest vabastanud . </s> <s> Sellest polnud midagi , literaat õppis teise käega kirjutamise selgeks , tema juttudesse ilmus isiklik valu , ta sai selle eest kriitikute käest kiita . </s> <s> Literaat , kellest pärast vahejuhtumit oli saanud täisväärtuslik kirjanik , oli Grigori Vassiljevitši isiklik tuttav . </s> <s> Grigori Vassiljevitš oli üht tema sündmusjärgset raamatut lugenud . </s> <s> Tõsi , mitte üle paari lehekülje , ja pealkirja ta ka ei mäletanud , kuid valu tundis ta juba teisel leheküljel ( esimesel oli sissejuhatus , kus kirjanik temaga juhtunust aru andis – valutult ) . </s> <s> Kartes , et see edaspidi suuremaks läheb , pani Grigori Vassiljevitš raamatu käest . </s> <s> Nii juhtuski , et järjehoidja raamatu vahel tähistas hirmuäratavalt intensiivset tunnet , mitte igavust , millega Grigori Vassiljevitš võidelda polnud viitsinud . </s> </p>
<p> <s> " See on tõsi , " ütles Grigori Vassiljevitš , " tema lood on tõesti paremad , kuid see ei tule valust ... " </s> </p>
<p> <s> " Millest siis ? " süttis Oksana , kellele kõrged teemad pakkusid alati suurt huvi . </s> </p>
<p> <s> " Nüüd ei saa ta enam oma last peksta . </s> <s> Vasaku käega ei ole seda tunnet , mis paremaga . " </s> </p>
<p> <s> Grigori Vassiljevitš oli Oksana jaoks autoriteet . </s> <s> Kõik , mis ta ütles , läks hinge . </s> </p>
<p> <s> Öösel ärkas Oksana üles . </s> <s> Keegi nuttis . </s> <s> See oli ta ise . </s> <s> Üks väike laps oli unes teda palunud ennast lüüa . </s> <s> Oksana polnud nõus . </s> <s> " Ma olen kirjanik , " ütles laps nõudlikult , pisut isegi kurjalt . </s> <s> Unes oli see loomulik , et väiksed lapsed on kirjanikud ja kurjad . </s> <s> Oksana oli käe üles tõstnud , kuid kätt polnud , oli ainult käelabast ära lõigatud könt . </s> <s> Laps irvitas , Oksana puhkes nutma . </s> <s> Kui ta seda unenägu nägi , polnud ta veel Tamaraga rääkinud . </s> <s> Ja armastust polnud veel olnud . </s> </p>
<p> <s> Oksanale oli Grigori Vassiljevitši armastus meelt mööda , see ei tundnud olevat midagi erilist . </s> <s> Või siis oli Oksanagi enda teadmata loom või lind . </s> <s> Kuid sel juhul olnuks tema unistuse täitumine olnud raskendatud või võimatu . </s> <s> Kuidas saaks loom või lind olla eestlane ? </s> <s> Rääkida eesti keelt ? </s> <s> Omada ( nagu Oksanale vahel tundus ) hinge ? </s> </p>
<p> <s> Oksana rääkis oma murest ( mis nüüd ikka rohkem rõõmuga sarnanema hakkas ) Tamarale . </s> <s> Ta kirjeldas Grigori Vassiljevitši armastust nii hästi , kui oskas . </s> <s> Tamara aitas teda küsimustega . </s> </p>
<p> <s> " Mis tunne sul oli , kui ta sind armastas ? " </s> </p>
<p> <s> " Alguses oli valus . " </s> </p>
<p> <s> " See on loomulik . </s> <s> Aga pärast ? " </s> </p>
<p> <s> " Tundsin , et olen nagu pungil täis riidekapp , kuhu pressitakse üht ülikonda , mis sinna ära ei mahu , kuid topitakse sellest hoolimata . </s> <s> Kartsin , et lähen katki . </s> <s> Siis äkki oli kõik möödas , ülikonnast oli järel ainult tühi riidepuu . </s> <s> Kas see on armastus ? " </s> </p>
<p> <s> Tamara mõtles hetke , ütles : </s> </p>
<p> <s> " See on parim , mida üks mees naisele võib pakkuda . " </s> </p>
<p> <s> Oksanal oli hea meel . </s> <s> Kui nii , siis ei saa ka see , millest ta südamepõhjas unistas , enam kaugel olla . </s> </p>
<p> <s> " Kuid miks ta ennast siis loomaks peab ? " </s> </p>
<p> <s> See oli nii raske küsimus , et Oksana sellele vastust ei lootnud . </s> <s> Kuid vastus tuli . </s> <s> Oli : </s> </p>
<p> <s> " Selleks peaks tundma Grigori Vassiljevitši elu . </s> <s> Kõik tuleb sellest – elust . " </s> </p>
<p> <s> 2 . </s> <s> Õhtuti istus Grigori Vassiljevitš teleka ees ja vaatas pornofilmi . </s> <s> Kasset oli süsimust , selle peale oli punaste tähtedega kirjutatud " X 2 " . </s> <s> Filmi oli talle toonud Tiit . </s> <s> Tiit oli kirjanik . </s> <s> Ta oli loomaaias jäänud ilma oma sõrmedest , kuid avastanud endas värske valulätte . </s> <s> Temast oli saanud see , kes ta kogu aja oli , kuid polnud osanud ennast üles leida . </s> <s> Peeglist , teadagi , noil puhkudel ei piisa . </s> <s> Juba õige varakult oli ta teadnud , et temast saab ükskord kirjanik . </s> <s> Sisesund oli suur ning innustas teda juba enne , kui ta midagi nimetamisväärset lugeda või elus kogeda jõudis . </s> <s> Kirjutamises oli midagi maagilist . </s> <s> Igas lauses , ka kõige juhuslikumas , oli sees midagi enamat kui kõik tähed ja sõnad ükshaaval kokku loetult . </s> <s> Seda tõestasid Tiidu kirjandid , mida õpetaja klassi ees ette luges , hiljem ka raamatud ( üks jutukogu , kaks romaani ) – esimene keskkooli viimases klassis , kaks järgmist pärast ülikooli värske isa ja abielumehena . </s> <s> Raamatud olid hästi kirjutatud , kuid neis polnud midagi isiklikku . </s> <s> Sellest said aru kriitikud , sai aru ka Tiit . </s> <s> Kuid erinevalt kriitikutest ( tõsi , leidus ka neid , kes tärkavat , kunagi õide puhkevat talenti märkasid ) polnud Tiit pettunud , ta teadis , et varem või hiljem saab temast see , mida – ja keda – peegel ilmtingimata ei näita ja mitte iga kirja pandud sõna , lause või isegi pikem lugu või novell ei peegelda . </s> </p>
<p> <s> Nüüd oli see aeg käes . </s> <s> Tiit käis lõvi tööst vabal ajal vaatamas , näitas talle oma käekönti ning tõstis üles teise käe – tänulikuks tervituseks . </s> <s> Ta ei teadnud , et lõvi , keda ta tervitab , pole Mart , vaid Leo , kellel Tiiduga mingit pistmist polnud , kuid kes sellest hoolimata teda lõpmatuse teisest otsast seiras . </s> <s> Tiit oli kindel , et lehvitab tuttavale lõvile nagu arstile , kes teda eduka operatsiooniga on aidanud . </s> </p>
<p> <s> Tiit oli hiljuti ( veidi enne käe kaotust ) jäänud poissmeheks . </s> <s> Naine läks tema juurest ära . </s> <s> Mitte ilma põhjuseta – ei saa usaldada meest , kes ajab oma lapse auto alla . </s> <s> Umbes nii võis naine mõelda , kuigi Tiit karistas last mitte selleks , et ta kodunt ära jookseks , vaid et temast saaks inimene . </s> <s> Tiit tegi kohe naisele ettepaneku uue lapse soetamiseks . </s> <s> Veel polnud hilja , kuid naine ei võtnud ettepanekut vastu . </s> <s> Tamara nuttis teises toas , kui isa last rihmutas . </s> <s> Ta ei teadnud , et palja käega olnuks valusam . </s> <s> Tiit teisi kasvatusmeetodeid ei tundnud ega tunnistanud – kibedus kannikates oli üks neid väheseid asju , mida ta oma lapsepõlvest tänutundega meenutas . </s> <s> Tema isa tahtis , et temast tuleks keegi . </s> <s> See läks tal korda . </s> </p>
<p> <s> Tamara kartis , et ka uue lapse puhul jääb Tiit endiseks ja tal oli õigus . </s> </p>
<p> <s> Kasseti oli Tiit leidnud oma kadunud poja Injuni ( nime andjaks oli naine ; Tiit nõustus , kuigi oleks soovinud Teetu ) voodi alt kohvrist . </s> <s> Rohkem midagi kohvris polnud , ainult kassett . </s> <s> Kui Injun poleks olnud nii noor , kõigest kaksteist , siis võinuks kahelda , kas temaga toimunud õnnetus ikka oli õnnetus . </s> <s> Kui väga aus olla ja väga sügavale vaadata ( sama sügavale , kui Tiit ise oma viimastes üllitistes ) , siis tundis Tiit poja ( talle kalli ) kadumisest isegi pisukest kergendust . </s> <s> Tamaraga oli teine asi , tema eas võinuks naine oma tunded allutada koos-ja edasielamise kohustusele . </s> <s> Oli see ju viimane võimalus jääda inimeseks , lihtsamalt öeldes , jätkata sugu . </s> <s> Kuid see , mida naine teistele soovitas ( nagu me teame ) , polnud see , mida ta ise tegi . </s> </p>
<p> <s> Tiidul endal kassetti tarvis ei läinud . </s> <s> Temal oli nüüd valu , selle kandmine ( täpne , tähttäheline ) raamatusse võttis talt kogu aja , ka selle , mida ta muidu lahkunud naise ja kadunud poja peale mõeldes oleks ehk pidanud kulutama . </s> <s> Tamarat enda juurde tagasi tuua või meelitada ta enam ei lootnud . </s> <s> Millega ? </s> <s> Valuga ? </s> <s> Hull peab olema see naine , kellele meeldib valu või valutaja . </s> <s> Kuid Tiidule oli valu nüüd sõbra , naise ja lapse eest , ta sai temaga hästi läbi , ei tülitsenud kordagi . </s> <s> Grigori Vassiljevitš polnud talle sõber , ainult tuttav . </s> <s> Kuid see , mis ta sõbra puhul oleks võib-olla jätnud tegemata , ei saanud ta jätta unustusse tuttava , lihtsamalt öeldes Grigori Vassiljevitši puhul . </s> <s> Talle nõnda tänu avaldades tundis ta ennast sama loomulikult kui lõvile lehvitades . </s> <s> Ainult et nüüd jõudis tänu – läikiv kassett – sihtpunkti . </s> </p>
<p> <s> Grigori Vassiljevitšile kingitus meeldis , ta oli juba valmis Tiitu oma sõbraks ülendama , kuid kuna see oleks muutnud tunduvalt tema senist elustiili ( sealhulgas tänaval teretamist ) , siis otsustas ta sellega oodata . </s> <s> Tiit oli üks neist vähestest , kes mitte kunagi oma sõprusega peale ei pressinud ega kippunud kohe kaela langema . </s> <s> See meeldis Grigori Vassiljevitšile , kes kartis sõprust nagu armastustki , juhul kui nende kandjateks olid inimesed , mitte loomad . </s> <s> Meelsasti luges Grigori Vassiljevitš ennast valu sünni kaasautoriks , tegelikult ta ootas , et Tiit talle heateo eest tasub – inimeste tänumeel ulatub üsna tihti algpõhjusest kaugemale ja ei puutu mõnikord sellega üldse kokku . </s> <s> Kuigi kingitus oli veidi ebatavaline , ei teinud Grigori Vassiljevitš sellest probleemi . </s> </p>
<p> <s> Inimesi – näitlejaid – oli " X2-s " kaks , üks mees , teine naine , mees oli must , naine valge . </s> <s> See , mida nad tegid , oli ilmselt X. Inimesed olid loomad . </s> <s> See tegi Grigori Vassiljevitšile rõõmu . </s> <s> Tõsi , päris loomad nad polnud , kuid isegi nigel ettekujutus loomadest , millega kaasnes sama nigel näitlejaanne ( millest tema küll suuremat ei taibanud ) , oli parem kui päris inimene . </s> <s> Inimesed urisesid . </s> <s> Natuke ka rääkisid , kuid mitte rohkem kui viie-kuue sõnaga . </s> <s> Need sõnad väljendasid asju , mis olid ütlematagi selged . </s> <s> X oli huvitavam kui 2. </s> <s> Grigori Vassiljevitš sai kõigest aru . </s> <s> Häälitseti kahes keeles : inglise ja vene keeles . </s> </p>
<p> <s> Teise või kolmanda vaatamise järel keeras Grigori Vassiljevitš hääle maha , lootes nii kaotada selle väiksegi inimlikkuse , mis lühikestes lausejuppides säilis ja kõrva riivas . </s> <s> Kuid vaikust sellele ei järgnenud . </s> <s> Keegi ikka rääkis . </s> <s> Rääkis ikka , veel ja veel . </s> <s> Hääl tundus tuttav . </s> <s> Kuid kellele see kuulus ? </s> <s> Grigori Vassiljevitš hakkas otsima . </s> <s> Hääl võis tulla ülemiselt korruselt , seal elas üks naine , kelle mees jõi enda surnuks . </s> <s> Nüüd elas naine teiste meestega ja karjus , kui need talle kallale tulid . </s> <s> Naisel hääl läks karjudes koledaks , ta ise nii kole polnud , häälega võrreldes . </s> <s> Grigori Vassiljevitš läks kööki , seal , tema pea kohal tavaliselt kakeldi . </s> <s> Lubati ära tappa , aga ei tapetud . </s> <s> Köögist ei kostnud kippu ega kõppu . </s> </p>
<p> <s> Grigori Vassiljevitš läks vannituppa . </s> <s> Hääl kestis , kuid põgenes otsija eest , liikus koos temaga , aga haihtus , kui Grigori Vassiljevitš kuskil pikemalt kinni pidas . </s> <s> Grigori Vassiljevitši hoidis käes harjavart . </s> <s> Ta oli veendunud , et hääl tuleb vannitoast . </s> <s> Neljandal korrusel elas üks vallasema , kes oma last pestes talle laulis . </s> <s> Too laps oli koletis , Grigori Vassiljevitš oli teda emaga koos tänaval näinud , poiss oli juba peaegu kooliealine , aga imes ikka lutti ja hakkas kohe röökima , kui see tal suust välja kukkus . </s> <s> Grigori Vassiljevitšil oli emast kahju . </s> <s> Kõikidest emadest . </s> <s> Kõik lapsed olid sellised – kurjategijad , türannid , oma emade mõrtsukad . </s> <s> Grigori Vassiljevitš ei soovinud endale lapsi . </s> <s> Ta koputas – paarist korrast jätkus , laulmine lakkas , ilmselt ehmus ka poiss , karjumist ei järgnenud . </s> <s> Nii tegi Grigori Vassiljevitš iga kord , kui ta vannituppa juhtus ja pesemistsirkus ülal pihta hakkas . </s> <s> Viimasel ajal enam lärmi polnud , võib-olla valisid nad pesemiseks mõne teise aja , kui teda kodus polnud . </s> </p>
<p> <s> Ka praegu oli vannitoas kõik vaikne . </s> <s> Kuid sumin peas ei lakanud . </s> <s> Sõnu Grigori Vassiljevitš ei eristanud . </s> <s> Sõnadest oli raske aru saada ka siis , kui last pesti . </s> <s> Kuid need sõnad , mida Grigori Vassiljevitš praegu kuulis ja mille asupaika ta üles ei leidnud , olid hääletud . </s> <s> Sellepärast ei saanud ta neist aru . </s> </p>
<p> <s> Tol päeval – õigemini õhtul – jäi otsing tulemuseta . </s> <s> Grigori Vassiljevitš läks magama . </s> <s> Enne , kui ta uinus , meenus talle , et hääl – sõnatu sumin – oli lakanud teleka välja lülitamisega . </s> <s> Grigori Vassiljevitši meelest polnud sel mingit tähtsust . </s> </p>
<p> <s> 3 . </s> <s> Oksanal on rasked jaanalinnulaud . </s> <s> Kui need kinni lähevad , on tunne , et lahti nad enam ei tule . </s> <s> Jäävadki kinni . </s> <s> See teeb muidu inetu Oksana ilusaks . </s> <s> Suurema osa ajast on laud lahti . </s> <s> Oksana suleb oma laud kolm korda päevas . </s> <s> Kolmandat korda ei näe keegi , ta ei tea sellest ka ise . </s> <s> Juhtub sedagi , et Oksana tarvitab oma lauge ainult hommikul ja õhtul . </s> <s> See tekitab huvi neis , kes Oksanat kauem tunnevad . </s> <s> Neid pole palju – Tamara , Grigori Vassiljevitš . </s> <s> Viimase huvi pole sügav . </s> <s> Tamara loodab , et tal õnnestub tabada see haruldane hetk , kui Oksana oma silmadele kolmandat korda eesriide ette tõmbab . </s> <s> Nagu teatris – ka seal on kõige huvitavamad need hetked , kui eesriie tõuseb ja langeb . </s> <s> Algus ja lõpp . </s> <s> Kuid etendus eesriide taga kestab . </s> <s> Ei lõpe kunagi . </s> <s> Kolmas kord jääb kestma . </s> </p>
<p> <s> " Hea , et sa tulid . " </s> </p>
<p> <s> Oksana ei oska selle peale midagi öelda . </s> <s> Laud võbisevad veidi . </s> <s> Oksana on ilus . </s> <s> Ta seisab Grigori Vassiljevitši korteri ukselävel , ta on mehest pikem . </s> <s> Lühem on ta ainult istudes ja armastades . </s> <s> Ta on julguse kokku võtnud , tulnud – Grigori Vassiljevitši ellu , nagu Tamara soovitas ja ta ise lootis . </s> <s> Esialgu oli ta veel korteris , kuid varsti ka elus . </s> <s> See oli loomulik . </s> <s> Ta on tulnud kohe , samal õhtul . </s> <s> Vaevalt oli lause lõppenud ( " Selleks peaks tundma Grigori Vassiljevitši elu . </s> <s> Kõik tuleb sellest – elust . " ) </s> <s> , kui Oksana juba seisis ukse taga , näpp kellanupul . </s> <s> See oli suur juhus ja veel suurem õnn , et nad Tamaraga kohtusid . </s> <s> Muidu poleks Oksana oma eluga midagi osanud peale hakata . </s> <s> Ja soovidega . </s> <s> Nüüd olid need täitumas . </s> <s> Temast pidi saama eestlane , kuid see oli võimalik vaid ühel juhul – Grigori Vassiljevitš pidi hakkama armastama neid , keda ta vihkas . </s> <s> Keda ta silma otsaski ei võinud sallida – eestlasi . </s> </p>
<p> <s> Oksana silmad lähevad lahti . </s> <s> Grigori Vassiljevitš on kadunud . </s> <s> Kindlasti on ta midagi öelnud . </s> <s> Peale selle , mis ta juba kuulis . </s> <s> Mis tegi ta ilusaks . </s> <s> Enda teadmata . </s> <s> Mõneks sekundiks . </s> <s> Kuid laud sulgevad ka kõrvad . </s> <s> Jaanalind siis ei kuule . </s> <s> See on põhjus , miks seda nii harva juhtub . </s> <s> Ka tema – lind – kardab surma . </s> <s> Maapealne lind , tiivad on , aga lennata ei oska . </s> <s> Lennuvõimetu lind . </s> <s> Kuid hirm annab talle tiivad – koguajakuulmise , pideva valmisoleku . </s> <s> Silmade ja kõrvade vahel on side . </s> <s> Surma ja elu sild . </s> <s> Kui üks on , siis teist ei ole . </s> <s> Elu on pikem kui surm . </s> <s> Kuid surm on kiirem . </s> </p>
<p> <s> Oksana astub lävepakult ( ja uksematilt ) tuppa ( teisele matile ) . </s> <s> Mõlemad matid on puhtad : Grigori Vassiljevitšil ei käi keegi külas . </s> <s> Enda jalajäljed jätab ta tänavale , kingataldade küljes mustust pole . </s> <s> Suurest toast paistab üles tegemata voodi . </s> <s> Oksana näeb raamatuid . </s> <s> Raamatuid on palju , kuhu silm ka ei vaata , igal pool on raamatud . </s> <s> Kõik nad on lahti , avatud – astu sisse ! </s> <s> Ka voodil – samad sõnad . </s> <s> Tamara ei teadnud , et Grigori Vassiljevitš on nii suur lugeja . </s> <s> Ainuke raamat , mida ta oli maininud , oli sõbra oma , selle autor oli Tiit . </s> <s> See , mida Grigori Vassiljevitš võis öelda , kui Oksanal parajasti silmad kinni olid , saab tähendada ainult head . </s> <s> Kuid ta ei pruukinud midagi öelda . </s> <s> See ei teinud teda ei paremaks ega halvemaks . </s> </p>
<p> <s> " Vaata . " </s> </p>
<p> <s> Grigori Vassiljevitš istub televiisori ees ja vaatab . </s> </p>
<p> <s> " Kuula . " </s> </p>
<p> <s> Grigori Vassiljevitš istub televiisori ees ja kuulab . </s> </p>
<p> <s> Oksana pole kunagi midagi sellist näinud . </s> <s> Kuulmisest rääkimata . </s> <s> Ta pole kunagi kuulnud , tegelikult teadnud , et Grigori Vassiljevitšil on selline hääl – pehme , sügav , õrn ! </s> <s> Isegi armastades , teda , Oksanat loomade ja lindude kombel armastades , polnud tema suust kostnud ainsatki heli . </s> <s> Ta oli olnud vait . </s> <s> Ja soe , lausa kuum . </s> <s> Ka siis , kui ta tema käest esimest korda armastust anus ja selle eest andeks palus , mida ta veel teinud polnud , oli tema hääl olnud ametlik , sõnad nagu arvelauanupud . </s> <s> Või nagu pesemata sokid , mida vaja kiiresti ära peita . </s> <s> Nad vaatavad koos filmi lõpuni . </s> </p>
<p> <s> " Ma ei teadnudki , et teil on selline hääl , Grigori Vassiljevitš ! " </s> </p>
<p> <s> " Milline ? " </s> </p>
<p> <s> " Mitte selline . </s> <s> Te ei tohiks nii rääkida , Grigori Vassiljevitš , see pole teie hääl . " </s> </p>
<p> <s> " Ma ei mõista . </s> <s> On mul siis rohkem hääli kui üks ? " </s> </p>
<p> <s> Võib olla asjatult , kuid igal juhul asja eest , püüab Oksana Grigori Vassiljevitšile kirjeldada seda , mida ta on kuulnud . </s> <s> Nägemine pole nii tähtis : sõnad mahuvad täpselt nii mees- kui naislooma suhu , kuid mitte nemad pole neid öelnud . </s> <s> Pornotähed on tõelised professionaalid , teevad üht , aga mõtlevad teist : muud , tähtsamat . </s> <s> Ka neil on kodu . </s> <s> Isa , ema , vennad ja õed . </s> <s> Ja lapsed . </s> </p>
<p> <s> Oksana on Grigori Vassiljevitši elu lätetel . </s> <s> Ta on käinud tema kodus . </s> </p>
<p> <s> 4 . </s> <s> Isa ei peksnud ema kunagi üle viie minuti . </s> <s> Löögid olid järsud , rusikas läks sügavale ema sisse ja tuli siis tühjalt tagasi . </s> <s> Grišal oli tunne – ja ta ei eksinud – , nagu oleks isa tahtnud ema kehast midagi välja võtta . </s> <s> Kuid see ei õnnestunud , natukese aja pärast oli nende peres üks suu rohkem . </s> <s> Kuid mitte suus polnud asi ega ka toidupalas , mida sinna pista . </s> <s> Asi oli armastuses . </s> </p>
<p> <s> " Ma ei suuda . </s> <s> Ilma armastuseta ma ei saa . </s> <s> Ega ma venelane pole . " </s> </p>
<p> <s> Enne Grišat oli olnud kaks last , Vanja ja Ljoša . </s> <s> Nimedeks nad jäidki – mõlemad surid noorelt , üks ühe , teine kahe kuu vanuselt . </s> <s> Küllap oli neil siis mõni haigus olnud , kuid Griša arvates tappis nad isa . </s> <s> Miks ta tema siis ellu jättis ? </s> <s> Sellele ei osanud Griša vastata . </s> <s> Griša jaoks isal armastust jätkus , ei peksnud vähemalt . </s> <s> Võib olla oli ta oma hävingujõu väikese Vanja ja Ljoša peale ära raisanud ? </s> </p>
<p> <s> Kuid pärast neid , üht elusat , kaht surnut ( nemad olid tähtsamad , neist sõltus see , kui kõvasti isa ema peksis ) tuli veel üks , Sveta . </s> <s> ( Tuli teisigi , kuid selleks ajaks polnud meie lugu veel alanud . ) </s> <s> Griša oli nii kolmas kui esimene . </s> <s> Isa kohtles teda kui kolmandat , keskmist , kes igal juhul peab ellu jääma . </s> <s> Kuidas isa Svetasse suhtub , Griša ei teadnud . </s> <s> Sveta suhtus isasse hästi , ta armastas teda . </s> </p>
<p> <s> Griša ei hakanud ema isa eest kaitsma . </s> <s> Ema oli teda selle eest hoiatanud . </s> <s> " Las peksab , see ei tee mulle midagi . " </s> <s> Nagu ema ütles , nii ka oli . </s> <s> Peksmine ei pannud ema isegi põdema . </s> <s> Kui Griša tuppa tuli , ajas ema ennast põrandalt üles . </s> <s> Ema kukkus kohe , juba esimesest või teisest löögist , järgmised olid pehmemad , jalaga isa ei löönud , lõi mõlemaga käega ja kiiresti . </s> <s> Kaua ema püsti ei püsinud . </s> <s> Ja isa ei viitsinud küürutada . </s> <s> Ema oleks võinud ka kohe kukkuda , kuid siis oleks isa aru saanud , et ema teeskleb . </s> <s> Et tegelikult pole tal üldse valus . </s> <s> Griša ei näinudki isa käsi , kui ta ema lõi , käed käisid kiiresti nagu kärbse tiivad , ka neid ei näinud , kui kärbes lendas ja tiibadega õhku tagus . </s> <s> Just sellised isa löögid olid , neid ei näinud ja nad ei teinud emale häda . </s> <s> Ema ei tundnud neid , kuigi käed , kael ja kõht oli siniseid plekke täis . </s> <s> Ema ajas ennast põrandalt üles ja Griša aitas ja ema võttis kätte triikraua . </s> <s> Millegipärast juhtus ikka nii , et kui isal oli paha tuju , triikis ema pesu . </s> <s> Triikraud oli tuline . </s> <s> Ema kartis , et isa kõrvetab ennast selle vastu ära . </s> <s> Õnneks seda ei juhtunud . </s> <s> Kui isa tuppa tuli , tõmbas ema juhtme kohe seinast välja . </s> <s> Kui kõik läbi oli , pistis Griša juhtme seina tagasi . </s> <s> Ema võttis triikraua ja hakkas uuesti triikima . </s> <s> Ema oli nagu James Bond , kellel pärast löömingut isegi lips viltu ei läinud . </s> <s> Kuid ema polnud ju lööja , vaid see , keda löödi . </s> <s> Kus olid need , kes Bondi rusikaid tundma õppisid ? </s> <s> Neid kas polnud või nägid väga kehvad välja . </s> <s> Kuid ema oli edasi ema – endiselt kena , võib olla kenamgi kui enne . </s> <s> Valu teeb inimesed ilusaks . </s> </p>
<p> <s> Griša läks ema juurde . </s> </p>
<p> <s> " Luba , ma aitan sind . " </s> </p>
<p> <s> " Tule siia . " </s> </p>
<p> <s> Griša puges ema käte vahele . </s> <s> Ta oli väike . </s> <s> Ta jooksis ema käega kaasa , hoidis sellest kinni . </s> <s> Ema vist veidi narris teda . </s> <s> Õrritas – oled ju veel nii väike ! </s> <s> Griša samm läks segi , kui ema triikrauda ühest lina servast teise lennutas . </s> <s> Linad lõhnasid , triikraud särtsus , kui ema näpu suhu pistis ja sellega rauda katsus . </s> <s> Siis tuli see , mis Grišale kõige rohkem meeldis . </s> </p>
<p> <s> " Ema , kas mina ka võin ? " </s> </p>
<p> <s> " Mida ? " </s> </p>
<p> <s> " Vett pursata . " </s> </p>
<p> <s> Ema lubas . </s> <s> Ema ei teadnud , miks Grišal oli tarvis vett pursata . </s> <s> Griša teadis , et kui ema ei luba , pöörab ta ennast ringi ja surub ennast kahe käega ema vastu ja ema ei saa siis enam tööd teha ja pesu jääb triikimata . </s> </p>
<p> <s> Seda polnud tarvis . </s> <s> Polnud tarvis pesu ja Griša enda pärast . </s> </p>
<p> <s> Griša purskas vett . </s> <s> Ta purskas vett sinna , kus lina oli kuiv . </s> <s> Ta oleks tahtnud rohkem , kuid rohkem polnud vaja . </s> <s> Oli ka neid kohti , kuhu polnud vaja pursata . </s> <s> Mõni koht võis kuivaks jääda . </s> <s> Griša pritsis vett kokku surutud huulte vahelt . </s> <s> Algul ta hästi ei osanud , vesi läks kurku või lörtsatas rinnale . </s> <s> Suud ei tohtinud liiga täis võtta , pritsima pidi pisikeste suutäitega . </s> <s> Vett jäi alati veidi klaasipõhja . </s> <s> Selle vee võttis Griša suhu ja neelas alla – tasuks . </s> <s> Vesi oli natuke soolane . </s> <s> Grišal oli palav . </s> <s> Tuline triikraud oli ta põsed õhetama võtnud . </s> <s> Särgid ja padjapüürid , aga ka sukad ja sokid ja aluspesu lähevad ilma veeta sirgeks . </s> </p>
<p> <s> 5 . </s> <s> Olime tol päeval Svetaga isa ja ema . </s> <s> Mina olin isa ja tema oli ema . </s> <s> Meil oli palju lapsi . </s> <s> Mina neid eriti ei tahtnud , aga nad tulid . </s> <s> Pruukis mul ainult Svetat vaadata , talle või silmanurgast pilku heita ( ja seda tegin ma tihti ) , kui kohe oli laps olemas . </s> <s> Ma veel jõudsin neid kõiki armastada , aga ma tundsin , et kui nüüd jälle on laps taga , siis peab midagi ette võtma . </s> <s> Mida teha , mõtlesin . </s> <s> Meie armastus peab kestma , see ei tohi otsa lõppeda . </s> <s> Mõtlesin , et kui Svetat pole , pole ka lapsi . </s> <s> Svetale ma midagi teha ei saanud ega tahtnud . </s> <s> Ta oli mulle armas . </s> </p>
<p> <s> Sveta on väga kõhn . </s> <s> Mul on tema pärast hirm . </s> <s> Ta peaks rohkem sööma . </s> <s> Aga Sveta ei hakka enne sööma , kui laps on kõhus . </s> <s> Ta sööb lapse pärast . </s> <s> Sööb ja joob . </s> <s> Kui ma tahan , et Sveta sööks ja jooks , pean ma teda rohkem vaatama ja nii , et laps tuleks , kuid teisiti ma ei oskagi . </s> <s> Ükskord Sveta suitsetas , pani suitsu suhu ja kummardas minu poole . </s> <s> See tähendas , et pidin tuld pakkuma . </s> <s> Ma pakkusin , siis ütlesin , et nii ei sobi , lapsed ju ei suitseta ja ei joo viina , kuigi nende isa seda mõnikord teeb . </s> <s> " Mina pole laps " , ütles Sveta . </s> <s> Kuid suitsu kustutas – viskas maha , muljusin selle kinganina all sodiks . </s> <s> Tald kriuksus , kui ma seda tegin . </s> <s> " Minu jaoks oled . </s> <s> Laps , kes ootab last . " </s> <s> Selle peale ei öelnud Sveta midagi . </s> <s> Ma tahtsin , et ta midagi ütleks . </s> <s> Selleks pidin ise midagi ütlema . </s> <s> " Sul on ilusad silmad . " </s> <s> – " Mul on sea silmad , " ütles tema . </s> <s> " Sünnitava sea silmad . " </s> <s> – " Ka sea silmad võivad ilusad olla . </s> <s> Siga on puhas loom , teadlased on kindlaks teinud , et tal on mõistus . " </s> <s> – " Minul ei ole . " </s> </p>
<p> <s> Kui Sveta sööma hakkab , tuleb alati laps . </s> <s> Ta tahab siis rohkem süüa . </s> <s> Ma näen seda . </s> <s> Kui ta muidu sööb , siis ma ei näe . </s> <s> Sveta sööb ka muidu , aga seda ei pane tähele . </s> <s> Tavalist ei märka , tavalisega harjub ära . </s> <s> Kui Sveta sööb ja mina seda näen , jääb tal alati suu mustaks . </s> <s> Ka sellest saab aru , et uus suu on tulemas . </s> <s> Svetal on selle lapse suu , kes sündima hakkab . </s> <s> Ka tema käed muutuvad abituteks , nendega ei pühi suud või ükskõik mida , nendega ei saa elus hakkama , kui keegi ei aita . </s> <s> Mina aitan . </s> <s> Aitaks , kui ta lubaks . </s> <s> Aga ta ei luba . </s> <s> Ta nagu kardaks , et ma teen lapsele haiget . </s> <s> Kahele lapsele , temale ja temale . </s> <s> Talle ja talle . </s> </p>
<p> <s> Tol päeval oli meil hea olla . </s> <s> Kõik klappis . </s> <s> Olime õnnelikud . </s> <s> Meil oli juba üheksa last , kuid õnne jätkus kõikidele . </s> <s> Selle , mis üle jäi , võtsime endale ja seda polnud vähe . </s> <s> " Miks ma sind küll armastan ? " </s> <s> Tahan oma juttu juhtida sellele , et nii enam edasi ei saa , lapsi on juba liiga palju , ise kardan , et kui Sveta sellest valesti aru saab , kasvõi üht sõna vääriti mõistab ( me räägime vene keeles ) , siis juhtub jälle see , millele peaks ükskord lõpp tulema . </s> <s> Kuid tema vastus ei jäta vähimatki lootust : " Ka mina armastan sind . " </s> <s> Ma ei saa teisiti , kui pean teda vaatama . </s> <s> Ma vaatan nii , minu pilk on selline , et sellest jätkuks sajaks väntsuks /na sotnju malõšei/ . </s> </p>
<p> <s> Sveta . </s> <s> Mitte kõik ei ole Sveta . </s> <s> Ainult tema ja meie lapsed . </s> <s> Ainult see on Sveta . </s> </p>
<p> <s> Meie lapsed on meiega rahul . </s> <s> Ja meie nendega . </s> </p>
<p> <s> Sveta sööb . </s> <s> Lusikas klõbiseb vastu hambaid . </s> <s> Judinad jooksevad üle selja . </s> <s> Ka see tuletab mulle meelde , et aeg hakkab kätte jõudma . </s> <s> Kõik hääled , mida Sveta siis teeb või endast välja laseb , on erilised . </s> <s> Tavalisi hääli polegi . </s> <s> Kõik on miski muu . </s> <s> Lusika klõbin pole juba ammu lusika klõbin , juba tükk aega kuulen , kuidas Sveta suus sõidab suur tõld . </s> <s> Mis toob meile kingituse : uue lapse , uue õnne . </s> </p>
<p> <s> Hoian hinge kinni . </s> <s> Oleks , et kõik läheks hästi . </s> <s> Mis oleks , kui räägiksin Svetale loo ühest kuningannast ? </s> <s> Kes oli väga julm ja kel polnud lapsi . </s> <s> Ta tahtis endale lapsi , nägi neist und , kuid ei suutnud muuta oma iseloomu . </s> <s> Julmadel emadel lapsi pole . </s> <s> Ainult unes . </s> <s> Unes nägi ta ainult üht last . </s> <s> Ta oli näinud mitut und , kuid laps oli ikka üks . </s> <s> Ja seesama . </s> <s> Kord näidati ka rohkem , terve tuba oli lapsi täis ja kuninganna pidi nende seast oma ära tundma . </s> <s> Ta ei eksinud . </s> <s> Kuid tasu ta selle eest ei saanud . </s> <s> Kuidas see lugu Sveta peale mõjuks ? </s> <s> Kas nii , nagu ma olen lootnud , ja me ei saa enam lapsi ja jõuame selle armastusega , mis meile on antud , katta mitte ainult neid , kes meile on antud , vaid ka iseendid ? </s> <s> Või juhtub nii , et kõik läheb vana rada . </s> <s> Miks ei julge ma midagi otse välja öelda , miks hoidun ohtlikest teemadest , leiutan lugusid , mille tähendus on selge vaid mulle endale ? </s> <s> Miks olen nii õrn ja hell ? </s> <s> Kas sellepärast , et ma ei soovi halba teistele , eelkõige aga temale , Svetale ? </s> <s> Või kardan ise haiget saada , oma mõtete vastu ennast ära lüüa ? </s> </p>
<p> <s> Lasen hinge lahti . </s> <s> Las läheb . </s> <s> Kuid hing tuleb minu sisse tagasi . </s> <s> Midagi pole parata , tuleb edasi elada . </s> <s> Mitte tagasi , nagu see mul kombeks . </s> <s> Ootan , millal Sveta lõpetab . </s> <s> Sageli on nii , et viimase suutäiega koos algavad valud . </s> </p>
<p> <s> Alles siis , pärast lapse sündi , võin ma rääkida . </s> <s> Kuid ma ei räägi seda , mida peaks . </s> <s> Ma räägin seda , mis on kauge , kuid räägib samast . </s> </p>
<p> <s> Miks ma sind küll armastan ? </s> </p>
<p> <s> Ka mina armastan sind ! </s> </p>
<p> <s> Kas saab olla midagi hullemat ? </s> </p>
<p> <s> Siis hüüab mind ema . </s> <s> Ma lähen , kuid tunnen , nagu oleks mind röövitud . </s> <s> Mida ta jälle tahab ? </s> <s> Vett tooma ? </s> <s> Puid lõhkuma ? </s> <s> Loomadele rohtu korjama ? </s> <s> ( Meil on siga , kaks hane , üks oinas , kanad ja kukk ja küülikud . ) </s> <s> Peenraid rohima ? </s> <s> Mul on tunne , et kui ma praegu lähen ja kauaks ära jään , ei näe ma imet . </s> <s> Ma tulen tagasi , kuid kõik on muutunud . </s> </p>
<p> <s> Isegi päike pole sama . </s> <s> Ta on nagu kuu , kahvatu . </s> </p>
<p> <s> Kui ma tagasi tulen , leian tallinurgast lapse . </s> <s> Kuid see laps pole Sveta . </s> <s> ( Svetat pole . ) </s> <s> Ta on alasti . </s> <s> Tema käed on põhul välja sirutatud . </s> <s> Kui ta praegu sündinud poleks , võiks arvata , et ta on surnud . </s> </p>
<p> <s> Ma ei taha seda . </s> </p>
<p> <s> Jooksen mäest alla maja poole . </s> </p>
<p> <s> Uksel seisab ema . </s> </p>
<p> <s> Isa pole . </s> <s> Kuid triikraud on emal käes . </s> <s> Kas tõesti toimus see ilma minuta ? </s> <s> Kas tõesti võib olla võimalik , et ema sai ilma minuta maast lahti ? </s> <s> Hoidis mind tagasi , kui tahtsin isale kallale minna ? </s> <s> Ütles , et löögid ei tee valu , kui need tulevad sellelt , kel endal on valus ? </s> </p>
<p> <s> Kas tõesti on pesu triigitud ? </s> </p>
<p> <s> Ilma minuta ? </s> <s> Ilma purkkaevuta ? </s> <s> Kõrbeta , kus pole vett ? </s> </p>
<p> <s> " Mida sa tahad ? " küsin emalt . </s> <s> " Mis vaja ? " </s> </p>
<p> <s> " Sa pead sööma , pojake , muidu jäädki väikseks.Tule , ja kutsu Sveta ka . </s> <s> Kus ta on ? " </s> </p>
<p> <s> " Ei tea . " </s> </p>
<p> <s> " Tule siis üksi . " </s> </p>
<p> <s> " Ma veel viis minutit , luba , kallis ema , siis tulen . </s> <s> Mul pole kõht üldse tühi , hommikul alles sõin . " </s> </p>
<p> <s> " Ei ! " </s> </p>
<p> <s> Ema ütleb ei ja hakkab siis numbreid lugema . </s> <s> Nii ajab ta ennast vihale . </s> <s> Kolme juures sirutab ta käe välja : juuksetutt , kõrvalest . </s> <s> Mulle kolmest aitab , Sveta laseb mõnikord viieni lugeda , siis ema rahuneb ja ei tutista . </s> <s> Lõpp on kümme , aga kümneni ei jõua ema kunagi : süda läheb pehmeks , hing annab järele . </s> <s> Seekord seda ei juhtu . </s> </p>
<p> <s> Ema tõmbab mind enda poole . </s> <s> Ma ei ripu tema käe otsas , tulen ise . </s> <s> Silmitsen triikrauda . </s> <s> See on külm . </s> <s> Nagu minu süda . </s> </p>
<p> <s> Kitsas ukseavas emast möödudes , löön põlvega alt üles . </s> <s> Löök on välkkiire . </s> <s> Kiirem kui isal . </s> <s> Kindlasti tugevam . </s> <s> Löön ema kõhtu . </s> <s> Emal on valus . </s> <s> Ta haarab kätega kõhust kinni ja oigab . </s> <s> Iniseb imelikult . </s> <s> Nagu mõni loom . </s> </p>
<p> <s> Lähen tuppa , lasen söögil hea maitsta . </s> </p>
<p> <s> 6 . </s> <s> Oksana ja Tamara istuvad kohvikus . </s> <s> See on sama kohvik , kus nad mõne kuu eest esimest korda kohtusid . </s> <s> Kohviku nimi on " Energia . " </s> <s> Kui kõik teised nimed olid muutunud , siis see polnud . </s> <s> Nimede muutmisega taheti muuta aega . </s> <s> Oksana oli sellega päri . </s> <s> Uus aeg tõi kaasa uued lootused , inimesed muutusid silmaga nähtavalt , igapäevase pahura , tülpinud ilme asemel võis trammides ja bussides näha nägusid , kust tulvas vastu tegutsemistahet . </s> <s> Tol ajal oli ta kuulunud ühte segakomisjoni , kus oli nii venelasi kui eestlasi ning mis tegeles uute nimede väljamõtlemise ja vanade taastamisega . </s> <s> Komisjoni esimeheks oli noorepoolne kena mees , kes kergelt kogeles . </s> </p>
<p> <s> Vene võimu ajal oli tal kütjana õnnestunud koguda teadmisi , mida ta teistega jagas ja nõnda uuele riigile – Eestile – kasulik oli . </s> <s> Oksanal olid oma ettepanekud . </s> <s> Kuid niipea , kui ta käe üles tõstis ja rääkima hakkas , tundis ta , et jäljendab kütjat . </s> <s> Oksanal lasti rääkida ja tal oli selle üle hea meel , sest nii nihkus lähemale aeg , kus ta võis olla see , kes ta hinges olla soovis . </s> </p>
<p> <s> Mis ei muutunud , oli kohvik . </s> <s> Kuid Oksana ei pannud seda imeks : nii nagu loomaaed oli " Zoopark " , nii oli ka kohvik " Energia . " </s> </p>
<p> <s> Oksana oli kohvikust mööda läinud ning märganud akna taga liikumist , mis tundus olevat suunatud temale . </s> <s> Keegi kena välimusega noor naine oli laua tagant püsti tõusnud ning kutsus teda käega . </s> <s> Naine oli noor ainult Oksana jaoks , kes kõiki naisi ( aga ka mehi ) endast nooremaks ja ilusamaks pidas . </s> <s> Oksana pööras ennast ringi ja vaatas , kas viibe oli ikka mõeldud talle . </s> <s> Oksana elus oli sellised valesti mõistetud märguandeid ennegi ette tulnud . </s> <s> Kuid pole sugugi nii , nagu oleks ei tea kust tulevatele märkidele aldid ainult need , kes on üksikud . </s> <s> Otse vastupidi – märke märkavad kõigepealt need , kes ise neid teevad , ning märgid on suunatud neile , kes on ise märkidega märgistajad . </s> <s> Märgid ei pruugi olla identsed , nende lähetajad ja vastuvõtjad ei pea olema tuttavad . </s> <s> Harva juhtub , kui see , kes ise märkidest välja ei tee , võtab viipe vastu kelleltki , kellele märkide valmistamine ja teele lähetamine on igapäevane tegevus . </s> <s> Ikka on nii , et andjad ja võtjad on õed ja vennad , kes märkide abil kuulutavad ja tuletavad üksteisele meelde oma kokkukuuluvust . </s> </p>
<p> <s> Käesirutus , mis Oksana suunas tehti , oli kiire , kuid kordus : naine viipas veel vähemalt kaks korda . </s> <s> Kuigi see tundus talle veider ( ta ei uskunud veel joosteski , et ta seda teeb ) , tormas Oksana , enne veelkord selja taha pilku heites , kohvikuuksest sisse . </s> <s> Mantlit ta seljast ei võtnud , vaid lendas otse , tühje toole maha ajades abi vajava ( nii Oksanale tundus ) naise poole . </s> <s> Kuid naine ei teinud teda tundmagi : </s> </p>
<p> <s> " Kes te olete ? " </s> </p>
<p> <s> " Oksana . " </s> </p>
<p> <s> " Ja mida te soovite ? " </s> </p>
<p> <s> Oksanale jäi hetk , mis sai otsustavaks kui mitte tema saatusele ( millel pole lõppu ) , siis loole , mida temast jutustame . </s> <s> Ta võis vabandada ja ära minna . </s> <s> Kellega seda ei juhtu : vaid harva on tuttav tuttav , sõber sõber ja kallis kallim . </s> <s> Kuid see , mis juhtub teistega , ei juhtu Oksanaga : ta pole oma elus kohanud ainsatki olevust , kes oleks keegi teine kui ta ise . </s> <s> Oksana näeb ainult ainumast , seetõttu ongi ta üksi jäänud . </s> <s> Sellest võib järeldada ( romaanis on järeldused ja üldistused möödapääsmatud ) , et kõik Oksana tuttavad olid talle siiralt võõrad . </s> <s> Vaid neil , keda ta armastas , oli homme sama kuju , mis täna ja täna sama mis eile . </s> <s> Neid oli vähe – Grigori Vassiljevitši ning varsti ka Tamara . </s> </p>
<p> <s> Nüüd , kohe . </s> </p>
<p> <s> " Ma tahaksin saada eestlaseks ! " </s> </p>
<p> <s> Ülestunnistus oli siiras ja sellega koos ka mõnevõrra ootamatu . </s> <s> Tamara tundis , et enne , kui ta selle kohta , mis talle öeldud oli , omalt poolt midagi vastu kosta oskab , peab ta samaga vastama . </s> <s> Sama ausa ja hirmutavaga . </s> <s> Ausus tekitab alati hirmu . </s> <s> Kollitab nii kohtunikke kui kurjategijad . </s> <s> Riigipäid ja lihtrahvast . </s> </p>
<p> <s> " Mul on lein . " </s> </p>
<p> <s> Nüüd ei saanud Oksana enam teisiti , kui pidi istet võtma . </s> <s> Polnud isegi tarvis luba küsida . </s> <s> Loa küsimine jäi ära – mõneks teiseks korraks . </s> <s> Ja kelleltki teiselt : sõbrad on need , kelle pärast elatakse , sõpradelt küsida on sama mis küsida iseendalt . </s> </p>
<p> <s> " Te nägite , kuidas ma ... " </s> </p>
<p> <s> Tamara ei leia õiget sõna . </s> <s> Võimalik , et ei julge . </s> </p>
<p> <s> " Te kutsusite mind . " </s> </p>
<p> <s> " Ei , mitte teid . " </s> </p>
<p> <s> " Keda siis ? </s> <s> Vaatasin mitu korda üle õla , ma ei näinud kedagi . </s> <s> Mulle tundus , et teil on mind vaja . " </s> </p>
<p> <s> " Kuidas ma seda tegin ? " </s> </p>
<p> <s> Oksana sirutab käe välja ning teeb samasuguse liigutuse kui see , mida ta kohvikuaknast nägi . </s> <s> Kuid see pole tavaline kutse : tükk tühja tänavat tuleb sellega kaasa , poeb Oksana palituvarrukast sisse . </s> </p>
<p> <s> " Teie ju ka tuleks , kui keegi teid nii kutsuks . " </s> </p>
<p> <s> " Tema ei tulnud . " </s> </p>
<p> <s> " Kes ? " </s> </p>
<p> <s> " Minu poeg . </s> <s> Ta on surnud . </s> <s> Tema isa tappis ta . " </s> </p>
<p> <s> Ja Tamara räägib Oksanale autoavariist . </s> <s> Ta kirjeldab seda üksikasjalikult , tema jutt on täpne ülevaade kõikidest asjaoludest , mis õnnetusjuhtumit võisid põhjustada . </s> <s> Tamara on Tuvi . </s> <s> 1948. aastal , mis juhuslikult ka Tamara sünniaasta , tegi ameerika psühholoog , biheivorismi rajaja Burrhus Frederick Skinner ( 1904–1990 ) järgmise katse . </s> <s> Ta pani kastidesse ( mis sestpeale kannavad tema nime : Skinneri kastid ) tuvid . </s> <s> Katse juurde kuulub veel reguleeritav toitmismehhanism . </s> <s> Kõigepealt toitis ta tuvisid aeg-ajalt , ebaregulaarselt , laskmata tekkida põhjuslikku sidet toidu saamise ja tuvide käitumise vahel . </s> <s> ( Muuseas , sama katse sooritati ka rottidega ning see andis samasugused tulemused . ) </s> <s> Tuvid ei saanud aru , kuidas toit ilma " põhjuseta " nende ette ilmub , nad tahtsid selle eest iga hinna eest " tasuda " . </s> <s> See , mida nad tegema hakkasid , sõltus linnu iseloomust : ühed saputasid tiibu , teised keerutasid nagu vurrkannid kohapeal , kolmandad nokkisid teatud kohta puuri seinal , kolmandad tantsisid veidrat tantsu , kõigutades end jalalt jalale . </s> <s> Selles julmas , kuid loomulikus vaatemängus panid tuvid mängu kõik oma evolutsiooni käigus omandatud oskused , " väärimaks " tera või iva , mis nende ette ei-tea-kust ja ei-tea-miks ilmus . </s> <s> Tuvid käitusid nagu taibukad statistid , kes oskasid luua korrelatsiooni ka seal , kus seda polnud . </s> <s> Kuid nende loodud maailm ei rajanenud ebausul . </s> <s> See usk oli kuskilt ja kunagi tekkinud . </s> <s> Tuvidel oli " põhjus " nii käituda , nad olid valmis oma elu säilitamise nimel leiutama uusi nippe ja nõkse , kuid enne kordasid nad vanu : katsetaja silme all hargnes lahti ühe linnuliigi elutee . </s> <s> Lühidalt , ilma põhjuseta ei " hullunud " ükski tuvi . </s> <s> Ainuke , mida tuvi võinuks veel teha , olnuks rahulikult oodata , kuni talle toit noka vahele pistetakse . </s> <s> Kuid siis poleks ta olnud tuvi . </s> <s> Isegi inimesed pole selleks alati võimelised . </s> </p>
<p> <s> Sellest katsest saab Tamara endale nime : Tamara Tuvi . </s> <s> Tamara kandis seda nime neiuna . </s> <s> Ja praegu : oma mehest lahku minnes võttis ta endale vana nime tagasi . </s> <s> Lahutus toimus täna , Tamara on kohtusaalist tulnud kohvikusse . </s> <s> Ta mainib seda ka oma uuele sõbrannale , Oksanale . </s> <s> Paari sõnaga , pikemalt ta sellel ei peatu . </s> <s> Nagu ka oma mehel , lapsetapjal . </s> <s> Meest nimetab ta " ta " , ei anna talle ei nime ega elukutset . </s> <s> Ja Oksana ei küsi , ta saab aru , et see , mis on liiga valus , pole sõnadesse pandav . </s> <s> Kaotuse – surma – valu seevastu rääkides maheneb , seda on näha Tamara näost , kuhu pikkamööda tekivad kortsud , jäljed vanusest ja murest . </s> <s> Oksana oleks nagu prillid ette pannud : tema ees on temavanune naine . </s> <s> Tõsi , Tamara on temast ka kortsudega kenam , kuid omaenda ilu märkab Oksana alles siis , kui võib enda kohta öelda " eestlane . " </s> <s> See aeg on tulemas , saabumas . </s> </p>
<p> <s> 7 . </s> <s> Oksana ja Tamara istuvad kohvikus . </s> <s> See on sama kohvik , kus nad esimest korda kohtusid . </s> </p>
<p> <s> Tamaral on kaelas imekena kašmiirsall , mille narmad täpsustavad , kuid samas ka hajutavad delikaatselt naise vanust . </s> <s> Tamara on Oksanast kuus aastat vanem , nelikümmend neli . </s> <s> Kuid sall teeb Tamara nooremaks . </s> <s> Oksana ei tunne ennast sellest puudutatuna , tal on hea meel , et tal on selline tuttav , nüüd võib ta juba julgelt öelda , et sõbranna . </s> <s> Tamara tahab Oksanat aidata . </s> <s> Ta juhib kokku inimesi , kes on mõnes mõttes küll koos , teises mõttes aga lahus . </s> <s> Tamara arvab teadvat , kuidas selliseid inimesi aidata . </s> <s> Neid on palju . </s> <s> Osa neist on kohvikus , osa istub kodus . </s> <s> Üks on siin . </s> <s> Tegelikult kaks . </s> <s> Kuid inimesed , kes teisi aidata oskavad , ei oska avitada iseennast . </s> <s> See on juba vana tõde . </s> <s> Sama vana kui maailm . </s> <s> Tõde kannab kašmiirsalli . </s> <s> Ja on sama noor kui salli kandja . </s> <s> Tõde ja Tamara on kaksikud . </s> </p>
<p> <s> Tamara vaikib . </s> <s> Ka Oksana ei ütle midagi . </s> <s> Ta imetleb Tamarat . </s> <s> Tamara sõrmed muljuvad sigaretti . </s> <s> Milline kena komme ! </s> <s> Oksana otsustab selle selgeks õppida . </s> <s> Sigaretipakk lebab laual , Oksana võtab sealt endale ühe . </s> <s> Küsida pole vaja , nii head sõbrannad nad juba on . </s> <s> Nad on juba head sõbrannad . </s> <s> ( Oksana kogeleb mõnikord ka mõtteis . ) </s> <s> Ta unustab , et pole elus tõmmanud ühtki sigaretti . </s> <s> See vilksab tal peast läbi , aga suits on enne suus , kui mõte pähe pidama jääb . </s> <s> Kuid oh imet – suits ei lähegi kurku ! </s> <s> Suits ei mõju talle . </s> <s> Suits on õhk . </s> </p>
<p> <s> Oksana ei jõua ära imetleda , kui elegantne tema sõbranna on ! </s> <s> Näiteks see , kuidas Tamara õrn , peenikeste luudega ranne tuhka sigareti küljest tuhatopsi raputades pluusi varruka alt nähtavale ilmub ! </s> <s> Või kuidas tema hoolitsetud ovaalse näo põskedesse ilmuvad suitsu sisse tõmmates väikesed lohud ! </s> <s> Või kuidas ta oma käekoti avab , sealt taskuräti võtab ja sellega oma ninaalust tupsutab ! </s> <s> Kõik temas on nii peetud , tark ja küps ! </s> <s> Oksana ühendab selle oma unistusega . </s> <s> Kuid ta pole nii naiivne , et arvata , nagu võiks välise külje üle võtmine ( mis polnudki nii võimatu ) nihutada lähemale aega , mil Oksanast vaatab vastu Oksana ja see pilt on selgem kui peeglisse või kaevu vaadates . </s> </p>
<p> <s> " Räägi nüüd ! " </s> </p>
<p> <s> Oksana ehmub . </s> <s> Ta ei tea , kuidas alata . </s> <s> Kui algus käes , küll tuleb siis ka ülejäänu . </s> </p>
<p> <s> " Grigori Vassiljevitš on ... " </s> </p>
<p> <s> See on sobiv algus . </s> <s> Edasi räägiks jutt ennast juba ise , kuid päris ilma abita ei saa temagi . </s> <s> Keegi peab olema , kes räägib neid jutte , mis rääkijat ei vaja . </s> <s> Hääletoru ja -paelad peavad olema ka iserääkival lool . </s> </p>
<p> <s> Ning Oksana räägib . </s> <s> Oma häälega . </s> <s> Ta ei räägi sellest , mis ta nägi . </s> <s> Ta räägib seda , mida ta kuulis – silmadega . </s> <s> Ta ei räägi sellest , mis oli . </s> <s> Siis peaks ta rääkima , kuidas Grigori Vassiljevitš pani näitlejatele suhu enda hääle , kuid ei leidnud seda hiljem enam üles . </s> <s> ( Oksanale pornofilm meeldis . ) </s> <s> See oleks komöödia , kuid see , mida Oksana räägib , on tragöödia . </s> <s> Isegi mitte tragi- , vaid päris- . </s> <s> Puhas . </s> <s> Inimese elu . </s> <s> Seda ei saa nii rääkida , et lihtsalt võtad kätte ja kukud lobisema . </s> <s> Peab olema ettevaatlik : elu on õrn , ta võib katkeda juba esimesel puutel . </s> <s> Nagu ämblikuvõrk . </s> <s> On õrnemaid asju kui ämblikuvõrk . </s> <s> Kuid teisi Oksana ei tunne . </s> <s> Ämblikuvõrgud seevastu on juba vanad tuttavad , ta on neid leidnud sealt , kust ei teaks uskudagi . </s> <s> Usu või ära usu ( seda ütleb ta endale ) , kuid Oksana on neid leidnud magava gorilla kaenlaaugust , piisoni ninasõõrmest ja elevandi kihvade vahelt . </s> </p>
<p> <s> Kuid Tamara ei usu teda . </s> <s> Kõigest hoolimata . </s> <s> Kõige pärast . </s> <s> Ütleb jutu lõppedes : </s> </p>
<p> <s> " Grigori Vassiljevitš valetas sulle . " </s> </p>
<p> <s> " Kuid ta rääkis ju oma kodust . " </s> </p>
<p> <s> Oksana meelest polnud võimalik kodust rääkides valetada . </s> <s> Valetada nii , et Oksana sellest aru poleks saanud . </s> </p>
<p> <s> " See pole kõik . </s> <s> Sa käisid küll allikal , kuid jalgu märjaks ei teinud . </s> <s> Sa seisid kodu lävel , kuid sisse sind ei lastud . " </s> </p>
<p> <s> Tamara võtab ridikülist rahakoti ja maksab arve . </s> <s> Nii möönab ta , et on Oksanat kutsunud . </s> <s> Kutsunud teda , mitte kedagi teist . </s> <s> Eelistanud elavat . </s> <s> Kadunud pojaga jõuab alati rääkida . </s> <s> Kadunud pojal pole kiiret , ta võib tulla igal ajal , isegi öösel . </s> <s> Pugeda ema laugude alla , teha endale pesa tema peas . </s> <s> Ja südames . </s> <s> Ja hinges . </s> <s> Kuid võimalik , et see kõik on üks – kodu . </s> </p>
<p> <s> Tänaval imetleb Oksana Tamara riietust : nii tagasihoidlik , kuid kui stiilne ! </s> <s> Odavast riidest pruun palitu ja poolkõrge kontsaga kollase pandlaga pruunid kingad . </s> <s> Oksana hoidub Tamarat puudutamast , kuigi tahaks . </s> <s> Kuid ta kardab Tamarat määrida . </s> <s> Juba oma kohalolekuga teeb ta seda , talle on antud rohkem , kui ta väärib . </s> <s> Kui ta saab temaks – sügavalt , seesmiselt – , kas saab ta siis endaks ? </s> <s> Tamara laps on surnud , tema oma pole aga veel sündinud . </s> </p>
<p> <s> " Siit me üle ei saa , " ütleb Tamara . </s> <s> " Lähme ringi . " </s> </p>
<p> <s> Asfaldist jookseb läbi värskelt kaevatud kraav , mille põhjas on traadirull ja paar presentkindaid . </s> <s> Keegi , kes oli , oli . </s> <s> Keegi , kes tegi , tegi . </s> <s> Keegi , kes teadis , teadis . </s> <s> Nüüd enam pole . </s> <s> Tükk kõnniteed on puudu . </s> <s> Purret pole . </s> <s> Ainult redel , aga see viib kraavi põhja , välja enam ei tule . </s> <s> Nii juhtub kõigiga , kes sinna minna julgevad , neist ei jää järel rohkem kui kindapaar . </s> <s> Oksana raputab tüki varrukast välja . </s> <s> Tükk kukub teesse ning nad võivad jälle minna . </s> <s> Otse , kõrvale kaldumata . </s> <s> Arglikult , kuid kindlalt võtab Oksana Tamaral käe alt kinni . </s> <s> Enne ta seda teha ei saanud – tüki pärast . </s> <s> Nüüd tükki pole . </s> <s> Oksana lonkab , tal on üks jalg sündimisest saati lühem kui teine . </s> <s> Natuke ka kõver . </s> <s> Ka Tamara hakkab õige pea lonkama . </s> <s> Ta ise ei saa sellest aru . </s> <s> Ta ei märka seda . </s> </p>
<p> <s> 8 . </s> <s> " Batša ! " hüüdis seersant Ivan Gorelov . </s> <s> Kuid seersant polnud ühe-sõna mees . </s> <s> Tal oli neid rohkem . </s> <s> Ta korjas neid puhastusretkedelt . </s> <s> Teised sellised polnud . </s> <s> Olime ühe-sõna mehed , andetud ja rumalad . </s> <s> Nii ta meile ütles – lollpead , persevestid , sitajunnid – , aga ta käskis meelde jätta selle ühe sõna , ilma selleta ei saa te siin hakkama , ilma selleta läheb teil süda haledaks . </s> <s> Kui kõrvad on vardas ja sõna suus , siis nii kergesti ei lähe . </s> </p>
<p> <s> " Koer ! " </s> </p>
<p> <s> " Koer " oli teine sõna , mida seersant teadis . </s> <s> Ta oli selle leidnud savihurtsiku seinalt kõrbekišlakis , kust kellelgi polnud lootust elusana pääseda . </s> <s> Surid ka need , kes jäid ellu , need kõige rohkem . </s> <s> Sõnad ammutasid surmast jõudu . </s> </p>
<p> <s> Batša tähendas poisikest , seda pidi kasutama igaühe kohta , olgu ta siis mees või naine . </s> <s> Või siis koer , nagu seersant lasku kitsehabemega batša-vanamehe jalgadesse suunates hüüdis . </s> <s> Kuid too , selle asemel , et liikumatult paigale tarduda ( selleks olid võimelised ainult väga vanad batšad ) , lasi ennast neljakäpakile ja hakkas haukuma . </s> <s> Batša oli vana , kuid mitte nii vana , et rahulikult surra . </s> <s> Ta tahtis veel elada . </s> </p>
<p> <s> " Näed , aru sai , " ütles Gorelov . </s> <s> " Mis teha , kui inimene on andekas . " </s> <s> Inimese all mõtles ta iseennast . </s> <s> Ta oli sõtta tulnud Moskva kirjandusinstituudist , tema erialaks oli vene klassikaline kirjandus , Tolstoi ja Dostojevski , kuid teda huvitasid veel iraani keelerühma keeled . </s> <s> Nüüd oli tal võimalus oma kaasasündinud keeleannet kasutada . </s> </p>
<p> <s> " Ta arvab , et see päästab ta . " </s> </p>
<p> <s> Olime kahekesi . </s> <s> Mina tahtsin batšale kohe lõpu peale teha , mul oli tast hale , aga Gorelov ütles : </s> </p>
<p> <s> " Oota . </s> <s> Kas sina tead mõnd looma või lindu ? " </s> </p>
<p> <s> Mul tuli mõte , et kui ma lihtsalt niisama batšale midagi karjun , midagi , mis midagi ei tähenda , siis saan ma ta kiiremini teise ilma koristada , ma eriti ei salli , kui surm ja tsirkus käivad koos , kuigi ma tean , et tsirkuses on rohkem piitsa kui präänikut . </s> <s> Oleks ma nii teinud , poleks seda olnud , mis oli . </s> <s> Mul oli Eestist meelde jäänud mõni sõna . </s> <s> Ja asi : isale ei meeldinud lapsed , eriti väikesed . </s> <s> Kuid laste vastu ei aidanud miski , kui ema ära suri , oli neid kokku seitseteist , pärast mind ja Svetat ( ja kaht surnult sündinut ) , tuli veel kolmteist . </s> <s> Ema suri kuuekümne kuueselt vähki , kuus aastat pärast viimast tativasikat , aga kui arst ütles , kus vähk oli – emakas – , sain ma aru , et olin oma ema tapnud . </s> <s> Isa suri varem – ise ; tal oli viinatõbi . </s> <s> Olin oma ema mõrtsukas ja mulle tuli kohe meelde , kuidas ma lõin emale ukse peal põlvega kõhtu ja olin väga kuri tema peale , et ta mu nii põneva mängu pealt , mida me Svetaga mängisime , ära kutsus . </s> </p>
<p> <s> " Siga ! " </s> </p>
<p> <s> " Mis sõna see selline on ? " imestab Ivan . </s> <s> Ta pöörab ennast küljega minu poole ja ma näen , kuidas temaga koos tuleb ka toru . </s> <s> Vaatan sinna sisse , nagu oleks see Ivani kolmas silm , aga ma ei näe midagi , silm on tühi . </s> <s> Torus on tolm , kuum raud tõmbab tolmu ligi . </s> <s> Kuid mind ta ei lase , mina pole batša isegi siis , kui ma nende poole peaksin üle jooksma või nende kaitseks välja astuma . </s> <s> Ma ei tee seda kunagi , ma soovin nende surma . </s> <s> Sveta on ka surnud , tal polnud õnne elada , polnud õnne isegi emaks saada , kuigi ta seda vääris . </s> <s> Last , kuid mitte lihtsalt last , vaid last , kes oskaks oma ema hoida . </s> <s> Svetat tahaksin ma enda kõrvale elusalt . </s> <s> Elama . </s> <s> Vendi on mul nagu kirjuid koeri või tarakane . </s> <s> Mõtlen , et järgmisena hüüangi " tarakan " , kuigi see pole päriselt eesti sõna , isa Vassili ( ta oli Saaremaalt ) ütles alati " prussakas " . </s> <s> Ta jäigi nii ütlema . </s> <s> Eestlane , kes tahtis kõigest hingest olla venelane . </s> <s> Ta olekski võinud selleks saada . </s> <s> Tal jäi puudu ühest – armastusest . </s> <s> Seetõttu oskas ta ainult vihata . </s> <s> See vihkamine on nüüd minus ja ma saan aru küll , kust see on tulnud või kellelt . </s> <s> Ega ometi sellelt batša-sealt , kes oma kärsa vastu kive on veriseks nühkinud ? </s> <s> Ei , loomulikult mitte . </s> </p>
<p> <s> " Vaata , " ütlen Ivanile . </s> <s> " Seal . " </s> </p>
<p> <s> Ivan vaatab ja tunneb ära – sõna . </s> <s> Mitte inimese . </s> <s> Inimene , batša-poisike on muutunud loomaks . </s> <s> Seda looma pole raske ära tunda . </s> </p>
<p> <s> " Svinja . " </s> </p>
<p> <s> Järgmisena ütlen kits ( mul läheb tarakan meelest ) , siis veel lehm , aga palju rohkem ma enam ei ütle , kuigi sõnu , eestikeelseid sõnu tean ma rohkem , ja mitte isalt , vaid mujalt , jumal teab , kust , sõnad jäävad külge nagu sitt , kui persepragu hästi ära ei pühi , neid tuleb igalt poolt , raadiost , õuelt , lasteaiast , koolist , bussist , trammist , meelde jäävad ainult mõned , aga võimalik ka et kõik , et kõik jääb meelde ja tuleb meelde , kui on mingi olukord või värk , mis pole üldse selle sõna moodi , mis sulle meelde jäi . </s> <s> Näiteks praegu , aga praegu ei tule midagi meelde , kuigi võiks.Võiks tulla ema ja see , kuidas me temaga triikisime ja suust vett purskasime . </s> <s> Aga ei tule . </s> <s> See värk on vist selline , et pole midagi . </s> <s> Et kõik , mida ütled , see ka on . </s> <s> Batša ei tunne sõnu ära , ta on see , kelleks ennast ise peab , kuid mõnikord langeb see kokku sellega , mida talle karjun . </s> </p>
<p> <s> Hüüan veel ühe sõna . </s> <s> Batša viskab kõhuli maha ja hakkab vingerdama . </s> <s> Lähen lähedale , täkin batša tükkideks , tükid õmblen valangutega maa külge kinni . </s> </p>
<p> <s> Ivan Gorelov vaatab mind aupaklikult . </s> <s> Ta tahaks väga teada , mis see oli , mis ma viimati ütlesin , aga ma ei ütle . </s> <s> Las mõtleb . </s> <s> Las kratsib kukalt . </s> <s> Välja nagunii ei kratsi : sõnaga koos tuleb ka aju . </s> </p>
<p> <s> " Kõrv jääb sulle . " </s> </p>
<p> <s> Ta lubab trofee mulle . </s> <s> Tegelikult ta kardab mind . </s> <s> Ma näen tema sisse . </s> <s> Seersandi sees kükitab väike poiss ja väriseb . </s> </p>
<p> <s> Lõikan kõrva taskunoaga küljest . </s> <s> Vannun ropult . </s> <s> Nagu mõnd ränkrasket tööd tehes . </s> <s> Kõrvad on täpselt ühesugused . </s> <s> Kui üks kõrv teise peale panna , katab vasak kinni parema . </s> <s> Kõrvad on nagu käed . </s> <s> Nagu kokku pandud peopesad . </s> <s> Dziibi raadioantenn on nagu sašlõkivarras , sinna on torgatud trofeed : seitse ühesugust kõrva , seitse batšat . </s> <s> Süda on hea kõva . </s> <s> Nagu kivi . </s> </p>
<p> <s> Laipu näeme juba kaugelt . </s> <s> Nad on tolmuga kaetud . </s> <s> Tuleme dziibist välja . </s> <s> See on kättemaks : kõrid on nii läbi lõigatud , et pead on kehast eraldi , mõni hoiab oma pead kaenlaaugus , mõnel on see pandud rinnale , ühel on pea jalgade vahel . </s> <s> Miks ainult ühel ? </s> <s> Kokku on laipu kümme , meiega kokku kaksteist . </s> <s> Laibad on pandud lugema : tapetud meeste rinnal on lahtine " Pravda . " </s> <s> Seda saab lugeda ka siis , kui pead ei ole . </s> <s> Ei julge pead liigutada . </s> <s> Oleme elu võlgu batšale . </s> <s> Kui ta meiega mänginud poleks – surmahirmust , olime mõne hetke eest mõelnud – , poleks meid enam elavate kirjas . </s> <s> Mäng , mida ma temaga olin mänginud , lastes tal olla see , kes ta polnud , oli mind teinud julmaks , kivistanud mu südame ning kalestanud hinge . </s> <s> Miks ma seda tegin ? </s> <s> Väga lihtsal põhjusel – mulle meeldis , meeldis tappa nagu neilegi , kes olid tapnud meie kaaslased . </s> <s> Ma vaatasin laipu õhukese tolmukorra all – Afganistanis on tolm surma märk , kes endalt tolmu pühkida ei jõua , on sama hea kui surnud . </s> <s> Nemad enam ei jõudnud . </s> <s> Ja meil polnud mõtet seda teha . </s> <s> Tegelikult olid nad ilusad . </s> <s> Kui Ivan mulle ütles , mida ta asjast arvab , ja ta arvas sama , sest teisiti mõelda polnud lihtsalt võimalik , ja küsis , mis mina asjast arvan , põiklesin ma ausast vastusest kõrvale ja ütlesin : " Ei , seltsimees seersant , sa pead mind selle eest tänama , et sa elus oled . </s> <s> Ainult mina tunnen mängu reegleid , ilma minuta oleksid sul sõnad otsa saanud , ainult mina tean sõnu , mis venitavad elu pikemaks , kui ta peaks olema . " </s> </p></div2><div2 type="alaosa"><head> Tiit ja Tamara </head>
<p> <s> 1 . </s> <s> Seeme oli hapukas . </s> <s> Tiit võttis näpuotsa suust . </s> <s> Kuid see võis tulla ka sellest , mida Tiit oli söönud . </s> <s> Tiit valas vett kannust kaussi . </s> <s> Seep oli libe . </s> <s> Pese , seep , pese . </s> <s> Tiit vaatas endale peeglis otsa : mitte midagi , mitte midagi . </s> <s> Tiit läks vanaema juurde kööki . </s> </p>
<p> <s> " Vanaema , kas sa mäletad , mis meil lõunaks oli ? " </s> </p>
<p> <s> " Hapukapsad kartuliga . </s> <s> Õhtul , kui isa tuleb , saad veel . </s> <s> Sul kõht juba tühi ? " </s> </p>
<p> <s> " Liha ka oli ? " </s> </p>
<p> <s> " Oli , oli , kuidas muidu . </s> <s> Muidu oleks isa mu maha löönud . " </s> </p>
<p> <s> Isa oli vaikne ja lahke , kuid mitte väikest kasvu , kuigi see sobinuks talle rohkem . </s> <s> Tiidu isa oli ligemale kaks meetrit pikk . </s> <s> Tal olid pikad kõhnad käed . </s> <s> Ka kaine oli ta enamuse ajast . </s> <s> Kuid vanaema rääkis nii , nagu oleks temagi isa kätt tunda saanud . </s> <s> Äkki oli see siis , kui Tiitu veel polnud ? </s> <s> Ja peale vanaema oli veel ka Tiidu ema ? </s> <s> Tiit ei teadnud , ei tahtnud ka küsida . </s> <s> Tiit teadis , miks isa teda peksab . </s> <s> Tiit oli oma ema surmas süüdi . </s> <s> Kui ta seda teada sai – hauakivilt , kus ema nime taga seisis tema sünnikuupäev – , hakkas ta halvaks . </s> <s> Ta oli kohe meelega halb , et isal oleks kergem teda nüpeldada . </s> <s> Ta tahtis , et isa poleks nii lahke ja hea – sellistel läheb elus raskeks . </s> <s> Et ta ei peaks oma muresid vanaemale kurtma . </s> <s> See pole loomulik , kui suur mees oma ema ees nutab . </s> <s> Mees peab olema iseseisev . </s> <s> Mees peab olema mees . </s> <s> Kuid selleks , et mees oleks mees , pidi Tiit olema laps . </s> <s> Rohkem laps , kui ta tegelikult oli . </s> </p>
<p> <s> Täna oli isa sünnipäev . </s> <s> Ja Tiidu seemnel oli vintske tailiha , hapukapsa ja pruuniks tõmbunud koorikuga ahjukartulite maitse . </s> <s> Kui vanaks isa sai , Tiit ei teadnud ; tema jaoks jäi isa igaveseks lapseks . </s> <s> Ta ei saanud isegi nii vanaks kui Tiit : kaksteist . </s> </p>
<p> <s> Nad mõlemad ootasid isa . </s> <s> Vanaema ootas tegelikult ka poega . </s> <s> Aga kui pojast on saanud isa , ei saa temast kunagi poega , ta jääb elu lõpuni isaks . </s> <s> Isaks ka ema jaoks . </s> <s> Kuigi on poeg . </s> </p>
<p> <s> Tiit oli käsitöötunnis valmis meisterdanud puust joonlaua . </s> <s> Tiit oli ennegi isale selliseid kingitusi teinud ja isal oli neist hea meel . </s> <s> " Sinust saab ükskord suurem nokitseja kui mina , " ütles ta Tiidule . </s> <s> Isa oli tagasihoidlik , terve maja ja aia oli ta valmis nokitsenud . </s> <s> Ta lootis , et käbi ei kuku kännust kaugele ka siis , kui valib endale mõne muu eriala . </s> <s> Tiit polnud oma elu-unistusest või ka veendumusest ( suur unistus on sama mis veendumus ) isale rääkinud , kuid ta võis seda aimata . </s> <s> Isa polnud suur lugeja , ta läks alati rahutuks , kui nemad vanaemaga omavahel loetud lugudest või nähtud filmidest rääkisid ja tegi mujal tegemist – " nokitses " aias või garaazis . </s> <s> Tiit kahtles veidi , kas isa tahab , et temast saab keegi muu kui tema . </s> <s> Et isale lootust anda , voolis ta talle puust asju , haamri- ja kirvevarsi , peitli- ja viilipidemeid , naaskli- ja tornraua otsi , nüüd siis ka joonlaua . </s> <s> Joonlauda oli hea kerge teha . </s> <s> Tiit raius kuiva lepa küljest tüki ja voolis selle terava noaga parajaks . </s> <s> Tükk aega kahtles , mitmeks ta selle jagab . </s> <s> Lõpuks kirjutas musta tušiga algusese nulli ja lõppu nelikümmend . </s> <s> Sellest piisas , nagunii ei võtnud isa tema tehtud asju hiljem kasutusele . </s> <s> Lubas küll , aga ei võtnud . </s> <s> Võib olla unustas ? </s> <s> Tiit oli veel mõelnud , et kui ta väga palju numbreid teeb , joonlaua imepisikesteks osadeks jagab , ei jõua ta kunagi lõppu välja või peab siis teisel küljel miinussüsteemis jätkama . </s> <s> Mida aga miinustega mõõta ? </s> <s> Tiidu mõtlemine oli east ees . </s> <s> Parasjagu , mitte palju . </s> <s> Joonlaual oli kõige keskel väike nokats , sellest sai kinni võtta , kui tahtsid joonlauda uude kohta edasi tõsta . </s> <s> Nokatsi üle oli Tiit uhke , ta oli kartnud , et liim , millega ta samast puust nokatsi laua külge liimis , ei pea . </s> <s> Aga pidas ! </s> </p>
<p> <s> Tiit ronis akna peale ootama . </s> <s> Aken polnud küll selles suunas , kust isa tuli , kuid isa samme võis kuulda juba kaugelt . </s> <s> Tiit oleks tahtnud , et sammud kostaksid kaugemalt – töökohast , kus isa õlised tunked tavalise riietuse vastu välja vahetas . </s> <s> Kuid kaugemalt kui keldrinurk ei kostnud isegi nende tulemine , kes tulles rohkem lärmi tegid . </s> <s> Kes tulid valjult – joostes . </s> <s> Palgapäeval tulid kõik hoovirahva mehed joostes . </s> <s> Jooksmine takistas kukkumast . </s> <s> Nii tormati üle ukseläve ja kukuti seal – kööki pliidi ette , esikusse riidenagi alla . </s> <s> See , kuhu kukuti , sõltus majast . </s> <s> Mõni maja oli nii ehitatud , et kust uksest ka sisse ei astunud , ikka olid esikus . </s> <s> Ja esikusse kukkuda oli ohutum , kuigi ka seal võis leiduda mõni kapinurk . </s> <s> Enamus siniseid plekke ja silmaaluseid muhke olid köögist , pliit oli alati valusam , pliidi ees oli ka raudasju , teravaid roope , plekist kühvleid , neist piisas ühe õnnetu joodikunäo üles äestamiseks täielikult . </s> </p>
<p> <s> Palgapäeval ja sünnipäeval palju vahet polnud . </s> <s> Hirmus , kui need kokku langesid . </s> <s> Siis võis juhtuda , et ei tuldud enam isegi mitte joostes . </s> <s> Ei tuldud mitu kuud . </s> <s> Ja kui siis lõpuks lagedale ilmuti , olid jäljed näos juba kinni kasvanud , armidel korbad peal . </s> <s> Kuid sellest hoolimata eelistati ikkagi tulla , mitte jääda öö peale või mitmeks kuuks , justkui oleks kodusse kukkumine , esikusse , toa põrandale või pliidi ette plekile varisemine parem hingehaavadest , mida mujalt saadi . </s> </p>
<p> <s> Seekord tuli ka isa joostes . </s> <s> Joostes ja vilistades . </s> <s> See oli juba kaugelt kosta . </s> <s> Kaugemalt kui keldrinurk . </s> <s> Tiidule tundus , et isa vilistab selle pärast , et jooksmine olleks kiirem ja kindlam . </s> <s> Kuid võis olla ka vastupidi ning isa vilistamise põhjus või lisaselgitus oli jooksmine . </s> <s> Tiit oli juba valmis isale joonlauaga vastu tormama , kuid vanaema ei lasknud . </s> <s> Ka tema oli isa kuulnud – köögiaknalt , sealt edasi tuli juba uks ja ukse taga oli köök . </s> <s> Tuletangid ja kühvli oli vanaema jõudnud ära panna ja viimase halu pliidisuust sisse lükata . </s> <s> Õnneks midagi hullu polnud . </s> <s> Ainult linki ei leidnud isa tükk aega ukse küljest üles ja vanaema ei hakanud ennast sellega alandama , et teeb ukse isale lahti . </s> <s> Niigi oli ta pliidiesise lagedaks teinud , sellest oli küll . </s> </p>
<p> <s> Isa haises nagu tõhk . </s> <s> Muidu ta purjus nagu polnudki . </s> <s> Ainult see lõhn – nii vänge , et isale lähemale astudes võinuks seda maitsta . </s> <s> Ja käed . </s> <s> Käed olid jalgadest tugevamad – tulnuks ta koju kätel , poleks tal pruukinud joosta . </s> <s> Kuid sellest hoolimata olid isa liigutused nurgelised ja ei tabanud asju , mida ta võtta tahtis . </s> <s> Kui ta oma käe lauale pani , nägi Tiit , et isa sõrmenukid on verised . </s> </p>
<p> <s> Isa istus . </s> </p>
<p> <s> " Inimene või asi ... Ütlesin ennast temast lahti . " </s> </p>
<p> <s> See , keda isa inimeseks või asjaks kutsus , oli Eeduard ehk Eedi . </s> <s> Tiidule ta meeldis , kuid nüüd , kui isa ennast temast põhimõtte või põhimõtete pärast ( kui oletada , et ka Eedil olid põhimõtted ) lahti oli öelnud , polnud ka Tiidul muud teha , kui Eedile kriips peale tõmmata . </s> <s> Nii oli isa ennast juba pooltest töökaaslastest lahti öelnud . </s> <s> Ta võis seda teha , sest töötas ekskavaatorijuhina , ekskavaatorijuht aga ei vajanud töö juures teiste abi . </s> <s> Ekskavaatorijuht oli üksi , teda austasid isegi autojuhid , kes samuti pikki tunde oma kabiinis veetma pidid . </s> <s> Kuid nemad said tee pealt kedagi peale võtta , kui kiiret polnud . </s> <s> Nii mõnigi neist oli endale sel moel elukaaslase leidnud . </s> <s> Tiidul oli selle üle hea meel , muidu oleks neil jälle ema olnud . </s> <s> Kes pole õige ema . </s> <s> Mitte enne , kui sünnib laps , kes kindlasti hakkab lõhnama paremini kui Tiit – piima ja mee järele . </s> <s> Selle peale mõtlemine tegi tuju halvaks . </s> </p>
<p> <s> " Sünnipäeva ka peame ? " </s> </p>
<p> <s> Tiidule tundus , et see oli täpselt sama lause , millega isa pärast töö lõppu Eedit ja teisi autojuhte ja mehaanikuid kõnetas . </s> <s> Ta otsustas vastata , nagu oleks ta täiskasvanu . </s> <s> Nagu oleks ta Eedi , kes veel ei tea , et varsti on nad isaga surmavaenlased , kes elu lõpuni tere ei ütle ja teineteist tundma ei tee , kuigi töötavad ühes asutuses , teedevalitsuses . </s> </p>
<p> <s> " Piam ikk , kuiss mudu . " </s> </p>
<p> <s> Too kahe essiga kuiss oli Tiidule kõrva jäänud , nii ütles Eedi . </s> <s> Eedi tegi kõik sõnad lühemaks , kui nad olid , temast polnud mõnikord kerge aru saada . </s> <s> Oli , nagu oleks tal keel krussis . </s> <s> Tul sii tii . </s> <s> Mida pidi see tähendama ? </s> <s> Tule siia , Tiit , miskit keerulist siin polnud , kui korra kuulma hakkasid , oli kõik lihtne . </s> <s> Tiit kordas nüüd Eedit , kuid isa ei tundnud seda ära , kuigi Tiit veidi pelgas , et tunneb . </s> <s> Tiit mõtles pingsalt , mida ta peaks tegema , et ta ka täna õhtul saaks tunda isa kätt . </s> <s> Sünnipäeval polnud see lihtne . </s> <s> Sünnipäevadel antakse vanad patud andeks , uusi juurde ei tehta . </s> </p>
<p> <s> " Aitäh , sellega hakka või kohe jooni tõmbama ! " </s> </p>
<p> <s> Niipea , kui isa jooni mainis , läks hais tugevamaks . </s> <s> See tuli sellest , et üks joon , see , mida tõmmata , oli sama mis teine joon , millega juua . </s> <s> Selle sõnaga , see tähendab . </s> <s> Vahepeal olid lõhnad ära kadunud . </s> <s> Isa silus pöidlaga hajameelselt joonlaua servi . </s> <s> Kuid see , mis ta käega tegi , ei peegeldunud näos . </s> <s> Nägu oli tuim ja tige . </s> <s> Näos oli Eedi ja see , millest tema ei taganenud . </s> <s> Eedi arvas , et selle korra ajal on võimalik elada , isa oli kategooriliselt selle vastu . </s> <s> Tiidul oli nüüd uus isa , sellist vihapunni polnud ta varem kunagi näinud . </s> <s> Kuid ka see tahtis ju isa olla . </s> <s> Tiit otsustas selle ära kasutada . </s> </p>
<p> <s> " Mis meil siis sünnipäevaks süüa on , memm ? " </s> </p>
<p> <s> Kui isa vanaemale memm ütles , mõtles ta ema . </s> <s> Kuid oma ema , mitte Tiidu ema . </s> </p>
<p> <s> " Hapukapsaid ... " </s> </p>
<p> <s> Tiidule tundus , et vanaema tahab veel midagi öelda . </s> <s> Midagi , mis pole ei kapsad ega kartulid . </s> <s> Midagi , mis oli see , kuidas nad isa koju ootasid ja isa lõpuks tuligi , tuli nagu orkester , samm sassis , vile suus . </s> <s> Enne kui vanaema midagi öelda sai , lõikas Tiit – </s> </p>
<p> <s> " Kapsad on halvad . " </s> </p>
<p> <s> " Hapud ? " </s> </p>
<p> <s> " Ei , halvad . " </s> </p>
<p> <s> " Vanaema , tule siia , poiss ... " </s> </p>
<p> <s> Kuid seegi kord napsas Tiit ütlemise endale . </s> <s> Ütles : </s> </p>
<p> <s> " Vanaema on ka halb . </s> <s> Ta on sitt . " </s> </p>
<p> <s> Tiit pani silmad kinni . </s> <s> Ta nägi , kuidas üks väike poiss hakkab sündima . </s> <s> Poiss oli Tiit . </s> <s> Ta tuli emast välja nagu merest – ettevaatlikult . </s> <s> Kuid kui merest välja tulles kardeti iseenda pärast – jalatallad võis teravate kivide peal ära kriimustada , varba vastu mõnd suuremat kivi ära lüüa – , siis Tiit kartis mere pärast . </s> <s> Meri võis haiget saada , meri võis ära kuivada , merest võis saada Surnumeri . </s> <s> Tiit mõtles ennast merre tagasi , kuigi oli juba poolest saati väljas . </s> <s> Jäid veel jalad . </s> <s> Aeglaselt tõmbas ta neid , õlgade ja ülakehaga kaasa aidates tihkes veemassis endale järele . </s> <s> Veel oli ta meri ja meres . </s> <s> See oli hea . </s> <s> Siis tõstis ta ühe jala veest välja ja jäi teisel jalal seisma . </s> <s> Ta oli nagu kurg . </s> <s> Päike paistis selja tagant . </s> <s> Tiidul tekkis tahtmine ennast soojuse ja valguse najale nõjatada . </s> <s> Kukkumisnõksatus äratas , Tiit tegi silmad lahti ning kuulis , kuidas üks hääl temaga räägib . </s> <s> Hääl tuli merest , selja tagant , kuhu Tiit vaadata ei mallanud . </s> <s> See hääl oli meri , see oli ema . </s> </p>
<p> <s> " Vaene laps , mida oled sa teinud , et sind nii nuheldakse ? </s> <s> Pole sa ju veel õieti ilmalegi tulnud ? </s> <s> Kes see selline on , kes sulle lööke jagab ? " </s> </p>
<p> <s> Tiit vastas : </s> </p>
<p> <s> " See , kes mind lööb , lööb ja õiglaselt karistab , on minu lihane isa . </s> <s> Ära muretse , ema ! " </s> </p>
<p> <s> Hääl ei jäänud rahule : </s> </p>
<p> <s> " Mille eest kannad karistust , poeg ? </s> <s> Miks arvad end neid lööke väärivat ? " </s> </p>
<p> <s> Tiit vastas : </s> </p>
<p> <s> " Ma olen su kord juba tapnud , ema . </s> <s> Löögid tuletavad mulle meelde , et sa teisel korral ellu jääksid . </s> <s> Kolmandat ei pruugi enam tulla . " </s> </p>
<p> <s> Nii algas Tiidu elus ajastu , kus kõigil küsimustel polnudki võib olla vastuseid . </s> </p>
<p> <s> 2 . </s> <s> Tamaral pole unistusi . </s> <s> Kuid kuuldes oma mõtet ( ta oli mõelnud , et tal pole unistusi ) , taipas ta kohe , et see pole võimalik . </s> <s> Ilma unistusteta olla ei saanud . </s> <s> Kohe mõtles ta endale välja unistused ning sellega koos ka iseloomu . </s> </p>
<p> <s> Tamaral oli ovaalne nägu , suured pruunid silmad ja kitsad õlad , mis vanemaks saades vajusid ettepoole longu . </s> <s> See oli tema esimene soov – et õlgadega nii ei juhtuks , et nad jääksid võimalikult kauaks ajaks selliseks , nagu nad praegu olid . </s> <s> Tamara ei julenud ennast lõpuni väljendada , mõistagi oli ta mõelnud " mitte kunagi " , kuid reaalsustaju oli vahele astunud ning takistanud tal ütlemast seda , mida tema hing igatses – absoluuti ! </s> <s> Ta ütles " võimalikult kauaks " , kuid see oli nagu patustanud nunnal ( kellega Tamara tänu oma näoovaalile ka mõneti sarnanes ) , kes teab , et see , kellega ta räägib , kellega ööl ja päeval lakkamatult suhtleb , on temast targem – Jumal , looja . </s> </p>
<p> <s> Tamara oli ilus , kuid see polnud sedasorti ilu , mida enam millegagi täiendada polnud . </s> <s> Tamara ilule tegid liiga tema mõtted . </s> </p>
<p> <s> Tamara oli ilus mitte peegli ees ja kodus , vaid siis , kui ta juhtus olema kodust kaugel . </s> <s> Tamara ilu sõltus vahemaast . </s> <s> Seetõttu üritas ta juba kooli ajal viibida võimalikult vähe kodus . </s> <s> Ta sai selle eest karistada , kuid sellest polnud kasu – ilu ei tulnud lähemale , vaid kaugenes veelgi.Tamara ei leidnud seda enam üles isegi mereäärsetelt pargipinkidelt , kus ta ennast vanematel meestel suudelda lasi . </s> <s> Omavanustesse poistesse polnud tal usku , need lobisesid kõik välja . </s> </p>
<p> <s> Vahel sõitis Tamara bussiga Tartu . </s> <s> Mida kaugemale kodust ta jõudis , seda ilmsemaks tema ilu sai . </s> <s> Tamara vastas pilkudele oma kehaga . </s> </p>
<p> <s> Tamaral olid kitsad puusad . </s> </p>
<p> <s> Tamara rinnad olid nagu täispuhutud põsed . </s> </p>
<p> <s> Kui Tamara Tartusse jõudis , oli tal see , kes ta tegelikult oli – inetu pardipoeg –meelest läinud . </s> <s> Tal ei tulnud meelde , et tal on Pärnus ema ja isa . </s> <s> Ka Tamara emal ja isal pole unistusi . </s> <s> Isal on aed ja emal on selles aias lilled . </s> <s> Kõik , mis emal on , asub isas . </s> <s> Ema kasvatab roose , aga ei tea nende nimesid . </s> <s> Teab , kuid ajab segi ja tütrel on ema üle piinlik , kui ta kõige tavalisemat kibuvitsa mõnele oma sõbrannale näidates sellele mõne uhke roosisordi nime annab . </s> </p>
<p> <s> Tamara räägib oma vanematest ise . </s> <s> See on usaldusväärne informatsioon . </s> </p>
<p> <s> Tamara ema polnud tütre vastu ükskõikne . </s> <s> Kuid selleks , et tütar teda armastaks , oli ta liiga otsekohene . </s> <s> Tamarale on meelde jäänud , kuidas ema talle ütles : " Sa mu õnnetu ! " </s> <s> Kuid selle asemel , et selgitada , miks Tamara on õnnetu , kas ta on õnnetu nagu kõik lapsed , kelle seisund täiskasvanutega võrreldes pole ka kõige parematel juhtudel kunagi kiita , piirdus ema " õnnetuga " . </s> <s> " Sa mu pardipoeg ! " </s> <s> Seda öeldes jättis ema välja ühe sõna , mille Tamara muinasjutust üles leidis . </s> <s> Selles polnud midagi imelikku , et ema Tamarat inetuks pidas . </s> <s> Ta ise oli ilus . </s> <s> Ta oli imeilus . </s> <s> Ta oli see , kellena Tamara ennast Tartu jõudes tundis . </s> </p>
<p> <s> Tamaral oli ema keha ja isa hing . </s> <s> Tamara isa hing oli nagu meri – lõputu , mõtlik , kohisev . </s> <s> Isegi ema ei saanud isast õieti aru . </s> <s> Ta ei häbenenud seda ka tunnistamast . </s> <s> Iga kord , kui isa oma suu paotas , ütles ema : " Ah , ma ei mõista sind ! " </s> <s> Isa pani seejärel suu kinni . </s> <s> Mõnikord vaikis ta nädalate kaupa . </s> <s> Tundus , et ta ei hinga . </s> <s> Mõne raskema töö juures läksid kitsad veidi sinakad huuled korraks lahti . </s> <s> Pfuh , pfuh , ütles isa . </s> <s> Tamaral oli hea meel , kui ta seda kuulis . </s> </p>
<p> <s> Tamaral olid peened kombed . </s> <s> Ta kergitas kulme ( ja pani samal ajal sigareti suhu ) . </s> <s> Ta naeratas saladuslikult ( ja sirutas lõua ette ) . </s> <s> Ta kõrvaldas tubakapuru alumiselt huulelt . </s> <s> Ta pilgutas silmi – suits oli lau alla läinud . </s> </p>
<p> <s> Tamaral pole meest . </s> <s> Kuid kuuldes oma mõtet ( ta oli mõelnud , et tal pole meest ) , taipas ta , et kauaks see nii ei saa jääda . </s> <s> Kohe mõtles ta endale mehe . </s> </p>
<p> <s> See mees oli Tiit . </s> <s> Tiit oli ta klassikaaslane . </s> <s> Kuigi Tiit istus otse tema ees , polnud Tamara teda varem tähele pannud . </s> <s> Tamara märkas paremini neid asju , mis olid temast kaugel . </s> <s> Klassi ees oleks ta Tiitu kindlasti märganud . </s> <s> Kuid alati , kui Tiit klassi ees vastamas käis , polnud Tamarat kohal . </s> <s> Ta oli kas haige või Tartus . </s> <s> Kooliaastate jooksul ei juhtunud kordagi , et Tiit temast oleks kaugenenud . </s> <s> Kuigi Tamara valis endale igas klassis uue koha ( ja uue pinginaabri ) , juhtus alati nii , et klassi kõige targem poiss , Tiit , istus tema ees . </s> <s> Tiit oli tõesti tark . </s> <s> Ta teadis kõike . </s> <s> Kuid eriti tark oli Tiit kirjanduses . </s> <s> Tema kirjandeid loeti klassi ees ette . </s> <s> Tamarale need meeldisid . </s> <s> Ühes kirjandis kirjutas Tiit nii , nagu oleks ta tüdruk . </s> <s> Selles kirjandis olid kirjas kõik Tamara mõtted . </s> <s> Sellepärast oli ka loomulik , et Tamara Tiitu ei näinud – kirjandid , eriti aga too viimane , kustutas sellegi osa Tamara nägemisest , millega ta Tiitu võinuks hetkekski hoomata . </s> <s> Istunuks Tamara keskmise rea esimese pingis , olnuks õpetaja Tiit . </s> <s> Õpetajaid aga polnud kunagi ainult üks . </s> <s> Kui esimene klass välja arvata ( kuid see polnud mingi klass ) , oli õpetajaid alati rohkem . </s> <s> Ka see on üks mõeldav põhjus , miks Tamara jaoks oli Tiit jäänud tühjaks kohaks . </s> <s> Või seljaks , millel polnud nägu . </s> <s> Seljast võinuks saada nägu , kui Tiidul olnuks tagumiste ( igas mõttes ) käest midagi küsida . </s> <s> Aga ei olnud – mitte kordagi ei tundnud Tiit selle järele vajadust . </s> <s> Ja teeselda – teadmiste puudust – ta ei osanud . </s> <s> Tiit oli ka aus . </s> <s> See võis tulla sellest , et ta oli tark . </s> <s> Ausus ja tarkus võisid ka vennad olla . </s> <s> Isegi kaksikud . </s> <s> Kuid isegi nende jaoks polnud Tamaral silmi . </s> <s> Ja neil tema jaoks . </s> <s> Kuid neid polnud . </s> <s> Oli Mati . </s> </p>
<p> <s> Tiidu pinginaaber Mati teadis , millest see tuleb , et Tiit kõike nii hästi teab ja oskab – isegi kehalises kasvatuses ja käsitöös ( mida andis sama õpetaja : Veltveebel ) olid Tiidul ainult viied . </s> <s> " Ta armastab oma ema . </s> <s> Ta käib koolis ema pärast , muidu oleks ta juba professor . " </s> <s> Kuid seda ei uskunud keegi , Tiidul ema ju polnud . </s> <s> Tiidu ema suri siis , kui Tiit sündis , nad käisid klassiga surnuaial kontrollimas , kui Mati seda ütles . </s> <s> Kõik oli nii , nagu nad juba teadsid – Mati ei saanud armastada ema , kes oli kaksteist aastat surnud . </s> <s> Kivile oli kirjutatud aasta . </s> <s> Tegelikult oli see nende kõikide aasta , sellel aastal oli enamus neist ilmale tulnud . </s> <s> Kes ei olnud , see surnuaiale ei tulnud – Mati . </s> <s> Kuid ka pärast külaskäiku kalmistule ei hakanud Tamara Tiitu nägema . </s> <s> Mati ajas oma jonni : " Ta käib hindeid emale näitamas . </s> <s> Sõidab jalgrattaga kohale , istub pingile , võtab kotist päeviku . </s> <s> " Tere , ema . </s> <s> See olen mina , Tiit , mul läheb hästi . </s> <s> Isa ja vanaema saadavad tervitusi . </s> <s> Kindlasti tahad sa teada , kuidas mul koolis läheb . " </s> <s> Kuid keegi ei usu Matit , kuigi ta ütleb , et on oma silmaga pealt näinud , kuidas Tiit emale hinded ette loeb . </s> <s> Kuid tõestuseks pole tal midagi muud ette näidata kui kaks murumätta tükki , kuhu maha pandud ratta pedaal ja lenkstang on teinud augud . </s> <s> Kes seda usuks ? </s> </p>
<p> <s> Igal juhul mitte Tamara . </s> </p>
<p> <s> Kahe mõtte , ilu ja mehe vahele jääb kaheksa aastat . </s> </p>
<p> <s> Tamara on jälle Tartus . </s> </p>
<p> <s> Põhjus , miks ta regulaarselt Tartus käib , on endine . </s> <s> Kuni ema ja isa elavad , ei tunne ta ennast oma kodulinnas hästi . </s> <s> Tundmaks ennast endana ( soovideküllasena ) , peab ta sõitma kodust nii kaugele kui vähegi võimalik . </s> <s> On ka Tartust kaugemaid paiku , kuid need ( näiteks Mõisaküla ) pole nii kultuursed , seal pole kellelegi oma peeneid kombeid näidata . </s> <s> Seal ei tunneks Tamara ennast endana – emana . </s> <s> Ilusana . </s> </p>
<p> <s> Ka Tartus pole õigeid kohti just varrukast võtta . </s> <s> ( On ainult üks inimene , kes seda teha oskaks – õigeid kohti ja varrukast – , kuid teda Tamara veel ei tunne . ) </s> <s> Kohad ajavad närvi . </s> <s> Kui valesse kohta juhtud . </s> <s> Kohas ei tohi olla midagi , mis meenutaks kodu – pärnad . </s> <s> Õnneks Tartu kesklinnas neid pole . </s> <s> Rohkem vahtrad ja tammed ja paplid . </s> <s> Ainuke koht , mis nõudmistele vähegi vastab , on vana " Werner . " </s> <s> Tamara ei tea , milline nägi välja noor " Werner " , kuid loogiline on arvata , et vanem . </s> </p>
<p> <s> On aasta 1995. </s> </p>
<p> <s> Aasta on 1995. </s> </p>
<p> <s> Aeg on suvi . </s> </p>
<p> <s> On suvi , suve aeg . </s> </p>
<p> <s> Tamara istub " Werneri " kohvikus ja loeb lehte . </s> <s> Seal on juttu indiaanlastest . </s> <s> Tamara loeb : </s> </p>
<p> <s> INDIAANLASED EESTIS </s> </p>
<p> <s> Jõgi , mis jooksis tema maale , tõi elu . </s> <s> Ent valge mees ehitas jõele tammid ja nüüd on jõgi kuiv . </s> <s> " Minu rahvast kutsutakse Jõe Rahvaks , ehkki ümberringi on kõrb , " lausub Arizona reservaadis elav Dallas DeLowe - ja ohkab raskelt . </s> </p>
<p> <s> See on artikli algus . </s> <s> Tamara loeb ainult algust ja lõppu . </s> </p>
<p> <s> " Ära vaata talle mõjuva põhjuseta silma , " teeb indiaanlased Eestisse kutsunud laulja Tarmo Urb mulle märkuse . </s> <s> " Ainult agressiivne domineeriv olend käitub nõnda . </s> <s> Metsas on samamoodi - kui loomale otsa vaatad , siis ta ründab . </s> <s> Kui ei vaata , siis ta teab , et olete lihtsalt kaks kulgejat , olude sunnil peate üht ruumi jagama . " </s> </p>
<p> <s> Milline tuleb järgmine sajand , küsin Dallaselt . </s> </p>
<p> <s> " No see on alles küsimus ! " laksab ta käega vastu põlve . </s> <s> " No on alles küsimus ! " </s> </p>
<p> <s> Ma ei saagi aru , kas küsimus on tark või loll . </s> <s> Dallas kiigutab end aeglaselt edasi-tagasi . </s> <s> Ta on silmanähtavalt elavnenud . </s> </p>
<p> <s> " Võib tulla raske aeg , " lausub ta tõsiselt . </s> <s> " Aeg on keeruline mõiste . </s> <s> Me muudkui räägime , et aeg ja aeg , tegelikult on aeg ümmargune . </s> <s> Ta ei seisatu kunagi , vaid käib kogu aeg ringi . " </s> </p>
<p> <s> Dallas rüüpab tassist jahtunud kohvi . </s> <s> Lusikas on tassis püsti . </s> <s> " Loodan , et uus sajand toob inimesed kokku , " jätkab ta kaugusse piieldes . </s> <s> " Igas mõttes . </s> <s> Tulevad katastroofid , aga need on iseenesest head - me teeme tüki hüpet edasi . </s> <s> Mis on aeg ? </s> <s> See on lihtsalt üks uus aasta peale Kristust , ei tule siin mingit suurt muutust . </s> <s> Kui sa saad 18 , siis sa ei ole ju järgmisel päeval kuidagi teistsugune , prauhti täiskasvanud . </s> <s> Sama on aastaga 2000. </s> <s> Ta tuleb vaikselt ja on . " </s> </p>
<p> <s> Dallas paneb tassi otsustavalt käest . </s> <s> Ta on lõpetanud . </s> <s> Aga siiski , mis on maailma lõpp ? </s> </p>
<p> <s> " Seda pole olemas , " vastab Dallas liikumatult istudes . </s> <s> Ta ei taha enam rääkida . </s> <s> " Isegi kui tuleb maailma lõpp , millest nii palju räägitakse , siis on see seisund , kus meid enam ei ole . </s> <s> See ei tähenda kõige lõppu , maailm jätkab mingil muul kujul , aga meie ei tea seda , sest meid pole . " </s> </p>
<p> <s> Tamara lõpetab lugemise : ta tunneb Dallast , ta ise on selle artkli kirjutanud : Tamara Tuvi . </s> <s> Ta paneb lehe käest . </s> <s> Tema ees on Selg . </s> <s> Seljal on kukal ja kael , nende järgi võib öelda , et Selg loeb – teda ? ! </s> <s> Ka Selg on jõudnud Lõppu . </s> <s> Nüüd on Aeg alustada . </s> </p>
<p> <s> Tamara limpsab keelega alumist huult . </s> <s> Keelele jääb tubakapuru . </s> <s> Tamara võtab näpuotsaga puru keelelt , näpuotsa pühib pisikesse pitsilisse taskurätti . </s> <s> Taskurätt pole taskus , vaid pluusikäises . </s> <s> Juuksekarv on laubale vajunud , Tamara lükkab selle kõrva taha . </s> <s> Tamaral on ilusad väikesed kõrvad ja kõrge laup . </s> <s> Laup on nagu peegel , sealt paistavad vastu kohviku laevalgustid ja see , kuidas ta laua tagant püsti tõuseb . </s> <s> Minnes kohendab Tamara mantli hõlmu . </s> </p>
<p> <s> Nägu pole päris võõras . </s> <s> Kui Tamara poleks ennast vahetult enne Selja ette jõudmist peeglist vaadanud , võinuks ta arvata , et see on tema enda nägu . </s> <s> Täpselt nii , nagu ta kunagi oli uskunud , et Tiidu mõtted on tema omad . </s> </p>
<p> <s> " Kas tohib ? " </s> </p>
<p> <s> " Loomulikult , olge lahked . " </s> </p>
<p> <s> Tiidu ees oli konjakipits ja kohvitass . </s> <s> Ta loeb – raamatut , mida ta veel pole kirjutanud , kuid mis kunagi teeb ta kuulsaks . </s> <s> Võib-olla isegi surematuks . </s> <s> Kümneks aastaks , sellest piisab , rohkem pole vaja . </s> <s> Kümme aastat kingitud elu . </s> <s> Tiit annaks nad emale . </s> <s> Ja isale . </s> <s> Kummalegi viis . </s> <s> Viis ja viis . </s> <s> Kuid ikkagi elaks isa emast kauem . </s> <s> Isal on täna sünnipäev . </s> </p>
<p> <s> Tiit ei tunne Tamarat ära . </s> <s> Ta pole teda kunagi näinud . </s> <s> Selja taha ei näe . </s> <s> Kui ennast ei pööra . </s> <s> Kuid seda Tiit teha ei tahtnud . </s> <s> Ta ei taha näha seda , mis on . </s> <s> Pole kunagi tahtnud . </s> </p>
<p> <s> " Kas teie olete see , keda ma pole näinud ? " </s> </p>
<p> <s> " Ja mina teid . " </s> </p>
<p> <s> " Siis oleme ju tuttavad ? " </s> </p>
<p> <s> " Loomulikult . </s> <s> Mina olen Tamara . " </s> </p>
<p> <s> " Mina olen Tiit . " </s> </p>
<p> <s> Kui imelik võib olla elu . </s> <s> Tiit ja Tamara hakkavad rääkima asjadest , mida pole justkui olnud ( kui üks on seljaga , teine näoga ) , kuid ometi on . </s> <s> Ühised mälestused on ka siis , kui üks on olnud seljaga , teine näoga , ning ümberringi pole olnud peegleid , ei ainsatki klaasitükki , kust paistab ka ilma vaatamiseta . </s> <s> Kui imelik võib olla elu . </s> </p>
<p> <s> Kõike , millest nad räägivad , on topelt . </s> <s> Neil , kel pole iseendid ja üksteist , on kõik ühine . </s> <s> Kõik jutud , mida nad on lapsena lugenud , on loetud kaks korda . </s> <s> Ja kui Tiit on mõne loo või muinasjutu või hiljem ka romaani lugenud läbi veel teist korda , siis on täpselt sama teinud ka Tamara . </s> <s> Südame värisedes tunneb Tamara , et Tiit on tema teejuht , ning ta ise on Tiidu raamat , tema veel kirjutamata sõnade kaja . </s> </p>
<p> <s> " Täna on mu isa sünnipäev , " ütleb Tiit . </s> </p>
<p> <s> " Palju õnne . " </s> </p>
<p> <s> " Mulle ? " </s> </p>
<p> <s> " Isale . " </s> </p>
<p> <s> " Teda enam pole , aga alati , kui minuga midagi juhtub , juhtub see siis . </s> <s> Vahel jääb isegi kestma . </s> <s> Lõpuni välja . " </s> </p>
<p> <s> " Õnne on ikka vaja . </s> <s> Kulub ära koolnulegi . " </s> </p>
<p> <s> " Õige . " </s> </p>
<p> <s> Tiit räägib Tamarale oma esimesest Ajast . </s> <s> See aeg – puhas aeg – algas siis , kui ta loobus Lutist . </s> <s> Kinkis selle isale . </s> <s> Isa peitis selle ära , kuid pole võimatu , et isa käis ise seda salaja imemas . </s> <s> Tiidul on selle kohta kaudseid tõendeid . </s> <s> Kaudsed tõendid pole halvemad kui otsesed . </s> <s> Mõnikord isegi paremad – juhul kui tegu inimestega . </s> <s> Kui miski algab , siis alati . </s> <s> Kõik algused Tiidu elus on kingid . </s> <s> Isale . </s> <s> Sünnipäevaks . </s> </p>
<p> <s> Tol õhtul sõidavad nad koos koju . </s> <s> Tiit elab Tartus , kuid tema kodu on Pärnu . </s> <s> Pärnu on ka Tamara kodu . </s> <s> Neil mõlemad on kodudega raskusi : Tiidul pole enam kedagi , Tamaral on ema ja isa , kuid raske on ikka . </s> <s> " Raske " asemel ütleb Tamara ühe ja võrdlemisi pika lause : " Ma olen masina rihmade vahel tehtud . " </s> <s> See , millest Tiit puudust tunneb , on Tamaral olemas . </s> <s> See seob need kokku : kompleksiks , puntraks . </s> <s> Neist saab paar . </s> </p>
<p> <s> Kuid enne käivad nad kodumeres ujumas . </s> <s> On soe suveõhtu . </s> <s> Maailma lõppu pole . </s> <s> Ka uut sajandit pole . </s> <s> Kuid nemad on koos . </s> <s> Kusagilt kaugelt jälgib neid indiaanipealik Dallas . </s> <s> Ta joob kohvi , lusikas on tassis püsti . </s> </p>
<p> <s> Kas saab midagi nii öelda , et see midagi muud ei tähenda ? </s> <s> Lusikas on tassis püsti ? </s> <s> Kahtlus jääb : kas ei tähenda see seda , et Dallas on harimatu , tal on küll hea süda , aga ta ei tea , kuidas Euroopas ( Eestis , Tallinnas ) kohvi juuakse ? </s> </p>
<p> <s> Meri kannab Tiitu maale , Tamarat aga uhub eemale . </s> </p>
<p> <s> Tiit on isa . </s> <s> Isase suund on sisse , sündimisse . </s> </p>
<p> <s> Tamara on ema . </s> <s> Emase suund on välja , surematusse . </s> </p>
<p> <s> Sel ööl sünnib neil laps . </s> </p></div2><div2 type="alaosa"><head> Oksana ja Grigori Vassiljevitš . </head>
<p> <s> 1 . </s> <s> Oksanat loomapuuride ees armastades , püüdis Grigori Vassiljevitš saada inimeseks . </s> <s> See polnud kerge . </s> <s> Iga loom oli eelkõige indiviid , mitte tüpifitseeritud liigiesindaja . </s> <s> Ka erinesid loomad ja nende perioodiline , kuid lühiajaline kontakt , kiretu kirg ( juhul , kui polnud tegemist hälvega ) liikide kaupa . </s> <s> Eesmärgi saavutamiseks tuli läbi proovida kõik võimalused , neid aga polnud loomaaias sugugi vähe . </s> </p>
<p> <s> Grigori Vassiljevitš armastas nagu loom , kuid ta armastas ka loomi . </s> <s> Need kaks ei sobinud omavahel hästi kokku . </s> <s> Looma-armastus välistas loomamoodi ( või sellele liglähedase ) armastuse . </s> <s> Kuidas ta ka ei proovinud , tulemus oli sama : uus suhe , uus ja meeleheitlik katse leida ennast sealt , kust ta iseenda jaoks juba ammu kaotsi oli läinud . </s> </p>
<p> <s> Ka Oksana armastas loomi . </s> </p>
<p> <s> Kuid Oksana ei üritanud enda juures midagi muuta . </s> <s> Tema unistus saada selleks , kes ta oli , säilis tema hinges täpselt samal kujul ka armastades . </s> <s> Või kui täpsem olla , siis koopuleerudes kogu tolle hiiglasliku ning suures ja olulises osas ka fantasmagoorilise loomaaiaga Grigori Vassiljevitši peas . </s> </p>
<p> <s> Armastus ei pakkunud Oksanale vähimatki huvi , ta ei tundnud sellest ka mingit naudingut . </s> <s> See , mis loomade juures oli vaevumärgatav – suguaktijärgne põgus huvi – , oli Oksanale võõras . </s> <s> Oksana eesmärgiks ( mis pidi täitma tema elu-unistuse ) oli laps . </s> <s> Ta oli kindel , et ta selle ka saavutab . </s> <s> Saavutab mõlemad , eesmärgi ja unistuse , ühel ajal. </s> <s> Sellepärast ei kiirustanud ta ei ühe ega teisega . </s> <s> Ta lasi ajal minna – joosta . </s> <s> Ise sörkis tasahilju järele . </s> <s> Aeg oli aeglasem kui tema . </s> </p>
<p> <s> Armastuse ajal tundis Oksana igavust . </s> <s> Pealegi armastas Grigori Vassiljevitš vaikides . </s> <s> Seda , kes ta parajasti on , võis välja lugeda tema kehast . </s> <s> Kuid kergem oli lugeda puuri külge riputatud silti või vahtida tõtt tara taha ilmunud hüääniga , kelle käpast Oksana hiljuti okka oli välja tõmmanud ; või šimpansiga , keda kutsuti kadunud õe Kaaliumi auks Kaltsiumiks . </s> <s> Kaltsium oli üksi jäänud alles hiljuti ning Oksanal oli tema ees veidi piinlik , oli ju temal Grigori Vassiljevitš , keda tema , Oksana , kindlasti vähem vääris kui Kaltsium Kaaliumit . </s> <s> Ühel hommikul leiti ta surnuna . </s> <s> Ta võis veel eluski olla , aga Kaltsium ei lasknud kedagi ligi , hoidis surnud või sureva õe kätt , puuris aga valitses hauavaikus . </s> <s> See tähendas , et surm on kohal , seda tundsid loomad , sellest said mõnikord aru ka inimesed . </s> <s> Pärast õe surma loobus Kaltsium söögist , jäi kõhnaks , tõmbus puuri nurka ja lasi teistel ahvidel ennast kiusata . </s> <s> Oksana püüdis teda igati aidata , kratsis teda kukla tagant , puhus karvadesse , lõi ahvi justkui kõva tööga paljaks kulunud roosasid kämblaid kokku , kuid Kaltsium ei võtnud vedu , tema silmad olid tühjad . </s> <s> Oksana rääkis temaga , noomis , tõi näiteid enda ja oma tuttavate elust – kõigil on raske , aga elama ju peab , midagi pole parata – , kuid abi sellest polnud . </s> <s> Siis tuli Oksanale hea mõte . </s> <s> Ta rääkis sellest Grigori Vassiljevitšile . </s> <s> Grigori Vassiljevitšil polnud selle vastu midagi , ta oli ka ise sellest mõelnud . </s> </p>
<p> <s> Kaltsium suhtus Oksana ja Grigori Vassiljevitši armastusse praktilise kaasaelamisega . </s> <s> See oli ainuke kord , kui Oksana ei tundnud ennast pungil täis riidekapina , kuhu püütakse toppida veel üht kasukat . </s> </p>
<p> <s> Lindudega olid asjad teistmoodi . </s> <s> Neid oli raske omavahel eristada . </s> <s> Siltidest polnud ilma eelteadmisteta kasu : ühe liigi linnud hoidsid küll kokku , kuid sarnaseid liike oli palju , mõne liigi isane oli nagu teise liigi emane ja vastupidi . </s> <s> Linnud said omavahel paremini läbi kui loomad ( ahvid on igal pool erand ) , Oksana oli oma silmaga näinud , kuidas pika nokaga kurg pelikani suust kala võtab , ilmselt ootas jalalt jalale kõikuv suur ja kohmakas lind väledalt kurelt edasipidi mingit vastutasu või teenet . </s> <s> Millist , seda ei saa Oksana võib olla kunagi teadma , kuid see ei tähenda , et seda ei ole – head tegu . </s> <s> Teo kohta ei teadnud Oksana öelda , kuid konnad maitsesid pelikanidele ülihästi . </s> <s> Polnud ka võimatu , et kunagi sünnib olend , kelles on ühendatud pelikani väärikus ja kure taiplikkus . </s> <s> Sama võis – pidi ! – sündima ka Oksana ja Grigori Vassiljevitši järeltulijaga . </s> <s> Kuid selleks pidi tegema nii , et Grigori Vassiljevitš armastaks Oksanat nagu inimene . </s> <s> Kasvõi kordki . </s> </p>
<p> <s> 2 . </s> <s> Pilvitu tähistaevas ja lõõmav päike on paabulinnud . </s> <s> Sügavsinine taevalaotus , kus küütleb tuhat säravat silma , ning kõikides vikerkaarevärvides küllastunud päike on nagu paabulind koos tema silm-sabasulgede hiilgusega . </s> <s> Kui aga tuhandekiirelise päikesega taevast katavad pilved või kui teda looritavad sügisudud , on taevas jälle nagu paabulind , kes nagu kõik sulislinnud pimedal aastaajal laseb oma hiilgaval rüül langeda ning muutub üksluiseks ja igavaks ; end paabulinnusulgedega ehtinud vares laulab koos teiste varestega talle matuselaulu . </s> <s> Suveks pole paabulinnule jäänud muud kui tema luust ja lihast läbi lõikav kile karje , mis on küllalt sarnane varese kraaksumisega . </s> <s> Paabulinnu kohta tavatsetakse öelda , et tal on ingli tiivad , saatana hääl ja varga kõnnak . </s> </p>
<p> <s> Oksanale paabulinnud ei meeldinud . </s> <s> Oksana arvates olid nad rumalad ja tuimad . </s> <s> Oksana küsis Tamaralt : ka Tamarale ei meeldinud paabulinnud . </s> <s> Oksana ei hakanud uurima , miks , selleks polnud põhjust , oli tõsisemaidki asju . </s> <s> Sõpru ei tohtinud liiga tihti omakasupüüdlikel eesmärkidel ära kasutada , niigi oli Oksanal Tamara ees veidi piinlik , tundus , et temal pole Oksana käest midagi küsida . </s> <s> Kuid Oksanal oli hea meel , et paabulinnud polnud Tamara maitse . </s> <s> See oli nagu muusika ja raamatutega – kui kahele inimesele meeldivad ühed ja samad muusika- ja muiduteosed ( nii kutsub Oksana raamatuid ) , siis võib arvata , et neist saavad sõbrad või vähemalt head tuttavad , kes alati võivad rasketel hetkedel teineteise peale loota . </s> <s> Oksanale pole raamatute lugemine kunagi meele järgi olnud , ta ei saa aru , kus räägib temaga autor , kus tegelased . </s> <s> Ta ei leia neid kohti üles . </s> <s> Mis ei tähenda , et neid ole . </s> <s> Oksana arvab , et on , ta on selles kindel , pigem on ta ise rumal . </s> <s> Iseenda vaimseks turgutamiseks , sisemise tasakaalu sälitamiseks , annab Oksana mõttes raamatutele sellise veidi üleoleva kõlaga nime . </s> <s> Kuid ta hoiab selle enda teada , ta ei räägi sellest isegi mitte Tamarale . </s> <s> Ka sellel on põhjus – Tamara on ise raamat , pole asju , mida ta ei tea või mille kohta ta arvamust või hinnangut anda ei oska . </s> <s> Tamara on Oksana teejuht . </s> <s> Sellepärast on Oksanal hea meel kuulda , et paabulinnud teda ükskõikseks jätavad . </s> </p>
<p> <s> Paabulinnud ( põhiliselt Pavo cristatused , sekka ka kümmekond eksemplari värvikama krooniga ja suuremate kannustega Pavo muticust ) olid Oksana meelest nagu näitlejad , kes mängisid kogu aja kedagi teist . </s> <s> Nad polnud kunagi nad ise ning see , mida või keda nad mängisid , oli rängas ning tänu kirevale rüüle ka rõhutatud vastuolus sellega , kes nad tegelikult olid või olla tahtsid , kuid mitte kunagi välja ei näidanud . </s> <s> Oksana oli neid öösel luuramas käinud , kuid ei märganud midagi : paabu jäi paabuks ka magades . </s> <s> Grigori Vassiljevitši käest võis alati lisateavet hankida . </s> <s> Sabasulgede kohta oli Oksana küsinud : " Kas tõesti võib olla , et ilul on nii kõrge hind ? " </s> <s> Tõtt öelda polnud ta lootnud vastust saada – nii tobe oli küsimus – , kuid Grigori Vassiljevitš oskas arukalt vastata ka ebaadekvaatsetele küsimustele . </s> <s> Ja inimestele nagu Oksana . </s> </p>
<p> <s> " Valikut teostavad paabulinnud mitte ilu põhjal . </s> <s> Sulgede värvikus ning tugevus on muidugi see , mis kohe silma paistab ( siinkohal Grigori Vassiljevitš köhatas ) . </s> <s> Kuid kui küsida , miks on sulg tugev , miks on ta nii kirjeldamatult kaunis ... </s> <s> Ma küsin sinu käest , Oksana , miks ? " </s> </p>
<p> <s> Oksana ei teadnud öelda . </s> <s> Kuid tal oli hea meel , et oli julenud küsida . </s> <s> Julgust oli ta õppinud Grigorilt , tänu temale , tänu armastusele , oli Oksanal nüüd veel keegi , kes mõnikord vajas ka teda – Tamara . </s> </p>
<p> <s> " Võiks ka küsida , milline sulg on nõrk ja kahvatu ? " </s> </p>
<p> <s> " Haige . " </s> </p>
<p> <s> " Õige , Oksana , sa vastasid küsimusele ise . </s> <s> Haige sule kandjal on parasiidid . </s> <s> Kui emaslind valiks mingi pikema perioodi vältel ainult neid isaseid – oletagem , et ta seda teeb – , siis sureksid paabulinnud varsti välja . </s> <s> See on looduslik valik . </s> <s> Selle avastajaks oli Charles Darwin . </s> <s> Me kõik oleme Darwini loomad . " </s> </p>
<p> <s> Oksanale meeldis olla Darwini loom . </s> <s> Või lind . </s> <s> Sest siis armastas ta Grigori Vassiljevitši ja Grigori Vassiljevitš armastas teda . </s> <s> Küllap leidis ta tema juurest midagi , mis talle meeldis ja mida ta õigeks pidas . </s> <s> Õige oli kõik , mille kohta Grigori Vassiljevitš arvas , et see nii on . </s> <s> Kõik oli õige . </s> </p>
<p> <s> Ka seekord ei kahelnud Oksana Grigori Vassiljevitši sõnades . </s> <s> Kuid elu oli keerukam – miks otsustasid mõned linnud jääda üksikuks ? </s> <s> Miks ei tahtnud kõik endale järglasi ? </s> <s> Oksana oli märganud , et mõned isas-linnud tegid ennast viletsamaks , kui nad tegelikult olid . </s> <s> Nad justkui tahtsid , et valitaks välja kõige õigem . </s> <s> Kõige tugevam , kõige ilusam . </s> <s> Nad loobusid võitluse ja vastupanuta , neile olid jäänud vaid kiledad karjed . </s> <s> Kuid karjed polnud kurvad . </s> <s> Need oli rõõmukarjed . </s> <s> Rõõm õnnest , mida tundis teine – lähedane , sugulane . </s> </p>
<p> <s> Ka Oksana ise oleks nõnda karjunud , kui Tamara endale mehe ja lapse tagasi oleks saanud . </s> <s> Ning Tamara oleks ehk samamoodi vastu karjunud ja nad oleksid teineteist kuulnud . </s> <s> Kuid Tamara ei tahtnud oma meest tagasi – ta oli ta unustanud . </s> <s> Ei tahtnud ka uut – ta oli kõike kogenud , mida üks mees võib pakkuda . </s> <s> Ta oli seda Oksanalegi õpetanud . </s> <s> Ning Oksana oli õppust võtnud . </s> <s> Tamara ütles , et tal pole enam millestki unistada . </s> <s> Tegelikult polnud see tõsi . </s> <s> Polnud õige , nagu Grigori Vassiljevitš oleks öelnud . </s> <s> Õige oli see ( ja Oksana oli sellega päri ) , et Tamaral oli unistus , kuid ta ei teadnud , milline see võib olla . </s> <s> Oksana teadis : Tamara unistus oli nagu õhku riputatud punaste ja roheliste triipudega tiirlev vurrkann . </s> <s> Kõige paremini nägi unistust , kui silmad kõvasti kinni pigistasid , kuid vahel juhtus , et ta ilmus su ette ka avasilmi . </s> <s> Unistus oli paabulinnu loorina avanev sajasilmne saba , kuid ilma kahina ja kriiseteta – vaikuses . </s> </p>
<p> <s> " Kas see on minu laps ? " küsis Grigori Vassiljevitš . </s> <s> Ta küsis nii alati , kui armastus läbi sai . </s> <s> Ning Oksana vastas alati ühtmoodi : " Jah , see on sinu laps ! " </s> <s> Pidas natuke vahet ning lisas – " armas . " </s> <s> Oksana meelest oli nii ilus öelda . </s> <s> Öelda nii , nagu poleks öeldud – vaikselt , vaikusega , vaikuses . </s> <s> Kuid samal ajal ikka öelda . </s> <s> Kumb kahest oli võimatum , kas " laps " või " armas " , ei teadnud Oksana isegi . </s> <s> Tegelikult polnud ju kummatki . </s> <s> Ei üht ega teist . </s> <s> Grigori Vassiljevitšil aga polnud kahtlust , kes on armas – tema , ise ! </s> </p>
<p> <s> Kuid seekord ütles Oksana teisiti . </s> </p>
<p> <s> " Ei , " ütles ta . </s> <s> " See pole sinu laps – ja ta näitas kätega , milline see laps on : ümmargune , punaste põskedega – see on minu laps ! " </s> </p>
<p> <s> " Kuid isa , kes on isa ? " , küsis isa . </s> </p>
<p> <s> " Vaata enda ümber ! " </s> </p>
<p> <s> " Need on ju ainult linnud ! " </s> </p>
<p> <s> " Linnud ? " </s> </p>
<p> <s> " Linnud ! " </s> </p>
<p> <s> Grigori Vassiljevitš mõtles , tema kulmude kohale ilmusid umbkaudsuse sügavad vaod . </s> </p>
<p> <s> " Kas see on lõpp ? " </s> </p>
<p> <s> " Jah . " </s> </p>
<p> <s> " Me ei kohtu enam ? " </s> </p>
<p> <s> " Mitte kunagi . " </s> </p>
<p> <s> " Mul oleks sulle ... teile üks soov ... " </s> </p>
<p> <s> " Ja see oleks ? " </s> </p>
<p> <s> " Kas täidate selle ? " </s> </p>
<p> <s> " Jah , kui see pole ... " </s> </p>
<p> <s> " Ei , ei ole , ärge kartke , sellega on kõik . " </s> </p>
<p> <s> " Soovige siis . " </s> </p>
<p> <s> " Öelge mulle lahkumiseks üks sõna ! " </s> </p>
<p> <s> " Missugune ? " </s> </p>
<p> <s> " " Nagu . </s> <s> " " </s> </p>
<p> <s> " Kas sellest piisab ? </s> <s> Nagu . " </s> </p>
<p> <s> " Öelge nüüd nii , nagu te armastaksite mind ikka veel ning see sõna oleks selle armastuse sees . " </s> </p>
<p> <s> " Kuid nii on ju kogu aja olnud ? " </s> </p>
<p> <s> " Ei , te olete mind armastanud otse – ilma naguta . " </s> </p>
<p> <s> " Oksana armastab teid , Grigori Vassiljevitši . </s> <s> Ta armastab teid nagu lõvi või paabulind . " </s> </p>
<p> <s> " Kuid see on ikka nii , nagu oleks armastus olemas . </s> <s> Nagu oleks ta päris . </s> <s> Nagu elaksid ja sureksid inimesed selle nimel , et seda leida . " </s> </p>
<p> <s> " Kas siis pole nii ? " </s> </p>
<p> <s> " On . </s> <s> Ainult nii teda ei leia – valesti öeldes . " </s> </p>
<p> <s> " Ma ... nagu ... armastan teid . " </s> </p>
<p> <s> " Nii on ilus , nii on hea . </s> <s> Kas te ei tunne ? " </s> </p>
<p> <s> " Tunnen . " </s> </p>
<p> <s> " Kuidas te tunnete ? " </s> </p>
<p> <s> " Nagu poleks midagi alanud ... " </s> </p>
<p> <s> " ... ja et kõik on ammu lõppenud , juba enne kui miski sai alata . " </s> </p></div2><div2 type="alaosa"><head> Valu ja mina </head>
<p> <s> Intervuu Tiit Toomaspojaga . </s> <s> " Looming " , 1995 , 06 , lk. 231–249 . </s> </p>
<p> <s> 1 . </s> <s> Millal tundsite esimest korda valu ? </s> </p>
<p> <s> Kirjanikuna tahaksin öelda , et siis , kui sündisin . </s> <s> Minu ema suri mind sünnitades . </s> <s> Isa armastas mind . </s> <s> Ta peksis mind sageli , mõnikord mitu korda päevas . </s> <s> Kuid ma ei tundnud valu . </s> <s> Mõtlesin , et ta peksab mind selle eest , et olin tapnud oma ema . </s> <s> See tegi valu olematuks ja peksu mõttetuks – kui minu poolt vaadata . </s> <s> Isal võis olla teistsugune arvamus , ma ei jõudnud seda tema käest küsida . </s> </p>
<p> <s> 2 . </s> <s> Kas teie isa on elus ? </s> </p>
<p> <s> Ei , ta jäi purjus peaga auto alla . </s> <s> Ta tahtis , et keegi teda aitaks . </s> <s> Kuid ta uskunud , et mina seda teha võiksin . </s> <s> Ta ei surnud kohe . </s> <s> Ta viidi haiglasse . </s> <s> Käisin teda seal iga päev vaatamas . </s> <s> Ning alati kutsus ta appi kedagi teist . </s> <s> Tal oli hea meel , kui mind nägi , kuid alati vaatas ta üle mu õla – ehk ootab ukse taga keegi , kes teda suudab aidata . </s> </p>
<p> <s> 4 . </s> <s> Olite oma isale hea poeg ? </s> </p>
<p> <s> Tema nii ei arvanud . </s> <s> Ta tahtis haiglast välja , koju . </s> <s> Kuid tal polnud jalgu , need tuli amputeerida . </s> <s> " Ma maksan , " hüüdis ta üle terve palati . </s> <s> " Mul on palju raha . " </s> </p>
<p> <s> 5 . </s> <s> Teie isa oli jõukas ? </s> </p>
<p> <s> Ei . </s> <s> Mina maksin tema eest üüri ja andsin elatisraha . </s> <s> Kui puudu jäi , andsin juurde . </s> <s> Ma ei tahtnud , et mu isal oleks elupäevade lõpul millestki puudus . </s> <s> Kuid ta ei priisanud , muidu oleks ta ennast surnuks jooksnud . </s> </p>
<p> <s> 6 . </s> <s> Jooksnud ? </s> <s> Te tahtsite öelda " joonud " ? </s> </p>
<p> <s> Jälle see ks ! </s> <s> Kuidas ma küll ei salli seda , see on sama hääl , mida teeb Kafka mutt , kui teda lüüakse . </s> <s> Ilmselt väldin ma seda mõnikord alateadlikult . </s> <s> Kuid minu kandis oli see tõesti kombeks , et kui keegi endal nina täis võttis , siis tuli ta koju joostes . </s> <s> Kõige kiiremini jooksid need , kes olid kõige rohkem purjus . </s> <s> Neil oli hirm , et kui nad peatuvad , keeravad nad otsa ringi ja jooksevad tagasi , mitte sinna , kust nad olid tulnud , teemajja , kõrtsi , purjutavate sõprade juurde , vaid kaugemale , linnast välja , surnuaiast mööda , kuhugi , kust ei tulda tagasi ... </s> </p>
<p> <s> 7 . </s> <s> Olete sellest kirjutanud ... </s> <s> Ma mäletan üht vapustavat stseeni , kus pere tuleb isa sünnipäevale . </s> <s> Kuid kõik ei jõua kohale , jõuavad ainult need , kes mäletavad , milline kodu oli ja kuidas seal elati . </s> <s> Need , kellel see meelest on läinud , isa sünnipäevale ei jõua . </s> <s> See on raske , suisa võimatu , sest kõik peavad mäletama kõike – mitte ainult oma kodusolemise aega , vaid ka teiste omi . </s> <s> Kuivõrd isal on suur pere ( ema on surnud ) , kokku seitseteist last , kümme poega ja seitse tütart , siis jõuavad kohale ainult surnud , nemad mäletavad kõike . </s> <s> Neid on kaks , poeg ja tütar . </s> <s> Kuid isal on hea meel neistki . </s> <s> Ta ei saa aru , et tema vestluskaaslased on tegelikult surnud , ta ei mäleta , millal nad surid . </s> <s> Siis selgub , et mees ja naine pole tema poeg ja tütar , vaid röövlid . </s> <s> Nad on üksiku vanamehe kohta kõik välja uurinud , fakte kombineerides esitavad nad talle tõepärase pildi maailmast , kus ta on kogu aja elanud . </s> <s> Pidusöögi lõppedes on röövlid rahul , sest neil on õnnestunud kergeuskliku vanamehe käest välja peilida peidetud raha asukoha . </s> <s> Nad otsustavad jääda ööseks tema juurde – milleks tarvitada vägivalda , vanamees võib saada südamerabanduse , see aga pole röövlitele kasulik . </s> <s> Isa paneb poja ja tütre kõrvatuppa magama . </s> <s> Paraku on röövlipaar ( kes ka elus on paar , mees ja naine ) unustanud , kelle osi nad mängisid . </s> <s> Läbi õhukese seina kostvad helid – see on nii kirjutatud , nagu plahvataks kosmos – kinnitavad vanamehe kahtlusi , mis tal juba varem olid tekkinud . </s> <s> Ta tapab oma külalised , kuid mitte nii nagu tapetakse kurjategijad – kirvega , vaid lämmatab nad paksu tekiga , mille ta äkki tekkinud hiigeljõuga neile peale surub . </s> <s> Kuid kuhu jäid õiged lapsed ? </s> <s> Mulle jäi lugedes tunne , et romaan on lõpetamata ... </s> </p>
<p> <s> Õiged lapsed jäid poolele teele , igaüks nii kaugele , kui ulatas ta mälu . </s> <s> Nad lunastavad seal praegu oma süüd . </s> <s> Ma ei tahtnud sellest kirjutada . </s> </p>
<p> <s> 8 . </s> <s> Miks ? </s> </p>
<p> <s> Mul oleks olnud valus , liiga valus ... </s> </p>
<p> <s> 9 . </s> <s> Kas pelgate valu ? </s> </p>
<p> <s> Ma ei taha selle kohta midagi öelda . </s> <s> Kuid üht tean ma kindlalt – kui poleks valu , poleks ka mind . </s> </p>
<p> <s> 10 . </s> <s> Ning loomingut ? </s> </p>
<p> <s> Looming on alati ... mõttetu kribimine . </s> <s> Kuid raamatud ... raamatud on alati olemas ... kuskil mujal ... kuhu meie kunagi ei jõua . </s> </p>
<p> <s> 11 . </s> <s> Kriitikud on jaganud teie loomingu kaheks perioodiks . </s> <s> Teie noorpõlve teostes olid valitsevaks külmad toonid , lihvitud , kuid tundetud laused , pikad , vahel üle mitme lehekülje ulatuvad lõigud . </s> <s> Millal märkasite , et teie loomingusse on siginenud valu ? </s> </p>
<p> <s> See on pikem lugu ning nõuaks omaette peatükki ... </s> </p></div2><div2 type="alaosa"><head> Tiit ja Grigori ( Vassiljevitš ) </head>
<p> <s> 1 . </s> <s> Tiit ärkas lõhna peale . </s> <s> Lõhn ei tulnud kaugelt , lõhn oli tema enda küljes . </s> <s> Tiit lõhnas odava konjaki , veini ja õlle järele . </s> <s> Kuid sellele lisaks oli veel midagi , mis meenutas loomalauta . </s> <s> Tiit kobas enda ümber , kuid läheduses polnud midagi , mille taha sõrmi panna . </s> <s> Ümberringi valitses pilkane pimedus . </s> <s> Tiidul oli meeles eilse ( või üleeilse ) päeva algus , kuid lõppu ta enam ei mäletanud . </s> <s> Pea kohal rippus mingi rihmaots . </s> <s> Tiit haaras sellest kinni ning ajas ennast jalgadele . </s> <s> Pea lõhkus , selles vasardas aeg , kus kõik oli läbisegi . </s> <s> Udust ujusid lagedale lausejupid . </s> <s> " Inimese jaoks on kergem ... vabaneda moraalist . </s> <s> ... Loomade evolutsioonis ... eelneb moraal püstikõnnakule . " </s> <s> Selle peale naerdi , keegi ütles , et sooviks oma elule lõpu peale teha , aga ei julge . </s> <s> Keegi tonksas talle rusikaga vastu põske ja ütles , et ei tohi . </s> <s> See oli Peeter . </s> <s> Tiit oli teda üksvahe isaks kutsunud , see mäng meeldis neile mõlemale , tore oli , kui sul oli kaks last , üks kodus , teine tagavaraks . </s> <s> Ja ega kaks isagi halvem polnud . </s> <s> Kuid siis oli Peetril isa ära surnud ning ta ei tahtnud mängu jätkata . </s> <s> Muud mängu aga polnud , polnud enam midagi , mis neid sidunud oleks . </s> <s> Siis jäi Tiidul poeg auto alla ja naine läks tema juurest ära ja see sidus neid jälle . </s> <s> Kuid mängida nad enam ei julgenud . </s> <s> Sama mängu . </s> <s> Uut aga polnud kuskilt võtta . </s> </p>
<p> <s> Kätega mööda seinu kobades otsis Tiit ust . </s> <s> Kuskil pidi ju uks olema . </s> <s> Ja kui oli uks , siis oli ka lüliti . </s> <s> Ta käis ringi ära , kuid ust ei leidnud . </s> <s> Igaks juhuks tegi ta veel teisegi ringi , peatus iga kühmu juures , kompas seda , lootes , et see on lüliti ja kui on lüliti , siis ei saa ju uks kaugel olla . </s> <s> Kuid mida polnud , seda polnud . </s> <s> Polnud kummatki , ei ust ega lülitit . </s> </p>
<p> <s> Tiidule tõusis külm higi otsaette . </s> <s> Samas läks ka sõõrmeisse tükkiv lõhn vängemaks . </s> <s> Oli ta koduteed otsides äkki kukkunud kloaaki ? </s> <s> Lahtiseid kanaleid ja auke oli Tallinnas küllalt . </s> <s> Kindlasti kaotas ta kukkudes teadvuse . </s> <s> See võis juhtuda siis , kui ta taevasse vaatas . </s> <s> Taevas oli ta alati koju juhatanud , nüüd siis oli ta teda esimest korda petnud . </s> <s> Tõsi , see tuli rohkem Tiidu meetodist kui taevast . </s> <s> Taevas oli rohkem toetuspunkte ja teeviitu kui maa peal . </s> <s> Tiidule meeldis ennast nii natuke eksitada , lasta ennast juhatada rohelistest ja punastest tuledest vastsete kõrghoonete tippudes . </s> <s> Kellel oli tee kindel maa peal , võis lasta ennast taeval eksitada . </s> <s> Kuid ka siis , kui maa jalge all kõikus , oli taevast kasu . </s> <s> Leegitsevate tippude ja õhetavate äärte järgi määras Tiit oma asukoha kõikuval maakamaral täpselt kindlaks . </s> <s> Õige koha kindlaks teinud , lükkas Tiit enda minekule . </s> <s> Tee kadus ajuti silmist , kuid ainult siis , kui teeäärsed hooned olid reklaamide jaoks liiga madalad . </s> <s> Kuid päris paljaid ehitisi leidus harva , mõni tulikiri-teeviit rippus nende küljes ikka , mille põhjal otsustada , kas võetud suund on õige või vale . </s> </p>
<p> <s> Sel moel komberdas Tiit linna servani välja . </s> <s> Edasi oli juba raskem , kaugelt võis näha Lasnamäge , aga vahepeale jäi kanal , mille kohal oli tühi taevas . </s> <s> Kuid selleks ajaks oli maa jalge all taltunud , maalõhed likvideeritud , bussiliiklus taastunud ning leidus isegi inimesi , kes olid nõus Tiidule nägu krimpsutamata teed juhatama või õiges suunas käega viipama . </s> </p>
<p> <s> Midagi läks vist viltu , mõtles Tiit . </s> <s> Samal hetkel tundis ta käsivarre all külma torget . </s> <s> Lülitinupp oli väike . </s> <s> Ka tuli , mis Tiidu pingutuse tagajärjel tuppa tekkis , oli väike . </s> <s> Tiit polnud enam ammu nii väikest tuld näinud . </s> <s> Ja nupust nii kaugel – kirjutuslaual toa keskel rohelise kupli all ! </s> </p>
<p> <s> Laua taga tugitoolis istus mees , lõug sügavalt rinnal . </s> <s> Magas ta ? </s> <s> Tiit oli kindel , et lõug jääb sinna ka siis , kui mees üles ärkab ja temaga rääkima hakkab . </s> <s> Mõttes valmistas ta ennast ette ebameeldivaks vaatepildiks . </s> <s> Kuid ta eksis . </s> <s> Mehel polnud lõua rinnalt kätte saamisega mingeid raskusi . </s> <s> Ka rääkimisega tuli ta toime . </s> <s> Mees rääkis vene keelt , kuid Tiidu kõrv tabas sealt noote , mis olid omased eesti keelele . </s> <s> See oli lämmatatud , õhuvaene keel , keel , mis oli vabastatud juurtest , keel , mis toitus iseendast ja minevikust . </s> </p>
<p> <s> " Ärkasite ? " </s> </p>
<p> <s> Tiit polnud kindel , kellele küsimus on määratud . </s> <s> Küsis mees seda ehk endalt ? </s> </p>
<p> <s> " Ärkasin . " </s> </p>
<p> <s> Tiit vastas vaikselt , vaevu kuuldavalt – eesti keeles . </s> <s> Mehe kuulmine oli terav . </s> </p>
<p> <s> " Ma saan kõigest aru . " </s> </p>
<p> <s> Vaikus . </s> <s> Tiit jõudis märgata , et mehe ees laual lebab raamat . </s> <s> Kas minu ? mõtles Tiit . </s> <s> Tiit oli selleks ajaks üllitanud kaks teost , kolmas , romaan , oli tal käsil , kuid iga raamat , mis ühel või teisel põhjusel tema vaatevälja sattus , iga juhuslik lause , mida ta pealt kuulma juhtus ( ning millel kirjandusega mingit pistmist polnud ) , oli Tiidu jaoks alati isiklik . </s> <s> Tõtt öelda juhtus seda harva , et kirjandusest midagi oleks räägitud . </s> <s> Kuid Tiidu kõrvus muutus kõik kirjanduseks . </s> <s> Või kui mitte kirjanduseks , siis kirjalikuks – suulist väljendust Tiit ei tundnud . </s> <s> Oli vist nii ( mitte vist , vaid kindlasti ) , kindlasti oli nii , et raamatud , mille autor Tiit polnud , kirjutasid end tema eest , tunnistasid tema lugusid , pajatasid Toomaspoja parimaid palu , kuid Tiit polnud selle üle pahane . </s> <s> Vastupidi , ta tundis enda olematusest rõõmu , nagu laps , kes , mingil kombel teada saanud , et kõige lõpus on paratamatult surm , otsustab jääda sündimata . </s> </p>
<p> <s> " Kas teate , mis teiega juhtus ? " </s> </p>
<p> <s> " Ei . " </s> </p>
<p> <s> " Mõtlesin , et on parem , kui saate seda minu käest teada . " </s> </p>
<p> <s> Mees pidas pausi . </s> <s> Tiit silmitses mehe lõuga : jah , see oli rinnast lahus . </s> </p>
<p> <s> " Kahjuks jõudsin liiga hilja kohale . </s> <s> Võtke . " </s> </p>
<p> <s> Mees võttis laualt raamatu ning ulatas Tiidule . </s> <s> Tiit sirutas parema käe välja , kuid raamat kukkus maha . </s> <s> Mees muigas . </s> </p>
<p> <s> " Näete nüüd . " </s> </p>
<p> <s> Alles nüüd märkas Tiit , et tema paremast käest on alles ainult pöial . </s> <s> Polnud miski ime , et ta seinalt lülitit üles ei leidnud . </s> <s> Käsi oli hoolikalt kinni seotud . </s> <s> Valu Tiit ei tundnud , ainult ahastust . </s> <s> Sündmus , mille tagajärjel ta sõrmedest ilma jäi , oli tema elust maha kriipsutatud . </s> <s> Ka siis , kui mees talle sellest rääkima peaks . </s> </p>
<p> <s> " Vaadake . " </s> </p>
<p> <s> Mees koukis rinnataskust nelinurkse peegli . </s> <s> Peegel oli sama suur kui tasku , kuid lõpuks sai mees selle sealt kätte ja pööras Tiidu poole . </s> <s> Ruut särahtas , Tiit kummardas . </s> </p>
<p> <s> " Astuge paar sammu tahapoole . </s> <s> Kuid enne võtke raamat . " </s> </p>
<p> <s> Iga lause oli täpne ja terav . </s> <s> Tiidule meenusid isa antud keretäied , mis ei kestnud kaua , kuid olid tõhusad – valusad . </s> <s> Tiit korjas vasaku käega raamatu maast üles ja pani mehe ette lauale . </s> <s> Seejärel astus vajalikud sammud . </s> </p>
<p> <s> Vaid vaevu tundis ta enda ära . </s> <s> Talle oleks nagu paks märg tekk peale visatud . </s> <s> Teki limased narmad rippusid põskedel ja kaelal , peas aga oli pehmest riidest turban , mille kõvad pruunikad keerud pürgisid kõrgusse . </s> <s> Tiit tahtis juba võõrast – lehkavat – peakatet maha võtta , kuid teda takistasid laua tagant tulevad sõnad , mis olid ühtaegu nii kaasatundvad kui irvitavad . </s> </p>
<p> <s> " Pühvlid . </s> <s> Kuid selles olete ise süüdi . </s> <s> Nagu ka selles , et teil parema käe sõrmi pole . </s> <s> Loomade rahu ei tohi häirida . " </s> </p>
<p> <s> " Loomulikult , " ütles Tiit , kuigi mõtles midagi muud . </s> <s> Talle meenus naise süüdistus . </s> <s> Kui Tiit koju tuli , istus naine diivanil , pea käte vahel ja nuttis . </s> <s> Telefonitoru undas . </s> <s> Tiit pani toru hargile ja sai kohe aru , mis oli juhtunud . </s> <s> Naise nutt rääkis selget keelt : " Meil pole enam last . " </s> <s> Tiit pani käe naise õlale , kuid naine ei katkestanud nuttu . </s> <s> Tiit kuulas tähelepanelikult , nuuksed ja hingetõmbed olid nagu sõnad , kuid ütlesid rohkem . </s> <s> Nad ütlesid , et naine ei nutaks nii südantlõhestavalt , kui tema oleks lapse isa . </s> <s> Siis nutaks ta hoopis teistmoodi , võib olla ei nutakski . </s> <s> Kuid seegi ei üllatanud Tiitu . </s> <s> Ta proovis naist lohutada : " Ära muretse , sa pole ju veel nii vana . </s> <s> Võime ka lapsendada , kui peaks olema , et sa last ei saa . " </s> </p>
<p> <s> Tiit peseb pea kraani all puhtaks . </s> <s> Ta kahtleb veidi , kas seda tegid loomad , nagu väitis mees , kelle lõug pikkamööda jälle rinnaga kokku kasvama hakkas . </s> <s> Õnneks ei tähendanud see sõnade kokku kuivamist . </s> <s> Mida sügavamale endassse mees tõmbus – mida muud sai lõua asend tähendada ? – , seda vähem oli Tiidul temalt küsida . </s> <s> Kuid ta rääkis . </s> <s> Ja Tiit kuulas . </s> <s> Kui veider võib olla elu – kõik on enne olemas , kui sina sellest teada saad </s> </p>
<p> <s> 2 . </s> <s> Grigori Vassiljevitš oli suur lugeja . </s> <s> Kuid ta oli väga eriline lugeja , seetõttu ei saa ta kellegagi oma harjumusest rääkida – isegi mitte Tiiduga . </s> <s> Rääkimise teeb raskeks asjaolu , et ta pole lugeja olnud kogu aja . </s> <s> Ta on lugejaks saanud järsku . </s> <s> Kuid samas on lugeja ja mittelugeja ( vast vihkajagi ) vahel mingi raskelt seletetav seos . </s> <s> Grigori Vassiljevitši lugemissunnil on täpselt samasugune kuupäevaga fikseeritav algus , nagu kõikidel Tiidu eluperioodidel . </s> <s> See algas samal päeval , kui ta Afganistanist tagasi tuli – 12.07.1979. </s> <s> Kuid ta ei mäleta raamatut , mida ta sel päeval luges – isegi mitte pealkirja , autorist rääkimata . </s> <s> Pärast seda ei saanud ta enam pidama . </s> <s> Enne polnud ta kätte võtnud ühtki raamatut . </s> <s> Nii öeldakse , kui tahetakse tähistada midagi suuremat või kirglikumat ( igatahes ebatavalisemat ) kui harilik ( ja juhuslik ) lehekülgede lipsimine , mida tuleb ette iga inimese elus . </s> </p>
<p> <s> Teine asi , mis rääkimist raskendab , on viis , kuidas Grigori Vassiljevitš luges . </s> <s> Ta ei lugenud sihipäraselt , vaid ainult neid raamatuid , mis talle kätte juhtusid . </s> <s> Kuid selleks , et see – juhtumine – saaks juhtuda , peab raamatuid olema palju . </s> <s> Mida rohkem neid on , seda suurem on võimalus , et juhtub . </s> <s> Grigori Vassiljevitšil ongi palju raamatuid . </s> <s> Kuid ta ei hoia neid kodus , vaid tööl . </s> <s> Täpsemalt kohas , mida vana harjumuse järgi nimetatakse rihmakuuriks . </s> <s> Nimelt on seal – pikas hoones , millest on järel vaid pool , teine pool on ära lõigatud , justkui hammustatud – kunagi valmistatud viljapeksu- ja muude masinate ülekanderihmasid , mõni neist ripub veel praegugi laest alla . </s> <s> Kõige pikema säilinud rihma järgi võib tuletada hoone algpikkuse . </s> <s> Pole võimatu , et hoone on algselt olnud veelgi pikem ning ulatunud otsapidi maanteeni välja . </s> <s> Mitte kõik rihmad ei säili , suure osa neist hävitab ajalugu , teise ja sugugi mitte väiksema osa aga aeg . </s> <s> Kohas , kus aeg ja ajalugu kohtuvad , on suur auk . </s> <s> Poolik hoone või hoonepool ( kus vähemalt pooled asjad on poolpikkuses alles ) , asub loomaiatagusel maa-alal , metsatuka sees ega paista kaugelt silma . </s> <s> Sinna on Grigori Vassiljevitš kuhjanud kõik oma juhuraamatukogu juhuteosed . </s> </p>
<p> <s> Grigori Vassiljevitšil on lugemisega raskusi . </s> <s> Ta teeb meeleheitlikke katseid lugeda läbi rohkem kui üks lehekülg . </s> <s> Või rohkem kui üks lause . </s> <s> Inimesed , kes on käinud sõjas , mõistavad teda . </s> <s> Kuid lugemine tõmbab – kõik mainitud tõve all kannatavad isikud tunnevad tõmmet , mida raamat tekitab . </s> <s> Nende silme ees viirastuvad leheküljed ja sõnad , mida nad tahaksid läbida , kuid peavad paraku leppima põgusa puutega . </s> </p>
<p> <s> Iha inimlikkuse ja kestva kontakti järel kasvab . </s> <s> Kuid jõud kahaneb – mida vähem sa lugeda jõuad , seda enam sa selle järele igatsust tunned . </s> </p>
<p> <s> Grigori Vassiljevitš uneles raamatust , mis koosneks lühikestest laustest , neist , mille peale tema lugejahammas hakkas . </s> <s> Täisväärtuslikust raamatust – mitmeköitelisest , saagast või eeposest – oli ta juba ammuilma loobunud . </s> </p>
<p> <s> Grigori Vassiljevitš elas pimeduses , mida valgustasid harvad ning hõredad tähed lugemistaevas . </s> <s> Rihmakuuri tulles sirutas ta tavaliselt kõigepealt käe välja ... ning karjatas , kui käsi ei puutunud raamatu külma selga või kaant . </s> <s> Teda tabasid märatsemishood ning krambid , millest ta kellelegi ei rääkinud , isegi mitte Tiidule , kellega tal on palju ühiseid jooni . </s> </p>
<p> <s> Kuid üks joon – jäme ja punane – räägib Grigori Vassiljevitši kasuks . </s> <s> Nimelt on Grigori Vassiljevitš tagasihoidlik . </s> <s> Ta ei astu kunagi üle selle piiri , mis teeb sõbra nii sõbraks , et temast loobumine toob kaasa katastroofi , mida on inimlikult raske taluda . </s> <s> Grigori Vassiljevitš hoiab distantsi . </s> <s> Ta oskab seda teha , tal on palju vendi , kes ei tea temast midagi ning kes temaga kohtudes leiavad iga kord eest uue inimese , kellest neil aimu polnud . </s> <s> See hoiab lähedasi lahus – võõrast ju ei armasta . </s> <s> Grigori Vassiljevitš hoidub tugevatest tunnetest , ainus iha , mida ta ei suuda taltsutada ning mille saavutamatus teeb ta üdini õnnetuks , on raamatu-iha . </s> <s> See ahistab teda oma perspektiivituses : mida rohkem ta püüab , seda vähem ta suudab . </s> <s> Ta teab kaalukaid teoseid , mis midagi ei kaalu , vaid voolavad , kuid need pole veel tema ellu juhtunud , aga ta teab ( neist , mis on juhtunud ) , et sellised raamatud on olemas – piirideta , piiritud . </s> <s> Midagi peab juhtuma Grigori Vassiljevitši elus , siis on ka raamatuid . </s> <s> See muutus on seotud armastusega , täpsemalt öeldes Oksanaga . </s> <s> Ajast , mil ta Oksanat armastama hakkas , pole talle enam raamatuid ette tulnud . </s> <s> Ta pole neile peale sattunud . </s> <s> Nad on tema eest ära jooksnud . </s> <s> Nad pole end talle kätte andnud . </s> <s> Kuid teades , et raamat saab juhtuda ja lugu sündida vaid seal , kus on palju raamatuid ja lugusid , oli ta endale soetanud raamatukogu , mille eksemplaride arv ületas mõne väiksema raamatukogu oma . </s> <s> Ta on need endale muretsenud lootuses , et ükskord juhtuvad need temalegi , loovutavad tükikaupa oma sisekindlused . </s> <s> Kuid see aeg on veel kaugel ; võimalik , et see ei juhtu tema elu-ajal , kuid igatsus , ükspuha kui tilluke , seob inimese taeva ning teispoolsusega . </s> <s> Igatsus on needus , igatsus on karistus , igatsus on haigus , millest ei paraneta . </s> </p>
<p> <s> Viimane lause , mida Grigori Vassiljevitš luges , oli : </s> </p>
<p> <s> " Härra Swinhoe teatab mulle , et ta on sageli kohanud hiinlasi , kelles sügav mure tekitab hüsteerilisi naeruhooge . " </s> </p>
<p> <s> Tiit tõstis lause põrandalt ja ulatas Grigori Vassiljevitšile . </s> <s> Sellest peale oli neid kaks – kaks jahedat sõpra . </s> </p></div2><div2 type="alaosa"><head> Tamara ja Dallas </head>
<p> <s> Tamara kartis indiaanlasi . </s> <s> Mitte nende endi , vaid unistuste pärast , mida tal polnud . </s> <s> Tamara oli harjunud elama ilma unistusteta ; tõenäosus , et indiaanlased teda nakatavad , oli suur . </s> <s> Lennujaama sõites püüdis ta ennast viia seisundisse , mis tagaks immuunsuse . </s> <s> Ta ei vahetanud taksojuhiga ainsatki sõna . </s> <s> Taksojuht ei teadnud , mida arvata . </s> <s> Tamara oli tema ammune tuttav , nad olid koos tuhandeid kilomeetreid jupikaupa maha sõitnud , Tamara oli talle alati rääkinud ajalehe tööst , sellest , millised inimesed seal töötavad ja kuidas omavahel läbi saavad . </s> <s> Taksojuhist oli pikkamööda saanud asjatundja alal , mida ta ei tundnud , kuid võis ometi öelda , miks mõni artikkel , mis sisu järgi otsustades võinuks olla pikem , oli õige tilluke , mõni teine lugu aga , mis kellelegi huvi ei pakkunud , ilmus paksu pealkirja all ja mitmes veerus . </s> <s> Tamaral oli taksojuhist kahju , ta ei saanud talle öelda , miks ta nii käitub . </s> <s> Ta otsustas , et teeb selle tasa mõni teine kord . </s> <s> Ta teadis , mis taksojuhile kõige rohkem meeldis . </s> <s> Taksojuhil olid unistused , mis olid vastuolus tema eaga ; ta ei suutnud neid enam loomulikul teel rahuldada . </s> <s> Tamara aitas teda hea meelega . </s> <s> Mida rohkem ta unistustega inimesi aitas , seda vähem tal endal neid oli . </s> <s> Kuid praegu , indiaanlastega lennujaama kohtama minnes , ei saanud ta seda endale lubada . </s> <s> Esiteks ei jätkunud selleks aega ja teiseks oleks ta ise siis muutunud ohtlikult unistavaks . </s> </p>
<p> <s> Kuid unistus , millest Tamara hinge kinni pidades ( ta tõesti ei hinganud , kui indiaanlased ukseavast nähtavale ilmusid ) tahtis hoiduda , tekkis kohe , kui ta nägi Dallast . </s> </p>
<p> <s> " Ära vaata talle mõjuva põhjuseta silma , " hoiatas Tarmo . </s> <s> Tarmo oli indiaanlaste maaletooja . </s> <s> Indiaanlased olid talle kaup , mida ta kohe hoolega turustama hakkas – kui mittekaupa , looduslähedast toodet ! </s> <s> Tamara tundis Tarmot juba ülikoolist . </s> <s> Tarmo oli talle teinud lähenemiskatseid , kuid Tamara oli need tõrjunud . </s> <s> " Ainult agressiivne domineeriv olend käitub nõnda . </s> <s> Metsas on samamoodi - kui loomale otsa vaatad , siis ta ründab . </s> <s> Kui ei vaata , siis ta teab , et olete lihtsalt kaks kulgejat , olude sunnil peate üht ruumi jagama . </s> <s> Tahad intervjuud ? " </s> </p>
<p> <s> " Mitte sinu käest . " </s> </p>
<p> <s> Õhk tuli Tamarast pahisedes välja . </s> <s> Tarmo soodustas soovide teket ning Tamara käitus temaga nagu taksojuhiga . </s> <s> Soov oli unistuste eelaste või –järk , neid ei tohtinud Tamaral olla . </s> <s> Veel oli võimalus , et tal neid ei teki . </s> <s> Ei arene edasi . </s> </p>
<p> <s> Tamara suured mandelsilmad muutusid niiskeks . </s> <s> Tekkis mulje , nagu ei näeks ta hästi või kannaks läätseid . </s> <s> Tamara oli haavatav nagu kits allikal ( ja " Tarzanis " ) ning ta tundis seda ka ise . </s> <s> Sellest sai aru ka Dallas . </s> </p>
<p> <s> " Dallas . " </s> </p>
<p> <s> " Tamara . " </s> </p>
<p> <s> Tamara raputas endast kogu sõnade liigliha – järele jäid puhtad nimed . </s> <s> Täistambil töötades – keskmiselt kolm lugu päevas , mõned nupud peale selle , osa neist varunime all – tuli Tamarale sageli selline mõte : ainult nimed on tähtsad , ülejäänu võiks keegi teine tema asemel teksti torgata . </s> <s> Ning kohe kerkisid Tamara silme ette need , kes seda teha võinuks . </s> <s> Kõik võisid , abi-sõnade kleepimine põhi-sõnade vahele oli jõukohane kõigile , ainult üks seisis pika rea lõpus ja ahastas : " Ma ei taha , ma ei suuda ! " </s> <s> See üks oli Tamara . </s> <s> Kuid mida vastumeelsemalt Tamara oma tööd tegi , seda paremad olid tulemused . </s> <s> Eriti kehtis see intervjuude puhul . </s> </p>
<p> <s> Dallas polnud tavaline indiaanlane . </s> <s> Tamara polnud lootnud näha peasulgi ja mokassiine ja neid Dallasel ka polnud . </s> <s> Kuid Dallasel olid teksad . </s> <s> Selliseid polnud Tamara varem näinud – nahast lapakaga kubeme kohal . </s> <s> Lapaka küljes olid nöörid nagu vanaaegsel pihikul või mõnel Bruegheli pildil . </s> </p>
<p> <s> " Enamik indiaanlasi on käsitöömeistrid ja mõnel neist on mitu kõrgharidust , " ütles Tarmo Tamara pilku märgates . </s> </p>
<p> <s> " Erinevalt sinust , " nähvas Tamara . </s> <s> Taksojuhist oleks ta selle aja peale juba ammu lahti saanud , Tarmoga nii lihtne polnud , ka kõrvakiil poleks aidanud . </s> <s> Tamarale meenus , et Tarmo oli talle Ameerikast kirju saatnud , aga tema oli need minema visanud . </s> <s> Või oli mõni alles ? </s> </p>
<p> <s> Tamara kartis inimesi – nii neid , keda ta intervjueerima pidi ( ja neid polnud vähe ) , kui ka neid , kes teda tänaval ära tundsid . </s> <s> Inimesi pelgas ta rohkem kui unistusi . </s> <s> Mitte iga unistus polnud nakkav . </s> <s> Kuid iga inimene , isegi ilma unistuseta , mõjus nii , nagu oleks ta unistusi otsast otsani täis . </s> <s> Tarmo unistas temast , kuid see unistus oli tühi . </s> <s> Tarmot nõnda koheldes kaitses ta ennast ohu eest , mis teda indiaanlase kujul varitses . </s> <s> Ja näol , kuhu ta vaadata ei julgenud . </s> </p>
<p> <s> " Kõik inimesed elasid kunagi üheskoos ja rääkisid üht ja sama keelt . </s> <s> Neid oli nii vähe , et nad mahtusid elama raudpuu ümber . " </s> </p>
<p> <s> Dallas oli ise , ilma küsimata rääkima hakanud . </s> <s> Ta justkui teadis , millest Tamara mõtleb – et kõik oleks ükskord juba läbi , intervuu tehtud ja ajalehes ilmunud . </s> <s> Ta kohtles Tamarat nagu raamatut , mida ta on kunagi lugenud , kuid tahaks nüüd uuesti otsast alata . </s> <s> Tamara lülitas diktofoni sisse – hea väike , jaapani oma , mahub peopessa . </s> <s> Kuid Dallas sirutas käe ning kui Tamara oma käe tema kätte pani , harutas Dallas ümber aparaadi põimunud kohmetud sõrmed ükshaaval lahti ja võttis higist niiske instrumendi endale . </s> <s> Rääkides hoidis ta seda suu ees nagu ruuporit ; Dallas kõnetas tervet maailma , kuid mitte täiel häälel , vaid vaikselt , peaaegu sosinal , justkui olnuks keel , mida ta rääkis , räägitav vaid sosinal . </s> <s> Kuid Tamaral polnud tarvis oma kuulmist pingutada , sõnad olid selgesti kosta ning Tamara sai neist aru . </s> </p>
<p> <s> " Puu oksal istus hiigelsuurte munanditega mees . </s> <s> Ta istus seal sellepärast , et nii sai ta oma raskeid munandeid maa peal hoida ja jahutada . </s> <s> Uudishimulikud loomad tulid metsast välja ja nuusutasid mehe munandeid . </s> <s> Jahimeestele olid nad kerge saak , kõikidel oli palju süüa ja kõik olid õnnelikud . " </s> </p>
<p> <s> Kuidas ma seda lehte panen ? mõtles Tamara . </s> <s> Dallase jutt oli liiga ehe , liiga autentne , ta pidi selle asemel midagi välja mõtlema . </s> <s> Midagi jõest ? </s> <s> Külm jõgi , see ei kõla sugugi halvasti . </s> <s> Jõed on igal pool , neid on nii indiaanlastel kui eestlastel . </s> <s> Jah , jõgi ! </s> <s> Ja kõlada võiks see nii : " Jõgi , mis jooksis tema maale , tõi elu . </s> <s> Ent valge mees ehitas jõele tammid ja nüüd on jõgi kuiv . </s> <s> " Minu rahvast kutsutakse Jõe Rahvaks , ehkki ümberringi on kõrb , " lausub Arizona reservaadis elav Dallas DeLowe - ja ohkab raskelt . " </s> </p>
<p> <s> Tamara oli andekas , see tuli sellest , et tal polnud unistusi . </s> <s> Kuid kuulakem Dallast . </s> </p>
<p> <s> " Ühel päeval tappis mees , kes oli halb , mehe , kellel oli ilus naine . </s> <s> Ta tahtis teda endale . </s> <s> Surnud mehe sugulased ründasid tapjat , kuid tema sugulased kaitsesid teda , kuni lõpuks tapja ja tema sugulased põgenesid ründajate eest raudpuu otsa . </s> <s> Ründajad haarasid liaanidest ja koolutasid puud maa poole . </s> <s> Liaanid läksid katki . </s> <s> Puu sööstis taevasse nagu vibust lastud nool . </s> <s> Puu otsas olijad puistati üle terve maa laiali . </s> <s> Nad maandusid nii kaugetes kohtades , et ei leidnud enam üksteist üles . </s> <s> Aja jooksul muutus keel , mida nad rääkisid . </s> <s> Kui nad kokku oleksid saanud , poleksid nad enam üksteisest aru saanud . </s> <s> Sellepärast on maailmas nii palju keeli ja jahimeestel on raske toiduks loomi püüda . " </s> </p>
<p> <s> Tamara tunneb , nagu kappaks ta hobusel ja näeks vaevu maad enda ees nagu tasaseks niidetud nõmme , kuid juba ilma hobusekaela ja hobusepeata . </s> <s> Tamara – nagu indiaani naine , skvoo – oli otsemaid kõigeks valmis . </s> <s> Ta kuulis siidnööri sahinat ja sõnu : </s> </p>
<p> <s> " Ära karda , ma ei kao kuskile . </s> <s> Ma tulen tagasi – selles . " </s> </p>
<p> <s> Ning Tamara tundis oma pihus väikest lille , mis üha kasvas , sai suureks nagu roosid koduaias , mida ema väetas ja niisutas ning nimetas . </s> <s> Tamara oli alati pahane selle üle , et ema ei pea taimede nimesid õieti meeles . </s> <s> Ema võis mõne oma sõbrannaga rahumeeli rääkida baccarast kuigi tegu oli superstariga , vaielda temaga ei tohtinud . </s> <s> Tamara oli kindel , et ema üle tagantselja naerdakse ja tal oli häbi , et tema ema niisugune on . </s> </p>
<p> <s> " Mis see on ? " küsis Tamara , need olid tema esimesed sõnad , mida ta Dallasega vahetas . </s> <s> " Mis see on , milles sa säilid ? </s> <s> Mis see on , mis on , kui sind ennast enam ei ole ? " </s> </p>
<p> <s> Kuid selle asemel , et paiga nime öelda ( kasvõi vääralt , nagu ema ) , ütles Dallas , kuidas see välja näeb : </s> </p>
<p> <s> " Ilus , kõige ilusam ilusal aasal külma jõe ääres , kuhu mu oled toonud . " </s> </p>
<p> <s> Kuhu panna või peita " kõige ilusam " ? </s> <s> Dallas mõtles kindlasti maailma , maailma , millest Tamara polnud kogenud veeranditki ( taksojuht k.a. ) , kuigi nad olid kõigest Pirital , kloostrivaremete taga , jõeäärsel aasal , käed sügavalt ( Tamarale tundus , et ükskõikselt ) püksitaskutes takso kõrval seisva taksojuhi nägemiskauguses . </s> </p>
<p> <s> Tamara peitis talle ulatatud lille – kirikakra – kõige kindlamasse kohta , mida teadis , ning võttis selle sealt välja õigeaegselt – täpselt üheksa kuu pärast . </s> </p></div2><div2 type="alaosa"><head> Margit ja Evi </head>
<p> <s> Margit ja Evi olid õed . </s> <s> Neil polnud ema ega isa . </s> <s> Isa oli nad hüljanud , ema maha jätnud . </s> <s> Nad ei mäletanud kummatki , kuid tarvitasid neid sõnu – ema ja isa – tihti ja veidratel puhkudel , justkui lootnuks nad nõnda tasa teha tegeliku ema ja isa ja nende hellitused . </s> </p>
<p> <s> " Ema , ära jäta mind hätta , " sosistas Evi . </s> <s> Evil oli rohkem õigus seda öelda , ta oli need sõnad oma eluga välja teeninud – aasta eest oli külm ta keelepaelad ära võtnud , ta kähises või rääkis nii tasa , et keegi teda ei kuulnud . </s> <s> Evi oli Margitist vanem , ka ilma haiguseta oleks ta nii öelda võinud , kuid siis oleks see teistmoodi kõlanud ja õe peale vähem mõjunud . </s> </p>
<p> <s> " Ära karda , isa , seda ei juhtu , " ütles Margit ja lisas igaks juhuks – " mitte iialgi ! " </s> </p>
<p> <s> Margit ja Evi olid väga vaesed . </s> <s> Kuna nad olid vaesed , olid nad vargad , vahel tuli ka muud ette . </s> <s> Kuid üldiselt olid nad väikesed vargatüdrukud , kelle vargusi keegi tähele ei pannud . </s> <s> Nad oskasid märgata ja leida inimesi , kes olid süüvinud iseendasse . </s> <s> Või neid , kes armastasid – ka need ei saanud aru , kui väike käsi nende tasku või ridiküli puges . </s> </p>
<p> <s> Margitil ja Evil oli punane Ferda . </s> <s> Ferda oli sipelgas . </s> <s> Ta oli nende juurde jalutanud õuest , aia tagaotsast , kus oli suur prügihunnik . </s> <s> Ta oli uhke ja isekas , ütles , et ta on ühest raamatust ja nõudis endale kodu . </s> <s> Margit ja Evi pidasid sipelgat hulluks , aga nad ei teadnud ühtki sipelgaseevaldit , kuhu Ferda viia . </s> <s> Kuna neil süüa jätkus , hoidsid nad Ferdat tikutoosis . </s> <s> Kui Ferda tigedaks läks , pissis ta tüdrukud täis ja see oli valus . </s> <s> Viimasel ajal juhtus seda ikka sagedamini . </s> <s> Ferda pissis enne kui rääkis , seetõttu polnud võimalik öelda , miks ta pissis . </s> <s> Küllap oli päris segi läinud . </s> </p>
<p> <s> " Mis me temaga teeme , isa ? " </s> </p>
<p> <s> " Ma ei tea , ema . " </s> </p>
<p> <s> " Küsime Eevaltilt . " </s> </p>
<p> <s> Eevalt oli majahoidja . </s> <s> Ainult tänu temale oli tüdrukutel , kus elada . </s> <s> Eevalt lubas neil elada oma keldris . </s> <s> Tingimusel , et nad tema jalgratta küljest osi ei varasta . </s> <s> Tuli nii välja , et Eevalt tunneb sipelgat . </s> <s> Ta oli sama vana kui raamat , kust Ferda ütles ennast tulevat . </s> <s> Tegelikult oli ta noorem , kuid Eevaltile meeldis olla vanem . </s> <s> Kui Eevalt kuulis , et Ferda on nende peale pahane , andis ta vargaplikadele raamatu , mis oli Ferda kodu . </s> <s> " Meelitage ta sinna sisse , " ütles ta . </s> <s> " Raamat andke mulle tagasi . " </s> <s> Tüdrukud olid rõõmsad : nüüd on Ferdal kodu olemas . </s> <s> Nad näitasid raamatut Ferdale , kuid sipelgas ei teinud oma kodu tundma . </s> <s> " Mida sa siis õieti tahad ? " küsis Margit ja hüppas kohe kõrvale . </s> <s> Kuid unine sipelgas ei võtnud vaevaks isegi pissida . </s> <s> Küll lükkas ta neile toosiserva vahelt helerohelise salatilehe , kuhu ta enne magamajäämist oli kollaste tähtedega , küllap pissiga , kirjutanud : </s> </p>
<p> <s> 75 × 50 × 25 </s> </p>
<p> <s> " Mida need numbrid tähendavad , ema ? " </s> </p>
<p> <s> " Ei tea , isa . </s> <s> Ta lihtsalt tahab meid nii piinata . " </s> </p>
<p> <s> " Küsime Eevaltilt . " </s> </p>
<p> <s> " Küsime . " </s> </p>
<p> <s> Eevalt polnud selle üle pahane , et sipelgas raamatusse tagasi ei tahtnud . </s> <s> Nii jäi raamat puhtaks ja Eevalt raamatust vanemaks . </s> <s> Eevalt võttis paberi ja arvutas . </s> <s> Tüdrukud polnud suure ähmiga korrutusmärke arvude vahel tähelegi pannud . </s> </p>
<p> <s> " Kui need on kilomeetrid , siis on see Nigeeria . </s> <s> Täpselt 93 750 ruutkilomeetrit . " </s> </p>
<p> <s> Eevaltil oli faktide peale hea mälu . </s> <s> Ju siis polnud maailmas teist sellist asja , mis oleks olnud 93 750. </s> <s> Tegelikult oli Nigeeria pindala üle kümne korra suurem ( 923 733 km ) , kuid Eevaltit see ei häirinud , kui mõni number arvus teisel kohal oli . </s> <s> Ja null polnud mingi number . </s> </p>
<p> <s> " Mis Ferda sellega mõelda võis ? </s> <s> Ta on ju väike , isegi meil , kes me oleme suuremad , poleks sellise maalahmakaga midagi peale hakata . </s> <s> Ja ma ei usu , et temasugune neegritega hästi läbi saaks ... isegi kui nad elavad Nigeerias . " </s> </p>
<p> <s> " Nigeerias on soe ... " </s> </p>
<p> <s> Evi , vaeneke , tema loodab sooja päikese käes terveks saada . </s> <s> Evilt seda ei kuulnud , ei kuulnud ka Margit , need olid ainult Evi unistused . </s> </p>
<p> <s> " Äkki mõtles ta millimeetreid ? " </s> </p>
<p> <s> Eevalt mõtles hetke , kortsutas kulme , mõte tema peas ragises , kuid Eevalt sai aru , et sellest ei piisa . </s> <s> Ta võttis paberilehe ja vormis sellest toosi . </s> <s> Toos oli peaaegu sama suur kui too toos , milles Ferda elas . </s> <s> Mis mõttega soovida seda , mis juba on ? </s> </p>
<p> <s> Järele jäid sentimeetrid . </s> <s> Kui sentimeetrid , siis oli Ferda soovil mõte . </s> </p>
<p> <s> " Ma arvan , et nii suur puur võiks olla loomaaias . </s> <s> Kui loogiline olla , siis võiks see asuda kusagil oravapuuride läheduses . " </s> </p>
<p> <s> Eevaltile meeldis olla loogiline : orava lähedal võis elada kas teine orav või mõni väiksem olend , sest suur läks väikseks tasapidi . </s> <s> Nagu ka väike suureks . </s> <s> See , mis kehtis elus , võis heal juhul kehtida ka loomaaias . </s> <s> Ka see , et Ferda kodu võiks olla raamatus , oli loogiline . </s> <s> Paraku seekord loogika ei kehtinud . </s> </p>
<p> <s> Loomaaias ostsid tüdrukud endale täiskasvanute piletid . </s> <s> Nad tegid seda Ferda pärast , kes midagi ei maksnud . </s> <s> Ja piletimüüja pärast , kes oli väga kõhn . </s> <s> Siis hakkasid nad otsima kohta , mis vastaks Ferda antud mõõtmetele . </s> <s> Koha ümber pidid olema seinad või trellid , teist võimalust polnud . </s> <s> Ferda oli toosis ja magas . </s> <s> Tüdrukud teadsid , et ta oli ka une pealt võimeline pissima . </s> <s> Kuivõrd see piss oli eriti kibe , otsustasid nad , et ei tülita Ferdat enne , kui koht on kindel ja käes : kindlalt käes . </s> </p>
<p> <s> Loomaaias oli ainult paar tühja puuri , kuid need olid Ferda jaoks liiga suured . </s> <s> Kalamajas mõned sobivamat mõõtu akvaariumid küll olid , kuid Ferda polnud ja kala . </s> <s> Keda tahtis Ferda endale kaaslaseks ? </s> <s> Kes võinuks olla too teine , kes taluks tema tujusid ? </s> <s> Elevandil oli paks nahk , mille vagudesse mahtunuks vabalt kõik maailma mutukad , ainult mitte Ferda . </s> <s> Ferda nõudis teistelt palju , endalt aga vähe . </s> <s> Ta poleks leppinud ühegi looma või linnuga ; õnneks ei leidunud ka ühtki sobivate mõõtudega puuri või eluala , kus Ferda ehk mõne aja möödudes võiks kohaneda . </s> <s> Tüdrukud käisid läbi kõik vähegi sobivad kandiaadid , lugesid tarade külge riputatud silte ning kujutasid endale ette , kuidas võiks välja näha Ferda elu sebradega , jõehobustega , pühvlitega , mägikitsedega , lõvidega , madudega , ahvidega – kõik sõbrad ja seltsimehed . </s> <s> Kuid paraku , mis võinuks sobida iseloomuti – leidus ka jonnakaid , ägedushoos pissivaid isendeid , nagu Ferda – , ei läinud kokku arvudega , sentimeetritega , mis Ferda oma eluks oli määranud . </s> </p>
<p> <s> Loomad olid rahulikud , oli ilmne , et nad enam välja ei igatsegi . </s> <s> Ainult hunt oli teistmoodi , ta traavis oma puuris närviliselt edasi-tagasi ja peatus iga kord ühes ja samas nurgas . </s> <s> Mitte kordagi ei vaadanud ta neid , kes teda vaatasid . </s> <s> Kuid kuskile ta vaatas , tema pilgul oli eesmärk , lühike , kuid terav torge . </s> <s> Kui Margit samasse kohta vaatas , mõttes pilgu punktiiri pikendades , märkas ta eemal üht suure kohvriga vanemat naist . </s> <s> Naine oli äsja loomaaeda saabunud , ta seisis loomaaia väravate lähedal , esimese risttee juures . </s> <s> Kohver tundus olevat raske , ta oli selle maha pannud , kuid kätt sanga küljest lahti ei lasknud . </s> </p>
<p> <s> Margitit ( nagu ka hunti ) hakkas asi huvitama . </s> </p>
<p> <s> " Teil on raske kohver . </s> <s> Lubate , me aitame . " </s> </p>
<p> <s> " Kes te olete ? " </s> </p>
<p> <s> " Mina olen Margit , tema on Evi . </s> <s> Meil pole vanemaid , sellepärast olen mina ema ja Evi on isa . " </s> </p>
<p> <s> " Minul pole poega . </s> <s> Ta oleks elus , kui oleksin osanud teda hoida . " </s> </p>
<p> <s> " Ja kuhu te lähete ? " </s> </p>
<p> <s> " Pojale külla . " </s> </p>
<p> <s> " Kuid teda ju ei ole ? " </s> </p>
<p> <s> " Sellepärast peabki ise minema , tema ju tulla ei saa . " </s> </p>
<p> <s> " Miks kohver nii raske on ? </s> <s> Olite selle all lookas , me nägime . " </s> </p>
<p> <s> " Seal on tema lemmikülikond , hallist inglise kalevist pintsak ja püksid , siis veel valge särk , lips ja kingad . </s> <s> Ta armastas hästi riides käia , kõik pidi olema puhas ja plekita . </s> <s> Ja taskurätid , neid armastas ta üle kõige , tal kulus neid nagu leiba , iga päev pidi uus olema . </s> <s> Talle meeldis oma taskurätte teistele näidata , iga kord , kui ta mõne oma tuttavaga kokku sai ja kättpidi tere ütles , tõmbas ta taskuräti taskust ja pühkis sellega sõrmi . </s> <s> Sellest saadi valesti aru , kõik sõbrad kadusid ära ja tuttavad pöörasid tänaval pea kõrvale . </s> <s> Ainult mina olin . </s> <s> Oma ema teretas ta ilma taskurätita . </s> <s> Ja lõhnaõlipudelid – need kaaluvad kõige rohkem , pistsin nad riiete vahele , seal ei kolise . </s> <s> Ta lõhnatas ennast meeleolu järgi . </s> <s> Tal olid väga muutlikud meeleolud , need ta hukutasid . " </s> </p>
<p> <s> " Lubage , me proovime . " </s> </p>
<p> <s> " Nalja teete , lapsed . </s> <s> Peale minu ei jõua keegi kohvrit liigutada . " </s> </p>
<p> <s> " Te peate siis küll väga tugev olema . " </s> </p>
<p> <s> " Olen . </s> <s> Mul on seemned . </s> <s> Kui ma neid teile annaks , siis te võib olla jõuaks . </s> <s> Sähke . " </s> </p>
<p> <s> " Sihvkad ? " </s> </p>
<p> <s> " Sihvkad . </s> <s> Need annavad jõudu . " </s> </p>
<p> <s> Margit haarab kohvrisangast kinni . </s> <s> Sang on luust ja logiseb veidi . </s> <s> Margit nõtkutab põlvi . </s> </p>
<p> <s> " Isa , aita ! " </s> </p>
<p> <s> Evi ei tea , kummast küljest tulla . </s> <s> Kohver on muidu üsna tavaline reisukohver , kuid ta on tehtud nii , et üle ühe juurde ei pääse . </s> <s> Kahekesi on kohvrit raskem tõsta kui üksinda . </s> <s> Kuid nad teda kahekesi tarivad ja tirivad , ei liigu kohver tõesti paigast . </s> </p>
<p> <s> Äkki hakkab vanainimesel kiire . </s> <s> Sõnagi lausumata haarab ta neilt kohvri ja tormab väljapääsu suunas . </s> <s> Vahiputkast astub välja tema tütar ja lehvitab emale . </s> <s> Margiti ja Evi jaoks on kõik sarnased inimesed sugulased . </s> <s> Mõlemad , nii piletimüüja kui kohvriga vana naine on väga kõhnad ja kannavad ühtmoodi kleite . </s> <s> Kleidid on nii sarnased , et kui neid korraga ei näeks , üht ühe , teist teise seljas , siis võiks arvata , et tegemist on ühe sinise , lühikeste valgete varrukate suvekleidiga , mille rinna ees ripuvad nagu kellukesed suured valged luunööbid ... </s> </p>
<p> <s> " Kus Ferda on ? " küsib Margit õe käest uhkelt . </s> </p>
<p> <s> " Toosis , " kähiseb Evi . </s> </p>
<p> <s> " Vaata ! " käseb Margit . </s> </p>
<p> <s> Evi ei julge , kuid alistub – emale ei hakka vastu ükski isa ! </s> <s> Evi võtab toosi , lükkab karbisahtli lahti – tühi ! </s> <s> Ei kippu ega kõppu , sipelgast rääkimata . </s> </p>
<p> <s> " Ferda on kodus , " vastab Margit enda esitatud küsimusele . </s> <s> " Tal on seal hea olla . " </s> </p></div2><div2 type="alaosa"><head> Evi ja Arvi </head>
<p> <s> Kuigi Margit oli tema elupäästja , kartis Evi teda , nagu üks isa kardab ema , kes on nii ilus , et võib iga hetk haige isa ( või lapse ) maha jätta ja mõne mehe juurde minna , kes on ilusam ja kindlasti ka tervem . </s> <s> Loomad nii tegid . </s> <s> Kuid loomad ei eksinud , nende valik oli algusest peale õige . </s> <s> Kes polnud piisavalt ilus ja isane , jäi ilma . </s> <s> Ja Evi ju polnud . </s> </p>
<p> <s> Margit õpetas teda varastama , kuid Evi oli kehv varas . </s> <s> Tõtt öelda polnud ta veel kordagi varastanud . </s> <s> Kätt tasku oli pannud , aga võtnud polnud . </s> <s> Kui nad peol käisid ja kõik tantsimisega ametis olid , hiilisid nad Margitiga riietehoidu ( riidehoidja käis tihti väljakäigus , tal oli diabeet ) ja tegid mõne hetkega kõik taskud tühjaks . </s> <s> Evi teadis külma taskuvoodri tunnet . </s> <s> Taskuräti-tunnet , võtmekimbu- , metall- ja paberraha-tunnet . </s> <s> Need olid halvad tunded . </s> <s> Kuid mitte päris halvad . </s> <s> Kui Margit tema käest pärast noosi küsis , andis ta talle oma raha . </s> <s> Ta ei öelnud Margitile , et varastamine on talle vastik . </s> <s> Ta varjas seda nagu isa , kes ei julge üles tunnistada , et tal pole oma naisega hea olla . </s> <s> Ta oli ennast ühele sommile müünud , õnneks polnud too ( heatahtlik , pisut ilane ja purjus põder ) midagi muud tahtnud , kui vaadata . </s> <s> Põder vaatas , kuid jäi kohe magama . </s> <s> Evi keha uinutas teda . </s> <s> Evi oli aus ja äratas ta üles . </s> <s> Põdra nimi oli Erwin . </s> <s> Erwin andis talle nii palju raha , et sellest oleks jätkunud tuhandeks külmaks taskuks , tundeks , mida polnud meeldiv tunda , kuid raske unustada . </s> </p>
<p> <s> Päriselt varastas Evi esimest korda loomaaias . </s> <s> See juhtus enne , kui nad Ferdast lahti said . </s> <s> See oli esimene kord , kui ta nägi inimesi , kes teisi ei näinud . </s> <s> Margit oli käskinud selliseid otsida , aga Evi polnud leidnud . </s> <s> Alati , kui ta käe välja sirutas , ärkasid inimesed üksindusest üles , ronisid päid raputades välja sügavikust , kuhu nende mõte neid oli meelitanud ; kord oli ta Kadriorus ühest õhuaknast sisse pugenud ja leidnud eest kirglikult armastava paari , kuid vaevalt oli ta saanud sii-diid ja sõrmused laualt kotti lükata , kui teisest toast ilmus välja alasti mees , kelle armastuse suurust näitas pingul riist , millega ta tuppatulnud pikanäpunaist kohemaid ka tulistas ! </s> <s> Mis oli Evi juures küll sellist , mis isegi armastuse ära peletas ja kirest naljanumbri tegi ? </s> <s> Miks ärkasid armastajad iseendast ja teineteisest ? </s> </p>
<p> <s> Loomaaias oli kevad . </s> <s> Evi käis kõiki aastaaegu just loomaaias vaatamas . </s> <s> Loomade peal paistsid kõik ajad hästi välja . </s> <s> Aga ka hädad : liiga külm ilm põhjustas kopsupõletikku nagu inimestelgi , ainult et haiget looma oli hale näha . </s> <s> Ega haigeid loomi külastajatele ei näidatud , võis ainult aimata , et tühi puur seda tähendab . </s> <s> Või siis surma . </s> <s> Kevadel loomad ei haigestunud , kõik puurid olid täis . </s> <s> Linnud sädistasid ja lehvitasid oma pügatud tiibu , neil oli kevad ja kevad oli neis . </s> <s> Ka loomad oli kevadised , omal kombel isegi kalad ja maod . </s> <s> Üks boa üritas madude majast jalga lasta , aga jäi lävepakule pidama . </s> <s> Ka see oli kevade-käitumine . </s> <s> Põgenemist takistada püüdev koristaja oli teda luuavarrega udinud , boal oli udimisest süda pahaks läinud . </s> <s> Evi , kes seda pealt nägi , ei jõudnud ära imestada , kui korralikult oli kõhutäis silke mao kõhtu ära pakitud , ikka pea ja saba , pea ja saba , nagu konservikarbis . </s> <s> Paraku olid need , kes väljas Eviga koos ukse taga sisselaskmist ootasid – suur mees ja väike naine , väike mees teise väikse mehega – sisemiselt valvsad , mao seedehäired oli küll vaatemäng , omamoodi meelelahutus , mille eest ei pidanud lisatasu maksma , kuid sellest ei piisanud . </s> <s> Evi nägi , kuidas suur mees aeg-ajalt , tundus , et vabatahtlikult ( kui ta just kodust kaasa antud naise käsule ei allunud ) oma rinnataskut kompis ning kuigi samal pool oli ka süda , tuli süda pärast raha , alles siis võis oma südame pärast muret tunda , kui taskus tengelpung alles . </s> <s> Kaks väikest meest hoidsid nagu väikesed lapsed käest kinni , Evi ei teadnud , miks , kuid ta nägi , et nende ühises rusikas on üsna kopsakas rahanuts . </s> </p>
<p> <s> Ussimaja juurest suundus Evi üksiku hundi juurde . </s> <s> Hundi nimi oli Arvi . </s> <s> Evi oli kuulnud , kuidas talitajad ( üks neist müüs mõnikord ka pileteid ja oli nii kõhn , et teda poleks tohtinud loomadele üldse näidata ) teda selle nimega kutsusid – " Meie Arvi . " </s> <s> Talitajatele olid kõik loomad ja linnud tuttavad ; Evi oleks ka tahtnud talitajaks saada , kuid ainult koos Margitiga , Margit aga tahtis jääda selleks , kes ta oli . </s> <s> Evi püüdis tabada Arvi pilku . </s> <s> Arvi oli nii üksik , et teda ei juletud teiste huntidega kokku lasta . </s> <s> Mitte igaüks ei suuda üksindust kannatada , selle kätte kõngevad lõpuks kõik . </s> <s> Oli siis Arvi haige ? </s> <s> Oli tema lõpp lähedal ? </s> <s> Evi tundis hundiga hingesugulust . </s> <s> Ta püüdis hundi pilgu kinni ja läks sinna , kuhu Arvi vaatas . </s> <s> Arvi oli tema teejuht , tänu tema pilgule avastas Evi , et oravad pole mitte ainult ilusad , vaid ka targad . </s> <s> Targemad kui boa : nemad rattast välja ei tahtnud ja pea neil ka ringi käima ei hakanud . </s> <s> Mis oli boa nimi ? </s> <s> Millegipärast arvas Evi , et Andrei . </s> <s> Võib olla sellepärast , et Andrei oli üks kenamaid mehenimesid , mida Evi teadis . </s> <s> Ja boa oli ka kena , kena ja ühest otsast lahti nagu aa ja teisest otsast kinni nagu ei . </s> <s> Muidu poleksid silgud tema sisse äragi mahtunud . </s> </p>
<p> <s> Seekord juhatas Arvi ta lindude juurde . </s> <s> Otse näidatud suunas minna ei saanud , pidi puuride vahel siksakitama . </s> <s> Lõpuks jõudis Evi kohale . </s> <s> Keset platsi oli suur puur kullilisi , kohutavaid kotkaid ja kakke . </s> <s> Keda neist oli Arvi silmas pidanud ? </s> <s> Kes olid Arvi silmas , kui ta puurinurgas äkitselt peatus ja kuhugi vaatas ? </s> <s> Evi oli nüüd siin , valmis pärast hundile nähtust jutustama . </s> <s> Kotkastel oli suured tiivad , kuid nad kasutasid neid harva , öökullid olid nagu topised , istusid liikumatult oksal . </s> <s> Evile tundus , et lindudel pole loomaaias mingit mõtet . </s> <s> Miks neid seal hoitakse , kui nad midagi ei tee ? </s> <s> Siis märkas Evi puuri põrandal veriseid lihatükke ja üht hirmunud hiirt , kes oli ennast kausi serva alla ära peitnud . </s> <s> Evi võttis maast kivi . </s> <s> Ta sihtis kaussi : plekkkauss koliseb , kui ta pihta saab , ja hiir pistab kausi alt plehku . </s> <s> Evi tahtis näha , kuidas ülal passiv öökull ( vist Kusti ) hiire kinni püüab ja ära sööb . </s> <s> Klõks ! </s> <s> Kivi kukkus kausile ja põrkas veel vastu veekaussi , mis seisis samas juures . </s> <s> Klõks-klõks . </s> <s> Kuid hiir tõmbas oma nina kausi alla . </s> <s> Evi viskas teist korda , suurema kiviga . </s> <s> Talle tundus , et tegemist on roti , mitte hiirega . </s> <s> Võimalik , et isegi väiksema kassipojaga , kuid siis pidanuks ta veel kolmandatki korda viskama ja veel suurema kiviga . </s> <s> Mida suurem kivi , seda suurem loom . </s> <s> Kuid seda polnud tarvis , pange alt sööstis välja väike hall hiireke , väiksem kui nina järgi võinuks oletada , ning jooksis siksakitades üle puuri põranda . </s> <s> Miks ta küll nii teeb , imestas Evi , kuid siis tuli talle meelde , et ta oli ju ise siia tulnud täpselt samamoodi , mitte otsejoones , vaid kõveriti . </s> <s> Justkui jõuaks nii kindlamini kohale . </s> <s> Kindlamini , mitte kiiremalt . </s> <s> Kiirus ja surm olid üks ja sama . </s> <s> Nii mõtles Arvi , kes puuri nurgas äkitselt peatus , nii mõtles Evi , kes hiire liikumist jälgis . </s> <s> Kuid hiirt ei tahtnud keegi . </s> <s> Puuri lae all oksal istuv kakk pööritas oma suuri silmi . </s> <s> Evile tuli meelde , et kakud on päeval pimedad , järelikult polnud hiirel miskit karta . </s> <s> Evi lootis , et hiir läheb kotka ( Kalju ) juurde , tema puur oli kaku ( Kusti ) puuri kõrval ja sinna oli vähem maad kui vabadusse . </s> <s> Kuid hiir valis vabaduse . </s> <s> Ja surma . </s> <s> Sest seal , vastakuti hiire põgenemisteega seisis Evi , valmis hiirt jalaga lömastama . </s> <s> Ta oli ükskord enne seda teinud , lastekodus , kui nad Margitiga ühel soojal juunikuu õhtul piima toomast tulid . </s> <s> Kuid siis oli see rott . </s> <s> Midagi suurt , suuremat kui see siin . </s> <s> Teised lapsed olid rotti taga ajanud , rott tormas mööda kitsast teed nende suunas . </s> <s> Rott oli paanikas , küllap oli ta kiviga pihta saanud . </s> <s> Evil olid kummikud jalas , aga ta kartis . </s> <s> Margit seisis tema kõrval ja hoidis ratast , mille pakiraamil seisis piimamannerg . </s> <s> Rattast lahti lasta ei tohtinud , siis oleksid nad piimast ilma olnud . </s> <s> Evi astus piima kaitseks Margiti ette . </s> <s> Margit oli temast väiksem . </s> <s> Evi jalg oli nagu raske uks , mis ise selja taga kinni kukub . </s> <s> Evi polnud just eriti suur ega ka raske , kuid enne kui rott temani jõudis , kiskus ta mannergu pakiraamilt enda kätte nagu kaalupommi ja sellest jätkus , pikk saba , mis talla alla ära ei mahtunud , tegi paar jonksu , oli kuulda ka heledaid klähvatusi – oli see roti surmaeelne häälitsus ? </s> <s> Kuidas on lood koeraga ? </s> <s> Kas tema teeb roti häält ? </s> <s> Läksid ehk hääled surres segadikku , karvasesse veritsevasse puntrasse , kust nad ükshaaval eraldusid ? </s> <s> Kas Evile tuleb ta enda hääl tagasi , kui ta surema hakkab ? </s> </p>
<p> <s> Kuid erinevalt rotist ei tahtnud hiir surra , viimasel hetkel põikas ta jalast kõrvale ja tormas tüdrukust mööda . </s> <s> Kuhu ? </s> </p>
<p> <s> Evi silmad oli hiires kinni . </s> <s> Ta ei tõstnud neid enne , kui hiir rohu sisse kadus . </s> <s> Siis nägi ta , et heinamaa serval seisab grupp inimesi , kes kõik midagi vaatavad . </s> <s> Ehk hiirt ? lipsas Evil peast läbi . </s> <s> Kuid siis märkas ta uuesti seiklushimulist hiirt , kes ühe vaataja selja taga küpsist näsis , kahel jalal , nagu multifilmis . </s> <s> Ta nautis olukorda , mille ta ise oli tekitanud , nagu Evile tundus . </s> <s> Selline mõte sai tulla vaid hiire jultumusest , sest tegelikult oli kõige eest vastutav ju Arvi , kelle pilk Evi liikuma oli lükanud . </s> </p>
<p> <s> Inimeste seas tundis Evi ära suure mehe ja väikse naise ja kaks väikest meest , kes võisid olla mehe ja naise lapsed , vanusevahe polnud nii suur või väike ( oleneb , kust otsast vaadata ) , nagu see maomaja juures oli paistnud . </s> <s> Kuid nüüd olid mehed käest lahti lasknud ning mees ei hoolinud enam oma naisest ja südamest . </s> <s> Ka naine tundus mehe unustanud olevat . </s> <s> Perel oli binokkel , mida nad käest kätte andsid . </s> <s> Ka ülejäänud rahvas , kokku umbes kakskümmend inimest , kellest olid nähtavad vaid tagapooled , näitas üles une- ja unustuse märke : käed taskutest väljas , varjuks silmade ees ( koht , kuhu nad vaatasid , oli otse päikeses ) ; taskud nagu uruaugud , klapid lahti ; kilekotid maha pandud ; naistel ( keda võis olla kuskil kaheksa ja poole kandis ) ridikülid tagumikele lükatud ( üks neist poolik ) ; lapsi polnud või olid nad siis olukorda ära kasutades jalga lasknud ja loomaaia peal laiali . </s> </p>
<p> <s> Enne kui ta kotte ja taskuid tühjendama asus , tahtis Evi teada , mida vaadatakse . </s> <s> Mis on see on , mida näidatakse , tasuta veel pealegi ? </s> <s> Mis sunnib inimesi unustama kõige kallimat – iseennast ? </s> <s> Mis on tähtsam kui Ise ? </s> </p>
<p> <s> Evi vaatas . </s> </p>
<p> <s> Heinamaal jalutas poni , kelle nimi oli Tony . </s> <s> Ta oli pärit Šotimaalt , üle tema selja oli visatud ruuduline tekk . </s> <s> Oli ta ehk teinud midagi sellist , mida temast poleks võinud uskuda ? </s> <s> Napsanud mõnelt lapselt varba ? </s> <s> Tüki hoolitseva ema käsivarrest ? </s> <s> Miks tekivad ülevatel momentidel labased mõtted ? </s> <s> Tony sõidusoe keha auras , ta korjas endale rohusuutäisi ja tõstis aeg-ajalt pea üles ja jahvatas lõugadega edasi-tagasi . </s> <s> Tony kuulatas . </s> <s> Ja kui ta kuulatas , jäid lõuad seisma . </s> <s> Kuid tema pilgus ( mis kuhugi ei vaadanud ) jätkusid kolme teisest tõust , kuid sama armsa eluka pilgud . </s> <s> Vaatas hunt Arvi , vaatas pime kakk Kusti ja nimetu hiir . </s> <s> Kuid need olid vaid need vaated , mida Evi ise oli märganud , millele jõudnud ennast külge haakida . </s> <s> Või pookida . </s> <s> ( Kummal juhul on lahti rebimine valusam ? ) </s> <s> Tegelikult vaatas ju terve loomaaed , kogu zoo oli vaatamise lummas , nägemisest poolpime ! </s> </p>
<p> <s> Puudus vaid üks pilk , kaks silmatera . </s> </p>
<p> <s> Evi ajas silmad kissi . </s> <s> Kõigepealt läks kõik kirjuks , siis tekkisid jooned , siis rõngad ja lõpuks punktid . </s> <s> Lõpuks nägi ta suurte sabadega linde . </s> <s> Need olid paabulinnud . </s> </p>
<p> <s> Sadas vihma . </s> <s> Evi polnud vihma varem märganud . </s> <s> Vihm oli nii peen . </s> <s> Peenem kui kirbukiri või –sitt . </s> </p>
<p> <s> Linnud karjusid nad väikesed lapsed . </s> <s> Karjumine ei sobinud nende sulestikuga kuidagi kokku . </s> <s> Karjed olid nagu kerjuse räbalad , suled aga printsi rüü . </s> <s> Karjumises võis tajuda rütmi või vähemalt korrastatust . </s> <s> Näis , nagu laenaksid linnud oma hääli üksteisele . </s> <s> Tegelikult oli see üks hääl , mida nad kordamööda kasutasid . </s> </p>
<p> <s> Kuid mitte seda polnud inimesed vaatama tulnud . </s> <s> Linnud – Pavod – ajasid oma sabad laiali . </s> <s> Sabad olid nagu hiiglaslikud lehvikud . </s> <s> Kuid lehvik pole varjamiseks , vaid vaatamiseks . </s> <s> Lindude vahelt paistis valgete varrukatega suvekleit , selle kohal aga rippus paar puuvillaseid pükse . </s> <s> Ning kui tähelepanelikumalt vaadata , oli kleidi sees keegi , kes rebadele lastud pükste sisemust üles-alla hüpitas . </s> </p>
<p> <s> Kahe inimese armastus köitis kahtkümmet . </s> <s> Lummas neid nii , et neil ei jäänud aega kahemõtteliste zestide tegemiseks . </s> <s> Isegi silma ei pilgutatud . </s> <s> Silmad vaatasid üht ja nägid kaht , ilma milleta too üks polnuks saanud sündida . </s> </p>
<p> <s> Kui Evi nähtust kodus Margitile rääkis , ei uskunud too teda . </s> <s> Jälle üks muinasjutt , viis , kuidas tööst – varastamisest – kõrvale hiilida . </s> <s> " Jälle paned pada , isa ! " </s> <s> Kuid seekord on isal oma sõnade kinnituseks ette näidata : kümme tuhat kaks ja kaks krooni ( viisteist viiesajast , viis sajast , sada kümnest , nelikümmend kahekümneviiest ja üks kahene + kaks kullast hambakrooni ) , kolm kuldsõrmust ( kaks laulatussõrmust , üks klotser ) , viis hõbeprossi , kakskümmend kaks ja pool kingapaari ( kümme meeste , kaksteist naiste , üks sandaal – lapse ) ning üksteist vihmavarju . </s> </p></div2><div2 type="alaosa"><head> Oksana ja Tamara </head>
<p> <s> Oksana silmad on pärani lahti . </s> <s> Ta istub esimeses reas , tema kõrval on Tamara . </s> <s> Eesriie läheb lahti , Oksanal on tunne , et seda teevad ka tema silmad . </s> <s> Kuid silmad on tal niigi lahti , rohkem enam ei saa , kardinal on aga ruumi liikuda . </s> <s> Esimest korda on Oksana eesti teatris . </s> <s> Tegelikult pole ta ka vene teatris olnud , vaadanud telekas nii üht kui teist , kuid vahet pole , mõlemad on Oksana jaoks igavad . </s> <s> Teater ei puuduta teda isiklikult , samuti ka kirjandus . </s> <s> Oksana on üritanud lugeda nii vene- kui eestikeelseid raamatuid , kuid tal on olnud nii lõpmata igav , sõnad on lennanud temast mööda , ta pole osanud neid kinni püüda . </s> </p>
<p> <s> Kuid nüüd on tema kõrval sõbranna , Tamara , kahekesi koos on lootust alati rohkem . </s> <s> Oksana mõtleb , et ta saaks aru isegi raamatust , kui Tamara talle ette loeks . </s> <s> Või kui nad saaksid korraga lugeda üht raamatut ? </s> <s> Kui kiiresti loeb Tamara ? </s> <s> Kas sama kiiresti kui Oksana ? </s> <s> Kas on võimalik lugedes lugeda ? </s> <s> Kui kõrval on keegi , kes sust hoolib , siis on loomulik , et mõtled temast , alles siis raamatust . </s> </p>
<p> <s> Teater on pehme , kõik , mida siin tehakse , on nagu samet . </s> <s> Pehmed on toolid ja inimeste ilmed , mis nagu ootaksid , et etendus neile õige vormi annaks . </s> <s> Inimesed istuvad toolidele , kuid enne seda on nad käinud ringi vaipadel – pehmetel , muidugi . </s> <s> Pehmed on pildid seintel ( see võib küll tulla ka sellest , et suuremjagu näitlejatest on vanad või surnud ) , pehme on konjak puhvetis . </s> <s> Oksana on Tamara soovitusel võtnud ühe kure . </s> <s> Kurge on ta varem proovinud , sellepärast võib ta teatri-kure kohta öelda , et see on pehmem kui teised kured , mida ta on proovinud . </s> </p>
<p> <s> Tamara on talle rääkinud , et tema mees oli kirjanik , kuid teatris koos nad kunagi ei käinud . </s> <s> Ei lugenud ka koos raamatuid . </s> <s> Mehe raamatud jäid Tamarale võõraks . </s> <s> Tamara oli veendunud , et kui ta neid loeb , leiab ta sealt iseenda . </s> <s> Või kellegi väga sarnase . </s> <s> Ta ei tahtnud seda . </s> </p>
<p> <s> Oksana oli veendunud , et näidend , mida nad vaatama olid tulnud , on Tamara mehe kirjutatud . </s> <s> Ta armastas oma sõbrannat nagu laps isa . </s> <s> Tamara oli ta päästnud , ta oli teist kuud rase . </s> <s> Kui laps sünnib elusalt , siis on ta eestlane ; kui surnult , siis venelane . </s> <s> Ka Oksana on siis eestlane . </s> <s> Nii jäetakse hüvasti oma minevikuga – kindla peale , katsetusteks pole nii tähtsa asja puhul mahti . </s> </p>
<p> <s> Näidend oli naljaks , aga Oksana ei julenud naerda . </s> <s> Ta kartis , et kui ta vale koha peal naerab , saavad teised aru , kes ta on . </s> <s> Kes ta tegelikult ikka veel on , kuigi varsti – vaadake mu kõhtu ; või sügavalt silma – saab teiseks . </s> <s> Teieks . </s> </p>
<p> <s> Need kohad , kus Oksana oleks naernud , polnud need , kus publik naeris . </s> <s> Inimestele meeldis , kui keegi kukkus või uksega vastu pead sai , Oksana aga võpatas – kui valus see võis olla ! </s> <s> Isegi kui löök oli nõrk – milline näitleja lööks oma kolleegi täiest jõust ? – tundus see saalist tugevana . </s> <s> Valu oli Oksana jaoks absoluutne . </s> <s> Millel pole kraade , seda ei saa ka mõõta ja mida ei saa mõõta , seda on alati rohkem . </s> <s> Mitte vähem ; vähem mitte . </s> <s> Mitte ühelgi juhul . </s> <s> Näitleja ei pruukinud sellest ise aru saada , kui valus tal oli . </s> <s> Valu võis tulla õhtul kodus . </s> <s> Või alles järgmisel päeval . </s> <s> Oksana tundis seda kohe . </s> <s> Tema lävi oli madal , igaüks võis sellest üle astuda . </s> <s> Astuda sisse . </s> <s> Oksanasse , seal oli ruumi laialt : kõigele ja kõigile . </s> </p>
<p> <s> Näidend rääkis millestki . </s> <s> Kuid Oksana , kes tajus iga stseeni eraldi , naerupahvakute järgi , ei saanud aru , millest . </s> <s> Ta võitles häbi ja hirmuga . </s> <s> Ja tahtmisega oma tahtmist mööda naerda või nutta . </s> <s> Ka Tamara tema kõrval – kui kena ta oli oma sametpruunis kleidis , mida kaunistas maitsekas kee ! – naeris . </s> <s> Kuid mitte nii kõvasti ; ka naerus oli Tamara tagasihoidlik ja maitsekas nagu tema kee ja kleitki . </s> <s> Oksana üritas tabada toda hetke , mil Tamara naerma hakkab , et tema kaudu teistega ühineda . </s> <s> Kuid seda oli raske teha : Tamara nagu naeris kogu aja . </s> <s> Või vähemalt muigas . </s> <s> Muidugi , oli ta ju toda tükki enne mitmel korral näinud . </s> <s> Või siis lugenud . </s> <s> Näidend ei pruukinud olla sama mis raamat : näidendis olid inimesed , raamatus tegelased . </s> <s> Inimesed elasid ja rääkisid , rääkisid ennast rääkides vahele , mõnikord ka sisse – surnuks . </s> <s> Ka raamatutegelased rääkisid , kuid lugeja seda ei kuulnud , ainult nägi . </s> <s> Häält polnud ; hääl oli – kui oli – su enda oma . </s> <s> See aga tegi lugemise raskeks . </s> <s> Kaua sa ikka endaga räägid , võõraid mõtteid pealegi ? ! </s> <s> Teatris oli teine asi . </s> <s> Teatris oli vahemaa , mis raamatus puudus või oli näiline : kaugus silmadest oli kaugus sõnadest , mitte inimesest . </s> <s> Inimene jäi sõna sisse või taha , tihti teda polnudki . </s> <s> Esimest rida ( kus Oksana ja Tamara istusid ) ja lava lahutas paar meetrit , kuid sellest piisas , viimasesse ritta pageda polnud mõtet , just sinna vaatas näitleja mõnikord . </s> <s> Näitleja oli nagu hunt puuris , kes aeg-ajalt oma pilgu sinna suunab , kus ta ise olla tahaks . </s> <s> Mõlema liikumine oli mõõdetud , aga piiratud . </s> <s> Mõlemad säilitasid oma salapära ja iseseisvuse , kuid ainult neis piirides , mis neile puuri ja põranda pinnaga ette oli nähtud . </s> <s> Lähedale – esimesse ritta – ei näinud kumbki . </s> <s> Ainult kaugele – viimasesse ritta , seina taha , silmapiirile . </s> </p>
<p> <s> Teise vaatuse ajal , kui Oksana neid või veidi teistsuguseid mõtteid mõtles , tundis ta äkki , et teda vaadatakse . </s> <s> Kuid veel enne , kui ta vaatajat märkas , tabasid teda sõnad : </s> </p>
<p> <s> " Kas teil on igav ? " </s> </p>
<p> <s> Oksana ehmus : kõik vaatasid teda , saalisolijad pöörasid päid , näitlejad tardusid kohale nagu Okasroosikese muinasjutus . </s> <s> Peaosatäitja , täidlaste huultega mees , kes kehastas näidendis kodueestlaseks maskeerunud väliseestlast ja oli seetõttu eriti koomiline ( kuid mitte Oksana jaoks ) , oli oma kõne katkestanud . </s> <s> Ta pöördus otse Oksana poole . </s> </p>
<p> <s> " Miks te siis kella vaatasite ? " </s> </p>
<p> <s> Oli ta seda tõesti teinud ? </s> <s> Ennast kodus teatri jaoks valmis sättides , oli Oksana kella käe peale pannes tükk aega mõelnud : kas tasub ennast esile tõsta ? </s> <s> Käekell oli kullast , Oksanale oli see jäänud emast . </s> <s> Ka kogelemine oli temalt . </s> <s> Ja lonkamine . </s> <s> Oksana oli oma ema täpne koopia , isal selliseid omadusi polnud , mida saaks pärida . </s> <s> Ka ema oli tahtnud saada eestlaseks , kuid ilma keeleta . </s> <s> " Mulle pole keelt vaja , mul on hing . " </s> <s> Oksana oli ema proovile pannud , rääkinud temaga paar päeva järgimööda eesti keelt . </s> <s> Ja tõesti , midagi ei jäänud tegemata , kõik , mis juhtuma pidi , juhtus keeletagi . </s> </p>
<p> <s> " Teil on ilus kell , sama ilus kui teie isegi . " </s> </p>
<p> <s> Nii polnud veel keegi Oksanaga rääkinud . </s> <s> Võib olla oli ta tõesti muutunud ? </s> <s> Selle mõtte mõjul sulgeb ta oma silmad teist korda . </s> <s> Seda märkab Tamara ja hüüab mõttes hurraa . </s> <s> Kuid ühes oli Oksana kindel ( sellest saab ta teada õhtul voodis silmi kolmandat korda kinni pannes ) : teda ei muutnud tema enda ilu , kodus tehtud nahkehistöö ( see oli Grigori Vassiljevitši tärmin ) . </s> <s> Oksanat muutis sisemine ilu , seesmine õidepuhkemine . </s> <s> Nüüd on see siis kõikidele teada , ahastas Oksana . </s> <s> Sellest , millest ei tea veel isagi ( ega saa eales teadma ) , teab kogu maailm ! </s> <s> Kuid Oksanal oli maailmast liiga hea arvamus . </s> <s> Maailma jaoks oli Oksana tükk teatrit , head nalja , millel olid traagilised alatoonid – just sellised naljad on haritud publiku ( ja hea näidendi ) delikatessid ! </s> </p>
<p> <s> Kuid kuidas suhtus sellesse tema ainuke sõbranna , Tamara ? </s> <s> Vaheajal istuvad nad puhvetis ja joovad kurge . </s> <s> Tamara kostitab Oksanat , kohtleb teda nagu välismaalast , keda võõras kohas ja kultuuris peab juhtima . </s> <s> Isegi konjaki eest ei lase ta Oksanat maksta , surub maha kõik viisid , kuidas Oksana Tamarale võiks tänulik olla . </s> <s> Tänulik teatri , elu ja lapse eest . </s> </p>
<p> <s> Tamara : Kas said aru ? </s> </p>
<p> <s> Oksana : Millest ? </s> </p>
<p> <s> Tamara : Näidendist . </s> </p>
<p> <s> Oksana : Sain . </s> </p>
<p> <s> Tamara : Ütle . </s> </p>
<p> <s> Oksana : Mida ? </s> </p>
<p> <s> Tamara : Millest näidend on ? </s> </p>
<p> <s> Oksana : Ei tea . </s> </p>
<p> <s> Tamara : See on seotud sinuga . </s> </p>
<p> <s> Oksana : Minuga ? </s> </p>
<p> <s> Tamara : Kellega siis veel ? </s> <s> Kas sa siis ei saanud aru , kui osavalt ta su ära kasutas ? </s> <s> Ta teeb seda alati – hiilgav näitleja , oma ala tõeline meister . </s> <s> Alati leiab ta saalist kellegi , kelle peal välja mängida näidendi põhiidee ... arva , mis ? " </s> </p>
<p> <s> Oksana : Laps . </s> </p>
<p> <s> Tamara : Loll , aeg . </s> </p>
<p> <s> Tamara ütles seda nii – nii kiiresti , nii põgusalt , nii muuseas – , et tundus , nagu ei käiks loll Oksana , vaid aja kohta . </s> <s> Kuid Oksanal oli mõlemast hea meel . </s> <s> Lollist ja ajast . </s> <s> Mõlemale oli ta tänu võlgu unistuse eest , mis nüüd pikkamööda täituma hakkas . </s> </p>
<p> <s> Kui Oksanal sünnib laps , räägib ta eesti keelt . </s> </p></div2><div2 type="alaosa"><head> Grigori Vassiljevitš ja Dallas </head>
<p> <s> Kui Grigori Vassiljevitš hommikul tööle tuleb , ründab teda Valvur . </s> <s> Valvur pole loom , pole ka lind . </s> <s> Loomaaias on küll üks Valvuri nimeline pelikan , kuid ka kõige lopsakam fanataasia ei seoks neid . </s> <s> Valvur on inimene , kel on õige nimi . </s> <s> Ta teeb seda , mis ta on – valvab . </s> <s> Valvuri juures käivad mõnikord külas tema sõbrad , endised rindekaaslased , nad võtavad koos viina ja räägivad lugusid . </s> <s> Lood on kurvad , kuid aitavad elada . </s> <s> Ka Grigori Vassiljevitš on neid kuulnud . </s> <s> Ta võrdleb kuuldud lugusid mõttes enda üleelamistega Afganistanis – on kokkulangemisi , aga ka lahkuminekuid . </s> <s> Tal pole selle vastu midagi , kui Valvuril sõbrad külas käivad . </s> <s> Valvur on üleni armiline , ka see sobib tema nimega ja ametiga . </s> <s> Armid pole sõjast , vaid loodusest . </s> <s> Ja emast , kelle pilti Valvur endaga kaasas kannab ja igal sobival võimalusel näitab . </s> <s> Kui võimalust ei tule , leiutab Valvur selle ise . </s> <s> Valvuril on kehv mälu , ta ei mäleta , kellele ta pilti on näidanud , kellele mitte . </s> <s> Inimesed on viisakad , uurivad arme Valvuri näol , imestavad : " Kas tõesti oli säärased kraatrid ka sinu lugupeetud ema näol ? " </s> <s> Mille peale Valvur vastab : " Just nii see on , võite ise kontrollida ! " </s> <s> Ja pöörab oma põse kaaslase poole , et see võiks arme võrrelda ema palgeil olevatega . </s> <s> Ema foto on otsevaates , kõik paistab nagu peeglist . </s> </p>
<p> <s> Kuid seekord ei ründa Valvur teda pildiga , ei tee sellest isegi juttu , vaid peatab oma armilise näo ja hõõguvad põsed Grigori Vassiljevitši näost paari sentimeetri kaugusel . </s> <s> Ta ei kuule hästi , pole kunagi kuulnud , kuid kuuldeaparaati ta endale ei osta . </s> <s> Nagu ema , mõistagi . </s> </p>
<p> <s> " Loomad on lahti ! " </s> </p>
<p> <s> Kuid parandab ennast kohe . </s> </p>
<p> <s> " Puurid on lahti , kõik uksed on lahti tehtud ! " </s> </p>
<p> <s> See jätab lootust : mitte iga loom ei taha välja . </s> <s> Ausalt öeldes selliseid – vabadushulle – polegi . </s> <s> Vabaks teeb juhus : juhtud ukse vastu minema ( koksama , kraapsama , tonkama ) , ja vaba oledki . </s> <s> Juhust ei tohi lasta juhtuda ! </s> </p>
<p> <s> Kiiruga jooksevad nad loomaaia läbi . </s> <s> Tõsi mis tõsi : uksed on kõik valla , lukud on lahti muugitud või eest kistud . </s> <s> Murdjal pidi olema palju jõudu , suisa ebamaist musklite rammu . </s> <s> Paari tunni pärast , kahe lause järel selgub ka murdja nimi . </s> </p>
<p> <s> Päike tõuseb . </s> <s> Pimedusest ( millest paistab läbi ainult Ema pilt ) saab Valgus . </s> <s> Loomaaia sissekäigu juurde asfaldile on suurte tähtedega maalitud : </s> </p>
<p> <s> DALLAS </s> </p>
<p> <s> See on tegija nimi . </s> <s> Ükspuha kes ta ka ei ole , peltsebul , saatan , langenud ingel või vanatühi , süüdi on tema – DALLAS . </s> </p>
<p> <s> Ning süü ei sõltu põgenejate arvust . </s> <s> Ainsamagi mineja eest on too Dallas täiel määral vastutav . </s> <s> Oli ta ehk Valvuri külaline ? </s> <s> Kuid see ei muuda asja . </s> <s> Sellist asja pole varem juhtunud , kuigi loomade vastu on huvi tuntud küll . </s> <s> Mõnikord räägiti ka loomadele jutte . </s> <s> Jutud olid kurvad : kaotustest , mille kirjeldamiseks puudusid sõnad . </s> <s> Siis võis juhtuda , et jutustaja rüüpas pudelist ja nuttis , hunt ( Arvi ) aga kuulas ja haukas võileiva pealt sakuskat . </s> </p>
<p> <s> Grigori Vassiljevitš ei hakka praegu Valvurit piinama . </s> <s> Jõuab hiljem , tal on selle jaoks kamber ja üliloomulikud ja looduslikud piinariistad , pikad ja lühikesed rihmad . </s> </p>
<p> <s> Ainult üks loom on loomaaiast puudu . </s> <s> Mõistagi pole tänu sellele loomaaed enam loomaaed . </s> <s> Ta on midagi muud , nimetut , inetut . </s> </p>
<p> <s> Kuid Grigori Vassiljevitš muretseb selle eest , et inetul ei oleks pikka pidu , et ta muutuks tagasi ilusaks . </s> <s> Nii kiiresti kui võimalik . </s> </p>
<p> <s> Grigori Vassiljevitš jookseb oma kabinetti . </s> <s> Laual on paberite kuhi , kõige peal artikkel loomaaiast , see on ilmunud eilses ( 20.09.02 ) lehes , Grigori Vassiljevitšil on selle üle väga hea meel . </s> <s> Ta ei tea , kust kirjutaja andmed võttis , kuid rõõm sellest ei vähene . </s> <s> Kes ta selline oli ? </s> <s> Tuvi . </s> </p>
<p> <s> Loomaaed plaanib uuenduskuuri </s> </p>
<p> <s> Tamara Tuvi </s> </p>
<p> <s> Järgmise aasta lõpuks kavatseb loomaaed seitsme miljoni krooni eest lõplikult rekonstrueerida troopikamaja , selgub äsjavalminud loomaaia arengukavast . </s> </p>
<p> <s> Lisaks rajatakse loomaaia lääneväravasse meelelahutus- ja hariduskompleks , mis peaks valmima 2004. aastal . </s> <s> Muu hulgas koostatakse projekt amuuri leopardide eksponeerimiseks , lisaks alustatakse aafrikaaniumi projekteerimist ja paksunahaliste maja uuendamist . </s> <s> Kokku vajab loomaaed järgmisel aastal 20 miljonit krooni . </s> </p>
<p> <s> Lähema viie aasta jooksul kavatseb loomaaed välja vahetada enamuse endistest sõjaväeladudest kohendatud ja küllalt amortiseerunud rajatistest . </s> <s> Kuni 2007. aastani vajab loomaaed investeeringuteks kokku sada miljonit krooni . </s> </p>
<p> <s> Grigori Vassiljevitš telefoneerib . </s> <s> Valib numbri : 012. Vastajaks on naine , korrapidaja . </s> <s> Grigori Vassiljevitš teab teda , peaaegu et tunneb : ajas korda selle kevadise varguse asja . </s> <s> Veider vargus : inimesed varastati purupaljaks , kooriti pealaest jalatallani , hea , et lehte ei läinud , selle eest on ta korrapidaja-naisele tänulik . </s> <s> Kuskil peaks olema linnaelanike kaebus ja kadunud asjade loetelu : kroonid , vihma- ja jalavarjud . </s> <s> Millal võib öelda , et tunned ? </s> <s> Kas siis , kui armastad ? </s> <s> Alles siis ? </s> <s> Või juba enne ? </s> <s> Telefonis ? </s> <s> Traadis ? </s> <s> Grigori Vassiljevitš räägib vene keeles , temast saadakse aru . </s> <s> Ta ütleb : </s> </p>
<p> <s> " Ärge teda laske . </s> <s> Ta ei tee kellelegi paha . </s> <s> Kutsuge teda nimepidi . " </s> </p>
<p> <s> Grigori Vassiljevitš muretseb Mardi saatuse pärast . </s> <s> Mart on lõvi , tema vuntsid on punased , kuid see ei näita tema iseloomu . </s> <s> Loomult on Mart laisk ja leebe , tal läks kõht lahti , kui ta Tiidul näpu otsast näpsas , ei võtnud mitu päeva järjest toitu vastu . </s> <s> Mart oli armastuse ristiema ja ämmaemand . </s> <s> Oksana , ma armastan sind ! </s> <s> Ma olen loom , inimene ma olla ei julge . </s> </p>
<p> <s> " Kahju , kuid jäite veidi hiljaks ... " </s> </p></div2><div2 type="alaosa"><head> Tamara ja Viktor </head>
<p> <s> Tamara on üksi . </s> <s> Ta on tapnud kõik oma unistused . </s> <s> Ta ei taha meest , ei taha naist . </s> <s> Mõlemad on tal olnud , mõned isegi topelt . </s> <s> Näiteks Oksana . </s> <s> Või too taksojuht , süüdistuse tunnistaja . </s> <s> Vaid tema võinuks tõendada , et Tamaral on laps indiaanlasega . </s> <s> Kodukootud teksapükstega . </s> <s> Lillega . </s> <s> Kõige ilusamaga , injuni kirikarikakraga ! </s> <s> Kus on Tiit ? </s> <s> Kodus , käsikirjas . </s> <s> Miks ei ole jalakirja ? </s> <s> Kui inimene kirjutaks jalaga , kas kiri oleks siis jalakiri ? </s> <s> Jah , oleks . </s> <s> Valukirja pole . </s> <s> Võiks olla . </s> <s> Tiidu kirjad on kõik valukirjad . </s> <s> Tamara neid lugenud pole . </s> <s> Ta kirjutab ise , tema kirjad on kõikjal , kõige sagedamini WC-s . </s> <s> Tamara on näinud , kuidas tema kirju loetakse . </s> <s> Tahaks küsida , kuidas meeldib . </s> <s> Aga ei saa . </s> <s> Võõraga . </s> <s> Ainult omaga , Oksanaga . </s> <s> Ta näitas oma artiklit temale . </s> <s> See on sinust , ütles . – Minust ? – Kellest siis ? – Kus on siin minu nimi ? – </s> </p>
<p> <s> Nime ei ole , aga sinust on . </s> <s> Nagu näidendiski , mäletad ? – Mäletan . – Siis usu . </s> <s> Sa oled iga sõna sees või taga . </s> <s> Sest seda kirjutades mõtlesin ma sinule . – Kas ka arvudes ? </s> <s> Olen ma ka numbrites kirjas ? – Loomulikult , seal kõige rohkem . – Miljonites ? – Miljonites , ja aastates . – </s> </p>
<p> <s> Oksana läks Lätti . </s> <s> Ka Lätis on loomaaed . </s> <s> Parem kui Eestis . </s> <s> Kuidas seal inimesed on , ei tea öelda . </s> <s> Kuid see polegi nii tähtis . </s> <s> Oksanal pole inimesi vaja . </s> <s> Tal on üks inimene , kellele ta paneb nimeks Pavo . </s> <s> Pavo on õige nimi . </s> <s> Isegi siis , kui peaks olema tüdruk . </s> <s> Pavo on Pavo . </s> <s> Ja teeb seda , mida nimi ütleb . </s> </p>
<p> <s> Tamara otsib endale elupaika . </s> <s> Senini on ta elanud Tiiduga koos , kuid formaalselt . </s> <s> Tiidul on uus kaasa – valu . </s> <s> Tamaral pole kedagi . </s> <s> Kuid tal on palju raha – ajakirjanikud teenivad hästi . </s> <s> Eriti kui nad on arad . </s> <s> Kui neil on enne iga intervjuud kõht lahti . </s> <s> Ja Tamara on selline . </s> <s> Kuid oma mehega koos ta enam elada ei taha . </s> <s> Ja ta julgeb minna otsima endale paika , kus ta võiks rahulikult ja ilma unistusteta elada . </s> <s> Kuid mitte kõiges pettununa , ei , seda mitte . </s> <s> Tamara võiks olla kellegi unistus . </s> <s> Kellegi , kes igatseb olla ilma unistusteta . </s> <s> Kuid ta ei tea selliseid . </s> <s> Peale enda . </s> <s> Ja tema on oma saavutanud . </s> <s> Ta võib endale elukaaslase muretseda , näiteks taksojuhi . </s> <s> See oleks ideaalne . </s> <s> Taksojuhil on suur unistus . </s> <s> Ta unistab sellest , mis Tamara käes on käkitegu . </s> <s> Mida enam Tamara tema unistusi täidab , unelmate isetäituvat reservuaari tühjendab , seda vähem tunneb ta ise kiusatust . </s> <s> Midagi soovida , tunda ta tahab , kuid selleks on kontserdid , teater , võib olla isegi raamatud . </s> <s> Kuid ei , raamatud on liiga seotud Tiiduga , pigem siis teater ja kontsert . </s> <s> Aga mis saab taksojuhist ? </s> <s> Mis on ta nimi ? </s> <s> Ütleme , et Asko , taksojuht Asko . </s> <s> Kui Asko temaga koos kontserdile või teatrisse tuleb , siis täidab ta tema soove sealgi . </s> <s> Võimatu , et ta seal midagi ei soovi . </s> <s> Midagi sellist , mida ta enne pole soovinud . </s> <s> Tamara saab sellega hakkama . </s> <s> Sõltub muidugi etendusest . </s> <s> Mida kõrgem kunstiline tase , seda kergem temal . </s> </p>
<p> <s> Tamara otsib endale elupaika . </s> <s> Talvel liigub kortereid rohkem . </s> <s> Kõigepealt kammib ta läbi need kohad , mis on Lasnamäel . </s> <s> Miks Lasnamäel ? </s> <s> Tamara vaatab enda ümber : kellelt on ta seda küsinud ? </s> <s> Läheduses pole kedagi . </s> <s> Või siiski : läbi lumesaju paistab värviline vurrkann . </s> <s> Nagu paabulinnu saba Fellini filmis . </s> <s> Kui Tamara kunagi millestki on unistanud , siis sellest . </s> <s> Tamara tüürib läbi paksude helveste kirju pöörise poole . </s> <s> Keegi seisab sajus ja keerutab vurrkanni . </s> <s> Vurr peatub ja muutub varjuks . </s> <s> Varju all seisab poiss , kes varju kohe uuesti käima paneb , nüüd juba teistpidi : päripäeva . </s> <s> Vanasti kutsuti sellised päikesevarjudeks , nüüd on ajad muutunud ja värvilise varjuga käiakse ka vihmas . </s> <s> Või lumes . </s> <s> Poiss on ajast ette jõudnud . </s> <s> Poisil on erakordselt laiad lõuapärad , kuid kitsad , justkui sissepoole imetud huuled . </s> </p>
<p> <s> Tamara ütleb poisile aadressi : Mahtra 26-60. </s> <s> Kus see on ? </s> </p>
<p> <s> " Sa tuled meile , " ütleb poiss . </s> <s> " Ema saatis mind vastu . </s> <s> Meil on alt uks kinni . </s> <s> Mina olen Viktor . </s> <s> See , et mul nii laiad lõuapärad on , tuleb sellest , et ma imen veel lutti . </s> <s> Kui ei ime , siis keerutan varju . </s> <s> Keerutamine ajab imemise meelest , ükskord peab ikka täiskasvanuks ka saama . </s> <s> Kus sa elad ? " </s> </p>
<p> <s> " Lasnamäel . " </s> </p>
<p> <s> " Miks sa Lasnamäelt Lasnamäele tahad ? </s> <s> Loll oled või ? " </s> </p>
<p> <s> Tamara tasub usalduse eest usaldusega . </s> </p>
<p> <s> " Mul on haige mees . </s> <s> Kui temaga midagi peaks juhtuma , siis on ligem . " </s> </p>
<p> <s> " Mis tal viga on ? " </s> </p>
<p> <s> " Valud , suured valud . " </s> </p>
<p> <s> " Miks sa siis tema juurest ära lähed ? " </s> </p>
<p> <s> " Ta ütleb , et need on minust . " </s> </p>
<p> <s> " Siis muidugi . </s> <s> Ta ei tohi siis teada , et sa oled lähedal . " </s> </p>
<p> <s> " Ta ei tea . " </s> </p>
<p> <s> " Võta . " </s> </p>
<p> <s> Poiss annab varju Tamara kätte , võtab hetke pärast taskust luti ja pistab suhu . </s> <s> Mõmiseb : </s> </p>
<p> <s> " See oli rekord . </s> <s> Üle minuti pole ma ilma saanud . </s> <s> Seekord oli rohkem . </s> <s> Kella vaatasid ? " </s> </p>
<p> <s> " Vaatasin . " </s> </p>
<p> <s> " Palju oli ? " </s> </p>
<p> <s> " Minut kolmkümmend kolm . " </s> </p>
<p> <s> " Kas sul on täpne kell ? " </s> </p>
<p> <s> " Täpne , kullast . " </s> </p>
<p> <s> " Kui kullast , siis täpne . " </s> </p>
<p> <s> " Just . </s> <s> Ema oma , ta andis selle mulle , kui ära suri . </s> <s> Ma ei julgenud seda kanda . " </s> </p>
<p> <s> " Miks ? " </s> </p>
<p> <s> " Kartsin , et jätan endast vale mulje . " </s> </p>
<p> <s> " Miukse ? " </s> </p>
<p> <s> " Et olen ilus . </s> <s> Ilusam kui tema . " </s> </p>
<p> <s> " Mstanimi ? " </s> </p>
<p> <s> Poiss püüab seda , mis ta öelda tahab , imemise sisse või vahele ära mahutada . </s> <s> Osalt see õnnestub , osalt mitte , sõnad kaovad üksteisesse ja lurinasse . </s> <s> Poisi suunurkadest voolavad mahlased nired . </s> </p>
<p> <s> " Oksana . " </s> </p>
<p> <s> " Mvihkanvnelasi . " </s> </p>
<p> <s> " Oksana oskas eesti keelt . " </s> </p>
<p> <s> " Kuspra ? " </s> </p>
<p> <s> Kus ta praegu on , tõlgib Tamara öeldu . </s> <s> Ning vastab : </s> </p>
<p> <s> " Lätis . " </s> </p>
<p> <s> " Mvl . " </s> </p>
<p> <s> Loomulikult , teisiti ei saa ollagi : kui vihkad ühtesid , siis vihkad ka teisi . </s> <s> Ja iseennast . </s> <s> Kuid vihkamise jaoks on Viktor veel liiga noor . </s> <s> Kõik temas keeb ja pulbitseb , temas on palju algusi ja ei ühtki lõppu . </s> <s> Sellist , mis midagi ei tähendaks . </s> <s> Lõplikku . </s> <s> Kõik lõpud temas on lõputa . </s> </p>
<p> <s> " See on minu ema . " </s> </p>
<p> <s> Selle ütleb Viktor välja selgesti . </s> <s> Tamarale jääb mulje , nagu võtnuks ta luti ütlemise ajaks suust , kuid kui ta vaatab , on sinine lutirõngas ikka hammaste vahel . </s> </p>
<p> <s> Tamara saab emaga tuttavaks , ta tutvub korteriga . </s> <s> Korter on korras : kaks tuba ja köök . </s> <s> Sellest piisab : unistusteta inimene ei kuluta ruumimeetreid . </s> <s> Isegi takso-Asko mahuks siia ära . </s> </p>
<p> <s> Viktori ema tutvustab ka naabreid . </s> <s> Kõrval on vaikne . </s> <s> Kuid all elab üks hull , kes iga väiksemagi piiksu peale endast välja läheb ja harjavarrega taguma hakkab . </s> <s> Hullu nime ema ei tea , aga ta töötavat loomaaias , seda teab rääkida Koristaja , kes tunneb kõiki . </s> <s> Ükskord käis tal külas raskete laugudega laudlame naine ja nad seksisid nii kõvasti , et terve maja vappus . </s> <s> Ema on aus . </s> <s> Ta on aus nagu tema poegki , pole võimatu , et iseloom on tal Viktorilt : kelle järelt kasid , selle nägu lõpuks ka oled . </s> <s> Tamara ja ema löövad käed , Viktor lööb lahti . </s> <s> Järgmisel nädalal kolivad ema ja Viktor välja ja Tamara võib kolida sisse . </s> <s> Viktor ja ema kolivad ühe sugulase juurde Nõmmele , seal on vähem nõmedust . </s> </p>
<p> <s> Ema tuleb Viktoriga välja Tamarat saatma , nagunii peavad nad koos apteeki minema . </s> <s> Uut lutti ostma , vana on nagu tükk nartsu , tuim ja maitsetu . </s> <s> Vari käib veel küll . </s> <s> Vari ja lutt vaheldumisi , nii see lapse-iga ükskord läbi saab . </s> </p>
<p> <s> Väljas kohtavad nad alt-naabrit . </s> <s> Ta on üleni mustas : mustad püksitorud torkavad valgel lumel silma . </s> <s> Silmast välja neid ei saa , ilma seletuseta mitte . </s> </p>
<p> <s> " Tal on lein . </s> <s> Ta läheb Mardi matustele . </s> <s> Mart on lõvi . </s> <s> Ta lasti hiljuti politsei poolt maha . </s> <s> Mart maetakse lemmikloomade kalmistule . </s> <s> Teisi lõvisid seal pole , rohkem koerad ja kassid , paar kilpkonna , üks ilma kilbita , tosinkond hamsterit ja mõned linnud , aga eks surnult on kõik sugulased . " </s> </p>
<p> <s> Tamara vaatab meest . </s> <s> Meest mustas . </s> <s> Ja tal on tunne , nagu näeks ta midagi , millest talle on varem räägitud . </s> <s> Pikalt pajatatud , abi ja nõuannet palutud . </s> <s> Ja saadud . </s> <s> Ja jälle räägitud . </s> <s> Lõpuks lõpeb iga jutt otsa , see on üks mis kindel . </s> </p></div2><div2 type="alaosa"><head> Nips </head>
<p> <s> Kui ma selle loo kirjapanemise olin lõpetanud , tuli mulle meelde , et lapsena meeldis mulle mängida nipsu . </s> <s> Ma olin väga hea mängija , minust paremat polnud . </s> <s> Kuid vahel võisin ma ka kaotada . </s> <s> Just kaotusest , milles olid eos kõik tulevased lüüasaamised ( aga ka ülesaamised ) tahaksin rääkida . </s> </p>
<p> <s> Kuid selleks , et seda teha , peab kõigepealt kirjeldama mängu . </s> <s> Nips on tihedalt seotud teiste mängudega – male ja kabega , aga ka tolle nipsuga , mida lastakse otsaette . </s> <s> Tolle nipsuga on sellel nipsul , mida mina tähtsaks pean , vaid väline sarnasus . </s> <s> Neil on üks nimi ning kuivõrd mõlema puhul kasutatakse sõrmi , täpsemalt pöialt ja nimetissõrme , siis võiks neid ka üheks mänguperekonnaks kutsuda . </s> <s> Eristab neid see , et viimasena nimetatul pole midagi ühist male ja kabega , vaid et see on jõhker mäng , kus sihitakse ühte kohta ning nähakse vaimusilmas muhku , mis vastase laubale kohe ka kerkib . </s> <s> Mängisin seda oma onuga , kes oli minust ainult kaheksa aastat vanem , kelle näpud olid minu näppudest tugevamad ( kuid ka tundetumad , ja see ei tulnud esimest sorti nipsumängu puhul alati kasuks ) ning kellele sattus alati suuremate numbritega kinopilet . </s> <s> Onu ei lasknud kohe , ta viis viivitamisega mu nii endast välja , et mõnikord võis juhtuda , et üheaegselt nipsu plaksatusega tuli mulle ka tilk püksi . </s> <s> Või vesi silma . </s> <s> Või mõlemad . </s> <s> Viivitamine oli jubedam kui valu , jälgim kui sinine muhk otsaees . </s> <s> Me mängisime kõik piletid , mis meil olid , korraga läbi , kogusime neid tagavaraks ja kuu lõpus kukkusime mängima , minu onu oli ema vend ja ema oli ka noor , tema vanus ja minu kinga number läksid ühte , kolmkümmend seitse , emal oli sama suur jalg kui minul . </s> <s> Me mängisime endale muhud otsaette , temal olid pisemad , sinist peaaegu polnudki , mul olid nii suured , et ema nägi neid , kuid keelama ei hakanud , ta teadis , et ega selles eas polegi suurt midagi muud teha , kui nipsu mängida , ainult et poleks tohtinud mitu korda ühte ja samasse kohta lasta ja ega onu alati ei lasknud ka , muhke oli mitu , kuid üks oli alati teistest suurem . </s> <s> Kuid nipsumäng on juba korra selline , et seda ei saa osade kaupa ära keelata , see on selles eas loomulik , et inimesed käivad kinos ja mängivad pärast nipsu . </s> </p>
<p> <s> Liigutada ei tohtinud , liigutamist ja ai'd karistati ühe lisanipsuga . </s> <s> Selle reegli olime ise välja mõelnud , võimalik , et see olin mina , mulle meeldis aus olla , ma ei teadnud , et au ja valu on üks ja sama asi . </s> <s> Ja armastus , aga ühes teises keeles , mida ma siis veel ei tundnud ; mõlemast sain aimu üheaegselt , aga see on üks teine lugu , seda pole siin kirjas . </s> <s> Pea kõik mu valusamad muhud , muuseas , tulid sellest lollist , aga ausast reeglist . </s> <s> Pigistasin silmad kinni ja liikusin plaksakale vastu . </s> <s> Kuid silme ees seisid sõrmed , minu onu kokku pigistatud sõrmevedru , mis oli nagu vibu , kuid ilma nooleta . </s> <s> Ma nägin seda läbi veekalkvel silmade , läbi kokkusurutud roosade laugude , mille all sähvisid valgustäpid , tähed ja rõngad . </s> <s> Sirutasin kaela välja , anudes valu . </s> <s> Kuid onu , selle asemel , et halastada , tõstis parema käe pea kohale nagu timukas ja tõi selle siis aeglaselt alla , määris instrumenti süljega – ptüi ! – ja vallandas alles siis piinariista päästiku . </s> <s> See , et ta sõrmele peale sülitas , oli hea , märg sõrm polnud nii valus kui kuiv , kuid muhk , mis sellest kasvas , nägi see-eest kohutav välja , umbes nagu mädamuna . </s> <s> Onu võis lasta iga sõrmega . </s> <s> Olen siin rääkinud ainult ühest viisist , tegelikult oli neid sama palju kui sõrmi ja nende kokkusobitamisvõimalusi . </s> <s> Ja igaüks jättis erineva jälje : pöial oli loomulikult põhirelv , ilma temata ( onu ilma pöidlata on nagu ... kuid jätame selle mõtte targu poolikuks ) poleks laskjat , laskmine oli võimalik vaid tänu ülejäänud seltskonnale , mis pöidla tagant välja sähvatasid . </s> <s> Isegi väiksel sõrmel , mida meie kandis kutsuti väikeatsiks , oli oma ning sugugi mitte väike osa etendada : tema nokkis kulmukarvu ; saladus seisnes selles , et onu oli selle sõrme küüne spetsiaalselt pikaks kasvatanud ja sakiliseks lõiganud . </s> <s> Nagu raspel , ütlete , ja te ei eksi . </s> </p>
<p> <s> Nipsud jagunesid kaheks : pöidalt lastuteks ning pöidlaga lastuteks . </s> <s> Kui lasti pöidlaga , olid löögi toestajaks nimetissõrm , pikkpeeter , nimetamats ja väikeats ; teisel puhul oli vastupidi ning siis tegi pöial toestajatöö . </s> <s> Kokku oli võimalikke laskmispositsioone kaheksa , kuid nende arv kahekordistus , kui võeti tarvitusele ka teine käsi . </s> <s> Laste sadismi on veel vähe uuritud ; ometi võiks sellest ka täiskasvanute mõistmisel abi olla . </s> <s> Alljärgnevalt on toodud ülevaade nipsumängu maailmas levinud positsioonidest . </s> </p>
<p> <s> 1 . </s> <s> PN ( pöial+nimetissõrm ) </s> </p>
<p> <s> PM-ga alustavad tavaliselt algajad , kuid pole välistatud , et seda kasutavad ka suurmeistrid . </s> <s> Viimased üldreeglina mängu jooksul asendit ei vaheta , tekitades nõnda vastasmängijas segadust . </s> <s> Kuid ainuski vääratus ülalmainitud taktika puhul võib tähendada kaotust . </s> <s> Taktikat nimetatakse mõnikord ka AG-ks ( algaja+geenius ) . </s> </p>
<p> <s> 2 . </s> <s> PP ( pöial+pikkpeeter ) </s> </p>
<p> <s> PP põhiliseks eeliseks teiste asendite ees on löögi tugevus . </s> <s> Sellest hoolimata ei kasutata PP-d pea mitte kunagi avataktiks . </s> <s> Üledoseerimisest hoiduvad ühtviisi kõik mängijate grupid ja tasemed . </s> <s> Sellest johtuvalt kasutatakse teda harva või siis lootusetus seisus : kas kõik või mitte midagi ! </s> <s> Mõistagi kuulub kõik geeniusele , ka siis kui ta valinud mitte midagi . </s> </p>
<p> <s> 3 . </s> <s> PNi ( pöial+nimetamats ) </s> </p>
<p> <s> PNi leiab kasutamist vaid äärmise väsimuse korral , klassivahe pole märgatav , eksimused nii skaala üla- kui allosas on kattuvad . </s> </p>
<p> <s> 4 . </s> <s> PV ( pöial+väikeats ) </s> </p>
<p> <s> PVd kasutavad vaid geeniused omavahel ; või geenius samaväärse talendi puudumisel üksinda . </s> <s> Põhjuseks – ja selgituseks – on vahemaa sõrmede vahel . </s> <s> Põhimõtteliselt on too väike , kuid mõnikord üsna nipsakas jäse ( võimalik , et lendamisel ülivajalik ) täiesti tarbetu : temaga ei tehta midagi , ta ise ei tee midagi ning teda on ka raske millekski sundida . </s> <s> PV on evolutsiooni ussjätk , ripats , mis säilib vaid tänu intelligentsi ekstravagantsustele . </s> </p>
<p> <s> Nüüd tahaksin rääkida põhilisest – kaotusest , mis sisaldub võidus . </s> <s> Igas võidus on see olemas . </s> <s> Kui me ei võida , ei taha võita ükskõikselt , vaid innuga . </s> <s> Juurteni juureldes selle üle , mida me teeme , miks me võidame , miks oleme teistest paremad . </s> <s> Ning just siis , garanteerin teile , tulevad esimesed ebaõnnestumised . </s> <s> Nii juhtus ka minuga . </s> </p>
<p> <s> Meie kodus mängiti kabet , isa tundis ka malekäike , kuid see mäng nõudis süvenemist ja aega , mida isal ei jätkunud . </s> <s> Minu jaoks oli male elutu , temas polnud valu või seda tuli oodata liiga kaua , liiga sageli juhtus see alles mängu lõpus , kui üks vigur – kas mitte kuningas ? – allaandmise märgiks laual pikali koksati . </s> <s> Just nimelt koksati , löömine oli male jaoks liialt brutaalne , kontakt malendite vahel oli minimaalne ning mõtteline . </s> <s> Tasemel mängijad ei teinud midagi juhuslikult ; kaotajale tundus ka kaotus tagantjärel pigem sihilik , ise endale tehtud kui vastase sepitsetud . </s> <s> Male oli masohhism , jõudsin sellele järeldusele õnneks varakult , ilma ise mängimata . </s> <s> Mulle piisas pilgust ülaõue Sergeile , miilitsale , kes istus suvel pühapäeviti laia räästa all , pea käte vahel ja uuris ruute , kus seisid liikumatult vigurid , oodates , millal miilits neid puudutab . </s> <s> Vahel seda ei juhtunudki ja see ei tulnud sellest , et Sergeil polnud paremat kätt ( ta oli selle kaotanud võitluses metsavendadega ) , vaid et ta oli end pika piinamise tagajärjel kaotajaks tunnistanud . </s> </p>
<p> <s> Kabes olin ma tugev , tegin korra isegi isale pähe . </s> <s> Kuid mulle ei meeldinud mu võidud , olin nende suhtes ükskõikne , võisin võita , võisin kaotada – kama . </s> <s> Nois võitudes polnud valu , polnud ka kaotust ja tõelist piina , mida valmistab kõik , mis ei tule sust endast . </s> </p>
<p> <s> Nüüd nipsu juurde . </s> <s> Tolle nipsu juurde , mida mängitakse 64-l ruudul nagu kabet ja maletki , nuppudeks aga on kabenupud . </s> </p>
<p> <s> Nupud rivistatakse üles üksteise kõrvale , neist moodustub neli rida : kaks valget ja kaks musta . </s> <s> Seejärel hakatakse laskma . </s> <s> Üldjuhul lastakse nimetissõrmega , kuid kasutada võib ka teisi sõrmi , sõltuvalt sellest , kuhu lastud nupp laual – väljal – mängu käigus libiseb . </s> <s> Üldiselt on keerulisematel juhtudel kõige kasutatavam näpp pöial , mis haagitakse teiste näppude , tavaliselt nimetissõrme ja pikkpeetri taha . </s> <s> Liikuda või laua tagant tõusta ei tohi . </s> </p>
<p> <s> Mäng on lihtne , mängitakse seni , kui ühed nupud on teised väljalt minema pühkinud . </s> <s> Mängu mängitakse ridade kaupa . </s> </p>
<p> <s> Tükk aega ei kaotanud ma kordagi . </s> <s> Tõsi , minu ainsaks mängukaaslaseks oli onu , nipsutamine istus temalegi . </s> <s> Teistele ma ettepanekut teha ei julgenudki : Sergei oleks mulle äkkvihas malelauaga äianud ; või taburetiga , kus ta istus . </s> <s> Vanaema , kellega ma muidu kaarte mängisin , nägi halvasti , pealegi olid tema näpud kanged nagu kaelgi , mida ma mudisin . </s> <s> Ema oli liiga hea , ta oleks minuga mängima jäänudki , ma ei tahtnud tema elu ära rikkuda . </s> <s> Isa ? </s> <s> Isaga võinuksin ehk mängida , kuid pärast seda , kui olin talle kabes ära teinud , ei teinud ta minust enam välja , oli vist solvunud , ma ei jõudnud talle nii palju kaotada ja nuppe ette anda , et ta ennast ükskord jälle hästi tundma oleks hakanud . </s> </p>
<p> <s> Kuigi onu mulle kogu aja kaotas , ei keeldunud ta mängimast . </s> <s> Ta ihkas revanši , ta justkui teadis , et ükskord peab see juhtuma , et kaotab ka see , kes kunagi pole kaotanud , on võitnud ka siis , kui on kaotanud ( teistes mängudes , võib olla ka eludes ) . </s> <s> Mida rohkem me mängisime , seda suuremaks kasvas võimalus , et juhtub see , mis pidi juhtuma . </s> </p>
<p> <s> " Teeme . " </s> </p>
<p> <s> " Teeme . " </s> </p>
<p> <s> Meie sõnavara oli kahenenud neile kahele , tegelikult ühele sõnale , kust olid kadunud kõik hääletooniga edasi antavad nüansid . </s> <s> Tavaliselt ütles selle sõna onu – minul kui fataalpatoloogilisel võitjal ei sobinud seda teha . </s> <s> Kuid ma pidin midagi vastu ütlema : iga käik , ka kõige labasem , nõuab vastukäiku , muidu muutub mäng mõttetuks ning jääb inimene üksi , üksi oma kiindumusega nagu Sergei , solvumisega nagu isa , armastusega nagu ema . </s> </p>
<p> <s> Onu istus minu vastu . </s> <s> Ma nägin ta sõrmi – minu võitmiseks oli ta ohverdanud kõvera küüne , mis mulle nii isemoodi haiget tegi , et ma selle järele mõnikord isegi igatsust tundsin . </s> <s> Ma nägin ta nägu – väga ilusat ; ta oli peaaegu sama ilus kui ema , keda peeti linna kauneimaks naiseks ; kahjuks oli linnas ilusaid mehi rohkem kui naisi ja onu ei saanud oma ilust mingit käegakatsutavat kasu , tal polnud isegi pruute . </s> </p>
<p> <s> Loosi tahtel lasi esimesena tema . </s> <s> Valge nupp sahises üle pappruutude ning peatus jõuetult , hirmust poolsurnuna minu nupurivi ees . </s> <s> Teda sealt ära koristada oli käkitegu või kukepea , kuigi mõlemat , nii käkki kui kukke , on sellise sõnakasutusega alandatud ja solvatud . </s> <s> Sorri . </s> </p>
<p> <s> Selleks ajaks oli mul välja kujunenud harjumus sihtida kaht nuppu korraga . </s> <s> Kui vedas , võisin kogu laua ainsa hetkega lagedaks teha . </s> <s> Mul tuli lasta kahe nupu vahekohta , vahel lendas selle tagajärjel välja ka kolmas . </s> <s> Kuid ma ei saanud oma taktikat ja mängutehnikat sellele rajada : kolm oli kohtu , mitte mängu seadus . </s> <s> Kolm ( mängimine mänguvõõra mõistega ) tekitas laual kaose . </s> <s> Sergeil tõusnuks selle koha peal ( mõistagi males ) kulm , puuduolev käsivars aga sirutunuks kaelalt külma higi pühkima . </s> </p>
<p> <s> Nüüd , kus surmamõistetu , tegelikult juba surnud ( surra tervenisti on kergem poole kaupa ) nupp minu ees seisis ( valmis juba järmise käigu ajal minu nuppe olematusse kukutama ) , ei jäänud mul muud üle , kui suunata lask tema pihta , kuid nii , et ta viiks minnes kaasa ühe oma kaaslase – teise . </s> <s> Rõhutan seda sõna meelega . </s> <s> Selleta poleks mängul mõtet , rääkimisel häält ja kirjutamisel kriipsu – jälge , jukut . </s> </p>
<p> <s> Kõik õnnestus : kaks valget ( onu ) lendasid laualt , lauale jäi võidukas must ( mina ) . </s> <s> Ka juhul kui onu seda kõike mõttes ette oli näinud ( välja arvatud surnu suremine ) , olin võitja ikkagi mina . </s> </p>
<p> <s> Sest järgmine käik oli minu oma . </s> <s> Lasta võis esimese eksimuseni . </s> <s> Ka järgmises partiis alustas võitja . </s> <s> Nii et kuigi mul polnud olnud võimalust alustada , oli mul võimalus lõpetada . </s> <s> Must ei alusta , kuid võidab ? </s> <s> Kui palju on maailmas mänge , kus selline reegel kehtiks ? </s> <s> Vähe või üldse mitte . </s> <s> ( Ma ei räägi elust . ) </s> <s> Kuid ometi nii juhtub . </s> <s> Võib juhtuda , kuid siis peab enne midagi juhtuma mängijaga . </s> </p>
<p> <s> See võis olla haigus , mis mind tabas . </s> <s> Olin nakatunud juba varem , enda teadmata . </s> <s> Haiguse kirjeldus ja nimetus langevad kokku – samaaegsus . </s> <s> Ladina keeles kõlaks see paremini ning ka usutavamalt või siis vähemalt saladuslikumalt , kuid ma ei hakka sõnaraamatutes sorima , teades , et sellest pole abi . </s> <s> Leiaksin sõna , kuid kaotaksin mõtte – kui tavaline see on ! </s> <s> Seda teavad mitte ainult need , kes on olnud haiged , vaid ka need , kes on elanud elu , mida ainult takkajärgi saab kutsuda looks . </s> </p>
<p> <s> Nupp , millega ma minu ees kükitavat täissurma ootavat poolelu nipsasin ( nimetisõrme ja pöidlaga ) , liikus ise paigast vaid nii palju , et hoopi anda ; Valge sööstis otsejoones kuristikku , haarates tee lõpus endaga kaasa ühe oma kaaslase , keda olin sihtinud – Teise ( lisamatagi – Valge ) . </s> <s> Paraku ei lahkunud nad üheaegselt , nagu see muidu teistsuguste positsioonide puhul tavaline oli . </s> <s> Selgitan : ühe nupuga kaht välja lasta on lihtne , kui kaks nuppu seisavad otse su ees ; mida suurem on vahemaa , seda raskem see on . </s> <s> Võib juhtuda , et välja lendab su enda nupp – otsejoones , uhkelt , vabasurma ! </s> <s> Oo , kui piinlik see on ! </s> <s> Nägin seda oma onu peal : veel enne , kui nupp üle mängulaua ääre vuhises , olid tema põsed juba punased ! </s> <s> Seda juhtus temaga tihti , nagu ma juba ütlesin , oli tema minust kehvem nipsutaja . </s> <s> Võib juhtuda , et nupp lööb laualt ühe vastase nupu , kuid kaob ka ise . </s> <s> See lahendus oli vastuvõetavam , alati sai öelda või ilmega märku anda , et halb tulemus oli tingitud rasketest tingimustest , positsioonist lahinguväljal , ilmastikuoludest , sõdurite kurnatusest ning lõpuks ka südametunnistusest – kui sured sina , suren ka mina . </s> <s> Võib juhtuda , et saavutatakse maksimum : nupp riivab küljega vastast , see libiseb külgpuutest välja , nupul aga jätkub jõudu paisata põrmu veel mõni vastane . </s> <s> ( Teadlikult saab arvestada kahega , kuid lõppmängus võib mõnikord ette tulla , et üks nupp teeb puhta töö . ) </s> </p>
<p> <s> Nii juhtuski : minu nupp oli peal , onul kaks nuppu läinud . </s> <s> Mina aga tundsin rõõmu asemel südames korraga teravat valu , valuga üheaegselt kurbust , seejärel aga , sekundi murdosa vältel süüd . </s> </p>
<p> <s> Olin süüdi , et kaks surma polnud üks surm ; suutnuks ma neid ühte sulatada või maksimaalselt lähendada , polnuks ma tundnud ei valu ega kurbust , mis takistasid mind mängimast . </s> </p>
<p> <s> Kohe ma siiski alla ei andnud . </s> <s> Sooritasin imesid : lasin teise käe ja teiste näppudega , lasin selja tagant , silmad kinni , ühelt jalalt , võtsin sisse üha võimatumaid asendeid , kuid miski ei aidanud , süütunne üha suurenes . </s> </p>
<p> <s> Lõpuks lõin laua ümber , järelejäänud nupud , võidukad mustad lendasid laiali . </s> <s> Hetkeks nägi onu välja nagu peiupoiss konfetisaju all . </s> <s> Kuid ta muheles – ka ühe nupuga , ühe valgega võib vahel võita . </s> <s> Ehkki mängu algus oli olnud kurjakuulutavalt amatöörne , ütlesid atakeerija närvid üles , võit aga kuulus loomulikult sellele , kelle närvid olid korras , kes ei põdenud tuntud ja tundmatuid tõbesid . </s> <s> Sõnaga , sellele , kes oskas mängida mitte ainult mänge – või Mängu – , vaid ka Elu . </s> </p>
<p> <s> Mina see kahjuks polnud . </s> </p>
<p> <s> Võit kaunistab inimest . </s> <s> Eriti onu . </s> <s> Jälle on ta ilus , kuigi üksi . </s> <s> Jälle on ta ema , ehkki onu . </s> </p>
<p> <s> Miks ma kaotasin ? </s> <s> Miks polnud mu kaotus võit , nagu see siiani alati oli olnud , ükskõik , millised olid mängud või mängijad ? </s> </p>
<p> <s> Mõtlesin selle üle öösel järele . </s> <s> Nägin vaimusilmas kõiki neid nipse , mida me olime mänginud , kuni tuli see üks , suur ja saatuslik . </s> </p>
<p> <s> Kõrvaldanud mõttes ( ja ühekaupa ) kõik sobimatud vastused , jõudsin peagi järeldusele , et asi pole mängus , vaid nuppudes . </s> <s> Pinge kahanes tahapoole taandudes ; esimesed mängud olid olnud pingevabad : kaotades ( mida samuti ette tuli ) tundsin , et olen võitnud , võites võitsin topelt , kuid ei näidanud seda välja . </s> </p>
<p> <s> Olin nagu atleet , kes teab , et ala , mida ta harrastab , pole ainus , milles ta võib olla edukas . </s> </p>
<p> <s> Mingist ajast peale hakkasin tundma , et olen loodud ainult selle mängu jaoks . </s> <s> Et Nips on samavõrd Minu kui Mina Nipsu . </s> <s> Sellega koos muutusid ka nupud Minu Mina pikenduseks : nad olid organid , millega ma hingasin , sõin , jõin , mõtlesin ja rääkisin . </s> <s> Minu sõnadevool sõltus mängust . </s> <s> Ta kahanes kaotades ja paisus võites . </s> <s> Ning vastupidi . </s> <s> Muud kanalid töötasid normaalselt ning kui mõned unetud ööd ( mida oli varemgi ette tulnud ) maha arvata , olin täiesti terve , täiesti terve ja ( nagu oluline lisada ) normaalne laps . </s> </p>
<p> <s> Asi muutus , kui nuppudele kleepus meie näppude higi , sülg ja tatt . </s> <s> Ehk teisiti öeldes : väliselt väheliikuv mäng nõudis meilt pingutusi , juuksejuuri niisutavat kontsentratsiooni , energiajuhtivust . </s> <s> Oli ka asju , mida me ei suutnud kontrollida , mõned meie liigutused ei allunud kontrollile . </s> <s> Need liigutused olid spontaansed , ilmusid ei tea kust , neil polnud algpunkti ning nad ei lõppenud mingis punktis , vaid kordusid aeg-ajalt ebaregulaarsete sööstudena . </s> <s> Kõige ilmekamalt avaldus see sõrmeotstes , nimelt neis , millega me lasku sooritasime . </s> <s> See võis olla neljas või viies , võib olla ka kuues partii , kui seda enda juures täheldasin . </s> <s> Kuid siis oli juba hilja , näpp – nimetissõrm – oli juba suust läbi käinud . </s> <s> Ehk ka ninast , kuid selget ettekujutust mind tabanud lummast mul siis veel polnud . </s> </p>
<p> <s> Kui laual polnud enam ühtki päris puhast nuppu , hiilis minu hinge kujutlus , et nupud on elus . </s> <s> Vähe sellest , need polnud minevikupeegeldused , mis minu pähe pesa tegid , kurnates organismi kui tervikut , vaid ma nägin aega , kui surevad mu ema ja isa , onu ja onunaine ( keda veel pole , kuid ma võin öelda ta nime ) ning mina ja mu tulevane – pööraselt ilus tüdruk – ja me kõik tahame , et surm tabaks meid ühel ja samal ajal. </s> <s> Meie , mina ja mu sise-sõstrasilm , valime ( minu mõttes ) lennusurma , me laseme õhku lennuki , kus mina olen piloot ja tema ainuke reisija . </s> <s> Meid on püütud takistada , meid on püüdnud ümber veenda ametivõimud ja säilinud sugulased , kuid me pole neid kuulda võtnud . </s> <s> Meil on taskus tunnistus meie abielust , meil on seljas pidulikud riided , tume ülikond ja valge kleit , oleme tulnud meie abielu registreerimise tseremoonialt , mille maotus ja mõttetus meid haigutama ajas , kuid me vajasime dokumenti , mis fikseeriks kõige tähtsama – Aja . </s> <s> Kohe pärast tseremoonia lõppu oleme võtnud takso ning kihutanud lennujaama . </s> <s> Lennujaamas leidub umbusklikke , kuid nad leebuvad , kui kuulevad , et soovime surra armastuse nimel : metalliotsijad lakkavad töötamast , teenistujatel ununevad eeskirjad sellest , mida peab tegema , kui lennukit tahetakse kaaperdada , lennuki piloot julgustab mind , ma ütlen talle , et ärgu muretsegu , minu isa oli hävituslendur , ma istusin tema kõrval ja vaatasin alla ja all maa peal suitsesid varemed ja Berliini kohal lehvis punalipp . </s> <s> Meile helistab Eesti President ning ütleb , et on mõttes meiega . </s> <s> Mõttes mõttes . </s> <s> Ta pole ainus , meie poole pöördunud VIP-ide arv on lõputu , meie vastu tunneb huvi ka Guinessi rekorditeraamatu kohalik agent , kuid me ütleme talle ära : ei , meie pilte ta ei saa , meie ühises testamendis on kirjas klausel , mis keelab meist järelejäänud materjalide ( koolikirjandite , kirjade jms ) kasutamise ka noil minu võimalikel järeltulijatel , teisikutel ja tehislastel , keda nipsunuppude külge kleepunud higist kloonida võidakse . </s> </p>
<p> <s> Me teeme seda , mida teised teha ei julge . </s> </p>
<p> <s> Ookeani kohal lennuk plahvatab . </s> <s> Tükke järele ei jää , nii võimas oli lõhkeaine – minul jõhkralt kingatallas , temal sulnilt silmatäpis . </s> <s> See on tehnika ja meie viimane sõna . </s> </p>
<p> <s> Me sureme samaaegselt – samaaegsusse . </s> <s> See on ilus surm – väga ! </s> <s> Ma olen ilus nagu mu onu ja tema on ilus nagu mu ema . </s> </p>
<p> <s> Sellest ajast peale ma nipsu enam ei mängi . </s> </p>
<p> <s> " Darwini loomades " on kasutatud alljärgnevaid tekste : </s> </p>
<p> <s> Joseph Campbell . </s> <s> The Masks of God . </s> <s> Creative Mythology . </s> <s> Arkana Books , 1991 , lk 501. </s> </p>
<p> <s> Jared Diamond . </s> <s> The Religious Success Story . </s> <s> The New York Review of Books , 07.11.2002. </s> </p>
<p> <s> Piret Tali . </s> <s> Mina usun sulgedeta indiaanlastesse . </s> <s> Eesti Päevaleht , 15.06.1996. </s> </p>
<p> <s> Kristjan Jõevere . </s> <s> Loomaaed plaanib uuenduskuuri . </s> <s> Eesti Päevaleht , 20.09.2002. </s> </p></div2></div1>
    </body>
  </text>
</TEI>
</teiCorpus>
</teiCorpus>
