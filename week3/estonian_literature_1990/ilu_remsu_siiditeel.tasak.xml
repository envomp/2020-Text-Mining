<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Kevad Hiinas </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Kevad Hiinas </head>
<p> <bibl> <author> <s> Olev Remsu </s> </author> </bibl> </p><div2 type="alaosa"><head> SIIDITEEL . KÕRB JA SUURLINNAD </head>
<p> <s> Ühe aegumatu reegli järgi võib külastaud paikade väärtust määrata kaunis lihtsal viisil – kas on soovi sinna tagasi minna või mitte . </s> <s> Esimese sõidu järel heiastusid vaimusilmas aina ja aina Hiina-pildid . </s> <s> Tahtele allumatu kujutluslend peatus otsekui sähvatustena Hiinas juhtunul ja Hiinas nähtul , peast voolasid läbi jutukatked , mälestused roogade maitsest , ent eelkõige suurejoonelised ehitised , maastikud ja toredad inimesed . </s> <s> Ma mõistsin : tegelikult pressib peale kange tahtmine näha Hiinat uuesti ... </s> <s> Ja see unistus läks täide . </s> </p>
<p> <s> Hiinas on kaks monumentaalset vaatamisväärsust , mis on kujunenud selle suure riigi ja tema pika-pika ajaloo sümboleiks . </s> <s> Esimest teavad kõik , see on Hiina müür , mis on kunagi olnud koos paralleelmüüridega 5000 kilomeetri pikkune . </s> <s> Teine aga oli veel ulatuslikum ( koos paralleelharudega umbes 10 000 kilomeetrit ) , küündis Aasiast Euroopasse , aga seda teist teatakse praegu natuke vähem . </s> <s> Teise nimi on Suur Siiditee ja see on olnud aastakümneid varjus , sest teda kui võrdkuju ei läinud vaja . </s> <s> Tulevikus teame Siiditeest rohkem ja müürist vähem . </s> <s> Asi on selles , et minevik on ikkagi meie endi teha , Hiina valib ise sümboleid , mida tal on tarvis . </s> </p>
<p> <s> Suur müür sümboliseerib Hiina eraldatust , isegi ksenofoobiat , vanaajal koguni muule maailmale vastandumist ja sellele ülalt alla vaatamist . </s> <s> Kõik võõrad olid kõrgesti arenenud Hiina jaoks kunagi barbarid ning need võisid Hiinale tuua kaela ainult pahandusi . </s> <s> Ja tõidki . </s> <s> Impeeriumid ei ole nii erinevad , nagu me arvame – Hiina keisrid suhtusid välismaalastesse täpselt samuti nagu Rooma keisrid , ainult et viimased ei ehitanud 10 000 li pikkust müüri , kuigi mõnel pool nad väiksemaid juppe rajasid . </s> <s> Ka ei ole rahva hoiak paari tuhande aastaga muutunud – inimesed ihkavad sinna , kus on parem elu . </s> <s> Ja kohapeal olijad suhtuvad uustulnukaisse parimal juhul umbusuga kui mitte päris vaenulikult . </s> <s> Hiinas oli vana- ja keskajal elu parem kui enamikus muus maailmas ning see tõmbas magnetina kõiksugu rahvast – nii vallutajaid kui ka muidu sisseimbujaid . </s> <s> Nende tõrjeks ehitatigi Hiina müür . </s> <s> Kui Rooma keisrid oleksid lasknud keset Euroopat rajada Rooma müüri , siis oleks Rooma keisririik püsinud märksa kauem – mine tea , ehk olnuks alles tänase päevani . </s> </p>
<p> <s> Suurel Siiditeel oli aga hoopis vastupidine funktsioon , mis tõestab , et kaubavahetus ja rahvastevaheline kooselu teeb kõiki rikkamaks , ka kõige rikkamat . </s> <s> Siiditee ühendas Hiinat Kesk- ja Ees-Aasiaga ning Euroopaga . </s> <s> Viskame korraks pilgu Euraasia kaardile . </s> <s> Odavaim ja kõige turvalisem viis reisida on sõita laevaga mööda meresid . </s> <s> Hiinast Pärsiasse jõudmine tähendanuks väga ohtlikku ja peaaegu tundmatut teed mööda Vaikse ookeani meresid , mis tänapäeval kannavad nimesid Kollane , Ida-Hiina ja Lõuna-Hiina meri , ning mööda India ookeani meresid , mida me kutsume Bengali laheks ning Araabia mereks . </s> <s> Tormid avameredel ja piraadid kitsastes väinades oleksid nii laevakaravanidele kui ka meremeestele kiire lõpu teinud . </s> <s> Seda teed hakati kasutama alles esimesel aastatuhandel pärast Kristust . </s> <s> Hiinast Euroopasse jõuda oli aga vanasti hoopis võimatu . </s> <s> Pärsia teekonda oleks olnud vaja jätkata ümber Aafrika ja sellega saadi hakkama alles 16. sajandil . </s> <s> Kaks teist võimalust – kas Põhja-Jäämere või Vaikse ja Atlandi ookeani kaudu ümber Ameerika lõunatipu – ei tulnud üldse kõne alla , need ei ole tänagi kasutusel . </s> </p>
<p> <s> Jäi üle ainult maismaatee , ükskõik kui ohtlik ja vaevaline see ka polnud . </s> <s> Inimene lihtsalt ei saa paigal püsida , inimest kihutavad tagant seiklushimu , huvi võõraste maade vastu ning soov jõukamalt elada . </s> </p>
<p> <s> Siiditeed kaudu vedas Hiina välja peamiselt siidi , aga ka vaskpeegleid , bambustooteid , tervendavaid rohtusid , maaviljelus- ja metallisulatustehnikat , hiljem ka portselani ja muud kaupa , vastu sai Hiina kulda ja hõbedat , aga ka põllu- ja aiakultuure ning loomi – lutserni , puuvilju , viinamarja , granaatõuna , pähkleid , kurki , porgandit , safrani ja vürtse ning lõvisid , paabulinde , elevante , kaameleid ja paremaid võidusõiduhobuseid . </s> </p>
<p> <s> Siiditee ümbruses leidus mitmel pool üsna rikkalikult nefriiti ehk jaadi , mida vanad tsivilisatsioonid on hinnanud kullast kallimaks . </s> </p>
<p> <s> Jaadi pandi koos muu vajamineva varustusega ( näiteks naised , teenrid ja sõjamehed ) keisritele ja teistele ülikutele kaasa hauakambrisse , just jaadikostüüm või vähemalt jaadipadi pidi palsameeritud surnu teises elus uuesti äratama . </s> </p>
<p> <s> Ei reisi ainult kaup , reisivad ka ideoloogiad ja religioonid . </s> <s> Mööda Siiditeed on Hiinasse tulnud manihheism , budism , kristlus ( nestoriaanluse ja monofüsiitluse vormis ) ja islam ( viimane jõudis Ida-Hiinasse küll ka merd mööda ) . </s> <s> Guangzhousse jõudis islam juba 9. sajandil , kristlus sama teed pidi ametliku katoliikluse näol 16. sajandil . </s> <s> Teada on , et 65. aastal m.a.j. oli Shandongi provintsis budistlik kogudus juba olemas ja see usk oli saabunud Siiditeed pidi . </s> <s> Järgmistel sajanditel toodi Hiinasse budausu manuskripte ning neid hakati hoolega tõlkima . </s> <s> 73. aastal saatis Hiina 36-liikmelise delegatsiooni eesotsas Ban Chao'ga Läände , Ban Chao asetäitja Gan Ying jõudis Rooma keisririiki ning külastas tagasiteel Pärsia lahe äärseid linnu . </s> <s> Hiinast on Kesk-Aasiasse mööda Siiditeed jõudnud taoism ja konfutsianism , ent nende levik ja mõju on seal olnud tunduvalt tagasihoidlikum kui manihheismil ja islamil , eriti aga budismil Hiinas . </s> </p>
<p> <s> Näete nüüd , maailmas pole midagi muutunud , meie päevadelgi on valida täpselt samade tingimuste vahel mis muiste – kes tahab teistega läbi käia , peab arvestama , et ta muutub ka ise , kes aga tahab täpselt enda moodi jääda , peab eemale tõmbuma ning üksi elama . </s> <s> Kui keegi kardab , et tema puhtus ja ilu saavad rikutud , siis peab ta piiri kinni lööma ; kui aga ollakse salliv teistsuguste , algul kole kummalistena tunduvate elulaadide suhtes , siis hoitakse piir lahti . </s> </p>
<p> <s> Kuidas on lood Euroopa Liiduga ? </s> <s> Kas jääme pigem vaesteks ja puhasteks eestlasteks või oleme jõukamad koos siia tuleva muu rahva ja mõtteviisidega ? </s> </p>
<p> <s> Tänases Hiinas kerkivad pilvelõhkujad , kõikjal näeme kvaliteetseid kiirteid , Hiina muutub üha avatumaks ja avatumaks ühiskonnaks , sarnanedes väljanägemiselt Ameerikale , nüüd ei sobi Hiina müür enam kuidagi Hiinat sümboliseerima . </s> <s> Nüüd tõuseb esiplaanile Suur Siiditee , mille olemasolu tõestab , et hoolimata tohutust kaugusest , mis Hiinat on lahutanud teistest kultuurriikidest , pole Hiina kunagi olnud päris täielik erak , vaid on sõltuvalt siseolukorrast alati olnud kas suuremas või väiksemas läbikäimises muu maailmaga . </s> </p>
<p> <s> Ka Marco Polo reisis aastatel 1271–1274 koos isa ja onuga mööda Siiditeed , tuli Itaaliast Väike-Aasia , Pärsia , Afganistani ja Pamiiri kaudu Hiinasse , läbis Taklimakani ja Gobi kõrbe , jäi Hiinasse 17 aastaks , õppis selgeks hiina keele , käis paljudes Hiina piirkondades , tagasiteel purjetas mööda merd Pärsiasse , sealt ratsutas kaamelitega Genuasse , kus ta pandi vangi . </s> <s> Vanglas dikteeris Marco Polo üleskirjutajatele oma reisimälestused , mis jäid kuni 17. sajandini eurooplaste peamiseks infoallikaks Sise-Aasia , sealhulgas Kesk- ja Lääne-Hiina kohta . </s> <s> Marco Polot peeti suureks luiskajaks , hulluks , aferistiks , bluffijaks ja fantasööriks , tema teost pööraseks väljamõeldiseks . </s> <s> Eurooplane ei tahtnud uskuda , et kuskil maailmas elatakse jõukamalt ja õnnelikumalt kui tema kodumaal . </s> <s> Euroopas usuti sedasama mis Hiinas – meie oleme maailma keskkoht , meie järgi joondub muu maailm . </s> <s> Just Marco Polo teose vastuvõtt Euroopas kinnistas lõplikult Hiina ja Euroopa vastandumise , mis oli alguse saanud mööda Siiditeed rändavate kaupmeeste suust suhu liikunud imelugudest . </s> <s> See kestab mingil määral tänase päevani ning ei Hiina ega Euroopa ole seda kuidagi ära teeninud . </s> </p>
<p> <s> Eesti keeles ja meeleski on juurdunud , tõsi küll mujalt laenatud , ütlused ja müüdid , mille sisuks on enese vastandamine sellega , mida teati Hiina kohta . </s> <s> Leidub neid nii häid kui ka halbu . </s> <s> Hiina viisakus tähendab meil üliagarust teenindamisel , hiina keel arusaamatust , hiina mõistatus lahendamatust , hiina piinamine aga koledust ülekuulamisel . </s> <s> Ka meieni on jõudnud anekdoodid hiina söömakommetest ja toitudest . </s> <s> Olgem leebed ja ärgem nimetagem seda rassismiks , andkem sellele nähtusele pehmem nimetus – teadmatusest sündinud rahvuslik eelarvamus . </s> <s> Kogu seesugune udune mütoloogia saab kunagi tänu tihedamale suhtlemisele asenduma adekvaatse informatsiooniga . </s> <s> Ja eks seesugune eesmärk on mulgi , muidu ma seda reisikirja ei kirjutaks . </s> </p>
<p> <s> Mööda elutuid kõrbeid ja kõrgeid mägesid kulgev Siiditee oli kasutusel ligi 2000 aastat järjest , kindlasti juba alates 2. sajandist enne Kristust ( ositi varem ) kuni pideva laevatee avamiseni Hiinast Euroopasse 16. sajandil . </s> </p>
<p> <s> Siiditee oli antiikmaailma pikim ja rikkaim karavanitee , mis läbis rohkem riike ja kultuure kui ükskõik missugune teine tolleaegne tee . </s> <s> Riikide arv on aja jooksul muutunud , ent puhuti oli neid üle kolmekümne . </s> <s> Tee algas Kesk-Hiinast , tollasest Hiina pealinnast Changanist ( Hiinas on pika ajaloo jooksul pealinnu olnud õige mitmeid ) , mis nüüd kannab nime Xi'an , siidiliblika kasvandustest , suundus praeguse Gansu provintsi aladele , läks kas põhja või lõuna poolt Taklimakani kõrbe Pamiiri , sealt kulges põhjapoolne haru Kašgari ( Kaši ) kaudu läbi Turkestani Pärsiasse , edasi Konstantinoopoli kaudu Euroopasse . </s> <s> Lõunapoolne haru läbis Afganistani , seejärel Pärsia , jõudis Antiookiasse , kust pöördus kas Konstantinoopoli või Aleksandria poole . </s> <s> Üks väiksem põhjapoolne haru riivas Kaspia merd , läbis Kaukasuse ja jõudis isegi Krimmi . </s> <s> Pisemaid kõrvalharusid oli teisigi . </s> </p>
<p> <s> Siid oli toonase maailma kõige tähtsam kaup , mis tõi rikkuse nii keisrile kui ka tervele riigile . </s> <s> Siiditee kaudu jõudsid Euroopasse jutud imepärastest riikidest idas . </s> <s> Siidist on juttu Vanas Testamendist ( Hesekiel 16 : 10,14 ) : " Ma riietasin sind kirjatud riidesse , sidusin sulle jalga sandaalid , mähkisin sulle linase peakatte ja katsin sind siidiga . </s> <s> [ ... ] Nõnda olid sa ehitud kulla ja hõbedaga ja su riieteks olid linased , siidised ja kirjatud riided . </s> <s> [ ... ] Su nimi sai kuulsaks paganate hulgas , sest see oli täiuslik kaunistuste tõttu , mille ma olin su ümber pannud , ütleb Issand Jehoova . " </s> <s> Hesekieli elust on teada fakt , et ta viidi 597. aastal enne Kristust Paabelisse vangi , järelikult oli tollal siid Lähis-Idas juba olemas . </s> <s> Siidist ei saa mööda ka Aristoteles ( surnud 322 e.Kr. ) , Aleksander Suure kasvataja , tema kirjeldab siidiusside metamorfoose enam-vähem õigesti . </s> <s> Järelikult oli tal informatsiooni , kuigi siidiliblika kasvatamisoskused , samuti võtted , kuidas kookonist siidniiti kätte saada , olid Hiina suurimad saladused , mida varjati kiivalt . </s> <s> Tänapäeval öeldakse kõige selle kohta know-how ning seda kaitsevad patendid . </s> <s> Ja kes ei suuda või ei taha patenti osta , see peab ülal tööstusspionaažikontoreid . </s> <s> Kindlasti tegeldi nii luuramise kui ka vastuluuramisega juba tollal . </s> <s> Ka vanad sanskriti tekstid räägivad siidist ja siidiussidest . </s> <s> Leidub siiski uurijaid , kes arvavad , et siidiussidest siidniidi saamise saladust Hiinas keegi ei reetnud , see avastati Indias ja Iisraelis iseseisvalt , sõltumatult Hiinast . </s> </p>
<p> <s> Looduslikult kasvab siidiliblikas Jaapanis , Koreas ja Hiinas . </s> <s> Euroopasse jõudis Hiina siid 2. sajandil pärast Kristust , läks veel mõnisada aastat ning araablaste kaudu jõudsid Euroopasse siidiussid ning oskus neid kasvatada . </s> </p>
<p> <s> Siidrõivastest sai ka Euroopas võimu , rikkuse ja luksuse märk , nagu see oli aastasadu varem juhtunud Aasias . </s> <s> Inimene , kes tahtis , et temast lugu peetakse ja talle allutakse , pidi end näitama siidrõivastes , muidu poleks tema ambitsioonidele keegi tähelepanu pööranud . </s> </p>
<p> <s> Nimi Siiditee on pandud tagantjärele , selle andis iidsele karavaniteele 1870. aastal saksa geograaf Ferdinand von Richthofen , kes kaardistas arheoloogide poolt väljakaevatud linnu Sise-Aasias . </s> </p>
<p> <s> Täna peame tõdema , et Siiditeel on lisaks kauba- ja kultuurivahetusteele olnud ka mingi eksistentsiaalne ja geopoliitiline tähendus . </s> <s> Siiditeed pidi liikus Aristotelese õpilane Makedoonia Aleksander maailma vallutama , ja olekski seda teinud , kui maailm poleks olnud liiga suur ning tema elu väga lühike . </s> <s> Ta suri 323. aastal e.Kr. 33-aastasena ! </s> <s> Põhjapoolset Siiditeed pidi liikusid Tšingis-khaan ja tema järeltulijad , peale selle veel hästi suur hulk väiksemaid maailmavallutajaid . </s> <s> Siiditee jagas kaheks isegi 19. sajandi Aasia , lõunapoolseid maid püüdis koloniseerida Suurbritannia , põhjapoolseid Venemaa . </s> <s> Ka N. Liidu kallaletung ( kommunistlikule ! ) </s> <s> Afganistanile 1980. aastal oli katse võtta kontrolli alla kunagise Siiditee piirkond , et rajada endale pääs soojade veteni , India ookeanini , see tähendab jätkata Venemaa kunagi pooleli jäänud vallutusi . </s> </p>
<p> <s> Sulgeme hetkeks silmad ja kujutleme kaamelite lõputuid karavane liikumas mööda ääretuid kõrbi ning kõrgeid mägesid . </s> <s> Kellad helisesid öös , koerad haukusid , kuu heitis pikki varje lainjale liivale . </s> <s> Kaamelite õõtsumine uinutas kaupmehed . </s> <s> Igas kurus varitses röövlisalk . </s> <s> Aga kaupmeestel olid relvad ja relvastatud saatjad , keegi sõdureist pidas valvekorda , harilikult jäid Siiditeele lebama ründajate laibad . </s> <s> Need ei vedelenud kaua , varsti lendasid kohale raisakotkad , kelle pojad pesades ootasid toitu . </s> </p>
<p> <s> Mõnikord karavan laulis , tihti peatuti , et juua teed , siis jutustati imepäraseid muinasjutte – mäed , öö ja kõrb õhutasid fantaasiat . </s> </p>
<p> <s> Paralleele tuues võib öelda , et Siiditee oli antiikmaailma ÜRO , siid toonane elektroonika . </s> <s> Kahju vaid , et inimesi , kes pika tee otsast otsani kaamelitel läbi ratsutasid , oli siiski suhteliselt vähe , teekonna Hiinast Indiasse , Araabiasse või Euroopasse ja vastupidi läbis harilikult kaup . </s> <s> Ühed kaupmehed tõid kauba teatud punkti oaasilinnas või mägikülas , seal ootasid ees juba teised , kes kauba üles ostsid ning tükk maad edasi toimetasid , et see siis jälle ootajatele maha müüa . </s> </p>
<p> <s> Siiski on teada , et Marco Polo polnud sugugi esimene eurooplane Hiinas ning võib-olla oli tal koguni Hiinasse minnes piisavalt eelinformatsiooni nii Hiina kui ka kogu Aasia kohta . </s> </p>
<p> <s> Kindlasti oleks maailm olnud hoopis teist nägu , kui kaubaga koos oleksid liikunud ka inimesed , kui julgeid otsijaid ja õnnekütte oleks olnud rohkem . </s> <s> Kindlasti poleks olnud Euroopa ja Hiina vastandamist ei anekdootide , müütide ega reaalse poliitika tasemel . </s> </p>
<p> <s> Nagu praegu , nõnda hoiti ka tollal kõike , mis puutus oma sissetulekutesse , rangelt saladuses . </s> <s> Praegu ei või ametnikud öelda , kui palju nad saavad palka , tollal hoiti seitsme luku ja riivi taga kauba eest makstud hinda . </s> <s> Nii ei olegi täpselt teada , mitusada korda oli tõusnud siidi maksumus , kui see ükskord Hiinast Euroopasse jõudis . </s> <s> Püüdis ju iga müüja ostjat tüssata , väljakujunenud kindlaid takse ei olnudki . </s> <s> Olid vaid kaupmeeste tarkus , kavalus ja kogemused , mis kõik olid sündinud soovist jõukaks saada . </s> </p>
<p> <s> Kui väga sügavalt järele mõelda , siis peab ütlema , et Ida ja Läänt lahutavad tegelikult ainult eelarvamused , mis alles praegu hakkavad pikapeale hajuma . </s> <s> Kui poleks olnud lõhet Euroopa ja Aasia vahel , oleksime me kõik elanud jõukamalt , paremini ja turvalisemalt . </s> </p>
<p> <s> Aga parem hilja kui mitte kunagi . </s> <s> Kunagi on hiinlane meile sama lähedane kui soomlane , me võime koos temaga laulda " Eesti piir käib vastu Hiina müüri ... " , saades loomulikult aru , et tegemist on naljaga . </s> </p>
<p> <s> Juba täna võib näha Suurel Siiditeel palju matkajaid , kes külastavad toonaseid linnu ja külasid , millest mõned on kõrbeliiva ja mäevaringute alla mattunud , teistes elavad aga praegugi inimesed , olgugi et nad räägivad teisi keeli ning usuvad teistesse jumalatesse . </s> </p>
<p> <s> Mina nägin Taiwani hiinlaste seltskonda , kellel oli plaanis jõuda Istanbuli , sealt lennukiga tagasi kodumaale . </s> <s> Tõsi , nad ei ratsutanud kaamelitel , vaid sõitsid Toyota džiipidel , aga sellelaadne safariturism on praegu väga moes . </s> </p>
<p> <s> Küll nad klõpsutasid ! </s> <s> Aga siiski pildistasid nad loodusest rohkem inimesi , peamiselt iseennast . </s> <s> Poseerisid restoranilaua taga , ulatasid oma aparaadi reisikaaslasele ning lasksid ennast pildistada . </s> <s> Mina oleksin rohkem loodust võtnud . </s> </p>
<p> <s> Siiditee Hiina-osas võib reisida üsna mugavalt , magada luksushotellides ning sõita õhkjahutusega bussides mööda kiirteid . </s> <s> Siiski ei tungle Siiditeel praegu selline turistide murd nagu Hiina müüril , mille peal rahvas liigub , küünarnukk küünarnukis kinni , ent Siiditeed tullakse vaatama ka vähemalt nädalaks-paariks , mitte mõneks tunniks nagu Hiina müüri . </s> </p>
<p> <s> Aga alustame õiges järjekorras . </s> </p>
<p> <s> Eestlasel on hea võimalus võrrelda Siiditee kaubavahetust ning selle mõju ajaloole ja kultuurile meie Hansa Liiduga , olgugi et üks kulges ainult piki maismaad , teine rohkem mööda vett , piki merd ja jõgesid . </s> </p>
<p> <s> Kas meil oleks tagantjärele midagi Hansa Liidule ette heita ? </s> </p>
<p> <s> Kui oleks , siis ainult seda , miks see nii lühikest aega tegutses ning miks sinna nii vähe Eesti linnu kuulus . </s> <s> Ainult kolm sajandit ja neli linna – Tallinn , Tartu , Pärnu ja Viljandi . </s> </p></div2><div2 type="alaosa"><head> ÜRÜMCHI SARNANEB TAŠKENDIGA </head>
<p> <s> Lend Guangzhoust Ürümchisse , Xinjiangi-Uiguuri rajooni pealinna , Kagu-Hiinast Loode-Hiinasse , seega diagonaalis üle Hiina , kestis pisut rohkem kui 7 tundi . </s> </p>
<p> <s> Kui palju on maailmas selliseid riike , mille kohal Boeing 757 saab sirgjoones lennata nõnda kaua , lahkumata kordagi tolle riigi õhuruumist ? </s> <s> Ega neid üle kolme olegi – lisaks Hiinale veel Venemaa ja Kanada . </s> <s> USA lõunaosast Alaskani tuleks sama pikk tee , ent siis peaks lennuk lendama tükk aega Kanada kohal . </s> <s> Seitsme tunni sees on siiski ka 40-minutiline vahemaandumine Shaanxi provintsi pealinnas Xi'anis , just selles linnas , kust Siiditee alguse sai . </s> </p>
<p> <s> Ka nüüd müüdi seal lennujaama ootesaali lettidelt siidi , siiski mitte rõivaid , sest riideturu on vallutanud tehiskiust materjalid . </s> <s> Pakuti hoopis siidmaale ja imeilusasti tikitud suuri siidsirme , siidi kunagine tarbefunktsioon on asendunud dekoratiivsega . </s> <s> Meiesugused transiitreisijad aga ostsid letid tühjaks jakisarvedest ja jakipulbrist , viimane pidavat olema parem kui Viagra . </s> </p>
<p> <s> Hiina Rahvavabariik on suur , väga suur , ja ka väga rikas ja mitmekesine riik . </s> <s> Kui palju on siin loomi ja taimi , sealjuures rohkesti niisuguseid , keda esineb ainult Hiinas . </s> <s> Suurest pandakarust on saanud maailma loodushoiu vapiloom , ja seda õigusega . </s> <s> Venemaal ja Kanadas on tasandikud , stepid , taiga ja tundra , Hiinas lisanduvad neile kõigile veel kõrbed ja mäed . </s> <s> Venemaa ja Kanada asuvad kliima poolest arktilises ja parasvöötmes , Hiina parasvöötmes , subtroopikas ja troopikas . </s> <s> Kõiki kolme suurriiki kaunistavad hiiglaslikud jõed , aga kõige pikemad neist on ikkagi Hiinas . </s> <s> Guangzhou asub näiteks troopikas , seal on tulipalav ja mereline ilmastik , Xinjiang aga Sise-Aasias , kus on ääretult kontinentaalne kliima – suvel päeval samuti tulipalav , suvel öösel mõnusalt jahe , mõnikord isegi külm , aga talvel valitseb käre pakane . </s> <s> Guangzhous vohab rohelus , Xinjingis on aga mäed ja kõrbed . </s> <s> Ürümchi on üks Euraasia mandri keskpunkte . </s> <s> Teist olen ma näinud Kõzõli linnas Tõvas . </s> <s> Euroopa keskpunkte on õige mitu , aule olla Euraasia keskpunktiks pretendeerivad minu teada ainult kaks linna . </s> <s> Asi on selles , et liigendatud äärejoonega pinna keskpunkti on väga raske ja keeruline täpselt välja arvutada , mandri puhul aga tekib lisaks sellele kohe küsimus , kas saari ka lugeda või mitte . </s> <s> Ürümchis on registreeritud ka suurim ööpäevane temperatuurikõikumine maailmas – päeval +49 kraadi , öösel –2 kraadi . </s> </p>
<p> <s> Kellad Ürümchis näitavad aga sama aega mis igal pool Hiinas . </s> <s> Ajavööndite poolest võiks Lääne-Hiina olla kell neli tundi taga , võrreldes Ida-Hiinaga , aga Hiinas on üks aeg , mis tähendab seda , et Ürümchis on õhtul hilja veel täiesti valge ning hommikul hämar . </s> <s> Veel üks tõik , millega tuleb harjuda . </s> </p>
<p> <s> Meie mõistes tähendab termin Lääs jõukust ning kõrget elatus- ja tehnoloogiataset , Ida aga seda , et arenemisruumi jätkub veel küllaga . </s> <s> Hiinas on vastupidi – just Ida-Hiinas , Vaikse ookeani rannikul ning selle lähedal , asuvad kõrgesti arenenud suurlinnad , täis pilvelõhkujaid ja linnasiseseid kiirteid , Lääne-Hiina on aga just hakanud arenema . </s> </p>
<p> <s> Vaikse ookeani ääres näeb moodsaid ja kauneid Euroopa ja Jaapani autosid , enamik neist küll Hiina tütarfirmades toodetud , Lääne-Hiinas aga domineerivad senini rasked , kohmakad ja valjult mürisevad N. Liidu autod , eriti veoautod või nende Hiinas tehtud analoogid </s> </p>
<p> <s> Meie koos abikaasa Külliga jõudsime kohale pimedas . </s> <s> Just enne maandumist nägime Tian Shani ( varem kirjutasime venepäraselt Tjan-Šani ) mäeaheliku lumiseid tippe , mida loojuv päike punakaks värvis . </s> <s> Taevas roosatas ning mäed punetasid , üksikud pilvetupsud olid värvunud hõbedaseks . </s> <s> Kas võib olla veel kaunimat vaatepilti ? </s> </p>
<p> <s> Mulle on alati rõõmu valmistanud jõuda kuhugi tundmatusse puntki pimedas – kõik jääb esialgu veel saladuskatte alla , jääb põnevaks mõistatuseks , mis tuleb alles lahendada . </s> <s> Kas võrdlus rõivastesse peidetud kauni neiuga on liiga meelas ? </s> </p>
<p> <s> Mulle meeldib päikesetõusu ajal kardin hotelliakna eest tõmmata ning visata pilk uuele , seni veel võõrale linnale . </s> <s> Ja kõige parem oleks siis , kui hotellituba asuks kuskil kõrgel , väga kõrgel korrusel . </s> </p>
<p> <s> Pean siiski täpsustama . </s> </p>
<p> <s> Xinjiangi olin ma varem näinud , õhtupunas valgeharjaline mäeahelik lennukiaknast polnud esimene nägemine . </s> </p>
<p> <s> Kunagi nooruses hipitsesin ma Kesk-Aasias , sõitsin hääletades juhuslike autodega Oši linnast Kirgiisiast Tadžikistani , Pamiiri mägedesse Murgabi külla . </s> </p>
<p> <s> Murgabis ei olnud ainukestki rohututti , isegi mitte ainukestki looma , alasti lapsed mängisid savionnide vahel punasel kõrgmäestikuplatool . </s> <s> Võõrastemaja oli kõige suurem rajatis , aga räämas ja lagunenud , sissevarisenud katusega . </s> <s> Küsisin sissekirjutaja käest , kuidas niisuguses kohas saab üldse elada , tema , ise venelane , kes põlgas kohalikke , lõi käega ja ütles , et ah , nad varastavad kogu aeg üksteise tagant . </s> </p>
<p> <s> Mida seal varastada oli ? </s> <s> Tühjusest ei ole midagi võtta . </s> </p>
<p> <s> Alles järgmisel päeval sain teada , inimesed käivad paar tuhat meetrit allpool mägikarjamaadel oma jakkide juures , jakid annavad kehakatted , kütte , piima ja liha . </s> <s> Platoole ülalpool taimede kasvupiiri oli aga otstarbekas rajada küla , nõnda ei võtnud see ruumi jakkide karjamaalt . </s> <s> Kalju peidus palvetava mehe käest kuulsin veel , et võõrastemaja oli kunagi olnud mošee , millelt minarett oli usklike üle mõnitamise nimel maha lõhutud . </s> </p>
<p> <s> See polnud mul elus esimest korda endist islami pühakoda kurjasti kasutada . </s> </p>
<p> <s> Eestile küllaltki lähedases Tveri ( tollal Kalinini ) linnas oli Volga jõe ääres kõrts Vostotšnõi , mis oli samuti kunagi olnud mošee . </s> <s> Ja seal oldi oma ateismis nõnda ülbed , et isegi minaretid olid maha kiskumata ning joomakohale oli pandud irvitav nimi . </s> <s> Kas ristijad teadsid , et koraan keelab alkoholi ? </s> </p>
<p> <s> Ent Pamiiris lookles mägitee 4500 meetri kõrgusel , lumepiirist ülevalpool , ning paremat kätt oli näha Xinjiang . </s> <s> Lumi nii seal kui ka toonases N. Liidus oli mürkroheline , lilla ja punane , mõnikord ka valge nagu lumi ikka . </s> <s> Lume olid kirevaks värvinud mäestikuliivad ja kivipuru , mida tuuled ümberkaudsetest kõrbetest pilvede kõrguselt kandsid . </s> <s> Riigipiir oli äärmiselt valvatav , sest Hiina Rahvavabariigi ja N. Liidu vahel valitsesid parajasti pinged . </s> <s> Ööbisin Karakuli järve ääres nn. varjupaigas ( prijut ) , koobashurtsikutes , nägin , kuidas idast paistev kuu heitis kuldset valgust mustale järvele . </s> </p>
<p> <s> Ka nüüd paistis kuu ning kindlasti valgustab ta praegugi Karakuli piirijärve , ainult et enam pole tegemist N. Liidu ja Hiina Rahvavabariigi piiriga , vaid Tadžikistani ja Hiina Rahvavabariigi piiriga . </s> </p>
<p> <s> Ürümchi lennujaam on suur ja moodne , siit saab lennata Taškenti , Almatõsse , Indiasse ja isegi Türki , Istanbuli linna . </s> <s> Ürümchi lennuliinid kulgevad enam-vähem täpselt Suure Siiditee kohal . </s> </p>
<p> <s> Oma sügavas olemuses on maailm alati just niisugune , nagu see kunagi loodi . </s> <s> Paari tuhande aasta jooksul muutub ainult tehnika , mitte põhisisu . </s> <s> Ka meilid liiguvad sama teed mööda edasi-tagasi , ka rakettlennukid hakkavad lendama piki Siiditeega märgistatud marsruute ning kindlasti ka telekineetiline energiavoog nihutab asju ja inimesi paigalt samas suunas , kui niisugune imetransportöör kunagi leiutatakse . </s> </p>
<p> <s> Lennujaama meeneletist ostsin brošüüri " Xinjiang in brief " ( " Lühidalt Xinjiangist " ) ja lugesin , et Ürümchi lennuväli on suuruselt Hiinas viies ning see on reservlennuväljaks Euroopast Pekingisse lendavatele hiidlennukitele . </s> <s> Kui näiteks Pariisist või Viinist tuleva lennukiga midagi juhtuks , siis teeks see Ürümchis hädamaandumise . </s> </p>
<p> <s> Loodame , et see jääb ainult teoreetiliseks võimaluseks , mida praktikas kunagi vaja ei lähe . </s> </p>
<p> <s> Xinjiangi pindala on 1 miljon 600 tuhat ruutkilomeetrit , seega on see suurem kui terve Lääne-Euroopa kokku . </s> <s> Xinjiang on pindalalt Hiina suurim provints , mis võtab enda alla 16 protsenti tervest , pindala poolest maailma kolmandaks oleva Hiina territooriumist . </s> <s> Ühendust linnade vahel peetakse siin tihti lennukiga , nõnda et Ürümchi lennuväli teenindab palju provintsisiseseid liine , rohkem kui ükski teine lennuväli Hiinas . </s> </p>
<p> <s> Ja mis tuttavad kohad ! </s> <s> Turismikaardilt leian vaatamisväärsusena sellesama Karakuli järve , millest mul on nii kenad mälestused ! </s> </p>
<p> <s> Tuleb välja , et 1955. aastal nimetati Xinjiangi provints ümber Xinjiangi-Uiguuri Autonoomseks Piirkonnaks , selleks et N. Liidu eeskujul näidata põlisrahvaste õitsengut , ja pealinna hiinapärane nimi Dihua ( ka Tihua ) muudeti Ürümchiks , mis uiguuri keeles tähendab punane karjamaa ning mida hiinlastel on väga raske hääldada , sest hiina keeles ei ole r-häälikut . </s> <s> Hiinlased , keda linnas on 72,88 protsenti , kutsuvadki linna Ulumqi'ks või koguni Wulumuqi'ks , niisugust nime näeb tihti ka ladinatähelisena reklaamidel . </s> </p>
<p> <s> Lennuväli asub 23 kilomeetri kaugusel kesklinnast , sinna sõitsime pool tundi . </s> </p>
<p> <s> Äärelinnade väikeste majade ees laiadel kõnniteedel kõrgete paplite all istus rahvas laudade taga , söödi ja joodi . </s> <s> Inimesed elavad koos , kõik näevad , mida naabripere sööb , pole seal mingit eraldiolekut nagu kõrgetes kortermajades . </s> </p>
<p> <s> Kesklinnas säras äride vitriinidel neoonreklaam , valgustatud kaubamajades tungles rahvas . </s> </p>
<p> <s> Pimeduses ei märganud , et Ürümchi erineks teistest Hiina linnadest . </s> <s> Kõigis neis on hea hulk rahvast , jalgrattureid sama palju kui jalakäijaid , rikšamehi vähem , mopeede ja mootorrattaid veel kasinamalt , ainult autosid on nagu kirjusid koeri . </s> </p>
<p> <s> Eestlane on harjunud suurema vahemaaga enda ja võõra vahel , hiinlased on olude sunnil teistsuguse psühholoogiaga , nendel võib distants olla pisem . </s> <s> Aga isegi kõige tihedama sagimise korral ei riiva hiinlane kunagi kõrvalkõndivat inimest . </s> <s> Mul tõusevad ihukarvad püsti , kui ma meenutan oma õpinguaegseid rüsinaid Moskva metroos , aga Shanghai metroos valitses hiinapärane korrektsus , keegi ei äianud küünarnukiga ribide vahele , nagu tegi vagunist väljatungleja Moskvas . </s> </p>
<p> <s> Ja niisugune asi avaldab mõju . </s> <s> Ka kõige avarama ruumiihalusega eurooplane talub Hiinas inimeste tihedust enda ligiduses , lubab teise inimese endale väga lähedale , sest tal ei ole hirmu , et keegi teda puudutada võiks . </s> </p>
<p> <s> Kord sõitsin Pekingis jalgrattaga . </s> <s> Kõik teised ratturid sõtkusid müürina minu kõrval , ees ja taga , aga kokku me ei puutunud . </s> <s> Tundsin mingit seletamatut kollektivismiõndsust , ent pabistasin veidi , kas ma ikka suudan hoida sentimeetripikkust vahekaugust . </s> </p>
<p> <s> Inimesed ajasid jalgrataste seljas juttu , lobisesid mobiiltelefonidega . </s> <s> Ja korraga hakkas sadama vihma . </s> <s> Nagu üks mees tõmbasid kõrvalsõitjad ratast peatamata selga keebi , neid oli oranže , tulikollaseid ja helepunaseid . </s> <s> Ainult mina üksinda jäin särgi ja lühikeste pükste väele . </s> </p>
<p> <s> Asusime kolmetärni hotelli nimega Silk Road , mis tähendab Siiditeed . </s> <s> Hiinas on vastuvõtuleti taga alati parasjagu rahvast , sissekirjutuse vormistamisega läks tükk aega . </s> </p>
<p> <s> Seal , kus Euroopas saab hakkama üks inimene , teenib Hiinas mitu , ja niimoodi on igal pool , mitte ainult hotellides . </s> </p>
<p> <s> Hoolimata sellest , et Hiina areng on viimastel aastatel olnud üle kümne protsendi aastas , ei kuuluta direktiivid rahvusliku koguprodukti ülikiiret kasvu Hiina prioriteediks number üks . </s> </p>
<p> <s> Kõige tähtsam on Hiina kõrgeima võimuorgani Ülehiinalise Rahvaesindajate Kogu otsuse järgi hoopis igale inimesele töökoha tagamine . </s> </p>
<p> <s> Siit tuleneb õige mitu järeldust . </s> </p>
<p> <s> Kõigepealt – ühistunde ülekaal individualismi ees , millel on sügavad juured ajaloos ning mida üliegoistlikus Ameerikas mõistetakse ehk ainult usuringkondades . </s> <s> Kahtlemata oleks eliidile kasulikum tööpuudus , ent Hiina riik on otsustanud hoolitseda nende eest , kes võidutrügimisel isikliku heaolu nimel teistele alla jääksid . </s> </p>
<p> <s> Täieliku vabaturu fanaatik ütleks siinkohal , et see , kes aheldab eliidi tegutsemistungi , paneb puudust kannatama kogu rahva , kuna looduse poolt paremaks loodud inimeste pürgimus omakasule ja rikkusele loob uusi töökohti ka neile , kes ise ei suuda oma firmat püsti panna , kellel pole ei loomingulisi ega juhiandeid ning kes on võimelised töötama ainult kellegi alluvuses . </s> <s> Hiinas on riiklikult reguleeritav turumajandus ning seal on otsustatud teisiti , seal arvestatakse ka nende huve , kes eluvõitluses kaotajaks jääksid . </s> <s> Vabaturu fanaatik ennustab , et kunagi lõpeb niisugune poliitika täieliku krahhiga , praegu seebimullina paisuv majandus lõhkeb haleda plaksuga , sest madalapalgaline rahvamass asutuse sees takistab edasiminekut . </s> <s> Lähiajalugu pakub näiteid poolt ja vastu , kokku varisesid vabaturule orienteeritud Mehhiko ja Brasiilia majandus , aga sama juhtus ka karmikäeliselt riigi kontrolli all oleva Lõuna-Korea majandusega . </s> <s> Kahtlemata tuleb leida õige tasakaal isereguleeruva vabaturu ning inimmõistusele allutatud riigimajanduse vahel , seda tasakaalupunkti ka kõik soovijad otsivad , ent selle leidmine on usuküsimus . </s> <s> Täpsemini – usuküsimus on veendumus tee õigsuses ning propagandaküsimus on selle õigsuse kuulutamine . </s> <s> Paljud jutlustavad , et nemad on õige koha leidnud , aga vastuvaidlejatel jätkub alati ümberlükkamatuid argumente , mida edasiminejad ei pane oma veendumuses tähele . </s> <s> Minu meelest pakub pikema ajalooperioodi vaatlus kinnitust riigikesksele ideoloogiale – pärast Teist maailmasõda taassünnitati Euroopa majandus riigi valvsa pilgu all , nagu seda Skandinaavia maades on kogu aeg tehtud . </s> <s> Aga ma tean , et ikkagi suudaks keegi selle väite ümber lükata . </s> </p>
<p> <s> Riigimajanduse häbistasid Venemaa ja venemõjulised kommunistid oma hävitustööga ning usku selle headesse külgedesse on päris raske taastada . </s> </p>
<p> <s> Oodates hotellitoa vormistamist kuulsime uhkes vestibüülis vene keelt . </s> </p>
<p> <s> Minu esimene reaktsioon sellises olukorras on alati olnud seljapööramine või vähemalt pilgu mahaviskamine , ma olen alati tahtnud teha nägu , et mina ei näe ega kuule midagi . </s> </p>
<p> <s> Siis aga ütlesin endale , et okupatsioon on ammu lõppenud , viimane aeg on suhtuda kõigisse naabritesse võrdse lugupidamisega . </s> </p>
<p> <s> Aga samal momendil toodi meile hotellitoa võti ning anti tagasi passid . </s> </p>
<p> <s> Tõusime liftiga 17. korrusele , samas liftis sõitsid ka vene keelt rääkivad punkarisoenguga tätoveeritud noormehed , kes ilmselt olid tulnud Hiina kolkasse Lääne tänavakultuuri esindama . </s> </p>
<p> <s> Tervitasin neid : </s> </p>
<p> <s> " No , rebjata , kak dela ? " </s> </p>
<p> <s> Nad oli rõõmsalt üllatunud , kuuldes kristallpuhast vene keelt . </s> <s> Nad olid pidanud meid Ameerika individuaalturistideks , keda Siiditee kandis on rohkesti näha . </s> <s> Kas nad siis tõesti ei teinud eesti ja inglise keelel vahet ? </s> <s> Selgus , et nad moodustasid VIA ( vokaal-instrumentaalansambli ) The New Beatles ; rahvuselt olid nad kõik venelased , aga pärit Almatõst , Kasahstani suurimast linnast ja endisest pealinnast . </s> </p>
<p> <s> Noormehed lubasid endale irvitamist Kasahstani iseseisvuse ning selle diktaatorist presidendi Nazarbajevi üle . </s> <s> Ütlesin , et meie oleme Eestist , andes sellega mõista , et nad võiksid oma pahameelt ja pettumust Kasahstani iseseisvuse puhul väljendades olla ettevaatlikumad . </s> <s> Nemad aga mõistsid minu lauset kui saatusekaaslase pihtimust ning hakkasid mõnitama Riiat , Eesti pealinna , kus nad olevat mõni aeg tagasi esinemas käinud ning kus ainukesed mõistlikud inimesed olevat kohalikud venelased . </s> </p>
<p> <s> Kas ma pean tõesti lisama aktsenti või koguni grammatikavigu oma lihtsatele venekeelsetele lausetele , et sarnast möödamõistmist enam ei tekiks ? </s> </p>
<p> <s> Meie väljusime liftist , VIA-poisid liikusid kõrgemale , restorani Berjozka suunas . </s> <s> Just nimelt Berjozka ( vene keeles , eesti keeli Kaseke , väga populaarne vene kõrtsinimi ) , sinna kutsus ka venekeelne reklaam liftiseinal . </s> </p>
<p> <s> " Tulge pärast läbi , " hüüdis meile järele blondeeritud peaga trummilööja , aga võib-olla ainult trummitassija . </s> </p>
<p> <s> Pakikandjad tõid meie kaks seljakotti ja ühe kohvri tuppa . </s> <s> Ka nemad olid kahekesi , ehkki oleks piisanud ühest inimesest ; nad olid uhkes keisriaegses sõdurimundris nagu enamik hotelliteenijaid Hiinas . </s> <s> Nad olid oma käruga sõitnud teises liftis meie oma kõrval , nõnda nagu head kombed nõuavad . </s> </p>
<p> <s> Ja vanem neist ei võtnud jootraha , loobus veel mõlema nimel ! </s> <s> Esimest korda elus nägin ma pakikandjat , kes keeldus meeleheast . </s> </p>
<p> <s> Aga mida see tähendas ? </s> <s> Ehk märkas ta mu peos muditud 2-jüaanist ( 4 krooni ) ja pidas seda solvavalt väheseks ? </s> <s> Aga teistes hotellides jätkus seda küll ja küll : sain sügavate tänukummarduste osaliseks , kui ma niisuguse tagasihoidliku summa mulle osutatud teenuse eest andsin . </s> </p>
<p> <s> Kas mu tegevus oli liiga rassistlik , kui ma püüdsin loobuja näojoonte ja silmade eripära uurides selgusele jõuda , kas ta on uiguur või hiinlane ? </s> </p>
<p> <s> Pekingi eestlane Indrek Park , kes on abielus korealannaga , kes õpib Pekingi ülikoolis tibetoloogiat ning õpetab samas inglise keelt , ütles mulle Pekingis , et tema teeb näo järgi vahet jaapanlastel , korealastel ja hiinlastel . </s> </p>
<p> <s> Kõik välismaalased on alati olnud üllatunud , kui nad on kuulnud , et eestlane tunneb Tallinna tänaval ära vastukõndiva venelase , ehkki me oleme ühte ja sedasama balti rassi ning ehkki venelase suust pole tulnud ainukestki sõna . </s> </p>
<p> <s> Loomulikult ei tea ma , kumba rahvusesse kuulus too pakikandja ning võib-olla oli ta hoopis kasahh , kirgiis , usbekk , mongol , tiibetlane , venelane või keegi muu , sest Xinjiangis elab kümme põhirahvust ning peale selle veel hulk väiksemaid rahvusrühmi . </s> </p>
<p> <s> Oletame , et ta oli uhke , oletame , et talle piisas oma palgast , oletame , et ta ikkagi sai palka , ehkki on olemas hotelle , kus toapoisid , uksehoidjad , šveitserid , pakikandjad ja teised klientidega vahetult kokkupuutuvad teenistujad peavad oma töökoha eest hotelli peremehele maksma , sest nende teenitud jootrahad on koletu suured . </s> <s> Aga too noormees oleks pidanud olema solidaarne ning mõtlema teiste hotellide pakikandjatele , sest niisugune äraütlemine kingib mullegi võimaluse jootraha andmisest loobuda , ning näiteks järgmises hotellis ma ei pakkunudki pakkide tassijale raha . </s> </p>
<p> <s> Võib-olla oli tal keelatud jootraha võtta , et tõsta hotelli renomeed ja ta kartis kolleegi enda kõrval , kes oleks võinud ju ülemusi informeerida ? </s> <s> Võib-olla just sellepärast nad olidki kahekesi , et teineteist kontrollida ? </s> </p>
<p> <s> Kui me Külliga olime tuppa kahekesi jäänud , jõime rohelist teed . </s> </p>
<p> <s> Kõigis Hiina hotellitubades on kuum teevesi termoses ootamas , selle kõrval teepadjakesed kasutamiseks valmis . </s> <s> Harilikult sisaldavad padjakesed rohelist teed , vahel ka jasmiiniteed . </s> <s> Kõrgemat järku hotellides on ainult säravamad termosed ja kaunimad padjakesed , tee kvaliteet on igal pool kõrge . </s> </p>
<p> <s> Tee on sõna , mis on meieni jõudnud inglise ja saksa keele vahendusel hiina keelest . </s> <s> Ka venekeelne tšai on pärit hiina keelest , ainult et inglased pidasid kaubavahetust mööda merd Lõuna-Hiinaga , venelased mööda maad Põhja-Hiinaga . </s> <s> Euroopa laenas endale lõunahiinakeelse , Venemaa põhjahiinakeelse häälduse . </s> </p>
<p> <s> Mina olin Hiinas teist korda , pärast esimest külastust jätsin ma täielikult maha kohvijoomise ja läksin üle rohelisele teele . </s> </p>
<p> <s> Kui ma olin pool aastat rohelist teed joonud , küsis üks inimene minult , millise salviga ma oma nägu ööseks määrin , sest mu ilme muutuvat kogu aeg nooremaks . </s> </p>
<p> <s> Kahtlustasin teda algul nöökimises , siis sain aga aru , et tal on tõsi taga . </s> <s> Temagi lubas hakata rohelist teed jooma , nõnda et ma olen tegutsenud isegi nagu reklaamiagent . </s> </p>
<p> <s> Roheline tee kosutas seegi kord . </s> <s> Olime tol päeval ärganud hästi vara hoopis teises Hiina otsas , lennanud seitse tundi , aga pärast ühte tassi oli roidumus kontidest nagu peoga pühitud . </s> </p>
<p> <s> Tõusin tugitoolist püsti , tõmbasin akna eest ära suure , maast laeni ulatuva kardina . </s> <s> Vaatasin mustavasse auku , mille põhjas sätendasid nii liikuvad kui ka liikumatud tulekeed ; need olid autode katkematu voor ja tänavalaternate kett autode kohal . </s> <s> Kollasele elektrivärvile lisandusid plinkivad ja tantsivad punased ja rohelised toonid – see oli neoonreklaam , mis kutsus ostma , ostma ja ostma . </s> </p>
<p> <s> Olime küllaltki kõrgel , aga siiski küündis enamik kesklinna hooneid meist kõrgemale . </s> <s> Nende akendes polnud tulesid . </s> <s> Kas need on bürood , kust ametnikud on õhtul lahkunud ? </s> <s> Hiljem linnas ringi uidates mõistsin , et needki olid hotellid , ainult et nende akende ees püsisid paksud kardinad . </s> </p>
<p> <s> Nüüd olin ma siis selles linnas , millest ma olin juba lapsepõlves lugenud rootslase Sven Hedini kaheköitelisest raamatust " Minu elu maadeavastajana . " </s> <s> Teos ilmus 1939. aastal Tartu-Tallinna kirjastuse Loodus sarjas " Mehed , maad ja mered " , oli Nõukogude ajal keelatud kirjanduse nimestikus ja paelus mind jäägitult . </s> <s> Seal on kõike – kõrbeseiklusi , poliitikaintriige , tõelist kangelaslikkust ning surevate seltsimeeste mahajätmist liivatormi . </s> </p>
<p> <s> Mäletan , et esitasin endale juba toona küsimuse , kas kellelgi on õigus jätta oma kaaslased kõrbesse surema palavusse , janusse ja kurnatusse ? </s> <s> Või on tal kohustus hukkuda koos teistega , mis sest , et tal endal jätkuks jõudu pääsemiseks , ent ainult siis , kui ta teised maha jätab ning üksinda ära läheb ? </s> </p>
<p> <s> Tõtt-öelda ei tea ma selle eksistentsiaalse küsimuse õiget vastust tänase päevani , tean , et vastata saab ainult religiooni ja traditsioonide pinnalt . </s> <s> Kes on tõstnud kilbile egoismi ja inimese vastutuse ainult iseenda eest , see lubab niisugust käitumist . </s> <s> Kes aga pooldab kollektivismi , taunib pagemist iseenda päästmise nimel . </s> <s> Hiina ühiskonnas ei tuleks kõne allagi niisugune otsus , Euroopas ja Ameerikas aga leiaks see paljudes ringkondades mõistmist . </s> </p>
<p> <s> Sven Hedinile heidab varju asjaolu , et temast jäid Taklimakani kõrbesse piinlema uiguurid ja kirgiisid , keda ta oli palganud teejuhtideks ja kaameliajajateks ning keda ta valgest eurooplasest tahtejõu ja eneseteostuseiha poolest nõrgemaks pidas . </s> <s> Maadeuurijale teeb aga au , et ta tagantjärele kirjutatud mälestustes seda episoodi maha ei salga . </s> </p>
<p> <s> Ürümchi nimi kirjutatakse seal Urumtši , nõnda tehti üsna hiljuti ka eesti keeles . </s> <s> Sven Hedin ei ütle midagi head selle toonase kolkalinna kohta ; ta jõudis Ürümchisse uut ekspeditsiooni formeerima pärast vana hukkumist . </s> </p>
<p> <s> " Lähme siis sinna Berjozkasse , " ütles Külli ning varsti me olimegi 35. korruse restoranis . </s> </p>
<p> <s> Enamik silte olid venekeelsed , küll kutsuti rahvast piljardiruumi , küll soome sauna . </s> </p>
<p> <s> Kui enne perestroikat võis venekeelseid silte väljaspool N. Liitu näha ainult sellistes suurtes sadamalinnades nagu Barcelona , Las Palmas ja Halifax Kanadas , kus remonditi Vene kalalaevu ja kus ilutsesid odavad poekesed toredate nimedega Gagarin , Moskva ja Spartak , siis nüüd on kõik kohad venekeelset reklaami täis . </s> </p>
<p> <s> Küprosel on vene keel tõusnud tähtsuselt neljandaks kreeka , inglise ja saksa keele järel , tõrjudes soome keele endast tahapoole . </s> <s> Iisraelis on vene keel araabia keelelt kolmandat kohta endale võtmas . </s> </p>
<p> <s> Selleski hotellis oli vene keel tähtsuselt kolmandal kohal , hieroglüüfidega kirjutatava hiina ning araabia tähestikku kasutava uiguuri keele järel , seega esimene võõrkeel . </s> </p>
<p> <s> Ja ansambel mängis " Õhtud Moskva lähistel " ! </s> </p>
<p> <s> Vene laulud on Hiinas üldse väga populaarsed , eriti südamlikud ja kurvad meloodiad . </s> <s> Võib-olla ei ole ma liiga pealiskaudne üldistaja , kui ütlen , et melanhoolia poolest on need kaks suurt rahvust küllaltki sarnased . </s> </p>
<p> <s> Hiina restorani uksel on alati ootevalmis paar kohaleviijat , nii juhtisid meidki vaba lauani kaks kaunist näitsikut . </s> </p>
<p> <s> Orkestripoisid tervitasid meid kui vanu sõpru , tutvustasid meid vene ärimeestele ning me istusime ümber nende lauda . </s> </p>
<p> <s> Võtsime ainult melonimahla , üllatades sellega ettekandjaid , keda samuti jagus hea hulk , ning pahandades võõrustajaid . </s> <s> Võimalike uute eksimuste vältimiseks ütlesime kohe , et me oleme eestlased Eesti Vabariigist ja et meie pealinn on Tallinn . </s> </p>
<p> <s> Noormehed olid sellega väga rahul , nad olid Odessast , rahvuselt venelased , olid siia saabunud esindusrongiga Siiditee , mis kurseerib iga päev Almatõ ja Ürümchi vahel . </s> <s> Sõit kestab kaks ööd ja ühe päeva , ehkki vahemaa polegi teab mis pikk , umbes sama palju kui Tallinnast Moskvasse , millise tee läbimiseks kulub ainult üks öö . </s> <s> Seal tuleb aga ületada Tian Shani ahelik , kohati kulgevad rööpad nelja kilomeetri kõrgusel . </s> <s> Piirikuru nimi on endiselt Družba ( Sõprus ) , see pidi iseloomustama N. Liidu ja Hiina häid suhteid . </s> </p>
<p> <s> Ka praegu on Moskva ja Pekingi vahel sõitva rongi nimi Družba , see läbib Siberit ja Mongooliat ning jõuab ühest linnast teise seitsme päevaga . </s> <s> Odessalased teadsid rääkida , et varsti pikendatakse Siiditee-nimelise rongi marsruuti lääne otsast Almatõst kuni Moskvani ning idaotsast Ürümchist Pekingini . </s> <s> Ei ole ka kahtlust , kellele seda vaja läheb . </s> <s> Just niisugustele väikeärimeestele , nagu olid meie lauakaaslased , ongi see rong mõeldud . </s> </p>
<p> <s> Nemad olid juba teist korda Ürümchis , olid ostnud mitu kotitäit odavaid rõivaid , mida kavatsesid Ukrainas vaheltkasuga maha müüa . </s> <s> Kauba transport lennukis on üsna kallis lõbu , rongis võib aga kotte vedada piiramatul hulgal . </s> </p>
<p> <s> " Ah , annad vagunisaatjale 10 dollarit , siis on kõik okei , " täpsustas üks noormees . </s> </p>
<p> <s> " Teinekord tuleb ka tollitöötajaid määrida , " lisas usalduslikult teine . </s> </p>
<p> <s> Meie Kadaka turg töötab samal printsiibil , ka seal pakutava kauba valmistajamaa on üldjuhul Hiina . </s> <s> Ja kui paljudele Tallinna külastajatele on see turg kõige tähtsam vaatamisväärsus ! </s> </p>
<p> <s> Aga mis siin lõõpida . </s> <s> Nende noormeeste tegevus annab tööd mitmekümnele hiinlasele ning mida sagedamini nad Hiinas käivad , seda kasulikum on see Hiinale , Ukrainale ning neile endile . </s> </p>
<p> <s> Ka nende teekond on ajalooline – see kulgeb enam-vähem täpselt piki Siiditee põhjaharu . </s> <s> Kaupki on sarnane omal ajal Siiditeel veetuga – rõivas ja rõivamaterjal . </s> <s> Kaupmeeste kohaleilmumise põhjuski ei erine millegipoolest sellest , miks siin juba 2000 aastat tagasi karavanid liikusid – Hiina pool otsas on hinnad madalad . </s> <s> Vahest jõuavad mõned nende Hiinast välja veetud kaubad Odessa kaudu ka Kadaka turule ? </s> <s> Ja vahest müüvad soomlased , kes on Kadaka turu põhikunded , sealt ostetud kaubad Soomes , Rootsis või koguni Norras edasi ? </s> <s> Ka iidsel Siiditeel ei liikunud alguspunktist lõpp-punkti inimesed , vaid kaubad , mis teekonna jooksul kümneid kordi omanikku vahetasid . </s> </p>
<p> <s> Peale riidekraami veavad odessalased Hiinast välja veel vaipu , aga need pole kallid käsitsi kootud hiina vaibad , mida peetakse rahvuslikuks rikkuseks ning mis maksavad kullahinda . </s> <s> Noormehed ostavad kokku Pakistanist Ürümchisse toodud masinal kootud vaipu , mida sealsel turul saab krosside eest . </s> <s> Xinjiangis peetakse neist lugu põhjusel , et harilikult kaunistab kirevatoonilist vaipa mingi islami motiiv , olgu siis mošee koos minarettidega , kuusirp või lihtsalt araabia ornament . </s> <s> Sama motiiv teeb vaibad ihaldatavaks Kesk-Aasia riikides , Aserbaidžaanis , Ukrainas Krimmis ja Venemaal Tatarstanis , seal makstakse niisuguse põrandariide eest hingehinda . </s> </p>
<p> <s> Seega on Siiditee meiegi päevil kasutusel . </s> <s> Vaipadega on asi koguni nii , et algul tulevad nad mööda Siiditee lõunaharu pidi itta , Hiinasse , et seal siis põhjaharu pidi tagasi läände minna , olgu siis Kesk-Aasiasse , Odessasse või mujale . </s> </p>
<p> <s> Muidugi tunduvad tänapäeva odavad hilbud ja masinal kootud vaibad üsna magedad omaaegse kuningliku siidi kõrval , aga miks me peaksime õilistama minevikku ? </s> <s> Miks me arvame , et toona oli tegemist väärikate isandatega , täna aga ajavad äri ainult sulid ? </s> <s> Ka toona oleksid kaupmehed sõitnud kaamelite asemel rongiga , ka toona oleksid mõned kokkuostjad rabanud kõige odavamat masinakaupa , sest nendele oleks saanud edasi müües üsna kõvasti hinda otsa panna . </s> <s> Ka toona oli kindlasti olemas kolm noormeest , kes olid kaelani võlgades ning kes seetõttu otsustasid hakata Siiditeel kaupmeesteks , et ennast kuidagi päästa . </s> </p>
<p> <s> Kaupmeheks hakkamine tähendas toona tahes või tahtmata kellegi teise väljasöömist ning vähemalt esialgu salaja tegutsemist . </s> <s> Ükski end sissetöötanud ärimees ei tahtnud näha enda kõrval uustulnukat , kelle edu oleks vähendanud tema kasumit . </s> </p>
<p> <s> Seepärast varitses Siiditeele pürgijat tihti surm . </s> <s> Kaupmehi tapsid nii röövlid kui ka teiste kaupmeeste sõdureist saatjad , kõrbete ja mägede üksildastes paikades võis mõrtsukatööd teha enam-vähem karistamishirmuta . </s> <s> Allah loomulikult nägi kõike , kuid tema ei teinud millegipärast väljagi . </s> <s> Või ei olnud tema reageering arusaadav , vähemalt mitte kohe . </s> <s> Nõnda pidi kaupmees palkama endale ihukaitsjad , see oli aga taskukohane ainult nendele , kes olid seda tööd teinud väga kaua . </s> <s> Kaupmeheamet pärandati isalt pojale ning see kestis ühes suguvõsas terveid põlvkondi . </s> </p>
<p> <s> Praegu on teisiti . </s> <s> Praegu Hiina riik lausa ootab ärivallas tegutsejaid . </s> <s> Kutsutud on kõik – palun tulge ! </s> <s> Viige meilt välja , mida iganes tahate – odavaid riideid ja vaipu , kalleid riideid ja vaipu , naftat ja kujukesi , elektroonikat ja käsitööd . </s> </p>
<p> <s> Mida rohkem neid ärimehi tuleb , seda parem Hiinale . </s> <s> Iga tulija kindlustab mõnele inimesele Hiinas töö . </s> </p>
<p> <s> Huvitav , et hilbuärikate kotid on aga täpselt samasugused igas maailma otsas , nii Pariisis , Kairos , Moskvas kui ka Tallinnas . </s> <s> Ikka on need valge-sini-punasevöödilised ning tehtud tugevast sünteetilisest materjalist . </s> <s> Ei tea , kas tegemist on mingi gildi lipuvärvidega ? </s> </p>
<p> <s> Noormehed tellisid orkestrilt lisapalaks Võssotski laulu " Denj pobedõ " ning tasusid selle eest dollaritega , mida nad ise hellitlevalt " rohelisteks " kutsusid . </s> </p>
<p> <s> Tänane maailm on pentsik – Odessa venelased maksid Almatõ venelastele Hiinas marušovinistliku laulu eest dollaritega . </s> </p>
<p> <s> " Kui suur on teie kasum ? " tundsin ma huvi rohkem jutujätkuks , et paus liiga pikaks ei veniks . </s> </p>
<p> <s> Nõnda lihtsameelsed nad ka polnud , et oleksid hakanud seda ütlema . </s> <s> Üks noormeestest lasi Kalašnikovi vodkapudeli pihta nipsu ning teatas , et selleks ikka jätkub . </s> </p>
<p> <s> Vaatasin huviga seda pudelit . </s> <s> Tõepoolest , see oli kuulsa automaadileiutaja nimeline viin . </s> <s> Esimesel etiketil ilutses mehe kindralimundris pilt , tagumisel elulugu . </s> <s> Selgub , et ta on kahekordne N. Liidu kangelane . </s> </p>
<p> <s> Vaene mees ! </s> <s> Varem tapeti miljoneid inimesi temanimelisest püssist , nüüd tapetakse lisaks püssile veel temanimelise viinaga . </s> <s> Kui N. Liit ja Hiina Ussuuri jõel 1969. aastal ägedaid lahinguid lõid , siis täristasid mõlemad pooled just Kalašnikovi automaatidega . </s> </p>
<p> <s> Aga parem ikka juua kui tulistada . </s> <s> Noormehed löövadki pitse kokku , meie loobumine solvab neid , paneb ägedalt peale käima : </s> </p>
<p> <s> " Kui te meid austate , siis peate jooma meie viina ! " </s> </p>
<p> <s> Kust on Hiinal võtta paremaid ärimehi , kui neid ei ole esialgu olemas ? </s> <s> Ega nad ikka taevast sülle kuku . </s> <s> Las kasvavad needsamad , las sirguvad , võib-olla saavad neist kunagi suurärimehed , kes lasevad oma kauba konteinerisse panna ning ei pea seda päratutes kottides käe otsas tassima ? </s> <s> Loodame , et nad enne rikastumist ennast põhja ei joo . </s> </p>
<p> <s> Hiinas soodustatakse riikliku kaubavahetuse kõrval veel piirikaubandust , mis on suuresti jäetud erainitsiatiivi hooleks . </s> </p>
<p> <s> Xinjiangi-Uiguuri Autonoomsele Piirkonnale anti 1992. aastal samasugune avatud ala staatus , nagu seda oli juba varem tehtud praegu väga kiiresti arenevate Vaikse ookeani äärsete provintsidega . </s> <s> Xinjiangi pääsevad välismaalased lihtsustatud korras väljakirjutatavate viisadega , naabermaa kodanikud võivad terveks päevaks üle piiri turule ostma ja müüma tulla ainult passi ette näidates . </s> <s> Ja naabermaid on Xinjiangil päris ohtralt – Mongoolia , Venemaa , Kasahstan , Kõrgõzstan , Tadžikistan , Pakistan ja India . </s> </p>
<p> <s> Ürümchis ja teistes Xinjiangi linnades on moodustatud nn. tehnika ja majanduse arendamise tsoonid , mis sarnanevad Shanghai , Hongkongi ja Macao ümbruses paiknevate erimajandustsoonidega , mille eesmärgiks on meelitada Hiinasse väliskapitali . </s> <s> Koostatud on liberaalsed eeskirjad , mis tagavad investoritele tolli- , maksu- , maa rentimise , valuutavahetuse ja muud soodustused . </s> </p>
<p> <s> Väliskapitalil baseeruvad ettevõtted on Hiinas praegu eelistatud olukorras : need on täiesti iseseisvad , võivad ise määrata oma eelarvet , toodanguliike ja -hulka ning palku ja hindu , hindade puhul on küll erandiks need esmatarbekaubad , millel on riiklik hind . </s> <s> Hiina pakub kaupmeestele võimaluse rikastuda , et ka ise rikkamaks saada . </s> </p>
<p> <s> Võib-olla ehitavad needki noormehed Hiinasse kunagi oma pilvelõhkuja , nagu neid on tekkinud Vaikse ookeani kaldale justkui seeni pärast vihma ? </s> <s> Ja paljude ehitajaiks on olnud välismaalased – jaapanlased , ameeriklased , lõunakorealased ning peale selle veel hiinlased Hongkongist , Macaost ja Taiwanist . </s> </p>
<p> <s> Muidugi peaksid odessalased niisuguse eesmärgi nimel tundma suuremat lugupidamist oma Hiina äripartnerite vastu . </s> <s> Ka mõne võõrkeele valdamine ei teeks paha . </s> <s> Kulutused hiina keele õppimisele saaksid tasa tehtud hästi ruttu , sama lugu on inglise keelega . </s> </p>
<p> <s> Tahtsime maksta oma mahlade eest , aga loomulikult ei lubatud meil seda teha . </s> </p>
<p> <s> Tõusime , surusime kätt ning avaldasime lootust varsti uuesti kohtuda . </s> </p>
<p> <s> Kes teab , võib-olla kohtumegi ? </s> </p>
<p> <s> Liftiga alla sõites mõistsin ma , mis mulle kõige rohkem vastukarva oli . </s> </p>
<p> <s> Meile suruti peale kohustuslik nn. valge inimese hoiak , mis pidi nagu meid , eurooplasi , ühendama ning mis vastandati hiinlastele ja uiguuridele . </s> <s> Hiinlased olid odessalaste jaoks kilid ja uiguurid tjurkad , mõlemat sõimunime hääldasid nad tuntava mõnu ja põlgusega . </s> <s> See on kas kuskilt karplinnatänavalt või omaaegsest Nõukogude armeest omaks võetud suhtumine . </s> </p>
<p> <s> Mind ajab niisugune primitiivne rassism – andke , lugejad , andeks – lihtsalt iiveldama . </s> <s> Kahjuks leidub aga niisugust võõrastevihkamist küllaga isegi Eestimaal . </s> </p>
<p> <s> Kui ma aasta tagasi oma esimeselt Hiina-sõidult koju tulin , andsin ühele raadiojaamale intervjuu . </s> </p>
<p> <s> " Kas te juhtusite ka nägema , kuidas hiinlased pottide ja padadega kolistades varblasi hirmutavad , nõnda et vaesed linnud hirmu tõttu puhata ei saa , lendamisest väsivad ning siis potsti ! surnult maha kukuvad . </s> <s> Ja siis saavad hiinlased magusa kõhutäie , " kihistas raadiomees alustuseks naerda ning ootas minult lausa kohustuslikku kaasanaermist – täpselt samuti nagu kolm hilbuärikat olid kindlad , et mina nendega koos nn. valge inimesena uiguure ja hiinlasi pilkama hakkan . </s> </p>
<p> <s> " Kas te üldse peale varblaste midagi muud ka Hiina kohta teate ? </s> <s> Kas teil on aimu , et hiina kultuur on 5000 aastat vana ? " ütlesin vastu ning järgnev kolmveerandtund kujunes ägedaks vaidluseks – intervjueerija surus peale oma tahet , tegi juttu aina varblastest ja varblastest , sest midagi muud ta tõepoolest ei teadnudki . </s> </p>
<p> <s> Õnneks oli tegemist otsesaatega , nõnda et küsitleja ei saanud pärast kääre kõlksutades mu juttu endale meelepäraseks tsenseerida . </s> </p>
<p> <s> " Varblasi hirmutati seal nn. kultuurirevolutsiooni kõige nõmedamal ajal. </s> <s> Peale varblaste on Hiinas veel umbes kümme tuhat sööki . </s> <s> Hiina on 4500 aastat olnud maailma kultuuri , riikluse ja teaduse liider , alles viimased 500 aastat on tekkinud mahajäämus , mida nüüd püütakse hästi kiiresti tasa teha , " püüdsin seletada , aga sellest polnud mingit abi . </s> </p>
<p> <s> Kui mikrofon oli kinni vajutatud , ütles raadiomees : </s> </p>
<p> <s> " Kui rumal ! </s> <s> Ise veel kultuurne inimene . </s> <s> Oleksin ma teadnud , et te sellist juttu hakkate ajama , siis poleks ma teid saatesse kutsunudki . </s> <s> " </s> </p>
<p> <s> Mul oli aga selle raadiokähmluse üle pisut hea meelgi – ehk hakkas mõni kuulaja pisut teisiti mõtlema ? </s> </p>
<p> <s> Aga ma tean , kuidas ja kuna kujunes intervjueerija arvamus Hiinast . </s> <s> Ma ise pole samuti niisugusest hoiakust kuigi kaugel olnud . </s> <s> Nõukogude ajal meeldis rahvale , kui üks kommunistlik gigant materdas teist , sest tegemist oli nagu kommunismi- ja totalitarismikriitikaga . </s> </p>
<p> <s> Ka mina mäletan poole lehekülje pikkuseid reportaaže varblasetapmisest , mida ajalehed tollal suure rõõmuga avaldasid ning mida me sõpradega usinasti lugesime , pärast veel korduvalt ümber jutustasime . </s> </p>
<p> <s> Meile kavalalt ette söödetud suhtumine kinnistus meis , propaganda tegi oma töö . </s> <s> Inimene hakkab uskuma just seda , mida talle räägitakse , iga kihutustöölise ülesanne on oma asja nõnda hästi teha , et inimene jutustaks kirjatükki või saadet teistele edasi . </s> </p>
<p> <s> Siiski ei jäänud me tollal uskuma seda valet , mida ajalehed Prantsusmaa või Ameerika kohta kirjutasid . </s> <s> Miks me seda riiklikku laimu teistele õhinal edasi ei rääkinud ? </s> </p>
<p> <s> Esiteks muidugi sellepärast , et ei Prantsusmaa ega USA ei olnud kommunistlikud , ent teiseks ka sellepärast , et igaühes meis peitub pisut rahvuslikku eelarvamust . </s> </p>
<p> <s> Kui mu naine oli oma parimale sõbrannale Marikale rõõmsalt teatanud oma suurima uudise , et ta sõidab Hiinasse , tõmbus Marika tõsiseks . </s> </p>
<p> <s> " Külli , sa värvi oma juuksed mustaks ning tee pilusilmad pähe , muidu sa Hiinast elusana tagasi ei tule , " andis sõbranna hea soovituse . </s> </p>
<p> <s> " Kes mu lapsed siis üles kasvatab , kui mind enam ei ole ? " küsis Külli kodus veidi hirmunult . </s> </p>
<p> <s> Haarasin toru ning helistasin Marikale , küsisin , mis pagana jama ta suust välja ajab ! </s> </p>
<p> <s> " Mis jama ! </s> <s> Hiinas tullakse valgetele inimestele kohe kallale . </s> <s> Nad on kadedad , et meie elame hästi , aga nemad peavad oma tõuke ja usse pugima , sest muud neil suhu pista ei ole , " nähvas Marika vastu . </s> </p>
<p> <s> " Kust sa selle jutu võtad ? ! " imestasin mina . </s> </p>
<p> <s> " Seda teavad kõik , sellest kirjutab isegi piibel , et hiinlased tahavad maailma vallutada , " teadis Marika , kes paistis olevat raadiomehest veidi targem , ehkki piiblis midagi sellist ei kirjutata . </s> </p>
<p> <s> Üsna levinud on arvamus , et Johannese Ilmutusraamatu Goog ( Gog ) tähendab Hiina keisrit ja Maagoog ( Magog ) Hiina riiki . </s> <s> Või lugege ise : " Ja kui need tuhat aastat täis saavad , siis lastakse Saatan lahti oma vangist . </s> <s> Ja ta läheb eksitama rahvaid , kes elavad ilmamaa neljas nurgas , Googi ja Maagoogi , neid sõtta koguma . </s> <s> Nende arv on nagu mereäärne liiv . </s> <s> Ja nad tulid üles ilmamaa lagendikule ning piirasid ümber pühade leeri ja armastatud linna . </s> <s> Siis langes tuli taevast maha ja sõi nad ära ! " </s> <s> ( Ilm . </s> <s> 20 : 7–9 ) Mõned usinad piibliseletajad tõlgendavad seda tekstiosa kui Hiina kavatsust vallutada maailma , just sõnad nende arv on nagu mereäärne liiv on juhatanud nad sellele seisukohale . </s> <s> See on aga arusaamatus , mis on vist tekkinud vajadusest leida endale vaenlane , ja mida kaugem , seda parem , sest siis pole temast suurt tüli . </s> <s> Epiteeti mereäärne liiv kasutati paljude rahvaste kohta , sest seni kuni pole tehtud rahvaloendusi , tunduvad kõik rahvad väga suured . </s> <s> Vanade allikate järgi asub Ilmutusraamatu Maagoog Palestiinast põhja pool , aga Hiina on hoopis kaugel-kaugel idas , ning teiseks on Maagoogi puhul tegemist barbaarse rahvaga , ent toona olid hiinlased maailma kultuursemaid rahvaid . </s> </p>
<p> <s> " Hiinlased on kadedad , et meil on ilusad silmad peas , aga nemad peavad ringi luusima oma pilusilmadega , " ütles Marika telefoni . </s> </p>
<p> <s> " Pilusilmad need kõige ilusamad silmad ongi , " õrritasin ma . </s> </p>
<p> <s> " Seda puhu Hiina naistele , mitte meile . </s> <s> Mina tahan teile head , mina tahan kõikidele inimestele head , sellepärast ma Küllile ütlesingi , et tehku pilusilmad pähe ja värvigu juuksed mustaks , siis tuleb ta sealt elusana tagasi . </s> <s> Kas vähe on neid lapsi , kes on ilma emata jäänud ? " õigustas end Marika . </s> </p>
<p> <s> " Aga hiinlastele , kas sa hiinlastele ka head tahad , kui sa niisugust lolli juttu ajad ? " ütlesin mina . </s> </p>
<p> <s> " Miks ma pean hiinlastele head tahtma ? </s> <s> Mina tahan head oma sõbrannadele ! </s> <s> Hiinlased ei ole minu sõbrannad , " nähvas Marika . </s> </p>
<p> <s> Seejärel ütlesin Marikale , et tegelikult on ta hirmus rassist . </s> </p>
<p> <s> " Mina rassist ! </s> <s> Jessas , kuidas sa mind solvad ! </s> <s> Ma pole mingi rassist , ma olen hea inimene , " nuuksatas Marika toru teises otsas , klimp vist juba kurgus . </s> </p>
<p> <s> Hea inimene on Marika tõesti , kõik peavad teda heaks inimeseks . </s> </p>
<p> <s> Ja sellestki võib aru saada , kuidas on niisugune suhtumine kujunenud . </s> </p>
<p> <s> Minagi olen oma nooruses lugenud viletsaid krimkasid , mille kujutlusvõimeta autorid on kurjuse paigutanud Shanghaisse , nagu Johannes paigutas Maagoogi . </s> <s> Kuhugi pidi ju ometi kurjuse panema , sest ilma kurjuseta pole õiget lugu . </s> <s> Ja need mõlemad olid head kohad – ühelt poolt enam-vähem kõik teadsid , et need on olemas , teiselt poolt polnud peaaegu keegi neis käinud ega aimanud , mis seal tegelikult toimub . </s> <s> Eriti Shanghaist sai maalida verdtarretavaid õuduspilte , mille tõesust oli Euroopas ja Ameerikas kontrollida raske . </s> <s> Just Shanghaist pidi algama Hiina gangsterlike triaadide koletuslik maailmavallutus , mis toimub põranda alt sisseimbumise teel . </s> <s> Kõigepealt võetakse London , seejärel teised tähtsamad kohad . </s> <s> Ka minu lapsekujutlusvõime pani hirm tööle , ma maalisin oma vaimusilma ette saba ja sarvedega kurje hiinlasi , ehkki ma polnud veel piiblit lugenud . </s> </p>
<p> <s> Ka täna võib telekast näha multifilme , kus kurjuse kandjal on pilusilmad , mõnikord koos saba ja sarvedega . </s> <s> Selge – vihjatakse jälle Hiinale , mängitakse teadmatusest sündinud vanale hirmule . </s> </p>
<p> <s> Rassismist ja rahvuslikest eelarvamustest ei saa aga lahti mitte kuidagi teisiti kui ainult vastastikku suheldes ja informatsiooni vahetades . </s> </p>
<p> <s> Las kolm Odessa algajat ärimeest käivad Hiinas sagedamini , küll nad pikapeale oma suhtumist muudavad . </s> </p>
<p> <s> Aga miks on nende umbkeelsete noormeeste ärikohaks just Ürümchi ? </s> </p>
<p> <s> Xinjiangis on varem elanud üsna palju venelasi , neid on sinna Hiina Rahvavabariigi kodanikena nüüdki alles jäänud . </s> <s> 1990. aasta rahvaloenduse järgi oli neid 8082 ehk 0,05 protsenti 16-miljonilisest elanikkonnast . </s> <s> Ürümchi linnas tegutseb mitu õigeusu kirikut . </s> </p>
<p> <s> Kohalikud venelased on sillapeaks : hiina keele valdajatena ostavad nemad rõivakauba Hiina hulgimüügibaasidest kokku ja müüvad selle Vene ülesostjatele , kel niiviisi jääb ära vaev võõras keel suhu saada , aga kes selle mugavuse pärast kaotavad kenakese protsendi , sest ei saa kaupa hankida otseallikast . </s> </p>
<p> <s> Hotelliuksel tegid portjeed meile sügava kummarduse . </s> <s> Hotelli ees valvet pidavad taksojuhid ei hõiganud " Taxi , taxi ! " nagu kõikjal maailmas , vaid " Pojehali ! </s> <s> " . </s> </p>
<p> <s> Öö oli palav , järelikult puhus tuul põhjast . </s> </p>
<p> <s> Ürümchit piiravad kolmest küljest , idast , läänest ja lõunast , Tian Shani mäestiku mitmed ahelikud , põhjast aga Junggari ( Džungaaria ) nõgu , mida omakorda ümbritsevad Alatau ja Altai mäestik . </s> <s> Nõos on Gurbantunguti-nimeline kõrb , kust tuuled toovad linna palavuse . </s> </p>
<p> <s> Ürümchi on Hiina mõistes keskmise või isegi alla keskmise suurusega linn , selles elab 1,6 miljonit inimest . </s> <s> Euroopa mõõtude puhul on see väga suur linn . </s> <s> Baltikumi piirkonnas oleks temast suurem ainult Sankt-Peterburg . </s> </p>
<p> <s> Pimedusele vaatamata käis tänavatel vilgas tegevus . </s> </p>
<p> <s> Mõni asi üllatab ikka ja jälle . </s> </p>
<p> <s> Ma olen moslemite elu jälginud üsna suurel maa-alal alates Marokost kuni Kõrgõzstanini , sinna vahele jäävad Egiptus , Krimm , Palestiina , Türgi , Tatarstan , Aserbaidžaan , Turkmeenia , Kasahstan , Usbekistan ja Tadžikistan . </s> <s> Ja kõigi nende maade elu seob mingi seletamatu sarnasus . </s> </p>
<p> <s> Marrakesh ja Samarkand asuvad teineteisest 9 tuhande kilomeetri kaugusel , aga näevad päris ühte moodi välja . </s> <s> Marrakeshi marokolased ja Samarkandi usbekid pole ainult üht nägu , ka nende ellusuhtumine on samalaadne . </s> <s> Ja sealjuures olid usbekid nõukoguliku pealesurutud ateismi survel ammu kaotanud oma usu ning enamiku rahvuslikest ja religioossetest tavadest . </s> <s> Ükski naine ei kandnud seal parandžaad , see oli keelatud , kuna pidi olema ikestatuse märk . </s> <s> Tübeteika peas hoidmisele vaadati läbi sõrmede , ent inimene , kes tahtis elus edasi jõuda , seda ei teinud , sest tübeteikakandjat ei võetud parteisse . </s> <s> Mehed jõid ja suitsetasid , aga pidasid vähemalt ametlikult ainult ühte naist , seega tegid kõike seda , mida koraani elureeglite osa šariaat ( šaria ) peab ränkade karistuste vääriliseks . </s> <s> Välispoliitika edukuse nimel oli nõukogude kord alles jätnud küll ühe-kaks mošeed , mida siis hoolega näidati külalistele islamimaailmast , aga pühakodades teenivad mullad olid ammu unustanud korraliku araabia keele . </s> <s> Prohvetiusus on aga puhtal keelel eriline tähtsus , kõik segaselt ja aktsendiga pomisetud palved ei leia kunagi Allahi poolt mõistmist . </s> </p>
<p> <s> Marrakeshis oli väliselt kõik vastupidi . </s> <s> Enamik naisi varjas oma palet parandžaaga või vähemalt kattis saatanaga kõige kontaktilembesemat kehaosa – juukseid – pearätik . </s> <s> Mullade radiofitseeritud hõiked lugematutest minarettidest kaikusid viis korda päevas linna kohal , kõik mošeed olid tihedalt täis palvetajaid , keda jätkus kitsastele ja kõveratele vanalinna tänavatele ning palmide alla varju moodsa uuslinna avaratesse parkidesse . </s> <s> Muudkui keerasid oma islamimotiiviga palvevaiba rullist lahti , heitsid selle maha ning hakkasid hoolega palvetööle , mis kõrvaltvaatajale tundub rohkem võimlemisena kui usuhardusena . </s> </p>
<p> <s> Marokolane käib vähemalt korra elus palverännakul Mekas . </s> <s> Enamikul usbekkidest polnud tollal aimugi sellenimelise linna olemasolust , ent ometi olid ja on lisaks vanalinnade ja turgude väljanägemisele Marrakesh ja Samarkand mingi raskesti tabatava ja seletatava võlu poolest väga sarnased . </s> <s> Usu kaotanud usbekke ja süvausklikke marokolasi sidus ellusuhtumine ja eluviis , nad käitusid kõik ühtemoodi , samamoodi nagu mehed ja naised kõikjal islamimaailmas . </s> </p>
<p> <s> Kui väga laias joones võtta , siis tundus , et ellusuhtumiseks oli fatalism , mis kõik Allahi hooleks jätab , ning eluviisiks käegalöömine , kui mitte öelda laiskus , mis on traditsioonide kestvuse mõjul edasi kandunud ka usu kaotanud põlvkondadesse . </s> </p>
<p> <s> Naiste peitmisele vastukaaluks meeldib meestele üle kõige suhelda , nende väärtushierarhias on esikohal ametid , mis on seotud läbikäimisega , ja kõige parem kui kaubandusega . </s> <s> Ma elasin Moskvas kaks aastat kõrvuti usbeki kirjaniku Isfandjoriga , kellele meie kinokool oli neljandaks ( ! ) kõrgkooliks , ent kes oma tähtsaimaks ametiks pidas arbuusimüüja kohta Samarkandi turul . </s> <s> Ja selle koha olid talle ostnud sugulased raha eest , mis mitmekordselt ületas auto turu hinna . </s> </p>
<p> <s> Islamimaailmas on alati rohkem müüjaid ja ostma meelitajaid kui tootjaid . </s> <s> Me käisime Türgis kahes rahvusliku vaiba kudumise keskuses ; mõlemas tegeles kudumisega 5-6 naist , kauba pähemäärimisega oli aga suurtes vaibasaalides ametis paarkümmend väga energilist meest , kes kohe mõnuga võtsid ette uue turistiderühma . </s> </p>
<p> <s> Tuleb välja , et need 5-6 naist pidasid oma tüütu orjatööga palavuses ülal kogu seda suurt keskust , samal ajal kui mehed mõnulesid , juhtides külalisi õhkjahutusega saalides , pakkudes neile külmi karastusjooke ning püüdes vaipade eest petta välja väga kõrget hinda . </s> <s> Mulle jäi mulje , et mehed loevad enda teenistuseks raha , mis on saadud üle vaiba omahinna , mis arvatavasti oli väga madal . </s> </p>
<p> <s> Millest see kõik tuleb ? </s> <s> Kliimast ja sellest mõjustatud arhitektuurist ? </s> </p>
<p> <s> Ma olen selle üle pikalt mõelnud , aga ma ei ole enda jaoks rahuldavat vastust leidnud . </s> <s> Teinekord on siiski tunne , et eri religioonid ei olegi muud kui kliimavööndite vaimne eeter , nende olulisim tuum . </s> <s> Budism sisaldab elu ja mõttemaailma olemust mägedes , islam kõrbetes , kristlus parasvöötmes . </s> <s> Meie teekond kulges läbi kõrbete ja üle mägede . </s> </p>
<p> <s> Xinjiang ehk Uiguurimaa oli ja on siiani kõige idapoolsem moslemitega asustatud ala , kus ma olen viibinud . </s> <s> Moslemiteks ei ole seal ainult uiguurid , vaid ka seal elavad kasahhid , huid , kirgiisid , tadžikid , usbekid ja tatarlased . </s> </p>
<p> <s> Huid on islami ( sunniidi ) usku hiinlased , keda endises N. Liidus ( kus neid oli umbes 22 000 ) nimetati tunganiteks ehk dungaanideks . </s> <s> Nende kohta öeldi , et nad on keele poolest hiinlastele väga lähedane rahvus , võimud ei soovinud ametlikus statistikas näidata , et ka N. Liidus elas hiinlasi , sest kardeti komplikatsioone riikidevahelistes suhetes . </s> <s> Ettevaatusest ristiti rahvus ümber ning olukord oligi lahendatud . </s> <s> Huid räägivad mandariini- ehk standardhiina keelele märksa lähedasemat murret kui lõunahiinlased . </s> </p>
<p> <s> Hiina on muide ainuke impeerium terve ajaloo vältel maailmas , kus pole olnud kohustuslikku riigiusku , ainult konfutsianismist ja kommunismist on tahetud seda kujundada , kuid kehvade tulemustega . </s> <s> Hiinas on kogu aeg kummardatud ja austatud eri jumalaid , jääb igaühe enda veendumuste otsustada , kas see on riigi nõrkus või tugevus . </s> </p>
<p> <s> Zeusi ja Jupiteri kultust levitavad antiiksed suurriigid , islami eest sõdiv Kalifaat , katoliiklust kuulutav Hispaania , protestantismi lipukirjaks võtnud Suurbritannia ning õigeusku ja kommunismi propageerinud Venemaa ( N. Liit ) olid küll suured ja võimsad , vahest Hiinast suuremad ja võimsamadki , ent tänaseks on need kadunud või on neist alles jäänud haledad riismed . </s> </p>
<p> <s> Hotellitrepil ei näinud me valuutavahetajaid ja prostituutide pakkujaid , kuigi pimedus on nende tegutsemise meelisaeg , ja see annab ennekõike tunnistust nii tugevast distsipliinist Hiina linnades kui ka moslemite austusest naise vastu . </s> </p>
<p> <s> 1997 . aasta oktoobris sõitsin ma autoga mööda Venemaad , Pihkvast Moskva , Nižni Novgorodi , Kaasani ja Iževski kaudu Jekaterinburgi . </s> <s> Kõikjal maanteede ääres lehvitasid teenistusvalmis noored , ilusad ja õnnetud prostituudid , keda oli tõepoolest mustmiljon , üksnes muhameedlik Tatarimaa oli neist puhas . </s> </p>
<p> <s> " Siin loobitaks nad kividega surnuks , kui nad peaksid siia ilmuma , " ütles autojuht . </s> </p>
<p> <s> Mis see siis on ? </s> <s> Kas tõeline kõlblus või inimõiguste piiramine ? </s> </p>
<p> <s> Islamimaailmas ei ole tõesti prostitutsiooni , seda asendab koraaniga sätestatud mitmenaisepidamine ning eriti nn. ajutine abielu . </s> </p>
<p> <s> Kujutage ette , et rändur jõuab pärast pikka teelolekut ühte külla või linna . </s> <s> Mees pöördub kohaliku mulla poole , räägib talle oma sisepiinadest ja soovidest . </s> <s> Mulla otsib mehele naise kohalike noorte leskede hulgast , sõlmib kõigi reeglite kohase ajutise abielu . </s> <s> See võib kesta viiest minutist kuni ühe päevani vähem kui üks aasta . </s> <s> NB ! </s> <s> Ajutine abikaasa otsitakse leskede ja ei kellegi muu hulgast , sest neidki vaevavad oma kannatused . </s> <s> Onanism on aga moslemitel veel suurem patt kui kristlastel . </s> <s> Muidugi maksab mees teenuse eest mullale , ent kui ajutisest abielust juhtub sündima laps , ei ole mehel materiaalseid kohustusi . </s> <s> Küll aga võib naine lapsele panna oma ajutise mehe nime . </s> </p>
<p> <s> Islamimaailmas on kõik kontrolli all , koraan ei luba isetegutsemist . </s> </p>
<p> <s> Mulle on Hiinas lõbunaist pakutud ainult Shanghai peaavenüül , pealegi sellist , kes pidi inglise keelt oskama ! </s> <s> See juhtus sügavas öös , kui juba olid kokkuhoiu nimel kustutatud säravad neoonreklaamid ja heledad tänavalaternad , allmaailm tundis end julgemana , pealegi olin ma üksinda , ilma abikaasata . </s> <s> Tänasin ja loobusin . </s> </p>
<p> <s> Valuutat on pakutud vahetada ainult Chengdus , 10-miljonilises kosmoseuuringute linnas Tiibeti jalamil . </s> </p>
<p> <s> Kaua aega mõlgutasin , miks ei ole rohkem riskijaid ? </s> <s> Mis sest , et see on keelatud ! </s> <s> Pealegi on Hiina mehed ja naised väga altid hasartmängudele , ikka ja jälle näeb kõikjal inimesi , kes mängivad kaarte või mõnd muud rahamängu . </s> <s> Neid on lennukis ja pargipinkidel , kõnniteeäärtel ja hotellide vestibüülides . </s> <s> Nüüd meilegi levinud Keno loto on pärit Hiinast , keisrid ekspluateerisid oma rahva õnnemängukirge ning sellest saadud tulude eest ehitasid Hiina müüri . </s> </p>
<p> <s> Vastuse sain eelmisel aastal , kui üksteise järel devalveerusid või devalveeriti kõik Kaug-Ida valuutad ning oma kursi dollari suhtes säilitas ainult Hiina jüaan . </s> <s> Asi on selles , et ametlik kurss on enam-vähem õige , nõnda et tänaval vahetaja peab jahtima informeerimatuid inimesi . </s> </p>
<p> <s> Ja jahtiski . </s> <s> Otse mošee ees taheti raha vahetada . </s> <s> Mošees lõppes just hilisõhtune teenistus , usklikud valgusid tänavale . </s> <s> Keelebarjääri ei murdnud muidu , kui ulatasin vahetajale pastaka ning tema kirjutas kursi oma peopesale . </s> <s> Ta pakkus kuus jüaani dollari eest ! </s> <s> Otsi lolli , šeik ! </s> <s> Vahetaja kergitas oma taksi seitsmele ning edasisest tõstmisest keeldus . </s> <s> Mujal Hiinas oli kursiks olnud 8,26 ! </s> <s> Järgmisel hommikul saingi hotelli vestibüülis vahetada Hiina keskpanga tariifi järgi . </s> </p>
<p> <s> Vahel olen ma lugenud pealiskaudsetest reisimärkmetest , et koraan lubab moslemil petta teiseusulisi , see olevat nagu suur teene Allahi ees , mis inimese pärast surma kähku paradiisi viib . </s> <s> Ma pean tunnistama , et siis , kui ma olen avastanud , et keegi muhameedlasest kaupmees on mind kõvasti püganud , olen ka ise mõlgutanud samasuguseid rassistlikke mõtteid . </s> <s> Ärgu pandagu pahaks , aga kogu Türgi turismitööstuse vundamendiks on varastamine , huvireisijatelt ja puhkajatelt raha väljapetmine . </s> </p>
<p> <s> Ometi nõuab koraan ausust ja lugupidamist kõikide , ka kristlaste ja budistide vastu , ainult ametlikult välja kuulutatud ghasavati ehk püha sõja ajal on olukord teistsugune . </s> </p>
<p> <s> Nõnda eksivad moslemitest tüssajad eelkõige oma usu- ja eetikanormide vastu ning olgu Allah nende vastu armuline ! </s> </p>
<p> <s> Mošee ümbruses oli kõvasti sagimist . </s> <s> Põhja-Euroopa kaamosehämaruse kujundatud indiviid varjab oma reaktsioone , normiks on saanud tundetus . </s> <s> Sissepoole elu muudab inimese skisoidseks ja neurootiliseks ; otsemeelne , kavatsuseta rõõmuhelk toob südame keelele . </s> <s> Hiinlased on eurooplastest palju avalamad ja tundeküllasemad . </s> <s> Meie kuulsime turulettidel põlevate reklaamküünalde vahelt ingliskeelsete hõigete kõrval ka hüüdeid horošo ! , horošo ! , selle peale mõnusat naeru . </s> <s> Nõnda tervitatakse tulijat Põhja-Hiinas . </s> <s> Vanemate inimeste puhul on see mälestus sellest ajast , mil Hiina koolides oli esimeseks võõrkeeleks vene keel . </s> <s> Praegu on esikohal raudselt inglise keel , inimeste innukus see keel selgeks õppida torkab kohe silma . </s> <s> Põhja-Hiinas on aga koole , kus esimeseks võõrkeeleks on endiselt vene keel ning see on üsna arukas poliitika . </s> <s> Vene kaupmehed ei vaevu ealeski hiina keelt omandama , nõnda peab neile vastu tulema . </s> <s> Hiinlase kasu on nii vaimne kui ka materiaalne – lisaks ärile saab tuludesse kanda ka keeleoskuse . </s> </p>
<p> <s> Gaasilaternatega valgustatud laudadelt pakuti tulijaile šašlõkki , kebabi ja hamburgerit , võrreldes hiina turuga on moslemite turg alati kärarikkam ja elavam . </s> <s> Ka hiina kaupmehelt ostes võib hinnast maha tingida , aga mitte kunagi rohkem kui kolmandiku . </s> <s> Moslemi puhul aga võtke tema pakutud hinnast hakatuseks maha viis-kuus korda ning vaadake , mis näo ta teeb . </s> <s> Kui ta keeldub edasi kauplemast , siis jalutage eemale – pange tähele , ta jookseb teile järele , kutsub tagasi . </s> <s> Järgneb astmeline hinnatõus teie poolt ning samasugune hinnalangus tema poolt . </s> <s> Lõpptulemuse üle otsustamiseks vaadake müüja nägu – kui see on rõõmus , kui mees tänab teid kõvasti ja kiiresti kummardades , siis olete te petta saanud ; kui mees on tusane , siis olete oma kauba ostnud enam-vähem õige hinnaga . </s> </p>
<p> <s> Esimene pilk Ürümchi ühele moslemiturule veenab : tegemist on väga liberaalse suhtumisega traditsioonidesse . </s> <s> Tihti on müüjaks naised , parandžaad ei kanna neist keegi . </s> <s> Meestel on peas siiski mustvalged tübeteikad , mõnel naisel punane , kireva kulla ja karra tikandiga . </s> </p>
<p> <s> Pole kahtlust , et siin avaldub vahepealse ateismiperioodi mõju . </s> <s> Pealesunnitud ususalgamisel on oht vähimagi võimaluse puhul muutuda religioosseks fanatismiks , nõnda on see juhtumas ja juhtunud endise N. Liidu Kesk-Aasia nn. liiduvabariikides , kus diktaatoreist presidendid peavad kõik sõda islami fundamentalistidega , ainult et mõned teevad seda suurema , teised kasinama eduga . </s> </p>
<p> <s> Hiinas paistab olevat olukord kontrolli all . </s> <s> Praegu tegutseb Xinjiangis kogunisti 22 000 mošeed ning mingit kalduvust ägedaks sallimatuseks mulle küll silma ei torganud . </s> <s> Ju ei ole põhjust . </s> </p>
<p> <s> Mošee all oli suur pood , otsekui turu jätk . </s> <s> Ka seal jätkus elevust ja lärmi . </s> <s> Prohvet Muhamed ei peksnud kaubitsejaid templist välja , nagu seda tegi Jeesus . </s> </p>
<p> <s> Võib-olla sellest tulenebki araablaste eriline kiindumus turgudesse ? </s> <s> Või täpsemini : Allah arvestas araablaste kiindumusega ning dikteeris parajasti langetõvehoos Muhamedile pühakirja teksti , mis pidas silmas kõrberahva eripära ? </s> <s> Ei tea , ei tea . </s> </p>
<p> <s> Tegime tiiru ümber mošee , milles juba kustutati tulesid . </s> <s> Mošee oli kokku ehitatud kõrge elumajaga . </s> </p>
<p> <s> Niisugune asi on üsna tavaline katoliiklikus maailmas , ka Pariisi Jumalaema kiriku , koguni Seine'i-poolsesse külge on ehitatud elumaja . </s> <s> Roomas tuleb niisuguseid basiilikaid ja katedraale ette peaaegu igal sammul . </s> <s> Ent kindlasti ei leia te mitte ühtki protestantistlikku kirikut , mille sein puutuks kokku mõne ilmaliku hoonega . </s> </p>
<p> <s> Minugi meelest vajab pühakoda avarust , et esiletõusmisega rõhutada usu autoriteeti . </s> </p>
<p> <s> Presidendipaleegi peaks olema omaette . </s> <s> Me suhtuksime Tartu ülikooli hoopis väiksema austusega , kui selle peahoone oleks nurkapidi koos mingi muu ehitisega . </s> <s> Väärikus nõuab ruumi , ka lugupeetud inimesega hoitakse distantsi , keegi ei tiku talle nina alla . </s> </p>
<p> <s> Siiski rajab raha endale igal pool teed . </s> <s> Otse Londoni südalinnas , Trafalgari väljakul võite te minna kuulsasse St. Martin-in-the-Fields'i anglikaani kirikusse , mille all keldris on kohvik ja müügisaal . </s> <s> Klerikaalidest kaupmeeste eneseõigustusi võib ainult oletada , kuid kindlasti on need olemas . </s> <s> Inimene on eneseõigustusi tootev masin . </s> </p>
<p> <s> Ümber turu ootasid stardivalmis rikšad , nii velo- kui ka motorikšad , et inimesed ja nende ostetud kaup koju viia . </s> <s> Niisugust rikšat , kus kuli jookseb ees aiste vahel , olen mina näinud ainult muuseumis . </s> </p>
<p> <s> Kõik rikšad on numbritega , inimesed on oma teenindustegevuse registreerinud . </s> <s> Ilma ametliku loata ära tegema tulegi , kohe jääd vahele . </s> </p>
<p> <s> Rikšajuhid kardavad Hiina suurtes linnades eksida , nad sõidavad ainult oma linnaosa piires , kes tahab kaugemale minna , peab takso võtma . </s> <s> Taksosid on saadaval igal sammul ja nende kasutamine on kole odav . </s> <s> Tariif küll kõigub eri linnades , aga üldjuhul tuleb sõidu eest maksta juhul , kui autoks on Shanghais toodetud Volkswagen , 2 jüaani ( 4 krooni ) kilomeetri eest . </s> <s> Kui istute mõnda odavamasse masinasse , võetakse kilomeetri eest 1,4 või 1,6 jüaani . </s> <s> Hind on tuuleklaasil lugeda . </s> <s> Mina ei ole veel näinud , et Hiina taksojuht teeks sobi , sest vahelejäämine tähendaks talle litsentsist ning teenistusest eluaegset ilmajäämist . </s> <s> Tagasiantava raha leiab ta kiiresti ja täpselt , ka taksomeeter on alati korras , ta ei ole seda kruttinud kiiremale jooksule . </s> <s> Taksojuht ise istub eraldi kabiiniosas , väga tihti on ta endale pleksiklaasist kombineerinud kuidagiviisi vahesirmi , mille pilust tuleb raha ulatada . </s> <s> Olen mõelnud , et nii õhuke sein ei päästaks kedagi röövlite eest . </s> <s> Auto ise võib suurest sõitmisest olla logu . </s> <s> Kohe , kui peale istute , lööb näiduks 10 jüaani , aga siis ei vaheldu rahanumbrid enne , kui selle raha eest sõidetud . </s> <s> Teinekord taksojuht peatub , et kolleegide käest teejuhatust küsida . </s> <s> Linnad on tohutu suured , teekonnad pikad ning tänu kiirele ehitamisele muutub ümbrus pidevalt . </s> </p>
<p> <s> Nanjingis sain pika kauplemisega velorikšamehe nõusse ja viimaks soostus ta meid vedama küllaltki kaugele . </s> <s> Vaeseke eksis mitu korda , mina pidin talle linnakaardilt teed näitama ! </s> <s> Ma ei oska öeldagi , kuidas ta tagasi koju jõudis , vahest otsib siiamaani koduteed ? </s> </p>
<p> <s> Kaup , mida hiina turgudel pakutakse , sõltub kellaajast , üks turg vahetab päeva jooksul mitu korda nägu ja tegu , vastavalt nõudmisele , mis igal kellaajal on erinev . </s> <s> Hommikul müüakse hommikukaupu , need on peamiselt hommikusöögiks vaja minevad puu- ja juurviljad , lõunaturul kaubeldakse juba rasvasema toiduga , õhtuturg on aga see õige laat , kus lettidele tuuakse peale toidukraami ka rõivad ja olmeesemed . </s> <s> Õhtuturg muutub kuidagi iseenesest ööturuks , mis tähendab eelkõige ohjeldamatut söömapidu petrooleumilampide või gaasitule valgel . </s> </p>
<p> <s> Kana tapmine käis nõnda . </s> <s> Ostja valis endale puurist rabelevate ja kaagutavate lindude vahelt sobiva välja , müüja avas puuriluugi , kiskus kana välja , võttis kaelast kinni , lõikas kõigepealt maha pool nokka , siis terve pea ning pistis keha kuumavee potti . </s> <s> Seal ligunes see minutit-paar , siis tõmbas müüja kana välja ning kitkus paari hetkega sulgedest paljaks . </s> </p>
<p> <s> Väga palju oli juuksureid , nagu Hiinas ikka . </s> <s> Oli neid , kelle varustuseks oli ainult taburet ning noad-käärid . </s> <s> Kunde istus taburetil , juuksur pügas teda hoolega . </s> <s> Jõukamad teenindasid inimesi rikšadelt , veel kõrgemale jõudnutel oli oma heledat valgust , peegleid ja uhkeid tööriistu täis salong , mille ukselt tuli pahvak meeldivat aroomi turu läppunud lehkadesse . </s> </p>
<p> <s> Hiinlane armastab lasta endale soenguid ja maniküüri teha , üksikud naised on aga astunud sootuks söaka sammu ning end blondeerinud . </s> </p>
<p> <s> Kas mustast juuksevärvist loobumise puhul on tegemist oma identiteedist lahtiütlemisega , sooviga olla ameeriklanna ? </s> </p>
<p> <s> Kus on turg ja pühakoda , seal on platsis ka kerjused . </s> </p>
<p> <s> Turul tuleb inimesel nii või teisiti rahakott lahti teha , aga enne seda on ta mošees meele hardaks palvetanud – see kõik annab lootust heldusele . </s> </p>
<p> <s> Hiinas on almusepalujaid vähem kui mujal arengumaailmas , võib-olla kardetakse halba mõju riigi prestiižile . </s> <s> Rikkad maad niisugust häbi ei põe , seal jätkub sante nõnda et hoia ja keela . </s> <s> Kerjamise veelahkmeks on kliimavöötmed , mitte rahvuslik koguprodukt ühe elaniku kohta . </s> <s> Lõunapäike otsekui sigitaks armuandide mangujaid , põhjamaine jahedus sunnib inimesi tööga raha ja sooja saama . </s> <s> Mul on jäänud tunne , et invaliidide ja laste käeväristamisele vaadatakse Hiinas läbi sõrmede , nende puhul ei käi see au pihta . </s> </p>
<p> <s> Ürümchi moslemiturul olid invaliidid . </s> <s> Jalutu ja kätetu mees roomas maas , ta ette oli pandud kaussi süüa , alustassil olid mündid , mis on Hiinas kole väikese väärtusega . </s> <s> Võib-olla oli ta paberraha juba ära võtnud ? </s> <s> Aga kuidas ta sai seda teha ? </s> <s> Või oli temalgi inimene , kes ta turule tõi ja kellega ta ka teenistuse ära jagas ? </s> <s> Üks naine näitas põlenud kätt . </s> <s> Teiste santide ihuvead olid õnneks pisemad , aga nad demonstreerisid neid pealetükkivamalt . </s> <s> Jube ! </s> </p>
<p> <s> Moslemimaailmas on kerjamisega lood pisut isemoodi kui mujal . </s> </p>
<p> <s> Koraan reglementeerib inimese elu tunduvalt täpsemini kui teised pühakirjad , koraan kirjutab ette ka üsna tühiste eluseikade puhul , kuidas usklikul tuleb talitada ning kuidas ta peab teatud asjadesse suhtuma . </s> <s> Enamiku inimeste elu teeb see lihtsamaks ja mugavamaks , sest nõnda pole vaja ise mõelda ja otsuseid langetada . </s> <s> Loomingulistel natuuridel ja muidu mässumeele kandjatel on muidugi raskem , aga neid stabiilne ja traditsionaalne ühiskond ei vajagi – mis nad hakkavad oma uute ideedega segadust tekitama ? </s> <s> Nad heidetakse üle parda . </s> </p>
<p> <s> Koraanis on ka kirjas , millise protsendi peab inimene , kui ta on täitnud kõik kohustused religiooni , ühiskonna ja perekonna ees , oma sissetulekute ülejäägist loovutama kerjustele . </s> <s> Tegemist ei ole ainult südametunnistusele koputamisega , vaid ka seadustatud sotsiaalabiga , jõukamate inimeste maksustamisega õnnetute päästmise nimel , kusjuures maks ei ole varjatud , ei käi ka läbi riigikassa , see liigub maksumaksjalt ilma kahtlaste vahendajate tegevuseta otse hädasolijale . </s> </p>
<p> <s> Aga kerjuse ja almuseandja suhte pöörab koraani käitumisjuhend pea peale . </s> <s> Kristlikus ja budistlikus kultuuris palub kerjus inimeselt tollele inimesele kuuluvat raha . </s> <s> Islamikultuuris nõuab kerjus inimeselt temale , kerjusele , kuuluvat raha , mis aga veel on tolle inimese taskus . </s> </p>
<p> <s> Meie dollarid olid aga jüaanideks vahetamata ja dollareid kerjustele anda me ei raatsinud . </s> </p>
<p> <s> Hakkasime tagasi hotelli jalutama . </s> </p>
<p> <s> Valgusreklaam oli kakskeelne , mõnikord koguni kolmkeelne – kõige peal olid hiina hieroglüüfid , seejärel tuli uiguuri keel oma araabia tähestikuga , harva lisandus veel ladinatäheline inglise keel . </s> <s> Reklaamiti kõike seda , mis meilgi – pepsikoolat , mis tundus Hiinas olevat oma igipõlisest konkurendist kokakoolast menukam , Kodaki ja Fuji filme , McDonald'si hamburgereid . </s> <s> Maailm on globaliseerunud . </s> <s> Telekad Hiinagi hotellitubades näitavad sama mis Euroopas – vormelautode kihutamist ja missivõistlusi , lennukatastroofe ja valimisi , Disney multikaid ja riigipöördeid . </s> <s> Ja mis kõige huvitavam – hiinlane reageerib sellele kõigele samamoodi nagu eestlane . </s> <s> Võtab omaks ja nõuab kohe juurde . </s> <s> Ja mõned koguni nõuavad , et Hiina peaks poliitikasündmustesse suhtuma samamoodi , nagu seda teeb USA , kuna nii olevat õige . </s> <s> Aga siis oleks ju maailm absoluutselt ühetaoline . </s> <s> Tahaks loota , et õigus ei ole neil pessimistidel , kes häirekella lüües ennustavad , et varsti kaovad eripärad piirkondade ja rahvuste vahel sootuks . </s> <s> Kihnu–Setu reservaadid jäägu alles , neid elatagu suured rahvusvahelised kompaniid . </s> <s> Gazprom Siberis juba peab ülal handi-mansi kultuuri , korraldab laulu-tantsupidusid ning porode võiduajamisi . </s> <s> Paljud irvitavad selle üle ning näevad selle taga looduse reostamise ja kasuahnuse varjamist . </s> <s> Aga kahjuks on just niisugune meie tulevik . </s> <s> Kunagi tulevad riikide asemele hiidkorporatsioonid , kes võtavad enda kanda ka riigi funktsioonid . </s> <s> Võib-olla on see halvem kui praegu , ent siis vähemalt ei kammitse meid riigiegoism , siis pole riigipiiride kultust . </s> </p>
<p> <s> Ärkasime päikesevalgust täis hotellitoas , sest olime õhtul unustanud kardina akna ette tõmmata . </s> <s> Hele valgus ei paistnud otse tuppa , vaid peegeldus naaberpilvelõhkujate klaasfassaadidelt . </s> </p>
<p> <s> Vaatasin alla , tundsin end mäetipul . </s> </p>
<p> <s> Liftide ees märkasime korrusetöötajate hommikust rivistust . </s> <s> Kõigil naistel olid seljas kenad rohelised kitlid , üksteise järel astusid nad rivist sammu ette , kuulasid tähelepanelikult ülemuselt saadavaid korraldusi ning raporteerisid oma tähelepanekutest . </s> </p>
<p> <s> Tegime veel enne hommikusööki tiiru linnas . </s> </p>
<p> <s> Hiina linnad ärkavad väga vara , juba kella kuue-seitsme ajal on kõik pargid ja kaldapealsed täis tuhandeid võimlejad ja tantsijaid . </s> <s> Mõlemat asja tehakse nii Euroopa-Ameerika moodi kui ka oma traditsioonidest lähtuvalt . </s> <s> Nõnda võite te näha , kuidas kõrvuti harrastatakse rock'n'roll'i ja mingit klassikalist mõõgatantsu , aeroobikat ja karateed . </s> </p>
<p> <s> Ürümchi aga tukkus . </s> <s> Veel kell pool üheksa olid poed kinni , isegi turg alles virgus ; esimesed müüjad hakkasid lettide all silmaluuke lahti saama , ainult paar üksikut vedasid kaupade pealt juba öiseid katteid ära . </s> <s> Hiinas on väga tavaline , et elu- ja töökoht on üks ja seesama , paljudel inimestel ei olegi meie mõistes vaba aega – nagu meie omaaegses taluski . </s> <s> Inimesed teevad oma tööd kogu aeg , mil on püstijalu , peavad poodi , töökoda või söögikohta samas , kus elavad . </s> </p>
<p> <s> Aga mis on sellise hilise tõusmise põhjuseks Ürümchis ? </s> </p>
<p> <s> Kas see , et päikesekell näitas alles pool viis ? </s> <s> Või moslemite üle maailma levinud tava minna magama hilja ning ärgata samuti hilja ? </s> </p>
<p> <s> Mošee-alune suur kaupluski oli kinni , trellid olid akende ja uste ette tõstetud . </s> <s> Pühakotta vaevalt et keegi vargile läheb , aga kui seal on äri ? </s> <s> Mošee endagi ukse ees teisel korrusel oli kobakas taba obadusi kinni hoidmas , varahommikune teenistus oli pidamata . </s> <s> Huvitav , kas mullad ajavad oma asju ülehiinalise Pekingi aja järgi või vaatavad päikest ning otsustavad selle järgi , millal usklikke palvusele kutsuda ? </s> <s> Tundus , et nad käivad päikese järgi . </s> </p>
<p> <s> Turuplats oli üsna kasimatu , sama võis öelda ka läheduses asuvate tänavate kohta . </s> </p>
<p> <s> Minu tähelepanekute järgi moslemid nagu ei tunnegi mingit vahepealset staadiumi , neil on nõnda , et kõik kas särab puhtusest või upuvad nad rokka ja mustusesse . </s> </p>
<p> <s> Turust paar kvartalit eemal aga käis vilgas tegevus – buldooser lükkas ümber vanu maju , et teha ruumi pilvelõhkujatele . </s> <s> Niisugust asja võib näha Hiinas igal sammul . </s> </p>
<p> <s> Inimesed vedasid mööda maad lohistades lammutusprahist lauajuppe , voodiotsi , ahjukive , pliidiraudu ja kõike muud , mida võiks kunagi vaja minna . </s> </p>
<p> <s> Üks pere ööbis tänaval , seda juhtub Hiinas ikka . </s> <s> Aga seekord tundus tegemist olevat veidi erakorralisema olukorraga , paistis , et nende inimeste ümbert on öösel maja maha kistud . </s> <s> Poeg magas kõnniteel madratsil , ema ja isa kitsas voodis . </s> <s> Nende varandust laialitassijad ei puutunud , sest omanikud olid kohal , olgugi et sügavas unes . </s> <s> Magajate kõrval seisis velorikša , ilmselt isa tööriist , ehkki Hiinas võib näha ka naisi sõtkumas rikšapedaale . </s> <s> Veel oli kaks jalgratast , riidepamp , potid ja pannid ning üsna igapäevane kontorilaud suure kausskaaluga , arvatavasti tegeles ema puu- ja juurviljade müümisega . </s> </p>
<p> <s> Olime oma giididelt juba kuulnud , kuidas on Hiinas lood uute korterite saamisega . </s> </p>
<p> <s> Muide , Hiina giidid võtavad külalislahkelt endale Lääne varjunimed , mis kuidagi kõlaliselt sarnanevad nende hiina nimedega . </s> <s> Meil olid Mary , Jeanne , John ja Max . </s> <s> Nad teevad seda selleks , et läänlased oma keelt sõlme ei peaks väänama , ja ka selleks , et mitte kuulda oma nimesid , hääldatuna jubedal kujul . </s> </p>
<p> <s> Korterid ei maksa ainult ühte hinda , nagu olid meil Nõukogude ajal lood nn. kooperatiividega . </s> <s> Ehitajakski pole ainult riik , leidub erafinantseerijaid , nende tegevust soodustatakse . </s> <s> Igal pool Hiinas püstitavad Hongkongi investeerijad klaaspilvelõhkujaid väga kallite apartementidega . </s> <s> Ehitavad ka linna- ja provintsivalitsused . </s> <s> Eluruumide hinnad sõltuvad asukohast , samuti põrandapinnast , enamik kortereist on kahetoalised , pluss köök , vannituba , esik ja tualett . </s> <s> Peres on tavaliselt kolm inimest , nõnda et peaks jätkuma . </s> <s> Kui kellegi eluase lammutatakse , siis saab pere uuest korterist tasuta nõnda palju ruutmeetreid , kui palju tal oli enne , seda muidugi juhul , kui tal vana eluaseme kohta on paberid , kui ta elas seal sissekirjutatult . </s> </p>
<p> <s> Hiina 1 miljardist ja 200 miljonist inimesest elab ligi 70 protsenti maal , Hiinas seisab linnastumine veel ees . </s> <s> Juba praegu on Hiina linnad tohutu suured , mis aga juhtuks veel siis , kui urbanisatsioon läheks täie hooga valla ? </s> <s> Usun , et Shanghaist saaks mõne kuuga 30-miljoniline megalopolis , Pekingiga juhtuks sama . </s> <s> Kõik tänavad ja pargid oleksid kodutuid ja kerjuseid täis . </s> <s> Juba praegu on Hiina Vaikse ookeani rannik kõige tihedamalt asustatud ala maailmas , sinna ei mahu enam kedagi juurde , ilma et see piirkonna elutaset alla ei kisuks . </s> <s> Sissekirjutused peavad vältima linnade kontrollimatut ja plahvatuslikku kasvu . </s> <s> Ometi leidub Hiina linnades üsna palju nn. illegaale . </s> </p>
<p> <s> Võib arvata , et kõnniteel ööbinud pere kuulus nende hulka . </s> <s> Nende vastu ollakse karm , nemad uut korterit ei saa ning ega neil muud midagi üle jäägi kui külla tagasi minna . </s> </p>
<p> <s> Peale hommikusööki sõitsime Ürümchis ringi . </s> </p>
<p> <s> Nägime Kasahstani Vabariigi peakonsulaati , sealt võib osta 10 dollari eest Kasahstani transiitviisa . </s> </p>
<p> <s> Ürümchi on maailmas ookeanidest kõige kaugemale jääv linn . </s> <s> Linna keskväljakule jookseb kokku enamik peatänavaid . </s> <s> Sel väljakul valitseb tõesti rahvaste paabel – ma ei saanudki aru , keda oli rohkem , kas venelasi , pakistanlasi , kasahhe või usbekke , igatahes on kõik inimesed seal oma pakilisi asju ajamas . </s> <s> Kes tahab kingi viksida , kes midagi müüa , kes kutsub oma restorani sööma , kes tahab niisama juttu puhuda . </s> <s> Ka muiduvahtimine on tõsine töö , mis ei tohi jääda tegemata . </s> <s> Ja sihukesi seanahavedajaid on erinevalt Ida-Hiinast kõik kohad täis . </s> <s> Just paljude inimeste jõudeolek , näiline rahu , lausa ükskõiksus endast väljapoole jääva maailma vastu torkabki silma , see on suur erinevus rannikulinnade virga elurütmi kõrval . </s> <s> Moslemi mehed laisklevad Londoniski , miks nad peaksid Ürümchis teistmoodi elama , kui naised kodudes teevad hoolega tööd ? </s> </p>
<p> <s> Ürümchi on peamiselt tööstuskeskus , mille kiire arengu põhjustas paarkümmend aastat tagasi Junggaria ( Džungaaria ) basseini kivisüsi . </s> <s> Praegu on linnas palju naftautmis- ning musta ja värvilise metallurgia tehaseid , kus töötavad mehed , ning ketrus- ja kudumisvabrikuid , kus on ametis naised . </s> </p>
<p> <s> Kui Ürümchi jäi selja taha , haaras mind tunne , et ma olen seda linna varem näinud . </s> </p>
<p> <s> Võimatu ! </s> <s> Ma viibisin seal ju esimest korda . </s> <s> Pikapeale tuli selgus . </s> </p>
<p> <s> Ürümchi sarnaneb väljanägemise poolest Taškendiga , ning seda mitte ainult ääre- ja vanalinnas ( mis on loomulik ) , vaid ka tsentrumis . </s> </p>
<p> <s> Erinevuseks on siiski see , et Ürümchis on kõrgemad hooned ning väiksemad väljakud . </s> <s> Ka on Ürümchi elustandard kindlasti kõrgem , kui oli N. Liidu Kesk-Aasia linnades kümmekond aastat tagasi . </s> <s> Ma ei tea , kui hästi või halvasti elasid inimesed toona Xinjiangis , ent teisel pool Tian Shani on olukord selle ajaga kohe kindlasti palju viletsamaks muutunud . </s> </p></div2><div2 type="alaosa"><head> MÖÖDA KIIRTEID </head>
<p> <s> Tarimi kõrb algas kohe linnapiiri tagant . </s> <s> Tarimi kõrb on Taklimakani kõrbe põhjapoolne osa , neid lahutab Tarimi jõgi , mis on suurema osa aastast kuiv . </s> </p>
<p> <s> Kihutasime oma Toyota mikrobussiga mööda Korgase ( Kasahstani piir ) – Ürümchi – Xi'ani ( kunagine Siiditee alguspunkt ) – Shanghai kiirteed , Shanghaisse oli maad 4238 kilomeetrit . </s> </p>
<p> <s> Autos oli neli inimest . </s> <s> Hakkaja autojuht , giid Jeanne ning Külli ja mina . </s> </p>
<p> <s> Liikusime piki ajaloolise Siiditee põhjaharu , ent ida suunas , seega sõitsime vastu kunagisele siidikaravanide kulgemisele . </s> <s> Pikka aega saatsid meid Tian Shani lumised tipud , kuniks nad kadusid silmapiiri taha . </s> </p>
<p> <s> Meie autos oli puhur , lasksime endale näkku jahedat tuult . </s> <s> Aga kui me siin-seal peatusime ja autost väljusime , et niisama puhata ja kõrbe imetleda , siis oli küll tunne , nagu astuksid kuivsauna leiliruumi . </s> </p>
<p> <s> Paari kilomeetri pärast nägime sadu tuulegeneraatoreid , mis kõik olid paigutatud korralikult ridadesse . </s> <s> Enamiku tiivikud pöörlesid , ainult mõni üksik oli rikkis , mõned tiivikulabad vedelesid liivas , tühi post püsti . </s> <s> Kõrb on sobiv koht tuulepüüdmiseks , palju sobivam kui meri , kus ei ole kuhugi poste püsti panna . </s> </p>
<p> <s> Ürümchi tuuleelektrijaam on Aasia suurim ja võimsaim . </s> <s> Hiinas nagu ei sobigi pisemat ehitada . </s> </p>
<p> <s> Seejärel nägime nafta puurtorne ja naftapumpasid , pikkades korstnates lõõmasid gaasiülejääkide tulelondid , nagu nad lõõmavad kõikjal , kus maaõli ammutatakse . </s> <s> Erilise elamuse pakub nende vaatlemine ööpimeduses ja päise päeva ajal vastu päikest . </s> <s> Siis tundub , et nad on päikesest heledamad . </s> </p>
<p> <s> Meie teekond oli kokkuvõttes 2500 kilomeetrit pikk ning naftavälju kõrbes silmasime õige tihti . </s> </p>
<p> <s> Sügaval kõrbes muutusid teeviidad juba ainult araabiatähelisteks , mis sobisid ilusti kokku araabia numbritega . </s> <s> Viimastest saime me ilusti aru , esimestest kahjuks mitte . </s> </p>
<p> <s> Hiina on oma moderniseerimist alustanud infrastruktuuri ja eelkõige just maanteede hoogsa rajamisega . </s> <s> Hiinas on praegu 1 miljon 214 tuhat kilomeetrit kiirteid , neile lisandub aastas umbes 35 tuhat kilomeetrit . </s> </p>
<p> <s> Igal pool on tee-ehitusele järgnenud kiire majanduslik tõus , ma tean ainult ühte näidet maailmas , kus teed on juba paarkümmend aastat tipp-topp tasemel korras , ent majandus lonkab endiselt kahte jalga . </s> <s> See on Leedu . </s> <s> Hiina majandus kasvab juba kümmekond aastat , Leedu-sündroomi pole seal märgata . </s> </p>
<p> <s> Ja tõepoolest võib Hiinas kõikjal näha tee-ehitajaid . </s> <s> Ühe või kahe buldooseri ümber on ametis kümneid oranžides turvavestides labidamehi ja kivikangutajaid , kiivrid peas ja oranžid , päikesevalguses ja autode öötuledes luminestseeruvad turvavestid seljas . </s> </p>
<p> <s> Mina olen niisugune literaat , kes teeb kogu aeg märkmeid , muidu haihtuvad head mõtted olematusse . </s> <s> Minu jaoks on maantee sel juhul kõrgekvaliteediline , kui ma saan sõidu ajal kirjutada . </s> <s> Kui aga auto rapub mis hirmus , tekivad märkmikusse ainult varesejalad , millest ma ise ka hiljem aru ei saa . </s> </p>
<p> <s> Hiina märkmed on tehtud korralike tähtedega , välja arvatud need , mis ma olen kirjutanud kloostritesse ja kõrbesse mattunud linnadesse sissesõidul või ehitatavatel teelõikudel . </s> <s> Neil lühikestel juppidel on teepinna künklikkus kandunud ka taskuraamatusse . </s> </p>
<p> <s> Küll aga tundub , et asja uudsuse tõttu pole inimesed Hiinas veel harjunud režiimiga , mida nõuab kõrgekvaliteediline kiirtee ja mis on isegi rahvusvaheliselt sätestatud . </s> <s> Teatavasti ei tohi neil magistraalidel seespool piirdetara viibida inimesi , ka autode peatamine on keelatud . </s> </p>
<p> <s> Hiinas nägin kõrbeteedel alatasa luua- ja kühvlimehi , kes puhastasid asfalti liivavaaludest ja oaaside vahel paplilehtedest . </s> <s> Ka hääletajaid oli ohtrasti , mitte küll nõnda palju nagu Tartu–Tallinna maanteel . </s> </p>
<p> <s> Ikka pakuti maanteede ääres müüa meloneid ja arbuuse . </s> </p>
<p> <s> Paar korda silmasin üle piirdeaia ronijat , kes tahtis lühendada oma teed elupaigast põlluni . </s> <s> Tunneli kaudu maantee alt minek oleks tähendanud paarisajameetrist ringi . </s> </p>
<p> <s> Hiinas remonditakse teid väga sageli , eriti kõrbes . </s> <s> Tulvaveed vihmade aegu mägede sulavatest lumemütsidest on küll harvad , aga seda ägedamad . </s> </p>
<p> <s> Meie pidime tegema koguni neli päris pikka ümbersõitu . </s> <s> Nägime , kuidas magistraaltee muldkeha oli justkui pühitud kõrbesse , mägioja oli murdnud endale läbi maantee uue sängi . </s> <s> Poisikestel oli seal lõbu , nad kargasid ja suplesid liivavärvi kollases vees , mida nad polnud ammu teinud . </s> <s> Üleujutuse kõrval , vaevalt mõne vaksa jagu veest eemal , auras maapind kuivusest . </s> </p>
<p> <s> Iga paarikümne kilomeetri järel tuli värava all peatuda ning teemaksu tasuda . </s> <s> Saksamaal tehakse seda riigipiiril riiki sisse sõites , nõnda et bussireisijale jääb lõivunõue koguni märkamata . </s> <s> Hiinas on aga sama süsteem mis Prantsusmaal , ja põhjuski on täpselt sama – teed kuuluvad erinevatele omanikele , küll riigile , küll munitsipaalvõimule , küll firmadele ja kompaniidele . </s> <s> Parem on kohe teel sisse kasseerida kui hiljem oodata , mil ühiskassasse kogunenud summa laiali jaotatakse . </s> </p>
<p> <s> Teemaksuvõtjad on aga professionaalid , nad annavad enne sõrmede vahelt kviitungi , alles seejärel võtavad raha – nõnda ei tule kätt kaks korda edasi-tagasi tõsta . </s> </p>
<p> <s> Aeg-ajalt helises juhi mobiiltelefon . </s> <s> Ka keset kõrbe saab traadita kõnesid pidada . </s> <s> Pärast jutuajamist rüüpas autojuht kosutuseks ženšennijuure leotist . </s> <s> Seda teevad Hiinas paljud , see on tõepoolest rahvuslik doping . </s> <s> Ka Hiinat populariseerivatel suurtel fotodel võib näha hiinlasi , kelle käes on lihtsalt lahtikorgitav pudel elujuureveega . </s> </p>
<p> <s> Ürümchi–Shanghai kiirtee kõrbes tõi mulle meelde Ida-Hiina magistraalid , kus tunnetasin tolle piirkonna tõelist rikkust – silma hakkasid aina pisikesed hooldatud riisipõllud , nende vahel iga paarisaja meetri järel kolmekorruselised , valgetest telliskividest suurte rõdudega villad , milliseid meil liigitatakse luksuselamute hulka ning kus meil elavad ainult pankurid . </s> </p>
<p> <s> Põlluplatse katab Ida-Hiinas kederluudeni ulatuv vesi , nõnda et nii traktoril kui ka härjal on mulistamist . </s> <s> Lisaks kolmele-neljale riisilõikusele aastas , saadakse ka kalu , keda kasvatatakse peenarde vahel . </s> <s> Koodist ja kõplast paremaid tööriistu pole veel leiutatud , olgugi et need on mitu tuhat aastat vanad . </s> <s> Mõni asi jõuab absoluutse täiuseni ning jääb seejärel kauaks püsima oma stabiilsel kujul . </s> <s> Taevas lendab madalalt helikopter , aga üleujutatud põllul rassivad töömurdjad , muistsed riistad käes . </s> </p>
<p> <s> Riisipõllulapid on erinevas küpsemise eas , võib näha , kuidas naabrimehed teevad erinevaid töid . </s> </p>
<p> <s> Päris kalatiike oli nii suuri kui ka väikesi , tihti olid suured kõrvuti , moodustasid terveid basseine , mida pidi tiigikalurid sõitsid piroogidega . </s> <s> Laia äärega õlgkaabud kalurite peas ei olnud purjed , neid pidi käega kinni hoidma , et tuul neid minema ei lennutaks . </s> </p>
<p> <s> Yangtse jõe delta mail nägin paaris kohas 5-6-korruselisi majamürakaid , mis pidid vist välja vahetama 1-2-korruselised pereelamud , et viljakat pinnast läheks vähem kaotsi . </s> </p>
<p> <s> Kas pole ohtu , et linnamajades võõrdub rahvas maaharimisest , ihkab päris linnadesse , kus on niigi inimesi ülearu ? </s> <s> Põllumees peab oma eluruumist väljudes jala ikkagi maapinnale panema , see teeb ta vaimult tugevaks . </s> </p>
<p> <s> Paljud farmerid ei tegele Hiinas enam klassikalise põllundusega , nemad on leidnud tulutoovama töö . </s> </p>
<p> <s> Ühes kohas , kuhu me sisse põikasime , kasvatati väikesi ilupuid , mille ostjaks on peamiselt jaapanlased ja taivanlased , väga palju oli lillefarme , mis töötasid samuti ekspordi tarvis . </s> </p>
<p> <s> Peremees elas meie mõistes luksusvillas , lisaks isiklikule maale rentis ta suuri pindu teisel pool kiirteed . </s> </p>
<p> <s> Esitasin küsimuse , kuidas suhtuvad naabrid tema kiiresse rikastumisse ? </s> <s> Tõlk jättis selle edasi ütlemata lootuses , et küllap ma unustan . </s> <s> Kordasin küsimust . </s> <s> Vastus tuli ehthiinalikult diplomaatiline : naabritel on hea meel , sest nad loodavad peatselt jõuda samale tasemele . </s> </p>
<p> <s> Alates sellest hetkest , mil Hiina suur reformaator Deng Xiaoping võimule tulles ütles oma kuulsa ühesõnalise õpetuse " Rikastuge ! " , toimub Hiina ühiskonnas sotsiaalne kihistumisprotsess ning seda nii linnades kui ka maal , nii rannikul kui ka kõrbes . </s> </p>
<p> <s> Mis saab traditsioonilisest kollektivistlikust elulaadist , seda ei oska ma ennustada . </s> <s> Ma arvan , et see ei muutu päriselt angloameerikalikuks egoismikultuseks ning üksiku inimese eneseteostusihaks . </s> <s> Mõttes kõrvutan ma tuleviku-Hiinat tänapäeva Jaapaniga , mille kohta ma olen lugenud kirjeldusi , millest järeldan , et moodne tehniline kultuur ning kollektivistlik hoiak on ühildatavad . </s> <s> Aga elame , näeme . </s> </p>
<p> <s> Meie automatka esimese peatuskohani , Turpani linnani , jäi veel mitu tundi kihutamist . </s> </p></div2><div2 type="alaosa"><head> SIIDITEE ÜMBRUSES ON KIRJU RAHVASTIK </head>
<p> <s> Xinjiang on imepärane . </s> <s> Siin asub maailma kõrguselt teine mägi Qogir ( venepäraselt Tšogori ) , mille tipp küünib 8765 meetri kõrgusele , samuti on siin maailma sügavuselt teine maismaaorg Aydingkoli järve ääres Turpani linna lähedal . </s> <s> See on täpselt 137 meetrit allpool merepinda , sellest sügavam on ainult Surnumere kallas Iisraelis , mis on 395 meetrit allpool merepinda . </s> <s> Sõitsime sellest orust läbi tukkudes , magasime järelikult tähtsa koha maha . </s> <s> Autojuhi kinnitusel ei erine see väljanägemise poolest kuidagi Tarimi kõrbe teistest osadest . </s> </p>
<p> <s> Mäestikud võtavad enda alla 44 protsenti Xinjiangi territooriumist , kõrgemad neist on Tian Shan , Kunlun , Karakorum , ülejäänud osa katab kõrb . </s> <s> Kõik mägede tipud on lumised , mis tähendab seda , et Xinjiangis on palju jõgesid , mis omakorda tähendab seda , et kõrbetes on palju oaase , oaasides on aga linnad ja külad . </s> <s> Tormakad mägijõed muudavad aastasadade vältel teinekord oma sänge , ja seetõttu mattub veepuudusel mõni oaas koos oma elupaikadega kõrbesse . </s> <s> Rahvas kolib mujale , elu tärkab teisal . </s> <s> Kõrbepinnase alla aga jääb informatsioon , mille jälile asuvad teadlased . </s> </p>
<p> <s> Arheoloogia on Hiinas väga populaarne teadusharu , ei möödu päevagi , ilma et sellest ei kirjutaks ajalehed . </s> <s> Ka meile arusaadav ingliskeelne China Daily tegi seda üsna tihti , ikka võis Hiinas televiisorist vaadata , kuidas arheoloogid kaevavad palavas kõrbes . </s> </p>
<p> <s> Inimene otsib argumente oma olemasoluks minevikust . </s> <s> Ja Hiinas jätkub , mida otsida – viie tuhande aasta jooksul on maa alla jäänud hämmastavaid asju , mille leiud saavad maailmauudisteks , jõuavad sõnumitena telekanalitesse ja ajalehtede esikülgedele . </s> </p>
<p> <s> Kõik maailma suuremad muuseumid Pariisis , Londonis , New Yorgis , Moskvas ja Peterburis on täis taieseid , mis on leitud Hiinast maa alt või koobastest . </s> <s> Ja neid aardeid on maa seest väljakaevamiseks tänagi , oletatavasti tunduvalt rohkem kui mujal maailmas kokku . </s> </p>
<p> <s> Uhkus pika ja kuulsusrikka mineviku üle on haritud hiinlase sisetunde peamiseks jooneks . </s> <s> Teiseks on uhkus oma riigi kiire arengu üle , see sisaldab lootuse jõukaks saada . </s> <s> Kes siis seda ei soovi ? </s> <s> Nende kahe tunde vahel ei ole mingit vastuolu , need sobivad kenasti kokku , sest hiinlane usub , et kauges minevikus olid nad jõukad . </s> <s> Nõnda peab areng mineviku ja tuleviku kokku viima . </s> </p>
<p> <s> Suur Siiditee muutis Xinjiangi rahvusterohkeks juba kauges minevikus , tänapäeval elab provintsis 47 rahvuse esindajaid . </s> <s> Aga olgem täpsed , sest statistika nõuab täpsust ! </s> <s> 1990. aasta rahvaloenduse andmeil elas seal kokku 15 155 778 inimest , neist uiguure 7 194 675 ( 47,4 % ) . </s> <s> Järgnesid hanid ( nõnda nimetavad hiinlased end ise , eesti keeles on mõnikord kasutatud ka nimetust suurhiinlased ) , keda oli 5 695 626 ( 37,58 % ) , seejärel kasahhid 1 106 989 ( 7,30 % ) ja huid ( moslemiusku hiinlased , keda traditsioonide kohaselt käsitletakse eri rahvusena ) 681 527 ( 4,49 % ) , siis kirgiisid 139 781 ( 0,92 % ) , mongolid 137 740 ( 0,91 % ) , tadžikid 33 512 ( 0,22 % ) , sibotjanid 33 082 ( 0,21 % ) , mandžud 18 403 ( 0,12 % ) , usbekid 14 456 ( 0,09 % ) , venelased 8 082 ( 0,05 % ) , daurid 5 389 ( 0,03 % ) ja tatarlased 4 821 ( 0,03 % ) . </s> <s> Need 13 rahvust on peamised , neile lisandub veel 34 rahvust , näiteks salad ( salaarid ) , tiibetlased , miaod , yi'd ( ijaanid ) , korealased , buid ( bijuudid ) ja teised , keda on kokku 81 695 inimest . </s> <s> Illustreerigu need põnevad arvud ka tõika , et Hiina on paljurahvuseline riik , kus elab kokku 56 eri rahvust . </s> </p>
<p> <s> Teatavasti on Hiinas kehtestatud üsna vali ühelapsepoliitika . </s> <s> Välismaised inimõigusteorganisatsioonid on selle teema kohta avaldanud eri suhtumist alates mõistmisest kuni kaasatundmise ja hukkamõistuni , on koguni rusikat viibutatud ja hüütud : mitte kellelgi pole õigust otsustada naise ja perekonna eest , mitut last nad tahavad , mitte kellelgi pole õigust lämmatada emainstinkti ! </s> <s> Ometi hirmutatakse meid pidevalt ülerahvastatusega , mis peatselt meie planeedile üleüldise nälja toob . </s> <s> Miks siis hurjutada neid , kes on probleemil sarvist kinni haaranud ja liiguvad radikaalse lahenduse poole ? </s> </p>
<p> <s> Veel kümmekond aastat tagasi oli hiinlasi üks neljandik kogu maailma elanikkonnast , tänaseks on neid ainult üks viiendik , aga ikkagi üle 1 miljardi ja 200 miljoni , ning see arv kasvab hoolimata ühelapsepoliitikast . </s> <s> Asi on veelgi hullem , kuna 90 protsenti sellest hulgast elab Ida-Hiina viljakates orgudes ja deltamaadel , küll hiidlinnades , mis on külg küljes kinni , küll väheldastel riisipõldudel . </s> <s> Mõned läänemaised rahvastiku-uurijad kõnelevad isegi 1 miljardist ja 300 miljonist . </s> <s> Niisuguse arvu prognoosijad oletavad , et perekonnad varjavad oma teisi ja kolmandaid lapsi , ka ei julgevat provintsiametnikud teatada Pekingisse tõeseid arve , vaid raporteerivad edust ühelapsepoliitika ellurakendamisel , ja nõnda ongi 100 miljonit läinud kaduma . </s> </p>
<p> <s> Hiina oma statistikaraamatuist võib näha rahvastikupüramiide , kust ilmneb rahva vananemisprotsess , mille ühelapsepoliitika praktikas paratamatult kaasa toob . </s> <s> 1990. aastal oli vanureid 10 protsenti , 2025. aastal moodustavad nad rahvastikust 20 protsenti . </s> <s> Tulevikus peaks püramiidi ülemine ots olema laiem alumisest , seega on pensionäre rohkem kui lapsi , neid on nõnda ohtralt , et riigil on raskusi nende ülalpidamisega . </s> <s> Ja Hiina liidritele ei ole see uudiseks . </s> <s> Eriliseks probleemiks on üksikud vanurid , ja neid tekib üha rohkem , ehkki hiina perekond on traditsiooniliselt väga kokkuhoidev . </s> <s> Omapead jäänud vanuritele tegevuse ja seltskonna pakkumiseks on peaaegu igas linnaosas moodustatud tugikeskused , kus võib terve päeva televiisorit vaadata , võimelda , kududa ja tikkida ning lauamänge mängida , ja seda päris tasuta , seega riigi kulul . </s> </p>
<p> <s> Milles on siis asi ? </s> </p>
<p> <s> Riigil on esialgu odavam vanureid hooldada kui lastele korralikku tasuta haridust anda . </s> </p>
<p> <s> Paarkümmend aastat tagasi , kui Hiina vabanes " suure hüppe " ja teistest majandusteadusvälistest illusioonidest , oli Hiinal valida kahe halva vahel – kas viletsus või vananemine ? </s> <s> Pragmaatilisus oli saanud Deng Xiaopingi juhitud Hiina lipukirjaks ning otsustati viimase kasuks . </s> </p>
<p> <s> Vananemine saab olla ajutine , kuid viletsus on igavene , viletsusest ennast välja ei rebi . </s> <s> Ühelapsepoliitika on kavandatudki ajutise abinõuna riigi jõukuse ja normaalse iibeprotsessi saavutamiseni . </s> <s> Ühelapsepoliitika küsimuses valitseb Hiinas konsensus – sellega on nõus ka need ringkonnad , kellel muidu on üsna palju praegustele suundumustele ette heita . </s> </p>
<p> <s> Miks ? </s> </p>
<p> <s> Hiinas on ikka veel üsna tavaline , et linnas elab ühiskorteri ühes toas ühe pere mitu põlvkonda , kes jagavad mitme teise perega kööki , esikut , vannituba ja tualetti . </s> <s> Need inimesed tulevad õhtuti majade ette värsket õhku hingama , doominot või kaarte mängima . </s> <s> Tuba on magamiseks , õu elamiseks . </s> <s> Nende inimeste unistuseks on osta endale kahetoaline omaette korter korterpilvelõhkujas . </s> </p>
<p> <s> Siiski on õhtuti meie hruštšovkadele sarnaste majade ette pinkidele kogunevatest inimestest märksa õnnetumaid . </s> </p>
<p> <s> Kõndige Hiina linnade ühekorruseliste majade rajoonides , milliseid on veel ohtralt alles , sageli koguni pilvelõhkujate ümber . </s> <s> Oma julgeoleku pärast ei maksa karta , mingit ohtu ei teki . </s> <s> Hiina on absoluutselt turvaline maa , inimesed tervitavad võõrast rõõmsalt , hõikavad hallo , hallo ! , tihti on see ainuke võõrkeelne sõna , mida nad teavad . </s> <s> Neis kvartalites näete , kuidas hurtsik püsib hurtsikus kinni , meetrilaiused kõverad tänavad haisevad , nurga taga on tunda hiiglaslikku tsemendist ühiskäimlat . </s> <s> Lahtise solgiaugu ümber sumisevad sitikad ning mängivad poolalasti lapsed . </s> <s> Enamik uksi on lahti , nõnda et naabrite elu on peo peal , toimib tugev sotsiaalne kontroll . </s> <s> Mõnigi inimene ei lähe terve oma elu jooksul kunagi kaugemale kui paarisaja meetri kaugusele oma sellisest eluasemest , tal ei ole selleks lihtsalt tarvidust . </s> </p>
<p> <s> Ja seal jalutades mõtlesin , kuidas mind oli üllatanud asjaolu , et Helsingi–Pekingi lennuk on täis hiinlasi ; mina olin mõelnud , et see liin on käima pandud Soome turistide tarvis , keda on terve maailm täis . </s> <s> Ei , soomlasi oli ilmatu kolakas MD-11-s , mis võtab peale 400 reisijat , pisike vähemus , enamus sõitjaid olid hiinlased . </s> <s> Niisugune on elu – ühed inimesed pendeldavad Euraasia mandri äärte vahel , teised ei saa vaestekvartalist mitte kunagi välja . </s> <s> Aga mida nende õnnetute paigalpüsijate jaoks teha ? </s> <s> Ja äkki ma mõistsin – ega ikka muud teed jõukuse toomiseks riiki ei olegi , kui ainult kohustuslik ühelapsepoliitika rakendamine . </s> </p>
<p> <s> Juba 1962. aastal saadi Hiinas selgeks , et seal on inimesi rohkem , kui maa jõuaks korralikult toita , ja lapsi rohkem , kui nende jaoks koole . </s> <s> Toonane liider Mao Zedong siiski toonitas , et Hiina jõud tuleb tema rahvast ning jätkas suurte perede kasvu ergutamist . </s> <s> Esimees Mao mõtles armee peale – kellel on kõige rohkem noormehi , sellel on kõige suurem armee , kellel on kõige suurem armee , see on kõige tugevam . </s> <s> 1970. aastate algul kurss muutus ; Hiina hakkas moderniseerima oma armeed kuni rahvuslike tuumajõudude loomiseni ning viima ellu uut rahvastikupoliitikat , mis Hiina tava järgi väljendus lihtsas ja löövas loosungis : " Üks laps on parim , kaks viimane piir ! " </s> <s> Naistel keelati abielluda enne 23- ja meestel enne 25-aastaseks saamist , sünnituste vahel nõuti pikka vaheaega . </s> <s> 1980. aastal kuulutati välja ülirange ühelapsepoliitika . </s> <s> Pere ainus laps saab tasuta hariduse ning talle tehakse soodustusi korteri muretsemisel , kõik see tuleks aga tagantjärele kinni maksta teise lapse sünni puhul . </s> <s> Juba esimeseks raseduseks peab naine taotlema luba oma töökoha vastavalt komisjonilt , ilma selleta nõutakse sundaborti . </s> <s> Ühelapsepoliitika on leebem maal , Lääne-Hiina mägedes ning vähemusrahvuste puhul . </s> </p>
<p> <s> Lääne inimese arvates allub hiina perekond vastu tahtmist võimude karmidele korraldustele . </s> <s> Hiina inimene seab aga ühiskonna ja kollektiivi huvid alati kõrgemale isiklikest , mida eriti egoismi jutlustaval jänkil on päris võimatu mõista . </s> </p>
<p> <s> Siiski vastanduvad ühelapsepoliitika puhul indiviidi ja kollektiivi huvid ainult esimesel tasandil , ehk ainult siis , kui esimeseks lapseks on tütar , millega patriarhaalne isa ei taha leppida . </s> <s> Hanid ( nn. suurhiinlased ) ihkavad poega . </s> <s> Ent linnaelu kaotab patriarhaalsuseideoloogia , linnades muutuvad tütred ja pojad võrdseks . </s> <s> Teisel ja sügavamal tasandil märkamegi , et kollektiivi huve esindav võim hoolitseb ka indiviidi eest . </s> </p>
<p> <s> Emainstinkt koosneb kahest osast . </s> <s> Esiteks on naisel muidugi bioloogiline ja psühholoogiline vajadus emaks saada , naine on nõnda loodud , et ta peaks perioodiliselt ja õige mitu korda lapse ilmale tooma . </s> <s> Ent teiseks on vaja ka lapse eest hoolitseda , selles töös abistavad naist mees ja ühiskond . </s> </p>
<p> <s> Vaesus toodab vaesust ja harimatus harimatust ning seni , kuni riik ja perekond suudavad hoolitseda ainult ühe lapse eest , ärgu olgu neid rohkem . </s> <s> Ärgu sündigu niisuguseid lapsi , kes eluilmaski hurtsikute kvartalist välja ei pääse ! </s> <s> Ärgu jäägu ainsalgi lapsel koolis käimata , sest see oleks õnnetus talle endale ja tervele ühiskonnale ! </s> </p>
<p> <s> Või ütleme otse : kui kellegi ema- ja isaarmastus ei keela lapsi teha selleks , et nad ümber solgiaugu , paljad nagu püksinööbid , ringi jookseksid , siis riik tõesti keelab nii terve ühiskonna kui ka ühe indiviidi ( tolle lapse ) huve kaitstes lapsi juurde sigitada . </s> </p>
<p> <s> Sündimuse järsul piiramisel on aga Hiinas üllatavaid psühholoogilisi tagajärgi , mida ei osatud vist ette näha . </s> <s> Isegi tänaval jalutades on märgata , kuidas Hiinas lapsi jumaldatakse , kuidas lapsest on saanud püha olevus , keda nähes kõik hiinlannad ahhetavad heldimusest ja rõõmust , tahavad teda kohe kallistada . </s> <s> Lapseiste jalgratta pakiraamil on harilikult kaunilt ehitud , mõnikord on sellele tehtud koguni baldahhiin , mida kaunistavad roosad roosid . </s> <s> Keegi ei pane imeks ega pahaks , kui veel noor ja lastetu hiina paar palub hetkeks enda kätte võõrast maimukest , et pildistada ennast ja toda last mõne vaatamisväärsuse taustal . </s> <s> Last ootav naine on tõepoolest õnnistatud olekus , naudib teiste naiste tunnustavaid ja ehk kadedaidki pilke . </s> </p>
<p> <s> Ega ometi ei kasva ülihellitatute põlvkonda , kellel saab olema raskusi eluvõitluses ? </s> </p>
<p> <s> Lasteaiakasvataja amet on neidude ja naiste hulgas erilise au sees , lööb nende näod kohe uhkusest särama , kui nad tänaval lasterühmi saadavad . </s> </p>
<p> <s> Televiisorist võib Hiina liidreid tihti näha külastamas lasteasutusi , kus nad mõnd pisikest maimukest süles hoiavad . </s> <s> Kahtlemata suurendab see nende populaarsust . </s> <s> Ühelapsepoliitikas on aga erandeid ning vähemusrahvuste perekondadele on lubatud rohkem lapsi . </s> <s> Neid on üsna palju ka uiguuride peredes , ikka sibavad nad tulipunast tübeteikat ja sinist maani seelikut kandva ema sabas . </s> </p>
<p> <s> Jääme huviga ootama uue rahvaloenduse täpseid tulemusi . </s> <s> Kas uiguuride ja teiste vähemusrahvuste osakaal suureneb ? </s> </p>
<p> <s> 1970 . aastal oli uiguure provintsi rahvastikust 70 protsenti , 1950. aastail koguni kuni 90 protsenti . </s> <s> Hiinlaste hulka on eriti suurendanud naftatööstus ning vase- ja rauakaevandamised , samuti maaki ja maaõli töötlevate tehaste kasv , seda eriti tööstuslinnas Ürümchis . </s> <s> Meelde tuleb venelaste valgumine Eestisse ... </s> </p>
<p> <s> Mööda endist Suurt Siiditeed voorib tsisternautodes ja voolab torudes nafta , mis on toonud piirkonda uue elu . </s> <s> Naftakompaniid on koguni nõnda rikkad , et nendele kuuluvatel teedel võib sõita päris jumalamuidu , keegi ei nõua seal teemaksu . </s> </p>
<p> <s> Peale uiguuride on väiksem omavalitsusvorm veel teistelgi rahvustel , neile on Xinjiangis moodustatud näiteks Ili-Kasahhi , Bortala-Mongoli , Changji-Hui , Bayangol-Mongoli ja Kizilsu-Kirgiisi autonoomne piirkond ning Hoboksar-Mongoli , Mori-Kasahhi , Barkol-Kasahhi , Karaxar-Hui ja Taxkorgan-Tadžiki autonoomne vald . </s> </p>
<p> <s> Hiina paberrahadel on tekst viies keeles – kõigepealt muidugi hiina , seejärel mongoli , tiibeti , uiguuri ja zhuangi keeles . </s> </p>
<p> <s> Suur Siiditee on muutnud rahvastiku kirjuks . </s> <s> Araabia tähestikku kasutavad uiguurid , mongoli tähestikku mongolid ja mandžud ( kes elavad küll peamiselt Sise-Mongoolias ning Heilongjiangi provintsis ) , tiibeti tähestikku tiibetlased . </s> <s> Tuleb meelde , et ka N. Liidu rahadel olid mitmekeelsed kirjad . </s> </p>
<p> <s> Rahvastikukirevusest põnevam on minu meelest aga tõsiasi , et inimesed Xinjiangis on viimase paari tuhande aasta jooksul võrdlemisi tihti vahetanud oma usku . </s> </p>
<p> <s> Kõigepealt oldi maausku ning usuti oma nõidadesse , keda teadlased ka šamaanideks kutsuvad . </s> </p>
<p> <s> Seejärel ilmus Siiditeed kaudu budism ja nõnda saadi budistideks , siis levis manihheism , mis ühendas endas kristluse , budismi ja mitmete babüloonia usundite dogmasid ja liturgiaid . </s> <s> Seejärel tuli võitmatu muhameedlus , mis ei olnudki väga võitmatu . </s> <s> Üksvahe pakkusid islamile konkurentsi ketserluseks tembeldatud ristiusu sektid . </s> </p>
<p> <s> Marco Polo jutustab oma reisikirjas , et ta nägi 1275. aastal Kashgaris ( Kashis ) nestoriaanide ja monofüsiitide kogudusi ja kirikuid . </s> </p>
<p> <s> Konstantinoopoli patriarhi Nestoriose ( surnud 451 ) pooldajad käsitlesid Jeesus Kristust inimesena , kes ei olnudki jumal sünnipäraselt , vaid kes sai Messiaseks alles Püha Vaimu läbi oma tegevuse tõttu . </s> <s> Niisugune valik jättis liiga palju ruumi vabale tahtele ning inimese otsustamisõigusele oma saatuse üle ning see õpetus tunnistati 431. aastal Ephesose kirikukogul sügavalt ekslikuks , nestoriaane hakati taga kiusama , nemad aga pagesid mööda Suurt Siiditeed itta , ikka itta ja itta , jõudsid juba 5. sajandil Iraani , 6. sajandil Indiasse ning 7. sajandil Sise-Aasiasse . </s> </p>
<p> <s> Monofüsiidid aga nägid Jeesus Kristuses ainult jumalat ( mitte aga jumal-inimest , nagu on kokku lepitud kehtivas dogmaatikas ) , ja kohe tekkis küsimus , miks siis on maailmas ja inimese käitumises nõnda palju halba , kas ka see on jumala tahe . </s> <s> Ka nemad tunnistati ketsereiks , seda küll 20 aastat hiljem , 451. aasta Halkedoonia kirikukogul , ning selleks et oma elu päästa põgenesid nemadki sama teed samas suunas , eesotsas oma juhi piiskop Jakob Baradaiga . </s> </p>
<p> <s> Huvitav oleks teada , kuidas nad paos omavahel läbi said ? </s> </p>
<p> <s> Eesti ajaloolased , antropoloogid ja etnograafid on püüdnud mõista , mida tähendas meie rahvale ristimine , ristiusule üleminek , mille algusaja üle vaieldakse tänase päevani . </s> <s> Arvatakse , et uue , võõra ja veidra usu omaksvõtt kestis vähemalt 5-6 sajandit , kulus ju ikka tükk aega , enne kui maainimene hakkas tõepähe võtma neitsist sündimist ja hauast ülestõusmist , millest pealegi räägiti talle algul ladina keeles . </s> <s> Samuti oli imelik , et preester keelas pidada mitut naist , kusjuures tal endal polnud ametlikult ühtegi , mitteametlikult nii mis kole . </s> <s> Preestrite asemel altarile tulnud pastoril jälle endal oli naine päris ametlikult , ta ei pidanud neid nunnakloostris külastama , ning seepärast lõi ta kloostrid hoopis kinni , et teised ka ei saaks . </s> <s> Veel 19. sajandil on avastatud paganausu kommete täitmist , allikate , hiidude , arbujate ja sortside imejõusse uskumist . </s> <s> Isegi meie päevil on nõiad hoolega tegutsemas . </s> <s> Aga mis siis , kui usku tuli vahetada iga paari sajandi takka nagu Sise-Aasias ? </s> <s> Milliseid protsesse kutsuvad niisugused kiired ja kohustuslikud kannapöörded esile rahva meelelaadis ? </s> <s> Pealegi on budism ja islam äärmiselt vastandlikud . </s> <s> Moslemid usuvad , et Allah otsustab kähku , kuhu ta lahkuja saadab , kas paradiisi või põrgusse . </s> <s> Tee paradiisi , mis islamifantaasia järgi pole midagi muud kui kõrgema järgu bordell , võtab küll tükk aega , aga Allahi otsus on langetatud , nõnda et selle surnu tuleviku pärast pole maistel enam muret . </s> <s> Budistide hing käib aga mööda igavest sansaararatast , isegi Gautama Siddhartha pidi ( just Siiditeel , Kucha koobaskloostris levinud versiooni kohaselt ) tervelt 500 korda ümber sündima , enne kui Buddhaks sai , see tähendab aga pidevat hoolt , et lahkujast ei saaks vahepealsetes eludes alamaid loomi nagu siga ja jänes . </s> </p>
<p> <s> Keda või mida üldse uskuda , kui uus religioon kuulutab vana patuks , mis toob surma ? </s> <s> Kas see puhastab teed vaimsele loidusele , tõrksusele kõige kauni suhtes , või teeb inimesed agnostikuteks ja ateistideks ? </s> </p>
<p> <s> Kas ka usuvahetamisega võib harjuda ? </s> </p>
<p> <s> Xinjiangi piirkond siiski islamiseerus suuresti , aga mitte täielikult , prohvetiusust ei saanud võitu ka sõjakas ateism , mida Hiinas propageeriti 1950. ja 1960. aastail . </s> </p>
<p> <s> Kindlasti eksisteerisid eri religioonid ka kõrvuti , nagu tänapäevalgi , mil 10 rahvust ( uiguurid , kasahhid , huid , kirgiisid , tadžikid , usbekid , tatarlased , salad jt. ) on moslemid , mongolid , tiibetlased ja mandžud on lamaistid-budistid , venelased õigeusklikud , hiinlased taoistid ja konfutsianistid , ent tubli misjonitöö tulemusel leidub piirkonnas vähesel määral ka katoliiklasi , protestante ning kõigist õnne toovatest õpetustest puutumata jäänud šamaanide jõusse uskujaid . </s> <s> Kõige võimsam on siiski islam , teisel kohal on kindlasti budism , ülejäänud religioonid on vähema tähtsusega . </s> </p>
<p> <s> Marukommunistliku kultuurirevolutsiooniga tallasid hunveipingid 1969. aastal jalge alla kõik rahvuslikud ja religioossed tavad , islaminaistel keelati juukseid katta , neil kästi meeste kõrval tööd teha . </s> <s> Paljud kasahhid ja kirgiisid jätkavad aga nomaadielu , rändavad veel praegugi mööda kõrbeid ja ööbivad jurtades , vaid uiguurid on enamasti paiksed . </s> </p>
<p> <s> Tänases Hiinas peetakse rahvuste ja religioonide rohkust tervikliku ja jagamatu riigi rikkuseks , austatakse isegi kaunis eksootilisi kombeid , ehkki sallivusel on kahtlemata piirid . </s> <s> Näiteks aktsepteeritakse miao rahvuse seas abielutava azhu , mille järgi naine jääb elama isakoju , mees külastab teda vaid öösiti . </s> </p>
<p> <s> Aga mida teha sooviga legaliseerida ametlikult polügaamia , mis sügaval kõrbes ja kaugetes mägikülades niikuinii edasi hingitsevat ? </s> </p>
<p> <s> Sama teema üle arutletakse praegu hoogsalt Suurbritannias , kus on lubatud näiteks homode abielud ning kus homoseksualismi üle kõige vihkavad moslemid ei taha enam silmakirjatseda , nagu oleks neil üksainuke naine , kui tegelikult on neid rohkem . </s> <s> Kannab ju too ainuke õiguspärase abielunaise auväärset tiitlit , ülejäänuid võib ümbruskond halvustavalt armukesteks pidada , ka ei laiene neile ja nende lastele alimentide ja pärandi õigust . </s> </p>
<p> <s> Kaugele võib tolerantsi kummipaela venitada ? </s> <s> Võõraid eluviise tunnustades ei tohi enda omi talla alla sõtkuda . </s> </p>
<p> <s> Mis juhtub näiteks siis , kui ühel kenal päeval esitab mõni kärarikas rühmitus nõudmise seadustada loomade ja inimeste eluliidud , mis nii või teisiti on olemas ? </s> </p></div2><div2 type="alaosa"><head> TURPAN </head>
<p> <s> Juba enne pimedust tõusis taevasse kuusirp . </s> <s> Kõrb ja kuu kuuluvad kaunilt kokku , üks annab teisele juurde ilmet . </s> <s> Kui me hotelli ees autost väljusime , sattusime täielikku leitsakusse , otsekui sauna leiliruumi . </s> <s> Kuulsime minaretitornist mulla raadiohäält , mis kutsus palvusele . </s> <s> Vaatasin , kuidas reageerivad meie saatjad . </s> <s> Uiguurist autojuht kummardas sügavalt pimedusest kostva hääle suunas , giid Jeanne ei teinud väljagi . </s> <s> Jeanne on han ( hiinlane ) , tema on budist . </s> <s> Kõigis kloostrites , kus me käisime , palvetas ta puhtsüdamlikult ning pani korjekarpi raha . </s> </p>
<p> <s> Ka Turpani nimes on r-häälik . </s> <s> Hiinlased hääldavad ning teinekord ka kirjutavad linna nime ladinatäheliselt Tulufan . </s> <s> Linnas elab umbes 200 000 inimest , nõnda et see on kõrbelinna kohta määratu suur ( Hiinas on kõik suur , ka kõrbelinnad ) , üle 90 protsendi elanikest on uiguurid . </s> </p>
<p> <s> Hotelli nimeks oli Viinamarjaorg . </s> <s> See on tabavalt pandud , iseloomustab täpselt piirkonda , ainult et ehk oleks õigem olnud ristida majutuskoht Melonioruks või koguni Arbuusioruks , sest sealsed melonid ja arbuusid tundusid mulle magusamad ja mahlasemad kui tuvimunasuurused viinamarjad . </s> </p>
<p> <s> Reguleerisin hotellitoa konditsioneeri kaugpuldi abil jahedaks , tegin nõnda , et sees oleks ainult 19 kraadi . </s> <s> Vilu tuul oli tõeliselt mõnus . </s> </p>
<p> <s> Elasime teisel korrusel , rõduni ulatus litšipuu , sirutasime käe ja võtsime vilju . </s> <s> Need on punase koorega , seest valged , keskel on tammetõrulaadne süda , mis on mõru ning mida üldiselt ei sööda , ehkki see pole mürgine . </s> <s> Litši kustutab hästi janu , lausa sulab suus . </s> <s> Söö , nagu jooksid mehu . </s> </p>
<p> <s> Hotelli vestibüüli kõrval oli Business Center , nagu neid leidub kõikjal . </s> <s> Ostsin endale interneti kasutamise õiguse ning asusin arvuti taha . </s> <s> Interjööriks oli samasugune puujuurtest mööbel , mida olin varem näinud keisrilossides Pekingi Keelatud linnas ja Suvepalees . </s> <s> Fantaasiarikast , pisut tontlikku , tumepunaseks lakitud juurmööblit peetaksegi keiserlikuks , ja arvutiruumi see ju sobis . </s> <s> Kunagi valitsevad meid arvutid , samuti nagu vanasti tegid seda keisrid . </s> </p>
<p> <s> Pidin olema kannatlik , ühenduse saamiseks oma serveriga Tallinnas kulus üsna tükk aega , iga järgmist sammu pidin harjumatult kaua ootama . </s> <s> Ei või nad oma sputnikuid rohkem taevasse lasta ! </s> </p>
<p> <s> Olen ikka kärsitu küll . </s> <s> Siid jõudis siit Euroopasse kahe-kolme aastaga , minul oli kümne minuti pärast ekraanil kodune hot.ee esilehekülg , mis tähendab seda , et olin jõudnud Euroopasse ja tagasi , liikudes samas suunas , mida mööda kulges Siiditee . </s> <s> Ainult et kaameleid ei olnud elektrooniliseks pakendiks muudetud ning nad ei levinud mööda ilmaruumi , nemad pidid pikki kõrbeid tatsuma . </s> </p>
<p> <s> Kontrollisin pangaseisu ja vastasin kirjakasti tulnud meilidele . </s> <s> Kas kekutada pisut ning märkida nagu muuseas adressaadile , et ma ei ole Tallinnas vaid mujal ? </s> <s> Kui ma seda ise ei maini , et saa ta kuidagi teada , et vastates ei olnudki ma oma koduarvuti taga . </s> </p>
<p> <s> Paari vastuse puhul ei suutnud edevust maha suruda ning kirjutasin alla : " Tervitades Olev , Turpan , Siiditee , Hiina . </s> <s> " </s> </p>
<p> <s> Muidugi võib meili lugeja arvata , et tegemist on nürivõitu naljaga , sest tema ei saa seda kuidagi teada , kust vastus on teele läkitatud . </s> </p>
<p> <s> Internet muudab kaugused nulliks , peidab inimese asukoha . </s> <s> Internet teeb muudki imet , võib hieroglüüfide asemele tähed tuua . </s> </p>
<p> <s> Hieroglüüfidel ei olnud senini midagi viga , kuniks leiutati kirjutusmasin , ning häda läks õige suureks siis , kui kirjutusmasinast tehti arvuti . </s> <s> Varem olid hieroglüüfid tõenäoliselt otstarbekamad tähtedest . </s> <s> Lugema õppivad lapsed said need kähku selgeks . </s> <s> Tähed on aga üksteisega liiga sarnased , need lähevad alatasa sassi . </s> <s> Katsuge 6-aastaselt teha m-i ja n-i vahet ! </s> <s> Veel hullemad on täiesti ühte moodi b ja d . </s> </p>
<p> <s> Mehhaaniline tippimine nõuab aga klaviatuuri , mis hieroglüüfide puhul peaks olema ilmatu kolakas , nõnda et ei mahuks lauale , pealegi oleks sealt tülikas õiget klahvi leida . </s> <s> Nõnda kasutatakse Hiinaski tähestikulist klaviatuuri , millele tuleb toksida vajaliku sõna ladinatäheline häälduskuju , arvutiekraanile ilmub aga juba hieroglüüf . </s> <s> Nõnda on arvutiga töötades tähed ja hieroglüüfid paralleelkasutuses , täpselt samuti õpetatakse nüüd Hiina lasteaedades lapsi lugema – hieroglüüfide häälduspilt on aabitsates antud ladinatäheliselt , laps omandab mõlemad koos . </s> </p>
<p> <s> Kas see võib viia hieroglüüfide kõrvalejäämiseni ? </s> </p>
<p> <s> Hiinas on radikaalsed reformijad varemgi välja pakkunud ideed loobuda hieroglüüfidest ja minna üle tähestikule , ent seda ei ole peetud otstarbekaks . </s> </p>
<p> <s> Niisugune tegu tähendaks oma juurte läbilõikamist , enese väärtuse nullistamist , ennast ilma oma ajaloota jätmist . </s> <s> Hiina ei oleks siis 5000-aastane , vaid Hiina ajalugu algaks hetkest , mil hieroglüüfidest loobuti , kõik varasem oleks kauge ja võõras , mis kuuluks ühele teisele rahvale . </s> <s> Parimal juhul oleks side sama tugev nagu tänapäeva itaallastel vanade roomlastega või veelgi lõdvem , sest nii itaallastel kui ka roomlastel on üks , roomlaste leiutatud ladina kirjaviis . </s> <s> Itaallastele meeldib küll uhkustada antiikmuististega , ent ega nad roomlasi tõsiselt ei võta . </s> <s> Heldeke , missugused rumalad , ei tundnud isegi motorollerit , muudkui õgisid ja sõdisid ! </s> </p>
<p> <s> Praegu Hiinas vajaduse sunnil tekkiv hieroglüüfide ja tähtede topeltkasutus oleks aga suureks eeskujuks kogu globaliseeruvale maailmale . </s> </p>
<p> <s> Ka Euroopas võiks võtta tarvitusele hieroglüüfkirja , seda muidugi paralleelselt olemasolevate suhtlemisvõimalustega , milleks on peamiselt võõrkeelte selgeks õppimine . </s> <s> Vaat , see oleks tõeline demokraatlik akt , mis kaitseks väikekultuure hääbumise eest . </s> </p>
<p> <s> Kujutage ette , et te vehite ägedalt käsi ning tammute paigal kuskil Madridi tänavanurgal , teie vastas on kaunis umbkeelne Belgia neiu , kes parlevuutab oma prantsuse keelt , millest te silpigi aru ei saa . </s> </p>
<p> <s> Te urgitsete välja oma märkmiku ning kirjutate sinna hieroglüüfides : " Kuidas minna Prado muuseumi ? " </s> <s> Teie loete oma teksti endamisi eesti keeles , belglanna loeb teie teksti , ükskõik , kas valjusti või vaikselt , prantsuse keeles , ent mõistab teid täpselt , võtab oma pihuarvuti ning tipib sinna , et ta ei tea . </s> <s> Nüüd sugeneb teie ja tema vahel hieroglüüfkeskustelu , mis võib lõppeda väga meeldivalt . </s> </p>
<p> <s> Peamine : rahvuskeeled ei kaoks kuhugi , ent teineteisemõistmine oleks täielik . </s> <s> Usun , et sellise hieroglüüfistiku loomine ei ole väga keeruline ja vaevanõudev töö . </s> </p>
<p> <s> Selge , et suurriigid oleksid niisuguse kommunikatsiooniviisi vastu , kuna see tähendaks inglise ja prantsuse keele positsioonide nõrgenemist . </s> <s> Seda peaksid propageerima just väikeriigid , näiteks Eesti . </s> <s> Niikuinii elab eurooplane hieroglüüfide maailmas – liiklusmärgid , kõikvõimalikud lühendid , logod , graafilised kujutised viitadel , embleemid , ikoonid arvutiekraanil jne. on tegelikult hieroglüüfid . </s> <s> Me oleme nendega harjunud , me saame neist automaatselt aru , ja nende osakaal teabe levitamisel järjest kasvab . </s> <s> Miks siis ei võiks ammu alustatud teed lõpuni käia ? </s> <s> Mina küll usun , et peagi on Euroopas tähtede ja hieroglüüfide täielik topeltkasutus . </s> </p>
<p> <s> Aga tuleme tagasi Hiinasse ! </s> </p>
<p> <s> Ümber Turpani on kõrbesse mattunud linnad , sest Tian Shani lumemütsist hoovavad eluandjad jõed on aegade jooksul muutnud oma sängi . </s> <s> Linn on olnud sunnitud alluma looduse tahtele ning kolima teisale , sinna , kuhu läks jõgi . </s> <s> Kõik need linnad on olnud Siiditee keskusteks . </s> </p>
<p> <s> Praegu ei voola läbi Turpani ühtki jõge , ent nüüdseks on inimene õppinud ammutama vett üsna kaugelt eemalt ning sügavalt maa alt . </s> <s> Vanasti oli linna kolimine odavam vee toomisest , nüüd on vastupidi . </s> </p>
<p> <s> Kõrbes seistes on ehk kõige põrpivam vaadata , kuidas kuiv jõesäng kaob liivas . </s> <s> On , on voolujooneline vagu , mis tuleb mägede poolt ning suundub lõputute avaruste poole , vagu muutub üha kitsamaks ja madalamaks , viimaks haihtub päris teravatipuliselt olematusse , pinnas on tasane , aina liiv , liiv , lainetav liiv , pisimgi jälg on tolmuks pudenenud . </s> <s> Tähendab , kaugemale pole vetevoog ulatunud ka suurte vihmade aegu , vähemalt mitte lähiaegadel . </s> </p>
<p> <s> Turpanis külastasime muuseumi . </s> <s> Ja mis te arvate , milliseid eksponaate olid kõik suured ja kõrged saalid täis ? </s> </p>
<p> <s> Sauruseskelette . </s> </p>
<p> <s> Neid oli kohe nagu kirjusid koeri ja need olid määratu suured , kõik arheoloogide poolt siitsamast liiva alt välja kaevatud . </s> </p>
<p> <s> Kui kõrge küür , kui uhked lookas sabad ! </s> <s> Kui koputaks talle vastu meelekohta ning päriks , mis põhjusel te siis ikkagi nii äkki maamunalt kadusite ? </s> </p>
<p> <s> Oli neid , kes kunagi lendasid , oli liha- ja taimesööjaid . </s> <s> Kolju ja hammastik suus ajasid praegugi veel hirmujudinad peale . </s> <s> Kui niisugune oleks ikka naksanud , oleks pool inimest tal lõugade vahel sipelnud . </s> </p>
<p> <s> Ent sellist ohtu polnud . </s> <s> Sauruste ajal polnud inimestest veel õrna haisugi , meiesuguste primaatide ilmumiseni jäi üle 60 miljoni aasta , mis on tohutu pikk aeg ka Hiina jaoks . </s> </p>
<p> <s> Vitriinis klaasi all olid sauruste munad , mõnel olid koores praod ja mõrad , muist aga olid päris terved . </s> </p>
<p> <s> Kui leiduks haudujaid , laseks mõnel maimukesel ellu ärgata ! </s> </p>
<p> <s> Olen päris veendunud , et varsti tehakse see trikk ära , geenitehnoloogia abil jõuavad varsti meie loomaaedadesse kõik ürgsed asukad . </s> <s> Kindlasti tekib siis ka küsimus , milleks oli tarvis neid velmata , ja sellele ei olegi ausat vastust . </s> <s> Küll aga hakkab inimene siis põhjendama oma loomulikku uudishimu ja mängukirge teaduse ja ühiskonna vajadusega , mõni restoraniomanik ütleb , et uuritakse võimalusi efektiivsemaks lihatootmiseks . </s> </p>
<p> <s> Skelettide taustapiltideks oli maalitud suur veekogu , mille kaldal vohas ürgtaimestik , kus puude ja põõsaste vahel kalpsasid ja lendlesid saurused . </s> <s> Idüll missugune ! </s> </p>
<p> <s> Ent kohe sai selgeks , kust pärinevad nafta- ja kivisöelademed kõrbe all . </s> <s> Kunagi lainetas seal meri , ja praegu köetakse selle kaldal toona kalpsanud ja lennelnud loomi ning nende toitu . </s> </p>
<p> <s> Kas inimene suudaks nõnda kasulikult surra ? </s> </p>
<p> <s> Järgmistes saalides olid mammutid , elevandid , ninasarvikud , jõehobud , need olid nõnda noored , et osal neist oli nahk peal , neist olid tehtud topiseid . </s> <s> Ühe kaelkirjaku kõrval oli iidamast-aadamast telefon , ja niisugune asi lööb ajastutaju segi . </s> <s> Kas tõesti läks seda vaja kõrge kaelaga loomal ? </s> <s> Antiikne aparaat siiski ei olnud eksponaat , vaid tänaseni kasutusel , nagu ka muuseumisse sobibki . </s> </p>
<p> <s> Kõige nooremad olid muidugi kunagi elanud inimesed , neid oli klassikuuluvusest sõltuvalt nii mumifitseeritud kui ka mumifitseerimata kujul . </s> <s> Kuiva kõrbeliiva mattunud surnukeha püsib moondumatuna terve igaviku . </s> </p>
<p> <s> Üks lihtne naine oli surnud sünnitamisel , ka sellelaadse informatsiooni on kuiv kuumus meile säilitanud . </s> <s> Teine naine oli oma mehe kõrvale maetud , ehkki ta suri 18 aastat mehest hiljem , 576. aastal , nagu radioaktiivse süsiniku meetodi abil on kindlaks tehtud . </s> <s> Kahtlemata on tegemist perekonnatruudusega . </s> <s> Veel oli täiesti tervena talletunud mees , kes oli surnud 50-aastasena ajavahemikus aastatel 713 kuni 741 ning kes oli 180 sentimeetri pikkune . </s> <s> Täpselt minu parameetrid . </s> </p>
<p> <s> Huvitav , mida need inimesed mõtlesid ja tundsid ? </s> <s> Arvan , et ma ei eksi , kui ütlen , et kunagi saame me sellegi teada . </s> <s> Mingil kujul on informatsioon selle kohta alles , ainult et me ei oska seda lahti muukida . </s> <s> Kunagi hakkavad kivid kõnelema . </s> </p>
<p> <s> Igatahes olid nende inimeste veininõud hästi mahukad , samuti lihaküpsetamispannid . </s> <s> Kellad olid neil pronksist ning paadid piroogi moodi , lameda põhjaga . </s> </p>
<p> <s> Ülikud olid mumifitseeritud , aga võin sotsiaalse õiglusmeele lohutuseks öelda , ega nad olnud paremini säilinud . </s> </p>
<p> <s> Pärast mumifitseerimist rõivastati valitseja siidniitide abil kokkutraageldatud nefriidiplaatidest kostüümi . </s> <s> Nefriidil ehk jaadil usuti olevat võime inimene pärast surma uues maailmas ellu äratada just õigel momendil , ei varem ega hiljem . </s> <s> See oli ka põhjus , miks jaadi peeti kullast kallimaks ning seda nii muistses Ameerikas kui ka Hiinas . </s> </p>
<p> <s> Valitseja on alles , ta on vitriini all oma imerõivastes näha , ent tema nime määramisega on ajaloolastel raskusi . </s> <s> Rullraamatuis ja kiviplaatidel on ta kord Zhao Mo , kord Shija , kord Hanshu . </s> </p>
<p> <s> Talle on ohtralt kaasa pandud lauanõusid , muusikariistu ja muud , et tal pärast surma ei hakkaks igav . </s> <s> Isegi pronkspeegel puuderdamiseks ja tuka timmimiseks , sest sassis juustega inimesest ei peeta lugu ei enne ega pärast surma . </s> <s> Veel on hulganisti ehteid , ja muidugi eelkõige relvi koos hobuseriistadega . </s> <s> Siinilmas oli elu peamiselt sõdimine , miks ta peaks mujal teistmoodi olema ? </s> <s> Igatahes ei jooksnud mööda külge maha vibud , ammud ja sadulad . </s> </p>
<p> <s> Aga kuidas sealpool ilma naiste ja teenriteta toime tulla ? </s> <s> Ka neid oli vaja ühes võtta , ja mitte üks-kaks , vaid kohe rohkesti . </s> <s> Enne seda viidi kaasapandud majarahvas ühest eluvormist teise , mõnikord on viija nuga riivanud luud ning tera kriimustus on südant kaitsva rinnakorvi roidel selgelt tänagi näha . </s> </p>
<p> <s> Huvitav , kas need inimesed ise olid nõus oma saatusega ? </s> <s> Või just soovisid minna jumaldatud keisriga kaasa , näitasid sellega üles oma truudust ? </s> <s> Või oli koos keisri kehaga maetud saada koguni soosing , õigemini soosingu jätkumine ? </s> </p>
<p> <s> Ja kuidas nad suhtuvad sellesse , et nüüd on nende luustikud ilusti-kenasti muuseumivitriini klaasi alla pandud ? </s> <s> Igatahes on kadunud klassivahed , kõik mumifitseerimata inimesed on mulla all saanud sarnaseks . </s> </p>
<p> <s> Muuseum on rajatud leiukohtade lähedusse , nõnda et asjad pole suurt liikunudki , on vaid väärtustunud muidu liiva all vedelevast kolast eksponaatideks . </s> <s> Nagu vanaaegne puidust trükipress , mis tõestab , et Uiguurimaal tunti seda kunsti tuhat aastat enne Euroopat . </s> <s> Võib-olla kasutas austusväärne Gutenberg veidike mööda Siiditeed idast läände liikunud know-how'd , nagu nüüd on kombeks ameerikapäraselt öelda ? </s> </p>
<p> <s> Võib-olla kujutasid vanad hiinlased elu teisel pool elu oma joonistustel ? </s> </p>
<p> <s> Hiina kunstist õhkub imepärast puhtust , õilsust ja üllust , mida väljendatakse peamiselt loodusmotiividega , imepäraselt reaalsusest puhtaks abstraheeritud lillede , puude , mägede ja lindudega . </s> <s> Kunstnikul on olnud filigraanne manuaalne oskus , tema kätt on juhtinud ülev hing . </s> <s> Inimestki kujutatakse eelistatavalt puhke- või mediteerimishetkel , olgu siis maastiku ilu nautimas või teed joomas , keegi ei rassi tööd ega sõdi , pigem mängivad keelpilli ja luuletavad . </s> <s> Üle kõige meeldis mulle palvepaviljon kõrgel kaljul , all , sügavas kanjonis mühises metsik jõgi , rippsild ühendamas jõe mõlemaid kaldaid . </s> <s> Kunst viis kõrgemasse maailma , mis oli vaba kurjusest ning millest inimene unistas . </s> <s> Meil püütakse alati kedagi pahviks lüüa , tihti elatakse kunstis välja pigem oma tigedust . </s> <s> Meil on kuulsaid kunstnikke , kes ei oska kriipsujukutki joonistada , ja neid , kes oma julki purkides näitusesaali viivad . </s> <s> Püüd olla originaalne , üllatav ja uudne teeb närviliseks , klassikaline vorm ja sisu toovad aga nii kunstnikusse kui ka vaatajasse meelerahu . </s> </p>
<p> <s> Meie luuletajad väljendavad oma tundeid ainult sõnades , hiina luulele lisas mõttetäpsust , toone ja varjundeid ilukiri , millega kirjutati mõisteid kandvaid hieroglüüfe . </s> <s> Kalligraafia täidab enam-vähem sama ülesannet , mis meie kultuuris luuletuse ettelugeja – see annab aktsendi ja lahenduse . </s> <s> Ometi on siin suur erinevus . </s> <s> Meil esitab autor harva oma luulet , Hiinas oli aga tušijoonistaja ja luuletaja alati üks ja sama isik , nõnda et möödamõistmist ei saanud juhtuda . </s> <s> Luuletus ja tušijoonistus on tegelikult üks tervik , taies toetuks nagu kahele jalale . </s> </p>
<p> <s> Järgmises saalis olid kivi- ja marmortahvlitele raiutud vanad tekstid , neist võis lasta endale teha litokoopiaid ning siis need kaasa osta . </s> <s> Hiinas on äriajamine igati soositud ning seda tehakse kõikjal . </s> <s> Pisemad maksid 130 jüaani ( 260 krooni ) , suuremad paar tuhat . </s> <s> Praegu oskavad neid vanu araabia tähti ja hieroglüüfe lugeda vaid eriteadlased , teiste inimeste jaoks on need pildid . </s> <s> Nii vanauiguuri- kui ka vanahiinakeelsed tekstid on saanud pildiks , koguni nõnda , et meie võime võrrelda , kummad on ilusamad . </s> <s> Küllile meeldisid rohkem vanad uiguuri tähed , sest need paistsid välja nagu üks sirge , ent sõlmedega jutt ülevalt alla , mulle rohkem vanad hieroglüüfid . </s> <s> Juhtunud on umbes sama , mis meil gooti kirjaga , milles veel 70 aastat tagasi trükiti ajalehti ja raamatuid , aga mida nüüd mõistavad vähesed , järgmine põlvkond unustab sootuks . </s> <s> Näiteks mu vanem tütar ütleb , et gooti tähed on märksa ilusamad , kahju , et neid enam ei kasutata . </s> </p>
<p> <s> Vaase ja tasse võib olla hästi pisikesi , nii sõrmkübarasuurusi kui ka lausa kosmilisi , inimesest mitu korda kõrgemaid , nõnda et nii suurel hulgal ei jaksanud teed juua isegi valitseja koos oma õukonnaga . </s> <s> Sama lugu on sirmide ja lehvikutega , selge , et need olid tehtud ainult ilu pärast . </s> </p>
<p> <s> Hiina nikerdusi olen ma alati imetlenud , nende materjaliks olid puu , jaad ja luud , need nõudsid kunstnikult aastakümnetepikkust täielikku pühendumist ainsale tööle , tihti lõpetas vanaisa alustatud ettevõtmise pojapoeg . </s> <s> Eriti juhtus nõnda ühest tükist tehtud elevandiluust pallidega , mille dekoreeritud kihid sees keerlesid . </s> <s> Kujutage ette , et üks mees alustas sellist palli , dekoreeris kõigepealt välispinna , seejärel lõikas läbi kaunite aukude selle alla kõvera ja pisikese noateraga õhukihi , ent jättis kinnitusteks alles toed , et välispind ei hakkaks palli töötlemise ajal pöörlema . </s> <s> Siis hakati välispinna alla dekoreerima järgmist kihikut , siis lõigati selle alla õhukiht ja nii edasi ja nii edasi , kuniks jõuti päris südameni välja . </s> <s> Lihvimiseks kasutati veel jõhvi ja traate . </s> <s> Ent pall , olgugi et koosnes juba kaunistatud luukihikutest ja nendevahelistest õhukihtidest , oli veel monoliitne . </s> <s> Alles pojapoeg lõikas ümmargusi kihikuid paigalhoidvad kinnitused lahti , nõnda et need hakkasid palli sees ilusti pöörlema , alles tema nägi läbi mitmeid sündmusi kujutavate aukude , kuidas on õnnestunud nikerdatud kujutised mitmekümnel pöörleval kihikul . </s> <s> Nii tema isa kui ka vanaisa olid enamuse ajast töötanud pimesi , sest võisid näha ainult kõige pealmist pinda . </s> <s> Kui pojapoeg jäi pika tööga rahule , siis viis ta selle palli mõisnikule ning sai selle eest ilusa ja pisikese tüki maad riisipõlluks . </s> </p>
<p> <s> Sama põnev on paberlõikus . </s> <s> Meilgi oli vanasti laatadel näha siluetilõikajaid , kes kääride abil portreteerisid soovijast külgvaate . </s> <s> Hiinas on lõigatud pikad-pikad pannood , mis kujutavad ajaloosündmusi , muinasjutte ja pärimusi . </s> </p>
<p> <s> Tähelepanu , pahad inimesed , järgmine lõik on spetsiaalselt teile määratud ! </s> </p>
<p> <s> Muuseumis oli pannoo põrgutantsu kujutisega , lugu sellest , mis saab teiesugustest pärast surma . </s> <s> Kõigepealt torkab sarviline teie kõhtu augu , pistab sinna köie , mille abil paneb teid rippuma kuumavee katlasse , mida teised sarvilised loksutavad . </s> <s> Seejärel lõigatakse teie kõht maha ning torgatakse suhu vastik ora , siis surutakse teid jällegi katlasse , see katel on kaaneta ja sel on tuli all . </s> <s> Nüüd kistakse välja teie silmad , siis hambad , viimaks tirivad sarvilised teid katlast välja ning riputavad nöörile , et kõik näeksid , milline koletis te olete , sest te olete väljanägemise poolest saanud samasuguseks nagu olid teie mõtted ja teod enne surma . </s> </p>
<p> <s> Hiina on ajast aega olnud etiketiriik , hiinlased on kombestikule ja rõivastele pühendanud suuremat tähelepanu , kui seda tehti Euroopas . </s> <s> Ühes muuseumisaalis eksponeeritigi imepäraseid rõivaid , mille tegumood ja mustrid aga sisaldasid täpset informatsiooni sellest , kes oli nende kandja ning missugune oli tema positsioon ühiskonna hierarhias . </s> <s> Meie ametnikud on oma ühetaolistes ülikondades anonüümsed , neid kohates püüame meie ikka mõistatada , kui suur on nende tegelik võim ja vastutus , vanas Hiinas oli aga sellelaadne teave avalik , seda võis inimese rõivaste järgi täpselt lugeda . </s> <s> Meil on see säilinud ainult sõjaväes ja politseis , kus me võime pagunite ja lõkmete kaudu kindlaks määrata , kellega meil on tegemist . </s> </p>
<p> <s> Siidil ja portselanil võib näha isegi Jeesus Kristuse kujutisi ; Hiina hakkas juba väga varakult tootma ekspordiks , pidas silmas sihtmaa vajadusi . </s> </p>
<p> <s> Muide , enamik hiina vanu tööriistu on sarnased Euroopa omadega ning kahtlemata on see Siiditee mõju . </s> <s> Ajaloolaste ja antropoloogide eri koolkonnad jäävad aegade lõpuni vaidlema , kas höövlid , saed , vasarad , kirved , peitlid ja teised käsitööriistad liikusid idast läände või läänest itta . </s> </p>
<p> <s> Kokkulangevuste kõrval on ka täiesti ainulaadset , ainult Hiinale omast . </s> <s> Pronkslatern härja turjal ( valminud 35. –222 . aasta vahel pärast Kristuse sündi ) jahmatab tänagi oma erakordsusega ja on meie päevil muutunud kogu arheoloogilise kaevamistöö sümboliks , olgugi et on suhteliselt odavast materjalist , kuld- ja jaadeksponaatide kõrval . </s> <s> Taiese autori nime ei tea keegi , igatahes on tolle meistri luud juba ammu olematuks kõdunenud , aga tema looming elab ja särab ning leiab kõrget tunnustust üha uute põlvkondade poolt . </s> <s> Tänagi kauni eksponaadi kõrval on üsna tavalised villased püksid , mis mõjuvad nõnda argisena pühaduse kõrval , seda enam , et sääred on ülearu lühikesed , kui need just golfikad ei olnud . </s> <s> Ent kindlasti andsid need püksid rohkesti informatsiooni toonasest elust ja inimestest . </s> <s> Pärlitoonides brokaatkleit on märksa pidulikum . </s> <s> Koonusekujulisel savikirstul on luugiauk , mille kaas käib hingedega lahti , august piilub välja luukere nina ! </s> </p>
<p> <s> Hiinas on ikka jumaldatud aastaaegade vaheldumist , veel tänagi toimuvad kõikjal kevad- ja sügisfestivalid , põlevate draakonpaatide ja haiguste peletamise suurejoonelised peod . </s> <s> Muuseumis olid eksponeeritud neist pildid . </s> <s> Vitriinides nägime trumme , tantsumõõku , puhkpille , lippe , vimpleid , kostüüme ja ohtralt maske , mis kuuluvad peamiselt budistlike ürituste juurde ning mis lummavad oma tohutute mõõtmete poolest ja fantaasiarikkuselt . </s> </p>
<p> <s> Hiina provintsimuuseumidki on otsast otsani täis vapustavat kunsti kaugemast ja lähemast minevikust , aga võib täiesti kindel olla , et veel rohkem on seda kunsti alles maa all . </s> </p>
<p> <s> Muuseumi trepil oli kraadiklaas , see näitas 41 pügalat varjus . </s> <s> Hiljem lugesin China Dailyst , et Pekingis oli olnud 48 kraadi . </s> <s> Veel hiljem rääkis pekinglane Indrek Park , et hoonete vahel oli päikesest palavaks köetud maapinnatemperatuur olnud kogun 78 kraadi . </s> </p>
<p> <s> Mis liig , see liig . </s> </p>
<p> <s> Ent Turpanis kurvitasid turult tulevad naised palja päi mopeedidel , avarad ja kirevamustrilised moslemikleidid lehvimas sõidutuules . </s> </p>
<p> <s> Lõõsk oli kõik katuse alla viinud , isegi korvpalliplatsi kattis viinamarjaväätidest vari , mille all poisid palavusest välja tegemata viskeid sooritasid . </s> </p>
<p> <s> Ja arvake , mis oli kirjutatud nende särkidele ? </s> </p>
<p> <s> Loomulikult oli see kiri ladinatäheline Chicago Bulls , sest kuidagi teisiti ei tulda toime isegi Chicagost täpselt teisel pool maakera , kus muidu tarvitatakse araabia tähestikku . </s> </p>
<p> <s> Kindlasti vaesestab see meie maailmapilti , kui korvpalli ja Chicagot hakkavad siduma automaatassotsiatsioonid . </s> <s> Ent neid poisse innustasid kauged metsikud pullid väga , kahtlemata on nad valmis maksma kõrget hinda sellise särgi eest , mida muuseas õmmeldakse samas oaasilinnas . </s> </p>
<p> <s> Pleekinud kattega piljardilauad platsi kõrval olid aga rohelise taimkatuse alt väljas , sest vihma ei saja peaaegu mitte kunagi , nõnda pole märjaks saamise ohtu . </s> </p>
<p> <s> Korvpalliplatsilt jooksid poisid betoonsängis laia niisutuskanalisse , kus kiirelt voolas kollane ja mudane kõrbevesi . </s> <s> Seal käis tõeline lastemöll , peadpidi koos karglesid vees nii plikad kui ka nagamannid , järelikult on islami mõju kasin . </s> </p>
<p> <s> Hiina lapsed kisavad ja kilkavad täpselt meie laste moodi . </s> </p>
<p> <s> Kas on tegemist ülemaailmse ühtse signaalsüsteemiga , mille helivariandi on täiskasvanud ammu unustanud , kuigi valu puhul unustavad nad unustamisegi ning karjatavad ja ohhetavad igal pool päris ühte moodi ? </s> <s> Ja sarnast viipekeelt kasutavad nad niikuinii , asugu nad Chicagos või Turpanis . </s> <s> Loomulikult väljendasid laste rõkatused rõõmu , sellest oli lihtne aru saada . </s> </p>
<p> <s> Hommikul pidid nad kõik ilusti kooli minema , sest hiina lapsed käivad koolis märksa kauem kui eesti lapsed , keegi neist saa vabaks enne jaanipäeva , vanemad alles pooles juulis . </s> <s> Talvevaheaeg on aga väga pikk . </s> <s> Ma ei langeta otsuseid küsimustes , mida ma ei tea ega tunne , las pedagoogid vaidlevad , kas pikad semestrid on õiged või valed . </s> </p>
<p> <s> Pärast tagasihoidlikku , umbes 25-käigulist lõunasööki sõitsime kõrbesse mattunud koobaslinna , mis asetses suhteliselt madalas künkas . </s> <s> Kõrbetuuled olid kunagise mäe ümaraks ja laugjaks puhunud . </s> <s> Linna nimeks oli kunagi Jiaohe , see on praegu võetud UNESCO kaitse alla ning seda kaevavad välja ning konserveerivad Jaapani ja Hiina spetsialistid . </s> <s> Kunagi asus seal Siiditee esimesi peatusi , kus Xi'anist pärit kaup vahetas omanikku . </s> <s> Linna kirjeldab Marco Polo kui õitsvat budistlikku keskust . </s> </p>
<p> <s> Linna hävingust on legend , mis pärineb aastast 632 pärast Kristust ning mille jutustab ümber ka Sven Hedin . </s> </p>
<p> <s> Siin olnud 6 meetri kõrgune valgust kiirgav sandlipuust Buddha-kuju , mida siin enam ei ole . </s> <s> Kord tulnud tark mees selle kuju ette palvetama . </s> <s> Linnaelanikud võtsid ta kinni , kaevasid kaelani liiva sisse ning lasid tal kõrbepalavuses piinelda . </s> <s> Üks vaga mees viis talle juua ja süüa ning kaevas ta pimeduses liiva seest välja . </s> <s> Enne minema ruttamist sõnas tark mees oma päästjale : " Seitsme päeva pärast langeb taevast liivavihm , mis matab kogu linna , ja ainult sina pääsed . " </s> <s> Vaga mees hoiatas inimesi linnas , kuid need vaid irvitasid tema üle . </s> <s> Seitsmendal päeval peitis vaga mees end suurde koopasse . </s> <s> Algas liivatorm , mis mattis linna ja lämmatas kõik selle elanikud . </s> <s> Vaga mees aga kaevas end liiva alt välja ning läks elama Pima linna . </s> <s> Vaevalt oli ta sinna jõudnud , kui 6 meetri kõrgune sandlipuust püha kuju lendas tulesädemeid pildudes talle järele , valides hukkunud linna asemel endale uue elupaiga . </s> </p>
<p> <s> Põrgupalavus kõrvetas pealage , aga inimkõrgustest koobastest hoovas mõnusat jahedust . </s> <s> Milline neist võis olla vaga mehe varjupaigaks ? </s> <s> Või asub too koobas veel liiva alt välja kaevamata osas ? </s> </p>
<p> <s> Kõrbesse mattunud linn erutab meeli , paneb tööle kujutlusvõime . </s> <s> Kunagist suurt ja tähtsat asulat kattis roosakashall saviliiv , koopast koopani tuli kõndida mööda viitadega ja märgistatud radu , mis kulgesid piki möödanikutänavaid . </s> <s> Tähtsamate koobaste juures olid sildid , kus oli kirjas selle kunagine funktsioon – observatoorium , budapagood , võõrastemaja , maniklooster , vahitorn , nägime kaevuauke ja veejuhet . </s> </p>
<p> <s> Muide , fragment sellesama kloostri seinamaalist " Mani oma apostlitega " on meie vana ENE 5. köite 63. leheküljel . </s> <s> Vaadake siis , milliseid niite pidi võivad Eesti ja Hiina olla ühendatud . </s> </p>
<p> <s> Manihheism oli teatavasti Mani rajatud sünkretistlik usk , mis ühendas kristluse , budismi , gnostitsismi ja babüloonia usundite elemente ning just oma kosmopolitismi tõttu sobis sinna , karavaniteede ristmikule . </s> </p>
<p> <s> Mani ise elas umbes aastatel 216–277 pärast Kristust , temast jutustavad üsna palju nn. teisesed allikad , nagu näiteks mitmed vanad süüriakeelsed kristlikud kroonikad , aga ka pärsia- ja araabiakeelsed islamitekstid , pikalt lahkab Mani olemust Püha Augustinus , ent Turpanist on leitud ainukesed originaalallikad , ka ikoonid , millel Manit kujutatakse täiskuujumalana , ümber tema pea on joonistatud kuu . </s> </p>
<p> <s> Mani nime tõlgitakse mitut moodi – maniakiks , hullumeelseks , aga ka kalliskiviks . </s> </p>
<p> <s> Mani hukati elusalt nülgimise teel , tema nahk topiti täis õlgi ning riputati kõigile vaatamiseks Kuningaväravale ühes Iraani linnas . </s> </p>
<p> <s> Mani-vastastes tekstides , mida on loendamatu hulk , peetakse teda tõeliseks Saatanaks , Pimedusevürstiks , Kurjuse maiseks kehastuseks , teda on samastatud isegi Uue Testamendi Ilmutusraamatu Metsalisega . </s> </p>
<p> <s> Mani jüngreid kiusati kõikjal taga ning see oli peapõhjus , miks see usk võitis võrdlemisi kiiresti poolehoidu – täpselt samuti nagu kõikide teiste uskude ja ideoloogiate puhulgi . </s> <s> Iraanist levis manihheism juba 3. , seega oma sünnisajandil lääne poole Lähis-Itta , varsti jõudis Euroopasse . </s> <s> 7. sajandiks jõudis see religioon mööda Siiditeed Hiinasse , oli siinses Ida-Turkestani kaganaadis riigiusundiks . </s> </p>
<p> <s> Turpani muuseumis nähtud isemumifitseerunud ja mumifitseeritud surnukehad kuulusid ilmselt Mani kummardajaile , igal juhul elasid need inimesed ajal , mil manihheism oli seal kandis riigiusuks . </s> <s> Küllap on kunagi võimalik kindlaks teha , mida uskus see või teine ammu-ammu surnud inimene . </s> </p>
<p> <s> Vahest on tõesti õigus neil , kes peavad manihheismi kõige müstilisema õpetuse ja kõige salapärasema liturgiaga religiooniks . </s> </p>
<p> <s> Dogmaatika põhisisuks oli headuse ja kurjuse , tõe ja vale , valguse ja pimeduse pidev võitlus . </s> <s> Valgus on idee , pimedus mateeria . </s> <s> Tegemist on äärmiselt keerulise , loogilise ja tasakaalustatud mudeliga , mida iseloomustab sümmeetria kõiges . </s> <s> Manihheism oli esimene oikumeeniline õpetus . </s> <s> Mani ei olnud ainult Babüloonia apostel , tema jumaldajad pidasid teda kolmiku Zarathustra–Buddha–Jeesus kõrgemaks ja neid tervikuks ühendavaks astmeks . </s> <s> Zarathustra kuulus Iraanile , Buddha idale , Jeesus läänele , ent Mani oli kogu maailma omand . </s> <s> Manit peeti suure Tõe pitsatiks , s.o. tiitel , mis läks hiljem üle prohvet Muhamedile . </s> </p>
<p> <s> Kas manihheism jääb meile väga võõraks ja kaugeks ? </s> <s> Meilgi on inimesi , kes peavad seitset oma õnnearvuks . </s> <s> Arvatavasti on seitsme sakraliseerimine pärit manihheismist . </s> <s> Ka arv 12 kuulub manihheismi maailmamudelisse , seal on kõiki asju täpselt tosin – suuri jumalaid , aja tütreid , valguse ja pimeduse valitsejaid , valguse toone , tähtkujusid jne. </s> <s> Kõik inimesed , kes usuvad horoskoobindusse , on manihheismist mõjutatud , sest kogu see jant on sealt pärit . </s> <s> Just seetõttu seisis künkaharjal kunagi observatoorium , mille saviseinad püsivad praegugi püsti . </s> <s> Sealt uurisid preestrid taevast , et vaatluste järgi juhtida elu maal . </s> </p>
<p> <s> Maniks kutsutakse Kuud , Päikese venda , ka skandinaavia mütoloogias , mis ulatus otsapidi kindlasti Eestisse ning mõjutas meie esivanemate elu ja tõekspidamisi . </s> </p>
<p> <s> Maailm ei globaliseeru ainult täna , internetiajastul , maailm on olnud globaliseerunud üsna algusest saadik . </s> </p>
<p> <s> Ehk ei mõju liigse endale õlalepatsutamisena , kui märgin , et minagi olen oma 1989. aastal ilmunud romaanis " Kurbmäng Paabelis " kujutanud valgusjumala Ahura Mazda ja tema kaksikvenna , pimedusriigi valitseja Ahrimani võitlust võimu eest , mis on lisaks masdaismile ka manihheismi sisuks . </s> </p>
<p> <s> Seda ülevam oli mul jalutada kadunud linnas , kus sajad tuhanded inimesed tões ja vaimus järgisid sellist maailmakäsitust . </s> </p>
<p> <s> Uskumatu , aga ühest koopast väljudes kuulsime ehtsat käo kukkumist , täpselt samasugust nagu see omapärane lind teeb meil . </s> <s> Ja ta kukkus vähemalt sadakond korda järjest ! </s> <s> Igatahes oli mul lugemine ammu sassi läinud . </s> <s> Sellele järgnes kaamelite ammumine , õigemini röökimine . </s> <s> Midagi nii inetut ja jubedat polnud ma varem kuulnud . </s> <s> Nüüd sain ma teada , kust pärineb piibliväljend " karjus nagu Jeeriku pasun " . </s> <s> Kindlasti pruugiti seda , kirjeldades kaameli ahastust ja pahameelt kõrbes , päikese loojakul . </s> </p>
<p> <s> Kaamelid möirgasid täiest kõrist Aidingi järve äärest , maismaa sügavuselt teisest lohust , mis küünib 154 meetrit allapoole merepinda . </s> <s> Võib-olla juhtisid need kõrbelaevad meie tähelepanu vaatamisväärsusele ? </s> </p>
<p> <s> Suundusimegi sinna . </s> <s> Savikaldaid kattis kerge soolakirme . </s> <s> Ka vesi oli väga soolane , ent mitte elutu . </s> <s> Taimestikku ei paistnud , ent järves sibasid mingid punakad putukad , nende nime ei leidnud ma isegi loodusentsüklopeediast . </s> <s> Aga vaevalt et õnnestus mul avastada teadusele tundmatu loomaliik . </s> </p>
<p> <s> Päris harilik tunne oli , kuidagi ei saanud aru , et olin kuskil sügavas augus . </s> <s> Kaamelid näksisid kõrbetutte , päike kiirgas seniidis , ümberringi valendas lagendik . </s> </p>
<p> <s> " Noh , mis te siis pasundasite ? " küsisin kaamelilt ja patsutasin tema karvast kaela . </s> </p>
<p> <s> Ei see ega teised kaamelid vastanud , aga tundus , et neil oli inimeste tuleku üle hea meel . </s> </p>
<p> <s> Kas muistsetel inimestel oli üldse aimu , et nende püha linn asub geograafilise ime kõrval ? </s> </p>
<p> <s> Maailma kõige sügavam org paikneb aga hoopiski Pühal Maal , Iisraelis Surnumereks nimetatava Püha Järve ääres ? </s> </p>
<p> <s> Kas see on juhus , et pühad paigad on nõgudes ? </s> </p></div2><div2 type="alaosa"><head> NOHU KOOS PÄIKESEPISTEGA </head>
<p> <s> Edasi kulges meie teekond mööda Tarimi kõrbet lõunasse . </s> <s> Korla linna taga ületasime kuiva Tarimi jõe , võtsime kursi läände , kõrb jätkus Taklimakani nime all . </s> <s> Seejärel suundusime Kutšasse , kust teekond jätkus Kašisse ( Kašgari ) , kokku üle 2500 kilomeetri . </s> <s> Tarimist võib Taklimakani jõuda märkamatult , ühe suure kõrbe eri osad kannavad isesuguseid nimesid . </s> <s> Täppisgeograafid on selle segaduse likvideerinud üsna kavala lausega , mille noppisin entsüklopeediast : " Taklimakani kõrb asub Tarimi nõos . " </s> <s> Õige on see siiski ainult Taklimakani põhjaosa kohta , lõunaosa , mis puudutab Tiibetit , asub juba Hotani nõos . </s> <s> Mõnikord vaadeldakse neid mõlemaid koos aga Gobi kõrbe läänealadena . </s> <s> Gobi puhul on aga tegemist Sahara järel maailma suuruselt teise kõrbega . </s> <s> Muide , ka Sahara kannab mitmeid nimesid . </s> </p>
<p> <s> Meist vasakul terendas Kuruktai ahelik , hiljem tuli paremat kätt nähtavale Haliku ahelik , mis mõlemad on osa Tian Shanist , mis meie teekonna lõpupoole kasvas üle Pamiiriks . </s> </p>
<p> <s> Liikusime täpselt mööda Siiditee peaharu , samas suunas veeti siidi , portselani , jaadi ja muid Hiina kaupu . </s> </p>
<p> <s> Turpan on ümbritsetud Huoyani mägedega , mis tõlkes tähendab Leegitsevad mäed . </s> <s> Mäed on punasest liivakivist , tundub , et hõõguvad , ning vähe sellest , nende kohal nagu suitseks . </s> <s> Tegemist on kõrbeheleduses nähtava õhuvirvendusega . </s> </p>
<p> <s> Peatusime . </s> <s> Tekst viidal ütleb , et mägede pinnatemperatuur võib tõusta kuni 85 kraadini ning et nendes toimub Hiina kirjandusklassika ehk tähtsaima mütoloogilise romaani " Teekond Läände " tegevus , sest sealt läks läbi peategelane Ahvikuningas . </s> </p>
<p> <s> Oh , kuidas tahaks seda romaani lugeda ! </s> <s> " Teekond Läände " kirjeldab loomulikult juhtumusi Siiditeel , ent põnev oleks ka teada saada , kas too Ahvikuningas kandis siis jalanõusid ? </s> <s> Või olid tal tundetud käpatallad ? </s> </p>
<p> <s> Kus inimesi , seal kauplemist . </s> <s> Aga inimesi oli vähe , kauplemine oli loid . </s> <s> Müüjaks oli jällegi terve perekond – hea on olla päev läbi lähedaste inimestega koos . </s> <s> Iseasi muidugi , kuidas see tööviljakusele ja sissetulekule mõjub . </s> <s> Telkkatuse all pakuti karastusjooke ja suveniire . </s> </p>
<p> <s> Ostsin kaks budistlikku kellukest . </s> <s> Giid ütles , et müüjaks olid uiguurid , kes vaevu-vaevu hiina keelt oskasid . </s> <s> Loomulikult olid nad uiguurid , sest neil oli parasjagu lapsi – aga uiguurid ei ole ju budistid ! </s> </p>
<p> <s> Mis sa teed , kui islamisuveniirid ei lähe kaubaks , õigupoolest , islamikultuuris peaaegu ei olegi niisuguseid religioosseid vidinaid , mis sobiksid meeneteks . </s> <s> Budismis on neid ohtralt , kohe musttuhat . </s> </p>
<p> <s> Huvitav oleks muidugi teada , mida mõtleb moslem , kui ta müüb budistlikku kraami ? </s> <s> Kindlasti on tal mingi eneseõigustus , kõik inimesed terves maailmas on ennast õigustavad masinad . </s> <s> Kõige lihtsam oleks pidada oma usu kultusesemeid nõnda pühadeks , et nendega ei tohi kaubitseda . </s> <s> Nõnda pole võõra usu asjanduste müümine enam tolle võõra usu levitamine , vaid otse vastupidi , selle võõra usu suhtes ükskõikne hoiak või koguni selle diskrediteerimine . </s> </p>
<p> <s> Ühe punase narmaspaela otsas ripub nagu väike pronksist kook , mis on kahe draakoni kujuline , selle külge on kinnitatud kaks väikest pronkskellukest , mis helisevad imepärase puhta heliga . </s> <s> Igale poole on graveeritud buda reljeefe , üsna ohtralt on hieroglüüfides teksti . </s> </p>
<p> <s> Sõpradel on neist hea meel , tagasihoidlikuks kingituseks Eestis sobivad niisugused asjad ehk kõige paremini . </s> </p>
<p> <s> Oo , müüjate poeg tõi telgi alt välja tübeteikad , moslemite rahvusmütsi ! </s> <s> Tübeteikasid kannavad nii mehed kui ka naised , ainult et meestel on tikand mütsil kas mustavalgekirju või rohekas-lillakas , naistel punakas ja igat muud värvi , välja arvatud vahest must . </s> </p>
<p> <s> Tübeteika on toakaunistuseks nagu seinavaipki . </s> <s> Tübeteika on uiguuridel vist ainsaks vahendiks , mille kaudu neiul on lubatud ilmutada oma huvi noormehe vastu . </s> <s> Kui neiu kellestki väga lugu peab , ehk koguni armastab , ning tal pole midagi selle vastu , et saada tolle mehe naiseks , siis tikib neiu imeilusa tübeteika ning kingib selle oma väljavalitule . </s> </p>
<p> <s> Meile tundusid tübeteikahinnad liiga kõrged . </s> </p>
<p> <s> Sõitsime edasi . </s> </p>
<p> <s> Kui mitmekesine on kõrb , kui rikkalikud on vaated , kui kirevad värvid ! </s> </p>
<p> <s> Roosakas savikõrb muutus pikkamisi hallikaks kivikõrbeks , et seejärel särada lumivalge soolakõrbena . </s> <s> Tõesti-tõesti , mulle meenusid parimad hetked Arktikas : olin pimestavvalge lageda heleduse keskel , kõik ümberringi kiiskas ja sätendas . </s> <s> Arktikas nimetatakse seda külma ja valevat tühjust arktiliseks kõrbeks . </s> <s> Nõnda et termin kõrb ei sisalda iseenesest temperatuurimääratlust , kõrbes võid kõngeda nii palavusse kui ka pakasesse . </s> <s> Silm ei erista lumevaipa soolakihist , küll aga kere ja nahk . </s> <s> Mitu korda tulime autost maha , et imetleda looduse puhtaid ja majesteetlikke vorme . </s> </p>
<p> <s> Paar korda nägime liiva- ja tolmutormitrombe , maast pilvedeni küündivad lontjad ja hallikad spiraalid keerlesid ähvardavalt kõledalt mustava taeva all . </s> </p>
<p> <s> Õhtuks mattis kõrbetolm maantee otsekui uttu . </s> <s> Tolm oli kuiv udu , ent samas esines lohkudes päris udu , mis tähendas niiskust , mida putukad oskavad korjata . </s> <s> Nad ajavad oma tagumiku uppi , udu kondenseerub kehale , vajub siledat kesta pidi alla , jõuab suuni . </s> </p>
<p> <s> Ja pole see kõrb tasane midagi . </s> <s> Luited ehk düünid võivad olla parasjagu kõrged , meie Munamäe tipuni küündida , ning seda jalamilt lugema hakates . </s> <s> Seega tunduvad silmale märksa kõrgemad Baltikumi kõrgeimast mäest . </s> <s> Ikka tuulepealne nõlv laugjas , teine järsem , nagu lainetus merel . </s> <s> Füüsikaseadused kehtivad võrdselt nii vee kui ka liiva puhul . </s> <s> Ainult et liiv püsib veest paremini koos , nõnda et lainete liikumist ei ole näha . </s> <s> Ülikõrged luited oleksid siis tormi- ja orkaanilaineteks , luiteorgudes võib tunda end ainukese elusolendina kuskil teisel planeedil . </s> <s> Vahel on tegemist ristlainetusega , sest mõnede luidete ( neid kutsutakse barhaanideks ) kaar asetseb valitseva tuule suhtes risti . </s> <s> Mõnikord on luite peal soolaviirg nagu valge lainehari . </s> <s> Soolakõrbes on soolakuhilaid , aga neid tuli ette haruharva . </s> <s> Savikõrbes nägime fantastilise kujuga savikünkaid , otsekui hulluks läinud skulptori unistusi . </s> <s> Siiski võib näha elu jälgi liivakõrbeski – madu on liikunud nagu hüpeldes , et puudutada kõrvetavat liiva nõnda napilt kui võimalik . </s> <s> Siin ja seal paistis kurgaane , need sarnanesid kuju poolest täpselt tübeteikadega . </s> <s> Mõtlesin , et ehk on kõrberahva mütsi vorm just sealt pärit ? </s> <s> Lisaks korrapärasele vormile olid kurgaanid kõrbesse puistatud ka väga korrapärase asetusega , kuni silmapiirini igas kujutletavas ruudus üks , täpselt nagu inimese tehtud . </s> <s> Võib-olla olid hauakünkad ? </s> <s> Võib-olla oli neist ühe alla maetud Tšingis-khaan koos oma tohutu varandusega ? </s> </p>
<p> <s> Tasasusel oli märgata ka vee liikumise jälgi , tulvaojade sänge , mille tuul oli mõnest kohast liiva matnud . </s> <s> Paaris kohas olidki tulvaveed lõhkunud teetammi . </s> </p>
<p> <s> Kõrb on ülev ja meeliliigutav oma loomulikkuses ja alastiolekus . </s> <s> Miski ei ole varjatud . </s> <s> Mõttes võrdlesin ma kõrbe täiesti aseksuaalse aktimaaliga . </s> </p>
<p> <s> Kord tuli tühjuses ja lageduses vastu punases kleidis sihvakas ja uhke naine . </s> <s> Kust ta tuli ja kuhu läks ? </s> <s> Ehk oli kummitus ? </s> </p>
<p> <s> Ikka ja jälle hakkasid silma pruuniks põlenud ja kortsuliseks parkunud nägudega teehooldajad , oranžid turvavestid seljas , meestel kirkad ja labidad käes , et siluda teetammi pervi ja puhastada maanteed liivavaaludest , naised kitkusid umbrohututte teetammi servadelt . </s> <s> See oli küll iseäralik amet – rohida kõrbet . </s> <s> Õnneks oli neil vähe tööd , nad pidid harva kummardama . </s> <s> Mõnikord istusid hooldajad tee ääres telkriidest varju all ning jõid plaskudest vett . </s> <s> Kord pidasid nad lõunasöögiaega ; märkasin autoaknast , et kõrbes on isegi söögipulgad väga õhukesed . </s> <s> Muidugi , puitu tuleb kokku hoida , pole siin priisata midagi . </s> </p>
<p> <s> Kui kaugelt olid need teetöölised hommikul toodud ? </s> <s> Väga kaugelt , sest lähedal ei olnud ainukestki oaasi . </s> </p>
<p> <s> Kõrb ei ole taimestikuta , vähemalt mitte liivakõrb . </s> <s> Kivi- ja soolakõrbes ei hoomanud eluraasugi , aga see võis olla vaataja viga . </s> </p>
<p> <s> Liiva tardunud kuivanud puud tundusid otsekui unustatud uskude mustad jumalad . </s> <s> Pealegi oli tuul need kummargile painutanud . </s> <s> Kõrbes nagu merelgi puhuvad tuuled enam-vähem ühest suunast . </s> <s> Kord olid mõlemal pool teed surnuaiad , eraldi moslemitele ja hiinlastele . </s> <s> Erinevus on pisike , kuid ometi selgesti märgatav . </s> <s> Moslemite kalmuks on piklik ja neljakandiline kivikirst liivapinnal , hanide kirst kalmul on ümmargune nagu suur tõllaratas . </s> <s> Surnukeha on kivikirstu sees maapinna lähedal põhjusel , et liiv liigub ; kord ilmuks kirst liiva seest nähtavale niikuinii , nõnda on otstarbekam kirst maa peale jättagi . </s> <s> Olen näinud Jamali poolsaarel neenetsite ja venelaste surnuaedu . </s> <s> Neenetsite kirstud on tundrapinnal pisikestel puitjalgadel , venelased on üritanud matta maa alla , igikeltsa sisse . </s> <s> Ka tundrapinnas liigub , ehkki hoopis teisel põhjusel . </s> <s> Seal sulab igikeltsa paksus õhemaks , nõnda on venelaste hauad tihti sisse varisenud , rohkem või vähem kõdunenud kirst on paista , vahel on kirst koguni poolpüsti tõusnud , kord vaatas kirstust välja luukere , augud kolbas rahurikkumise pärast tigedad . </s> <s> Neenetsid olid maapinna liikumisega arvestanud , venelased mitte . </s> <s> Iga asi vajab kogemusi , eriti matmine . </s> </p>
<p> <s> Meie silmale on lagedad kalmistud võõrad , meie seostame surma hämara müstikaga . </s> <s> Tühi ja valgusest kiiskav matmispaik nagu lobiseks kogu saladuse välja , räägib meile pealetükkivalt sellest , millest meil ei tohi aimugi olla , mida me oleme keelanud endal teadmast . </s> <s> Aga kust neid puid kõrbes ikka võtta , et varjata enda eest tõtt ? </s> <s> Vahest ongi kõrberahvas sellepärast fatalistlik , et tänu lagedusele surnuaial on neile ka selge , mis saab pärast surma . </s> <s> Ent siiski huvitav , kust kohast kõrbes üldse need surnud saadakse , et keset kõrbet võib kalmistu olla , pealegi kaks tükki korraga ? </s> </p>
<p> <s> Kohati oli näha rohututte , kord isegi umbes 10-pealist kaamelikarja nosimas kollakaid , okkalisi kõrbetaimi . </s> </p>
<p> <s> Ikka läbisime naftavälju , puurtornid ja pumbad heitsid liivale teravaid varje . </s> <s> Nii ühed kui ka teised töötasid automaatselt , ilma inimeste juuresolekuta , mõlemaid ümbritses metallpiikidest kaitseaed . </s> <s> Kuulda oli metalli hõõrumise krigin-kragin , pumpade vari pendeldas liival . </s> <s> Puurtornide puhul välist liikumist märgata ei ole ja need meenutasid äsja Turpani muuseumis nähtud sauruste skelette . </s> <s> Nafta vulises valjusti torudes , mis kadusid liiva alla , siin ja seal tõusid õlijuhtmed maa alt välja . </s> <s> Tuul ulus telegraafitraatides . </s> <s> Täiesti liivakarva sisalik siksakitas maapinnal , ilmselt peitis ta meie eest oma uruauku . </s> <s> Arvatavasti olid tal pojad , muidu need loomad päevapalavuse ajal maa alt välja ei ilmu . </s> <s> Läksime talle naljaviluks järele . </s> <s> Kas te seda usute või mitte , aga ta tõstis meie suunas püsti oma saba . </s> <s> Kas tõesti pakkus ta meile saagiks enda asemel oma saba ? </s> <s> Juba keerutas kõrgel pilvitus taevas kotkas . </s> <s> Kas oli ta sisalikku märganud ? </s> <s> Tulime maanteele , et loomake saaks enne kotka allasööstu peitu minna ja poegadele toitu viia . </s> </p>
<p> <s> Korla linna lähedal nägime pikka tsisternvagunitega naftarongi madala loojangupäikese taustal . </s> <s> See meenutas kaamelite karavani . </s> <s> Siin-seal seisis maantee ääres rikkiläinud autosid ja mahavarisenud koormaid . </s> <s> Need olid harilikult vanemad ja kohmakad Vene ZIL-id , KamAZ-id või KrAZ-id või nende Hiina modifikatsioonid . </s> <s> Ka üksikud vastusõitvad autod kuulusid samasse kategooriasse . </s> <s> Lääne-Hiinas seisab autopargi vahetus moodsamate ja jõudsamate masinate vastu veel ees , Ida-Hiinas on see juba toimunud . </s> </p>
<p> <s> Nafta pole ainus kõrbe energeetiline rikkus . </s> <s> Tuulest oli juba juttu , tihti nägime oaasides majade katusel päikesepatareisid . </s> <s> Kõrbes juba jõuallikatest puudu ei tule . </s> </p>
<p> <s> Kord märkasime juba kaugelt eemalt mustavat suitsulonti , mis tõusis tuuletus kõrbes püstjalt taevasse . </s> <s> Kuidagi ei osanud oletada , mis asi see võiks olla . </s> <s> Lähemale jõudes nägime , et suure veoauto kastis põleb rehvikoorem . </s> <s> Kes selle siis süütas ? </s> <s> Autojuht seletas , et tegemist oli isesüttimisega : rehvid õõtsusid autokastis , hõõrdusid teineteise vastu , kuniks võtsid tuld . </s> <s> Liikluspolitsei oli tee sulgenud , meie pidime suure ringiga ohtlikust koormast mööda sõitma ; kardeti , et kohe plahvatavad kütusepaagid . </s> <s> Õnneks oli seal sile soolakõrb , polnudki erilist vahet , kas sõita inimese suure vaevaga tehtud asfaltteel või looduse tasandatud maastikul . </s> </p>
<p> <s> Oaasi lähedusest annavad aimu linnud , tihti on need rongad telegraafitraatidel . </s> </p>
<p> <s> Oaas on aga kõrbeavarustes kaugele paista . </s> <s> Kõigepealt terendub silmapiiril hallikas triip , algul pead seda mäeahelikuks , ent ligemale jõudes mõistad , et need on püramiidpaplid , mis ümbritsevad peaaegu kõiki kõrbekülasid . </s> <s> Taklimakani kõrbe keskelgi võib täiesti ootamatus kohas olla järveke või vihmaveeloik , mille ümber rohetab rohe-roheline rohi . </s> <s> Pisimagi veekogu juures muutub kõrbeavarus haljaks maaks , veest meetri jagu eemal kasvavad vaid kollaseks kuivanud tutid . </s> <s> Ja äkki näed pruunikas-kollast rohumaad , karja ja ratsakarjuseid . </s> <s> Karjad on harilikult segakarjad , koos on kaamelid , hobused , lehmad ja lambad , sekka mõni eeselgi . </s> <s> Vahel tundus , et tegemist oli koguni kõrbelise stepiga kõrbe sees , sest taimi kasvas kõrbe jaoks nagu ülearu palju . </s> <s> Oaasi ümber on aga vihmad leotanud kõrbe mülgasteks , kust mõnikord võetakse roogugi . </s> <s> Kõrb on muutunud sooks . </s> <s> Ei , protsess on kahjuks vastupidine – veekogu , olgu järv või jõgi on soostunud , et kunagi kõrbeks saada . </s> </p>
<p> <s> Kaks korda nägime oma pikal teekonnal üleujutust , jällegi pidime ringi sõitma . </s> <s> Üleujutus oli nõnda tähtis asi , et sellest oli uudisnupp isegi Hiina kesktelevisiooni päevauudistes . </s> <s> Selgus , et Tian Shanis oli mingi lumeliustik hakanud sulama ja tulvaveed olid üsna palju teetammi lõhkunud . </s> <s> Mis ühele õnnetus , see teisele õnn . </s> <s> Lapsed hullasid vees , aga uputuse kõrval tolmas maapind kuivusest , tundus , et pole mitu sajandit piiskagi vett saanud . </s> </p>
<p> <s> Oaasides võivad olla päris suured linnad , aga harilikult on külad , täis töid ja tegemist . </s> <s> Kõverate sarvedega lambad mökitavad teel , poisid ratsutavad hobustel , olgu sadulaga või ilma . </s> <s> Eeslid veavad endast kõrgemaid koormaid . </s> <s> Kõrbeküla arhitektuur on igal pool täpselt ühte moodi , olgu Marokos , Usbekistanis või Ida-Turkestanis : madal siseõuega maja , olgu saviplonnidest või tellistest , ümber siseõue elutoad . </s> <s> Kahel pool maanteed oli pikk rida söögikohti , kus pakuti uiguuri roogasid . </s> <s> Alati oli söögikoha ees veemüüja , kes pakkus külmkapist kümneid marke karastusjooke . </s> <s> Kõrbes juuakse harilikult pepsikoolat , mõnikord ka kokakoolat . </s> <s> Meie võtsime hiina rohelist jääteed , mida müüakse koolapudeleis . </s> <s> Minu arvates on see maailma parim jook , ma ei mõista , miks seda meil keegi Hiinast sisse ei vea . </s> <s> Teine mõnus jook on kookospähkli mahl . </s> </p>
<p> <s> Roheline tee mulle saatuslikuks saigi . </s> <s> Rüüpasin jääkülma jooki ning äkki taipasin , et ma ei suuda enam rääkida . </s> <s> Olin kaotanud hääle . </s> <s> Õhtuks oli tõusnud palavik . </s> <s> Olin kõrbekuumuses jäänud külmetustõppe . </s> <s> Ja pole ma nii külmaõrn ühtigi – Eestimaa pakaseselgi talvel käin palja peaga . </s> <s> Peaaegu nullkraadine tee , pidevalt puhuv jahe õhk konditsioneerist , mille ma ise olin maksimumi peale reguleerinud , tegid oma töö . </s> <s> Haiguse tõi temperatuuride vahe , nende suur kõikumine . </s> </p>
<p> <s> Oaase on iga paarikümne kilomeetri järel , vist ainult üks kord tegime mõnesajakilomeetrise otsa , nägemata ainustki küla või karjamaad . </s> </p>
<p> <s> Ostsime ka meloneid ja arbuuse , mida müüdi kaldus kärudest maantee ääres . </s> <s> Kärusid oli nelja liiki – eesli- , härja- , traktori- ja inimkärud , kusjuures viimased erinesid esimesest juba põhimõtteliselt . </s> <s> Inimene tõukab oma käru , nõnda et käru on inimesest eespool , eesel , härg ja traktor veavad käru , mis jääb neist tahapoole . </s> <s> Müüdi terve perekonnaga . </s> <s> Ostjale arbuusi või meloni pakkujaks oli mees , kes ka kaalus margapuuga valitud kauba , aga raha rändas naise taskusse . </s> <s> Järelikult olid müüjateks hiinlased . </s> <s> Uiguuride perekondades naisel ikka nõnda kanget võimu ei ole , et ta kaugast oma põlle all hoiab . </s> <s> Muidugi olid nad hiinlased , sest mehe ja naise kõrval mängis üksainus laps . </s> <s> Hinnad tundusid olevat parasjagu krõbedad , kilo eest küsiti kuus jüaani ( 12 krooni ) . </s> <s> Kurtsime seda giid Jeanne'ile , kes puhkes naerma . </s> <s> Temale müüdi krosside eest . </s> <s> Kes siis rahvuskaaslast pügama hakkab ? </s> <s> Aga välismaalasi tohib küll , sest neil on palju raha . </s> <s> Ent melon ja arbuus olid tõesti mahlased ja magusad . </s> </p>
<p> <s> Oaas aga lõpeb järsku , otsekui noaga lõigatud . </s> <s> Püramiidpaplitest kõrge müüri taga oled kihavast elust sattunud jällegi surnud tühjusesse . </s> <s> Ei , mitte veel päris . </s> <s> Oaasi ümbritsevad päikesepatareid , millest jooksevad juhtmed külla . </s> </p>
<p> <s> Uus oaas , roheline org kõrgete-kõrgete kollaste luidete vahel . </s> </p>
<p> <s> Suundusime Emini mošee poole , selle minarett paistab kaugele , ulatub kõrgemale püramiidpaplite latvadest . </s> <s> Eemalt vaadates mõtlesin , et näe , üks pappel on õige pikaks sirgunud . </s> <s> Siis aga nägin , et torn on kivist ja kauni islamimustriga , laieneb allapoole kiiremini kui püramiidpaplid . </s> </p>
<p> <s> Emini mošee on siinkandis kõige kuulsam , selle teiseks nimeks on Sugongi pagood , see ehitati juba 1778. aastal . </s> <s> Minarett ulatub 37 meetri kõrgusele , ent tippu on ainult 71 astet , sest uiguuride rahvuslikus arhitektuuris on kõrged astmed . </s> <s> Alles üleval tajusime , kui tibatilluke on oaas keset kõrbet . </s> <s> Rohelust tundus olevat vaid peopesa täis otse meie all , mujal kõikjal kuni silmapiirini kolletasid liivaväljad , tuul keerutas nende kohal tolmu . </s> </p>
<p> <s> Emini mošee püstitas omaaegne Xinjiangi prefektuuri komandant Su Laiman oma armastatud isa Eminhodža surma puhul . </s> </p>
<p> <s> Palveruumi katus on kupliline . </s> <s> Tükk aega murdsin pead , miks see küll niisugune on . </s> </p>
<p> <s> Meie ehitame maju jaheduse kaitseks , kõrbes peavad majad pakkuma varju nii kuuma kui ka külma eest . </s> <s> Kupli all on suvel tõesti vilu , talvel aga ei puhu tuul kuppelkatuselt minema lund , mis on aga väga hea soojapidaja , ja mis kõige tähtsam – lumi kaob iseenesest , kui teda enam vaja ei ole . </s> </p>
<p> <s> Järgmises oaasis oli maa all püha allikaga koobas , kusjuures allika pühadus ei olnud määratud religiooniga . </s> <s> Sealt võisid vett pudelisse võtta kõik , kes soovisid , kummardagu nad Allahit , Jehoovat , Jahvet , Buddhat , Manit või ükskõik keda . </s> <s> Meie ütleme selle asja kohta oikumeeniline , ent allikas oli kasutusel juba siis , kui veel ükski religioon ei olnud mööda Siiditeed siia jõudnud , ja tegelikult juba siis , kui veel mitte ükski maailmareligioon ei olnud sündinud . </s> <s> Järelikult oli tegemist animistlik-šamanistliku nähtusega , millel eelkõige oli tarbeväärtus – puhas ja selge vesi , mis vulinal voolas oma kitsas sängis maa all koobastikus kordagi pinnale tõusmata . </s> </p>
<p> <s> Meie ees võtsid vett norralased , meie taga austraallased . </s> <s> Ajasime mõne sõna juttu . </s> <s> Mõlemad rühmad tegid safarireisi mööda Siiditeed , ainult et norralased liikusid idast läände ( nagu meiegi ) , austraallased aga läänest itta . </s> </p>
<p> <s> Tore kohtumine . </s> <s> Kui tõmmata sirge Põhja-Norrast Lääne-Austraaliasse , siis satub keskpunk just Astani allikale . </s> </p>
<p> <s> Kõndisime edasi . </s> <s> Joonistused koobaskäikude seintel muutusid pikkamööda islamimustriks , jõudsime maa-aluse mošeeni ja islami surnuaiani . </s> <s> Maa all ei sirgu loomulikult minarette , aga muidu ei olegi suuremat vahet , kas pühakoda on maa peal või maa all . </s> </p>
<p> <s> Surnuaiaks oli kivikirstudega koobastik , kuhu oli maetud kohalikke aristokraate ja keskvalitsuse ametnikke väga pikka aega . </s> <s> Mõnes koopas oli mitu kirstu , teises ainult üks . </s> <s> Mitmel kirstul olid kaaned paokil , nägime , et mõned surnukehad olid ise mumifitseerunud . </s> <s> Teistes olid surnukehad läinud kõige liha teed , neist olid järele jäänud ainult luukered . </s> <s> Kas selles peitus hinnang nende inimeste tegudele ja mõtetele nende eluajal ? </s> <s> Aga kelle hinnang ? </s> <s> Ja kumbadega oldi rahul , kumbadega mitte ? </s> <s> Sellele küsimusele vastab igaüks oma usu järgi . </s> </p>
<p> <s> Koobastest välja tulles mõtlesin , et sõltumata sellest , kas kirstud on maa peal kõrbes või maa all koobastes , peavad nad olema ikkagi nähtaval . </s> </p>
<p> <s> Miks ? </s> <s> Ei tea . </s> </p>
<p> <s> Koopa lähedal viinamarjaväätidega kaetud platsil käis uiguuri pidu . </s> <s> Ütlesin meestele " Salam aleikum ! " ja teenisin poolehoiu . </s> <s> Selle tervituse täpne tõlge araabia keelest on " Rahu olgu teiega ! " ning neid kahte sõna tasub meeles pidada kõigil inimestel , kes satuvad islamimaailma . </s> <s> Pärast niisugust sissejuhatust saate turul kauba poolmuidu , teid peetakse veel eluaeg meeles kui head inimest . </s> </p>
<p> <s> Tantsuplatsil esitati uiguuri tantse . </s> <s> Need on väga sarnased tatari , usbeki ja maroko tantsudega , ehk teeb üksnes spetsialist neil vahet . </s> <s> Ka see on ikka päris üllatav , et inimesed , kes on aastasadu olnud üksteisest tuhandeid kilomeetreid eemal , keerutavad enam-vähem ühtmoodi jalga . </s> <s> Mis jalga ! </s> <s> Tants koosnes rohkem keha- ja kätekeerutamisest , jalgadega peamiselt trambiti ja hüpati . </s> <s> Kõik esinejad olid silmatorkavalt kirevates ja ilusates rahvarõivastes , mille kuldsete ääristega kuubedel ja kleidiäärtel domineeris taevassinine toon . </s> <s> Algul tantsisid neli uiguuri neidu ning selle tantsu sisuline tähendus seisnes vist armastuse ootamises . </s> <s> Seejärel haakusid neidudega kaks noormeest ning neil oli kindlasti tahtmine nendega pisut kontakti võtta . </s> <s> Üks neiu oli nõus noormehega kurameerima , teine-kolmas-neljas mitte . </s> <s> Nemad olid uhked , nemad jäid ootama etemaid peigmehi . </s> <s> Nõustunud neiust ja noormehest sai kena paar . </s> <s> Ühe neiuga , kes peigmehele korvi andis , läks kõige halvemini – ta jäi vanatüdrukuks . </s> <s> Viletsamat saatust ei sooviks kellelegi , eriti islamimaal . </s> <s> Mis sai kahest ülejäänud neiust , kes selja pöörasid ? </s> <s> Seda ei suudaks oletada vist ükski eestlane ega kristlane . </s> <s> Neist mõlemast said ühe mehe naised . </s> <s> Viimased tantsud väljendasidki kahe inimese abielu õnne , vanatüdruku kibedust ning sekeldamist ja tüli majas , kus mees pidas kaht naist . </s> </p>
<p> <s> Koobaslinn tekitab iha ultramoodsate suurlinnade järele . </s> </p>
<p> <s> HARBIN JA STALIN </s> </p>
<p> <s> Kui esitada mnemoturniirilõvidele viktoriiniküsimus , kus linnas ja kus maal ehitati aastatel 1925–1935 kõige rohkem vene õigeusu kirikuid , siis millised võiksid olla vastused ? </s> </p>
<p> <s> Inimesed , kel vahest üldsegi pole ajaloost aimu , arvaksid , et seda tehti Venemaal ja Moskvas . </s> <s> Vastus on vale , sest selles linnas ja sellel maal lasti õhku ja lammutati tollal kirikuid üsna suure hoolega . </s> </p>
<p> <s> Veidike teadjamad oletaksid kõheldes Pariisi ja Prantsusmaad ning sellise vastuse puhul rõkkaks küsimuse esitaja : " Kuum ! </s> <s> Kuum ! " </s> </p>
<p> <s> Ometi pole ka Pariis päris täpne , kuigi ka sellesse linna rajati paar kuplitega pühakoda . </s> </p>
<p> <s> Ent esitame enne vastuse andmist teisegi küsimuse : kahes Hiina linnas on olnud Eesti seltsid , üks neist on Shanghai , Idamaade New York , aga milline on teine ? </s> </p>
<p> <s> Kas oleks õiget vastust teadnud meie Tarkade Klubi parim koosseis – Valdo Pant , Voldemar Panso ja Hardi Tiidus ? </s> </p>
<p> <s> Mõlemal puhul on õige vastus Harbin , mida on hellitatud ka nimedega Idamaade Moskva ja Idamaade Pariis . </s> </p>
<p> <s> Ja lisaks õigeusu kirikutele ehitati sinna ka protestantlikke ning katoliiklikke jumalakodasid , aga samuti ülimoodne , arhitektuurse stiili poolest konstruktivistlik mošee ning veidi tagasihoidlikum sünagoog . </s> </p>
<p> <s> Tõeline maailmalinn ! </s> </p>
<p> <s> Aga mis riigis Harbin tollal asus ? </s> <s> Kahtlemata Hiinas , ent ma kujutan ette , et mõni Jaapani või Vene šovinist arvaks teisiti . </s> </p>
<p> <s> Ja kolmas ning viimane mnemoturniiri küsimus : kus asub seni viimane Stalini-nimeline park maailmas ? </s> </p>
<p> <s> Just park . </s> <s> Batumis , Gruusias , on Stalini prospekt , Stalini sünnilinnas Goris on Stalini väljak . </s> <s> Aga kus on park ? </s> </p>
<p> <s> Vastus on samasugune nagu eelmiste küsimuste puhul – Harbinis . </s> </p>
<p> <s> Just Stalini-nimelisest pargist Sungari jõe äärest algab Harbini kauneim tänav , Peterburi Nevski prospektiga üsna sarnane Zhongyang . </s> </p>
<p> <s> Teistes Hiina linnades on Stalini-nimelised toponüümid kõik ümber ristitud , ent Harbinis on üks alles jäetud . </s> </p>
<p> <s> Park ise on kena , õhtuti ja hommikuti käivad seal tuhanded ja tuhanded inimesed võimlemas ja tantsimas . </s> <s> Eurooplane spordib üksinda , hiinlane koos teistega , ühisel nõul ja jõul . </s> <s> Individualist ei suuda eales mõista kollektiivi tuge , põlastab kambategemist karjamentaliteediks . </s> <s> Hiinas on inimkobar loomulik , ent tihedaimaski summas ei nügita üksteist ; austatav privaatruum inimese ümber on küll pisike , aga pole kuhugi kadunud . </s> </p>
<p> <s> Kus on inimesi , seal sõelub kaubapakkujaid . </s> <s> Peamiselt pakutakse juua – Hiinas on meie jaoks imeodavad ja imehead karastusjoogid . </s> <s> Meie abikaasaga võtsime alati rohelist jääteed või kookospalmipiima , mõlemaid oli saada nii plastpudelis kui ka plekkpurgis . </s> <s> 40-kraadise kuumuse vastu oli just neist jookidest abi . </s> </p>
<p> <s> Teiseks pakutakse üle Sungari jõe sõitu ning need pakkujad on pisut tülikamad . </s> <s> Asi on selles , et omavahel võistlevaid firmasid on palju , kõik paadid ootavad kaldal sõitjaid , klientidest sõltub perekonna teenistus . </s> <s> Välismaalastelt küsitakse ülesõidu eest 10 jüaani ( umbes 20 krooni ) , oma maa inimeselt tunduvalt vähem . </s> <s> Aga meiegi turul lisatakse hinnale kõvasti juurde , kui osta tahab soomlane . </s> </p>
<p> <s> Paatide kohal kõrgub kollaste vagunitega köisraudtee ning seda kasutavad ainult turistid , seal küsitakse edasi-tagasi sõidu eest 80 jüaani . </s> </p>
<p> <s> Aga siiski , miks kannab see jõeäärne , kõrgete püramiidpaplitega pikk-pikk park ikka veel Stalini nime ? </s> </p>
<p> <s> Uskumatu , kuid tegemist on hiinlaste tänuga selle eest , et Stalin Kirde-Hiina Hiinale jättis ... </s> </p>
<p> <s> Ka monument " Tundmatule sõdurile " , mida õhtutundidel valgustavad värvuspurskkaevu joad , väljendab samu tundeid . </s> </p>
<p> <s> KUST SAID R-id NIMEDESSE ? </s> </p>
<p> <s> Harbini nimes on r-häälik , mida hiina keeles ei esine . </s> <s> Ka Sungari jõe nimes on r-häälik . </s> <s> Hiinlased hääldavadki linna ja jõe nime ilma r-ita . </s> <s> Linn on kas Ha'erbin ( hääldub umbes 'hažbin' ) , jõgi Songhua või Songhuajiang . </s> <s> Linnasüdames helklevad päikesepaistes klaaspilvelõhkujad , linn on Euroopa mõõtude järgi määratu suur , seal elab 3,8 miljonit inimest , ent Hiina jaoks on see üsna tavaline . </s> <s> Harbini pilvelõhkujadki ei küüni 50. korrusest kõrgemale , nõnda et hästi kõrgele ehitava Hiina puhul on tegemist üsna keskmist mõõtu hoonetega . </s> <s> Sungari on üle 2000 kilomeetri pikk ning Amuuri ( hiina keeles Heilongjiang – Musta Draakoni jõgi ) suurim lisajõgi , mööda seda võivad Harbini jõuda merelaevad Ohhoota merest . </s> </p>
<p> <s> Kust need r-id siis nimedesse said ? </s> </p>
<p> <s> Need on pärit mandžu keelest . </s> <s> Mandžud on vana kultuurrahvas , kes on sugulased tunguuside ( evengide ) ja mongolitega ; neid elab täna Hiinas umbes 3,5 miljonit . </s> </p>
<p> <s> Muide , mandžude sugulasrahva tšurtšenite vana keisririigi ( 12. saj. ) pealinn asub Harbini külje all , seda nimetatakse Jiniks nagu ka nende vana keisririiki . </s> <s> Mandžud alistasid 17. sajandil terve Hiina , panid aluse viimasele keisridünastiale , mis kandis nime Qingi ehk Mandžu dünastia ning mis oli võimul kuni 1911. aastani , mil doktor Sun Yat-sen lõi Hiina Vabariigi . </s> <s> Mandžude võimu ajal ulatus Hiina riigipiir kaugele Siberisse ja Kaug-Itta , Hiinale kuulusid Sahhalini saar ning Ohhoota mere rannik . </s> </p>
<p> <s> 19 . sajandi keskpaigas tahtsid koloniaalriigid nõrgaks jäänud Hiina osadeks jagada – juba olid välja mõõdetud alad , mis pidid varsti kuuluma Jaapanile , Prantsusmaale , Suurbritanniale , Saksamaale ja Venemaale . </s> <s> Allutamine oli ette nähtud kaheetapilisena – esiteks sai üks suurriik endale kauplemismonopoli kindlal territooriumil , teatud aja möödudes oleks too ala kujunenud vastava riigi asumaaks . </s> <s> Vaid Ameerika Ühendriigid ajasid tollal lahtiste uste poliitikat ega lasknud Hiinat jagada kontsessioonide kildudeks . </s> <s> Kui USA president Richard Nixon 1972. aastal Hiinat külastas , siis tänas esimees Mao Zedong teda selle eest , et Hiina jäi ühtseks riigiks . </s> </p>
<p> <s> Tõepoolest , Hiinast ei saanud loodetud tükki endale haarata ei Jaapan , Prantsusmaa ega Saksamaa , Suurbritanniagi on tänaseks Hongkongi Hiinale tagasi andnud . </s> </p>
<p> <s> Aga Venemaa ? </s> <s> Venemaaga 1860. ja 1861. aastal sõlmitud lepingute järgi pidi Hiina loovutama oma põhja- ja idaterritooriumid , ja need kuuluvad tänaseni Venemaale . </s> <s> 2001. aasta juulikuus tähistas Vladivostok uhkelt oma 140. aastapäeva . </s> <s> Vladivostok tähendab vene keeles " Valitse ida ! " </s> <s> ( Vladi vostok ! ) . </s> </p>
<p> <s> Mul on kodus Stalini-aegne NSV Liidu ajaloo õpik , milles 1860. aasta lepinguid nimetatakse röövellikeks ja imperialistlikeks , Hiinale jõuga peale surutuks . </s> <s> Mul on ka Hruštšovi-aegne õpik , milles enam niisuguseid hinnanguid ei anta . </s> </p>
<p> <s> Stalini-aegne õpik on ausam kui Hruštšovi-aegne . </s> </p>
<p> <s> Põhjus oli selles , et Stalin ja Mao Zedong olid sõbrad , Hruštšov ja Mao Zedong aga ei sallinud teineteist silmaotsaski . </s> </p>
<p> <s> Ent Tsaari-Venemaa huvid ei piirdunud 19. sajandil kättevõidetud 1,5 -miljonilise ruutkilomeeri , s.o. Lääne-Euroopa suuruse tükiga Põhja-Hiinast . </s> <s> Pärast 1860. aasta lepinguid soovis Venemaa endale saada tervet Mandžuuriat ( hiina keeles Dongbei ) , samale territooriumile pretendeeris ka Jaapan . </s> </p>
<p> <s> 1896 . aastal sai Venemaa Harbini raudtee-ehitamise kontsessiooni ning 1898 rentis Venemaa endale jäävabad sadamad Kollase mere ääres – Lüshuni ( Port Artur ) ja Daliani ( vene keeles Dalnõi ) . </s> <s> Dalnõi tähendab vene keeles kauge – sadam ei asunud kaugel Hiinast , vaid Venemaast . </s> </p>
<p> <s> Harbinist sai kahe Venemaale kuuluva raudtee sõlmpunkt – üks haru viis Vladivostokki , teine Port Arturisse . </s> </p>
<p> <s> Hiinas asuvast Harbinist sai kõige kiiremini kasvav Vene linn sajandivahetusel ning hiljemgi . </s> </p>
<p> <s> 1900–1901 okupeeris Venemaa täielikult Hiinale kuuluva Mandžuuria , see põhjustas 1904. aastal Vene-Jaapani sõja , mille tulemusel kaotas Venemaa kogu Vaikse ookeani laevastiku ning ka soojaveelised sadamad Kollase mere ääres . </s> </p>
<p> <s> Harbinis hakkasid domineerima jaapanlased , kelles Hiina nägi tollal suuremat ohtu kui venelastes . </s> <s> Ka Port Arturist ( Lüshunist ) sai Jaapani sõjasadam . </s> </p>
<p> <s> Pärast bolševistlikku riigipööret ja verist kodusõda Venemaal sai Harbinist Vene valgete kõige tähtsam keskus . </s> <s> Just sellel ajal rajatigi linna uhked õigeusu templid – Püha Sofia katedraal , kus praegu asub arhitektuurimuuseum , Blagoveštšenskaja , Püha Nikolai , Püha Aleksei ja Inglilaulu kirik . </s> <s> Vene valged ja jaapanlased said omavahel väga hästi läbi , mõlemad unistasid Moskva peale minekust . </s> </p>
<p> <s> Kust tuli aga rikkus kirikute ehitamiseks ? </s> </p>
<p> <s> Palju on räägitud sellest , et Harbini jäi Tsaari-Venemaa pankade kuld , sosistatakse isegi , et suur osa kullast on tänase päevani kuskil maa all peidus . </s> </p>
<p> <s> Tegelikult andis rikkuse karusnahatööstus . </s> <s> Mandžuuria on looduse poolest täpselt Siberi moodi , nõnda küttisid mehed soobleid , karusid ja rebaseid , naised õmblesid nahkadest kasukaid , mida müüdi terves maailmas . </s> </p>
<p> <s> MITME NIMEGA TIIGRID </s> </p>
<p> <s> Kõige kuulsamad ja hinnalisemad olid tiigrinahast kasukad . </s> </p>
<p> <s> Meiegi käisime Harbini lähedal rahvuspargis Kirde-Hiina tiigreid vaatamas : sõitsime džiibiga mööda metsasteppi ning aina vaatasime ja vaatasime . </s> <s> Palavuse tõttu lebasid tiigrid põõsaste ja puude all varjus , olid kole unised , ei viitsinud pead tõsta isegi siis , kui neile toitu ette pandi . </s> <s> Vaid ematiiger pojaga oli veidi elavam , ema manitses poega mitte tormama kohe söögi poole , vaid ootama , kuniks toitja lahkub . </s> </p>
<p> <s> Need on kõige põhjapoolsemad suured kaslased , Venemaal kutsutakse neid Amuuri ehk Ussuuri tiigriteks , Hiinas Siberi ehk Kirde-Hiina tiigriteks . </s> </p>
<p> <s> Tänapäeval on need armsad loomad kõik looduskaitse all , sest neid on väga kasinalt järele jäänud . </s> <s> Aga ikkagi meeldib naistele kanda tiigrinahast kasukaid ning mehed tahavad selle arvelt teenida ! </s> <s> Hiina turgudel pakutakse althõlma tiigriluid ja tiigrisalve , mille tarvitamisel ei jäävat ka kõige hädisem mees otsustaval momendil hätta . </s> </p>
<p> <s> Meie giid ütles , et tegemist on lõksuga lihtsameelsete püüdmiseks . </s> <s> Arvatavasti oli tal õigus . </s> </p>
<p> <s> Aga ajad läksid edasi . </s> <s> Jaapanlased tegid 1932. aastal Mandžuuriast oma nukuriigi nimega Mandžukuo ( hiina keeles Manzhuguo – mandžude riik ) , panid 1934. aastal oma nukuriiki valitsema mandžu rahvusest Hiina kukutatud keisri Pu Yi ( kirjutatakse ka Henry Puyi ; Henryks kutsus teda inglasest eraõpetaja Johnson ) . </s> </p>
<p> <s> Harbinis oli Püha Iberveli katedraal , mis enam ei tegutse . </s> <s> Püüdsin teada saada , mida Ibervel tähendab , ent vanad katoliiklased on läinud , uusi on üsna vähe ning vastust ma ei saanudki . </s> </p>
<p> <s> Mandžukuo oli jaapanlaste jaoks alles algus . </s> <s> Pu Yi'st pidi saama kogu Mandri-Aasia valitseja . </s> </p>
<p> <s> Isegi kommunistlik Venemaa tunnustas Jaapani ülemvõimu ning loovutas 1935. aastal oma õigused Harbini raudteel Jaapanile . </s> </p>
<p> <s> Vene valged Harbinis pidasid seda tehingut reetmiseks ning nende jaoks kuulus raudtee endiselt Venemaale . </s> <s> Sellisele Venemaale , mida Venemaal enam ei olnud , mis oli olemas ainult Harbinis ning pisut ka mujal maailmas – Pariisis ja Shanghais , Riias ja Istanbulis . </s> </p></div2><div2 type="alaosa"><head> AASIA PEALINN </head>
<p> <s> Jaapanlased ei söandanudki Harbinist teha oma kavandatud Mandri-Aasia pealinna , neid kohutas liigne Vene mõju . </s> <s> Jaapanlastele sobis oma maniakaalse vallutamiskihu pealinnaks hoopis naabruses asuv Jilini provintsi keskus , toona hoopiski pisike Changchun , mille nimi hiina keeles tähendab pikk paik . </s> </p>
<p> <s> Tõepoolest – kogu Mandžuuria on väga roheline , täpselt nagu Siber , aina taiga ja taiga , aina metsad ja metsad , sekka rohumaad ja stepid . </s> </p>
<p> <s> Changchunis on keisripalee kenasti alles , see on tavaline 2-korruseline valge kivimaja , üsna sarnane Eesti klassitsistlike ja pseudoklassitsistlike mõisahoonetega . </s> <s> Jaapanis leidub selliseid maju igas linnas ja linnakeses , need on tavaliselt raekojad . </s> </p>
<p> <s> Tänavad ja väljakud rajasid jaapanlased Changchuni hästi laiad ja uhked , et anda tulevasele metropolile oma nime õigustav suursugune väljanägemine . </s> </p>
<p> <s> Jah , jaapanlased plaanisid luua hullumeelset riiki , mis ulatuks Vaiksest ookeanist Atlandi ookeanini . </s> </p>
<p> <s> Vene valged olid aga solvunud , et suurt missiooni ei usaldatud nende Harbinile , vaid mingile hoopiski kõrvalisele tolmusele linnakesele , millest tänaseks on kasvanud uhke miljonilinn Volkswageni võimsa autotehasega . </s> </p>
<p> <s> Cangchunist siiski Aasia pealinna ei saanud . </s> <s> Mandžukuo keisririigi vallutas Teise maailmasõja lõpus , 1945. aasta septembris , hoopiski N. Liit , ning seejärel ootasid kõik , et Stalin täidaks Venemaa kauaaegse unistuse ning liidaks Mandžuuria Venemaa külge , nagu Tsaari-Venemaa oli juba 100 aastat ihaldanud teha . </s> </p>
<p> <s> Stalin seda ei teinud . </s> </p>
<p> <s> Põhjusi oli kaks . </s> <s> Esiteks olid liitlased ( inglased ja ameeriklased ) niigi lubanud venelastele Lõuna-Sahhalini ja põhjapoolsed Kuriili saared ning suuremaid Vene valdusi Kaug-Idas ei soovinud Washington ja London näha . </s> <s> Sõja lõppedes pidas Stalini-Venemaa oma liitlaskohustustest lühikest aega veel hoolega kinni . </s> </p>
<p> <s> Teiseks oli Hiinas võidule sammumas N. Liidu toetatud ja Mao Zedongi juhitud Punaarmee ning Mandžuuria okupeerimine oleks komplitseerinud olukorda N. Liidu ja Hiina Kommunistliku Partei vahel . </s> <s> Pealegi oli tulevikus vähemalt Stalini vaimusilmas ette nähtud ühtne kommunistlik maailmariik , nõnda et sellel ei olnudki olulist tähtsust , kummale poole piiri jääb Harbin . </s> </p>
<p> <s> Mandžuuriast jäi Stalin seega ilma , kuid ta karistas väga rängalt kõiki valgeid emigrante , kellel ei õnnestunud põgeneda . </s> <s> Nõnda tuli kiire lõpp ka Harbini vene kolooniale , olematusse kadus Harbini Eesti Selts , kuhu kuulus umbes sadakond inimest . </s> </p>
<p> <s> 1945 . aastal läks Harbini raudtee taas N. Liidu ja Hiina Vabariigi ühisvaldusesse , sama juhtus Port Arturi sõjasadamaga . </s> </p>
<p> <s> Tänaseni võib Harbini raudteejaama lähedal näha eklektilises stiilis depoosid ja muid jaamahooneid , nagu igal pool Siberiski , ehkki vaksal ise on uus ja uhke , konditsioneeritud õhuga . </s> </p>
<p> <s> Vaksalisse pääseb ainult pileti esitaja , nõnda et ruumi on seal palju ; mugavatel nahkistmetel võib rongi oodates isegi tukkuda . </s> </p>
<p> <s> Rahvamurd keeb ümber vaksali ja vaksaliesisel väljakul . </s> </p>
<p> <s> 1949 . aasta 1. oktoobril kuulutas Mao Zedong Pekingis välja Hiina Rahvavabariigi , Harbinist sai Heilongjiangi provintsi keskus . </s> </p>
<p> <s> 1950 . aastal sõlmis Mao Zedong Moskvas Staliniga igavese sõpruse , liidu ja vastastikuse abistamise lepingu , kogu Venemaa laulis laulu " Stalin i Mao , Stalin i Mao , druzja na veki , druzja na veki ... " </s> </p>
<p> <s> Stalinil jätkus Hiina suhtes suuremeelsust veelgi enam – 1952. aastal kinkis Stalin Hiinale N. Liidu osa Harbini raudteest , mais 1955 sai Hiina 1950. aastal sõlmitud lepingu alusel lõplikult tagasi Port Arturi . </s> </p>
<p> <s> 1950 . aastal tegi Stalin Moskvas Mao Zedongile kingituse , millist pole tehtud eales varem ajaloos . </s> <s> See on fantastiline , kordumatu ja lausa vapustav tegu . </s> <s> Stalin andis Maole kõigi Hiinas tegutsevate N. Liidu , endise Kominterni ja N. Liidu Kommunistliku Partei agentide nimekirja . </s> </p>
<p> <s> Agente oli kümneid tuhandeid , kõik nad likvideeriti . </s> <s> Enamus neist olid hiinlased , aga väga palju oli ka venelasi , jaapanlasi , mandžusid , mongoleid , juute , korealasi , võib-olla ka eestlasi . </s> <s> Nende hulgas oli väga palju inimesi , kes olid luuranud N. Liidu kasuks oma südametunnistuse ja poliitiliste veendumuste järgi , kes olid teinud kõik selleks , et ka Hiinas tuleks võimule kommunistlik partei . </s> <s> Kõik need inimesed kadusid jäljetult ning neist ei ole enam midagi kuulda . </s> </p></div2><div2 type="alaosa"><head> MIS JUHTUB TULEVIKUS ? </head>
<p> <s> Praegu võib Hiinas lugeda üsna karme hinnanguid Jaapani , Briti ja Prantsuse kolonialismi kohta , nende riikide alustatud Hiina-vastaste sõjakäikude kohta . </s> <s> Ja õigusega , anastajate kaitseks ei ole midagi öelda . </s> <s> Eriliste jubedustega said hakkama Jaapani vallutajad Teise maailmasõja ajal. </s> </p>
<p> <s> Ometi torkab silma , et Venemaa suhtes valitseb vaikus . </s> <s> Venemaalt ei nõuta vähemalt avalikult tagasi isegi kaotsiläinud kunstiaardeid , rääkimata muust . </s> <s> Oletatavasti on aastasadade jooksul Hiinast röövitud aardeid rohkem kui mujalt maailmast kokku . </s> <s> Tänaseni kaunistavad need Inglismaa , Prantsusmaa , Venemaa , USA ja teiste riikide kõige kuulsamaid esimuuseume . </s> </p>
<p> <s> Miks ? </s> </p>
<p> <s> Vestleme sel teemal pidevalt Habarovski ja Harbini vahel sõitva Vene ärimehe Gennadi Keiumiga </s> </p>
<p> <s> " Aga sellepärast , et inglaste , jaapanlaste ja prantslaste poolt kunagi anastatud ja anastada kavatsetud alad on Hiina tagasi saanud , nüüd võib neid riike avalikult kritiseerida . </s> <s> Vene probleemi aga pole mõtet suure kella külge panna seni , kuni see on lahendunud . </s> <s> Kunstiväärtustest räägitakse palju sellepärast , et neid niikuinii keegi tagasi ei anna , sest enamik praegusi valdajaid on heausksed ostjad . </s> <s> Ehkki Vene seiklejad on Hiinast aardeid ka röövinud , on enamik neist Venemaale sattunud legaalsel teel , näiteks Peterburi Ermitaaži ja Moskva Idamaade Muuseumi tulid paljud Hiina kunstiteosed hoopis Saksamaalt , kust Nõukogude armee need 1945. aastal trofeedena kaasa tõi , " ütles Moskvas hariduse saanud mees , kes on isa poolt hiinlane ja ema poolt venelane . </s> </p>
<p> <s> Hiina on mitme tuhande aasta vanune riik , ajalugu on Hiinat õpetanud , et kärsitus ei sobi suurde poliitikasse . </s> </p>
<p> <s> Hiinal ei ole kuhugi kiirustada . </s> </p>
<p> <s> Hiina ei rünnanud isegi Hongkongi ja Macaod , Hiina ootas kannatlikult oma aega , ehkki Suurbritannial ja Portugalil oleks olnud võimatu kaitsta territooriume , mida need riigid pidasid endale kuuluvaks . </s> </p>
<p> <s> Siit saab otsida lahendust ka põhjaterritooriumide suhtes . </s> </p>
<p> <s> Ilmselt on selge , et juriidiliselt ei anna Venemaa Hiinale iialgi tagasi mitte ainsatki ruutsentimeetrit ja ega Hiina pretendeerigi sellele , hoolimata 1969. aastal peetud veristest lahingutest Hiina ja N. Liidu vahel Ussuuri jõe kallastel . </s> </p>
<p> <s> Aga milline võiks siis olla lahendus ? </s> </p>
<p> <s> 2001 . aasta 10. juuli Postimehest võib 9. leheküljelt lugeda Itar-Tassilt tulnud uudist , mis teatab , et Venemaal elab umbes miljon Hiina illegaali , kes kõik on sisenenud lühiajaliste viisadega eesmärgiga müüa Venemaal Hiina tarbekaupu . </s> </p>
<p> <s> Itar-Tass ei ole objektiivne . </s> <s> Tänasel päeval kohtab väga palju vene rahvusest inimesi Põhja-Hiinas , eriti just Harbinis . </s> <s> Nevski prospektiga sarnaneval Harbini peatänaval kuuleb õige tihti vene keelt , nagu ka Harbini restoranides . </s> <s> Harbinis on üsna palju vene restorane ning enamik neist töötab juba tsaariajast alates . </s> <s> Just nende vastu tunnebki enamik Vene turiste suurt huvi . </s> </p>
<p> <s> Lihtsustatud viisarežiimi alusel Hiinasse tulnud venelased peavad end ülal nagu soomlased Tallinnas – ükski neist ei proovigi rääkida kohalikus keeles , kõik peavad loomulikuks , et müüjad oskavad ostja keelt . </s> <s> Ja nagu Tallinna poodides saadakse aru soome keelest , nõnda saadakse Harbini turgudel ja kaubamajades aru vene keelest , kuigi nn. vanu venelasi pole Harbini peaaegu üldse jäänud . </s> <s> Hiina koolides on esimeseks võõrkeeleks enamasti inglise keel , ainult Hiina põhjaosas õpitakse peamiselt vene keelt . </s> </p>
<p> <s> Selge , et enamik venelasi Hiinas ei ole illegaalid , nagu enamik hiinlasi Venemaal ei ole illegaalid . </s> </p>
<p> <s> Probleem ise on aga väga lühiaegne . </s> <s> Aastasadade jooksul ei ole seal kandis olnudki kindlaid piire maastikul , need on eksisteerinud ainult kaartidel . </s> <s> Üsna palju on mõlemal pool piiri olnud segaabielusid ja segarahvastikku , on olnud isegi inimesi , kes ühe võimu ajal on end pidanud hiinlaseks , olude muutumisel aga teinud end venelaseks . </s> <s> Näiteks on hiina nimi Bo Go kergelt muudetav Boris Grigorjeviks . </s> </p>
<p> <s> Praeguseks on Venemaa Siberis ja Kaug-Idas ääretult palju viljakaid ja inimtühje alasid , ka on Venemaa iive negatiivne . </s> <s> Siber ja Kaug-Ida tühjenevad rahvastikust , sest sotsialismiaegsed soodustused on kadunud . </s> <s> Hiinat on aga ajast aega kummitanud üleasustus , elamiskõlbliku maa puudus . </s> <s> Hoolimata karmist ühelapsepoliitikast Hiina elanikkond seni veel ei kahane . </s> </p>
<p> <s> Hiina areng on viimasel paarikümnel aastal , alates Deng Xiaopingi võimuletulekust , olnud fantastiliselt kiire . </s> <s> Rannikulinnades kõrgub pilvelõhkujate mets , Ida- ja Lõuna-Hiinas elavad maal külainimesed uhketes kolmekorruselistes kivimajades , mida tahes või tahtmata villaks nimetad . </s> </p>
<p> <s> Ometi ei ole areng ise Hiina riikliku majanduspoliitika prioriteediks . </s> <s> Hiina riik püüab pakkuda tööd 1,2 miljardile inimesele . </s> <s> Ja on selge , mida viljakamaks muutub töö , seda vähem inimesi peaks seda tegema . </s> </p>
<p> <s> Kas oleks võimalik , et hiina talupojad hariksid üles Siberi viljaka maa ? </s> </p>
<p> <s> Loomulikult jääksid riigipiirid endiseks , neid ei muudaks keegi . </s> <s> See oleks kasulik nii Venemaale kui ka Hiinale . </s> </p>
<p> <s> Venemaa saaks maksud ja vilja , hiinlased selle , millest nad on aastasadu unistanud – töö ja elamise . </s> <s> Meenutame , et enne kolhoseerimiskatastroofi oli Siber Venemaa üheks viljaaidaks . </s> <s> Hiinas räägitakse , et Stalini peas just niisugune plaan küpsenud , ehtsa bolševikuna ei pööranud diktaator mingit tähelepanu rahvusele , tema eesmärgiks oli ülemaailmne kommunism . </s> </p>
<p> <s> Tänaseks on mõlemad suurriigid kõrvale heitnud jäigalt stalinistliku majandus- ja juhtimismudeli . </s> <s> Venemaal valitseb röövkapitalism , Hiinas riiklikult reguleeritav turumajandus . </s> </p>
<p> <s> Küsimus on riigiegoismist loobumises , riigipiiridest kui kultusobjektidest lahtiütlemises . </s> </p>
<p> <s> Euroopa liigub hoogsasti selles suunas . </s> <s> Ja varsti tuleb Aasia kord . </s> </p></div2><div2 type="alaosa"><head> NANJINGI HOMMIKUD </head>
<p> <s> Nanjingi nimi kirjutati varem Euroopa keeltes Nanking , aga nüüd , mil me austame Hiina nimede rahvuslikke latinatsioone , kasutame Nanjing , mis tähendab hiina keeles lõunapealinna . </s> <s> Nanjing ongi olnud Hiina või selle parajasti iseseisvunud osa pealinnaks mituteistkümmend korda . </s> <s> Hiina ajalugu on väga keeruline ja sündmusterohke . </s> <s> Viimati oli Nanjing kogu Hiina pealinnaks 1368–1421 , 1853–1864 ning Guomindangi ajal 1928–1937 ja 1945–1949 . </s> <s> Praegu on Nanjing Kollase mere ääres asuva Jiangsu provintsi pealinnaks . </s> <s> Provintsil on üle 1000 kilomeetri rannapiiri , seal elab ainult veidi vähem inimesi kui Saksamaal – 75 miljonit – , ent pindalalt on see ainult natuke suurem kui kaks Eestit – 102 600 ruutkilomeetrit . </s> <s> Elanike tiheduseks teeb see üle 730 inimese ruutkilomeetri kohta . </s> <s> Euroopas ei elata mitte kuskil nõnda tihedalt . </s> <s> Ja tõepoolest , kui sõita provintsi kiirteedel , siis on näha , et linn on linnas , põld põllus ning kalatiik kalatiigis kinni . </s> <s> Nii mõnigi kord on maa topeltkasutuses – üleujutatud riisipõllu peal kasvatatakse kalu . </s> <s> Jiangsu asub subtroopikas , Jangtse tasandikul , viljakas maa annab vähemalt kolm saaki aastas ja see leevendab veidi toidumuret . </s> <s> Tiibetist algav Euraasia pikim jõgi Jangtse hoovab tihti oma sängist välja , Vaikse ookeani tõusud ja mõõnad küünivad piki jõge 750 kilomeetri kaugusele rannikust , suurveed niisutavad ja väetavad maad . </s> <s> Provintsi poolitab põhja-lõunasuunaline 1780 kilomeetri pikkune Suur Hiina kanal ( Yunhe , ka Keisrikanal ) , mis ristub Jangtse ja veel kahe suure jõega ning mis rajati juba poolteist tuhat aastat tagasi . </s> <s> Musttuhandel pisikesel põllulapil mulistab alati väike põtatraktor , suitsujuga püstjast torust välja hõljumas , või sammub tähtsa näoga pühvel , ise põlvini vees , virk farmer taga , adrakured peos . </s> <s> Nii traktoril kui ka härjal on plusse ja miinuseid , eelistus sõltub peremehe maitsest . </s> <s> Vaevalt et keegi hakkaks traktorit hellitama , aga härga sügaks kõrva tagant küll . </s> <s> Ja kuidas sa ikka ilma hellitamata elad ? </s> <s> Umbes neli-viis korda sajandis on tulvaveed hukutavad , viimati juhtus see kaks aastat tagasi . </s> <s> Jiangsu provintsi kutsutakse kala ja riisi maaks . </s> </p>
<p> <s> Nagu kõik Hiina linnad , on Nanjing päratu suur , seal elab üle viie miljoni inimese . </s> <s> Linna ilmestavad pilvelõhkujad ja kõrged kiirteed , mis üksteisega ristudes moodustavad kolme- kuni neljakorruselisi viadukte . </s> <s> Linn on Hiina tööstuslikuks südameks , kõige muu kõrval toodetakse seal näiteks 140 000 autot ja 60 000 bussi aastas . </s> <s> Autosid laseb välja Fiat ning busse Daimler-Benz – kõik mainekad suurfirmad püüavad ülikiiresti arenevas Hiinas kohal olla , et mitte maha magada õiget aega . </s> </p></div2><div2 type="alaosa"><head> TÖÖKAS HOMMIK </head>
<p> <s> Ühel hommikul ärkasin päikesevalgust täis hotellitoas , olime õhtul imetlenud neoonreklaamide sära ja kardinad olid aknale ette tõmbamata . </s> </p>
<p> <s> Milleks äratada abikaasat ? </s> <s> Las magab , las puhkab , ees on sama pingeline päev , nagu oli eile , mõtlesin ning hakkasin riideid selga panema . </s> <s> Eile oli sompus ilmaga 35 kraadi sooja , kui palju tuleb täna ? </s> <s> Jäin lühikese dressi peale . </s> </p>
<p> <s> Viskasin pilgu välja . </s> <s> Tornkraanade mets . </s> <s> On päris uhke tunne vaadata alla 45. korruselt . </s> <s> Kahju vaid , et mõned hooned on ikka kõrgemal . </s> <s> Ja päikesesillerdus ei peegeldunud mitte naaberpilvelõhkuja klaasfassaadilt , tegemist oli mitmekordse peegeldusega . </s> </p>
<p> <s> Lifti ei tulnud kaua oodata , vestibüülis tervitas mind juba tuttavaks saanud portjee . </s> <s> Temagi juba kell pool kuus jalul ! </s> <s> Hiina teenindajad mäletavad alati oma kliente , konkurents sunnib mäletama . </s> <s> Imelik ainult , et ta oli üksinda , tavaliselt on neid vastuvõtus , kus Euroopas üks inimene hakkama saab , õige mitu – Hiina ametliku ideoloogia järgi polegi riigi kiire areng eesmärgiks omaette , arenguga tahetakse pakkuda kõigile inimestele ka tööd . </s> <s> Ja see on 1,2 miljardi elanikuga riigis suureks probleemiks . </s> </p>
<p> <s> Hommikune jahedus oli mõnus . </s> </p>
<p> <s> Hiina suurlinnad ärkavad väga vara . </s> <s> Kahekorruselised bussid , külgedel hieroglüüfreklaam , vedasid rahvast ilmselt tööle . </s> <s> Hiinas on üldse palju reklaami , ka teleprogrammides meelitatakse inimesi ostma , aina ostma . </s> <s> Sinu ost pakub teisele tööd ja leiba , ostu-müügi ahel ei tohi hetkekski katkeda , muidu variseks ühiskond kokku . </s> <s> Hiinas ehitatakse sotsialismi , aga see tähendab , et sotsialism on tõesti väga äraarvamatult mitmesuguse näoga . </s> <s> Hiinas on turumajandust rohkem kui Soomes või Rootsis , Hiina püüdleb reguleeritud vabaturu poole . </s> <s> Konkurents peab mängima tervendavat rolli , ilma konkurentsita ei ole õiget majandust . </s> <s> Hiinas võistlevad omavahel isegi riiklikud lennukompaniid , ning neid on õige palju . </s> <s> Võistlustuhinas langetati piletihinda kuni 40 protsenti , siis aga leidis valitsus , et mis liig , see liig . </s> <s> Piletihinna edasine alandamine keelati , lennukompaniid aga hakkasid reisijatele kingitusi tegema . </s> <s> Minulgi on kaks ilusat ja suurt kollast spordikotti South-East Airlinesi reklaamidega , nii inglise keeles kui hieroglüüfidega . </s> <s> Kui ma Tallinnas nendega ringi liigun , siis ikka küsivad tuttavad : " Kust said ? " </s> <s> Ja mina seletan pikalt – reklaam missugune , nii Hiinale kui ka lennukompaniile ! </s> </p>
<p> <s> Busside vahel tiirutasid jalgrattad , velo- ja motorikšad , mopeedid ja eeslirakendid , kõik vedasid suuri koormaid . </s> <s> Ja kuhu ? </s> <s> Loomulikult turule , kuhu siis mujale ? </s> <s> Mõned rikšad sõidavad tühjalt , need kuuluvad restoranidele ja muudele söögikohtadele , nemad lähevad toidukraami ostma . </s> </p>
<p> <s> Pöörasin parki . </s> <s> Tuhanded inimesed tegid seal hommikuvõimlemist ja hommikutantsu . </s> <s> Mõlemad rahvuslikud – nii võimlemine kui ka tantsimine . </s> <s> Tantsiti mõõkadega ja pallidega , võimeldi karjudes ja vaikselt . </s> <s> Vanad mehed olid toonud välja oma puurilinnud ning riputanud puurid konksudega pargipuude alumistele okstele . </s> <s> Seal need linnud sädistasid , võidu nendega , kes olid vabaduses . </s> </p>
<p> <s> Turul näed tõelist Hiinat . </s> </p>
<p> <s> Hiinlane on kaupleja , see on tal veres . </s> <s> Turud on iga nurga taga , turg ei ole nõnda lärmakas nagu Araabias , aga ka siin võib hinda kõvasti alla tingida . </s> <s> Hiina kaupmees säilitab külma rahu , ta ei lähe araablase moodi hasarti . </s> <s> Kui hinnas kokkuleppele ei jõuta , siis tuleb ostjal ja müüjal lahku minna . </s> <s> Hiina müüja ei jookse sulle kunagi järele , ei lase kunagi hinda nõnda madalale , et endale kahju teeb . </s> </p>
<p> <s> Turg muudab oma nägu kellaajast sõltuvalt . </s> <s> Õhtul müüakse õhtukaupu ja päeval päevakaupu . </s> </p></div2><div2 type="alaosa"><head> GUANGZHOU </head>
<p> <s> See hiigellinn asub Hongkongi ja Macao vahel , ingliskeelsetelt kaartidelt leiame selle ka Cantoni ( saksa keeles ka Kanton ) nime all , sest nii hääldavad seda nime kohalikud elanikud . </s> </p>
<p> <s> 10-miljoniline Guangzhou on Guangdongi provintsi keskus . </s> <s> Guangzhou tähendab Hiinale väravat , on seda tähendanud juba 2000 aastat . </s> <s> Praeguseks on leitud kindlaid tõendeid , et juba Antiik-Rooma kaupmehed käisid mööda merd Guangzhous siidi ostmas , samuti tegid seda araabia meremehed . </s> <s> Nemad tõid lisaks vürtsidele Hiinasse ka oma ornamendid , mida kohe hakati tikkima siidivaipadele ja siidsirmidele ( arvestades välisturu soove ) ning juba 7. sajandil ka islami . </s> </p>
<p> <s> Hiinas ehitatakse väga kõrgele , kõrgemale kui kuskil mujal maailmas . </s> <s> Shanghais on kõrguselt maailma 5. ja 6. hoone , Guangzhouski leiate 83-korruselise hotelli , üle 60 korruse küünib juba õige mitu hoonet . </s> <s> Pilvelõhkujaid on kõikides Hiina linnades , mitte ainult kiiresti areneval rannikul , vaid ka sisemaal , kõrbeoaasides ja suurte mäeahelike vahel orgudes . </s> </p>
<p> <s> Guangzhou kesklinn kujutab endast kiirteede võrgustikku päikeses säravate klaasmürakate vahel . </s> <s> Õhtupimeduses heikleb kõikjal neoonreklaam . </s> <s> Siin ja seal on kesklinnas näha hoogsat lammutustööd , mõnel pool on säilinud veel vanu , 2-3-korruselisi hiinapäraseid kivimaju . </s> <s> Kenamad neist jäävadki alles , mälestuseks möödunud aegadest , rõhutades vana ja uue kokkukõla . </s> </p>
<p> <s> Eriti mõjus on budakloostri pagood pilvelõhkuja kõrval oma mitmekordse , üleskäänatud nurkkatusega . </s> </p>
<p> <s> Kui Põhja- ja Kesk-Hiinas näeb kõikjal jalgrattureid ja velorikšasid , siis lõuna troopikakuumuses eelistatakse mopeede , mootorrattaid ja motorikšasid , ka on lõunahiinlane harilikult põhjahiinlasest rikkam . </s> <s> Viljakas maa annab 3-4 riisisaaki aastas , erimajandustsoonides on inimeste palgad kõrgemad . </s> </p>
<p> <s> Guangzhou muuseumi trepikojas ripub laest alla sinimustvalge lipp – seal lehvivad kõikide nende maade lipud , kellega Hiinal on diplomaatilised suhted . </s> </p>
<p> <s> Guangzhous süüakse tõepoolest kõike , restorani sisenedes on vestibüülis näha puurid ja akvaariumid . </s> <s> Puurides on maod , küülikud ja kassid , akvaariumeis vee-elukad alates kaladest ja lõpetades limukatega . </s> <s> Kord nägin kõhutavat emakassi imetamas ühte poega – teised pojad olid jõudnud maiustavate guangzhoulaste kõhtu . </s> <s> Guangzhoulased usuvad , et madu , mis sarnaneb draakoniga , lisab sööjale tarkust , tiigriga sarnanev kass aga annab jõudu . </s> </p>
<p> <s> Kõik restoranid on alati rahvast tulvil , teenindamine on aga kindlasti üks parimaid maailmas . </s> </p>
<p> <s> Sisenejat tervitavad juba trepil paar imeilusat näitsikut , kes juhatavad lauani , kus ootab juba õige mitu teenindusvalmis ettekandjat . </s> <s> Üks inimene annab menüü , teine kirjutab tellimuse üles , kolmas kallab teed , neljas toob lauale esimesed road . </s> <s> Roogasid on kokku mitukümmend , aga arvet makstes imestate , kui odav tuli kuninglik lõunasöök . </s> <s> Meie mõistes on odavad isegi viietärnihotellide restoranid . </s> </p></div2><div2 type="alaosa"><head> LINN LINNAS KINNI </head>
<p> <s> Kui te lennukiga lendate Lõuna-Hiina mere kohalt mandri suunas , siis näete , et hiiglaslikul madalikul Zhujiangi ( Pärlijõe ) suudmes on linn linnas kinni . </s> <s> Tõepoolest , ka ümbruskonna kaart kinnitab sama . </s> <s> Põhjas on kuulus Hongkong , lõunas mitte vähem kuulus Macao , mõlemad kuuluvad praegu Hiinale , ent on säilitanud oma eristaatuse . </s> </p>
<p> <s> Mõlema pikk ajalugu võõramaa kolooniatena tõestab , et Hiinas domineerib pragmaatika ja majanduslik mõtlemine hetkepoliitika ja emotsioonide üle . </s> </p>
<p> <s> Selge , et lepingud Portugaliga ( rendileping juba 1557-ndast , lõplik loovutamisleping 1848. aastast ) ja Suurbritanniaga ( 1842. , 1860. ja 1898. aastast ) sõlmis Hiina põlvili surutud asendis , ent juba alates 1949. aastast oleks Hiinal olnud võimalus oma territooriumid tagasi vallutada ning Portugal ja Suurbritannia ei oleks neid kuidagi suutnud kaitsta . </s> <s> Ometi seda ei tehtud . </s> </p>
<p> <s> Praegu asuvad Hongkongi ja Macao vahel tihedalt asustatud linnad Dongshan , Yuexiu , Zengcheng , Haungpu , Huadu ja teised , kõik pilvelõhkujatega miljonilinnad . </s> <s> Kolm neist – Shenzhen , Shantou ja Zhuhai – on erimajandustsoonid , aastaid tagasi olid nad kõigi poolt unustatud armetud kalurikülad . </s> </p>
<p> <s> Erimajandustsoonid asuvad Hongkongi ja Macao külje all ning nende eesmärgiks on meelitada Hiinasse väliskapitali . </s> <s> Ja see eesmärk on täidetud . </s> <s> Tavaliselt on Hiina linnad ülerahvastatud , tänavail tungleb rahvahulk , sõiduteedel on tihti ummikud . </s> <s> Eritsooni sisenedes torkab kõigepealt silma tühjus suurtel ja laiadel tänavatel . </s> <s> Päeva ajal liigub vähe inimesi ja autosid , tänavad täituvad alles õhtujaheduse ajal , mil töölt koju jõudnud inimesed tulevad jalutama . </s> </p>
<p> <s> Kõikidel tsoonidel on praamiühendus Hongkongi ja Macaoga . </s> <s> Zhuhaist on Macao pilvelõhkujad silmaga näha , samuti elegantsed ja suurejoonelised sillad , mis ühendavad Jiuao ja Hanzidao saart Aomeni poolsaarega . </s> </p>
<p> <s> Reisijad aga sarnanevad meie omadega . </s> <s> Õhtuti ruttavad laevadele inimesed , kellel käed on täis kompse . </s> <s> Ka hongkonglased ja makaolased käivad mandril sisseoste tegemas , täpselt samuti nagu soomlased Tallinnas . </s> </p>
<p> <s> Inimesed on kõikjal ühesugused – nii Soome lahe kui Vaikse ookeani kallastel . </s> </p></div2></div1>
    </body>
  </text>
</TEI>
</teiCorpus>
</teiCorpus>
