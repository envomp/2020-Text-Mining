<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Glorie igavene kohalolek </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Glorie igavene kohalolek </head>
<p> <bibl> <author> <s> André Trinity </s> </author> </bibl> </p>
<p> <s> Mõlemad arvasid , et pisike Dornan magab . </s> <s> Aga ta oli üleval . </s> <s> Istus magamistoa uksel ja kuulas , kuidas isa ja keegi võõras mees rääkisid . </s> </p>
<p> <s> " See oleks äärmiselt jabur , kui laseksin tal alati teha nii nagu tema seda soovib , " rääkis võõras . </s> <s> " Küsimus on võimus ! </s> <s> Iga inimesega on nii , et kõigepealt proovitakse teise inimese taluvuse piirid järele , et siis oma käitumisega kuhugi närvesöövale piirile pidama jääda . </s> <s> Tead , ma olen juba sellises seisundis , et annaksin ükskõik mida , kui ta ainult sinu juurde tagasi tuleks . " </s> </p>
<p> <s> " Sa tahad Glorie siia tagasi saata ? " pahvatas Beumler ärritunud toonil . </s> </p>
<p> <s> " Ei , mitte seda ... </s> <s> Ma ei tea , vist küll . </s> <s> Kas see oleks mõeldav ? </s> <s> Ma mõtlen , et sättida kõik kuidagi nii , et Glorie tuleks sinu juurde tagasi ja rahu majas . </s> <s> Dornanil oleks kindlasti hea meel . " </s> </p>
<p> <s> " Hull oled peast või ? " nähvas Beumler . </s> <s> " Ma ei taha teda siia ringi nuhkima ja mind kamandama . </s> <s> Tead , ma aimasin , et kui sina juba kord mu ukse taga oled , on õnnetus käes . </s> <s> Ma olen harjunud Dornaniga kahekesi hakkama saama , meil on normaalne isa-poja suhe ja ma ei taha , et Glorie tuleks seda rikkuma . " </s> </p>
<p> <s> " Jumal küll , ta on ju ikkagi poisi ema ! " </s> </p>
<p> <s> " Mis see loeb ? " katkestas Beumler . </s> <s> " Mida kuradit see loeb ? </s> <s> Mõtle nüüd õige järele ! </s> <s> Pool aastat tagasi marssisid sa siit uksest pudeliga sisse , kindla nõuga Glorie endale saada . </s> <s> Ma isegi ei mäleta , mis kärbseid sa mulle pähe ajasid , aga nüüd on ta sinu . </s> <s> Kõik ! </s> <s> Pealegi , ega me ei sobinudki eriti hästi . </s> <s> Sinuga tekkis tal suhe ainult tänu sellele , et ma kõik ööd ja päevad all laboris kükitasin . </s> <s> Ja nüüd , kui ma hakkan oma projektiga just valmis saama , tahad sa ta mulle tagasi tuua ! </s> <s> Mul ei ole sellist õnnetust tarvis . </s> <s> Kas Glorie ikka ise teab ka , mida sa siin üritad ? " </s> </p>
<p> <s> " Ei tea . </s> <s> Aga viimasel ajal ta muust ei räägigi , kui tore tal sinuga oli , " vastas võõras . </s> <s> " Tal on nagu mingi kinnisidee minust sind kasvatada . </s> <s> Justkui oleksin ma mõni närune toataim , kelle kasvamissuunda saab keppide ja redeli abil muuta . " </s> </p>
<p> <s> " Oh õudust ... " ohkas Beumler . </s> </p>
<p> <s> Nad jäid vait . </s> <s> Kraapsatusega süttis tikk . </s> <s> Keegi tegi suitsu . </s> </p>
<p> <s> Dornan istus praokil uksel ja näppis närviliselt oma trussikuid . </s> </p>
<p> <s> " Tead , kallis mees , kui ma peaksin mingil põhjusel nüüd Glorie uuesti tagasi võtma , arvaksin igal päeval , et ega ma viimati vaimselt haige ei ole . </s> <s> Meditsiin ei leiaks taolisele käitumisele korralikku terminitki . </s> <s> Elu-persse-keeramise-sundus ! " </s> </p>
<p> <s> " Aga sa ju ikka veel armastad teda , kas pole ? </s> <s> Ja tema armastab sind . " </s> </p>
<p> <s> " Armastab mind ? </s> <s> See on õgiv armastus ! </s> <s> See on infantiilne omamistung ja ebainimlik väljapressimine . </s> <s> Ta tahab kõike omada ! </s> <s> Kui see võimalik oleks , elaks ta kõikide ilusate meestega koos ja kamandaks neid . </s> <s> Vahel mulle tundub , et ta pole üldse inimene ... " </s> </p>
<p> <s> " Muuseas , sellest tahtsin sinuga juba ammu rääkida , aga ma ei julgenud taolise jutuga lagedale tulla . " </s> </p>
<p> <s> " Misasja ? " </s> </p>
<p> <s> Isa pahur toon sundis pealt kuulavat poissi võpatama . </s> <s> Võõras tasandas häält . </s> </p>
<p> <s> " Glorie isiksusesära ja loomuomane ainuotsustamise voli on tegelikult ainult üks vaimuande osa . </s> <s> Seda võib kohata paljude naiste juures , nagu ka rohekassiniseid silmi ja täiuslikku keha . </s> <s> Sellisena on ta nagu paradiislik indiviid - unistuste naine . </s> <s> Aga mitte naine , kes kohaneb teistega , vaid naine , kelle kompromissitus nõuab kohanemist temaga ... " </s> </p>
<p> <s> " Ma ei saa nüüd täpselt aru , kas sa tulid siia minu naist ülistama või ? </s> <s> Seda kõike ma tean , mulle ei ole vaja seda üle korrata ! " </s> </p>
<p> <s> " Aga kas sa oled tähele pannud , et vahel tekib selline tunne , nagu suudaks ta viibida kõikjal ? </s> <s> Muidugi oled ! </s> <s> Ütlesid just ennist , et sa ei taha , et ta tuleb siia nuhkima . " </s> </p>
<p> <s> " Ma ei saa aru , mida sa öelda tahad , " turtsus Beumler edasi . </s> </p>
<p> <s> " Ma kahtlustan , et Glorie'l on mingi maagiline võime viibida ükskõik kus ruumi punktis ja ükskõik mis ajal. </s> <s> Mul ei ole kindlaid tõendeid , seda pean möönma , aga mulle tundub ... </s> <s> Tundub , et Glorie on justkui võluv igikohalolek kõikjal , kus ma viibin . </s> <s> Mõistad ? " </s> </p>
<p> <s> Võõra hääles kõlas ärevust . </s> </p>
<p> <s> " Sa ajad pada ! </s> <s> Kui sa temast nii sissevõetud oled , miks tahad mulle teda tagasi saata ? </s> <s> Igikohalolek ? </s> <s> Täielik jamps ! " </s> </p>
<p> <s> " Kas Glorie on sul kunagi all laboris käinud ? " </s> </p>
<p> <s> " Ei , mitte kunagi . </s> <s> Mis see siia puutub ? " vastas Beumler . </s> </p>
<p> <s> Dornanil hakkas palav . </s> <s> Ta oli tahtnud alati isaga laborisse kaasa minna , aga kunagi ei lubatud . </s> <s> Pideva keelamise tõttu võttis labori mainimine Dornani mõtteis alati hirmuäratava vormi . </s> <s> Justkui toimuksid seal koledad piinamised loomade ja inimestega . </s> </p>
<p> <s> Võõras jätkas : </s> </p>
<p> <s> " Kuid kas sul on olnud kunagi sellist tunnet , et Glorie seisab su seljataga , kuigi tead , et uks on lukus ja sa oled üksi ? " </s> </p>
<p> <s> " Jah , on vist küll . </s> <s> Ma ei saa ikkagi aru , kuhu sa rihid . </s> <s> Kui hakata kõiki inimlikke tundeid analüüsima ja nende olemust müstiliselt põhjendama , võib lõpetada hullumajas . </s> <s> Päriselt võib ! " </s> </p>
<p> <s> " Ei , sa ei saanud minust aru . </s> <s> Ma ütlesin , et mul ei ole mingeid kindlaid fakte . </s> <s> On vaid palju üksikuid juhtumeid , mida mu mõistus peab juhusteks , kuid need sajad juhused loovad Glorie'st kokkuvõtva pildi , kus aeg-ajalt tundub , et ta ei olegi inimene . " </s> </p>
<p> <s> " Ma sain sinust väga hästi aru , ainult su järeldused on veidi rutakad , " kostis Beumler mürgiselt . </s> </p>
<p> <s> " Poole aasta jooksul tekkinud järeldused ei ole rutakad , " muutus võõra hääl ägedaks . </s> <s> " Tõesti ei ole ! </s> <s> Ma ei usu eluilmas , et sinul ei tekiks taolisi järeldusi , kui nädalast nädalasse elades avastad , et Glorie liigub märkamatult nagu vari ja on alati siis kohal , kui sa teda kõige vähem ootad . </s> <s> Kui ma hommikul ärkan ja kööki uimerdan , et tass kohvi keeta , on äkki Glorie platsis ja ulatab mulle ka oma tassi . </s> <s> Alles ta ju magas ! </s> <s> Ma lähen oma tassiga elutuppa , ja pagan võtku , juba ta istub diivanil , telekapult pihus ja klõpsib kanaleid . </s> <s> Põhjendan endale igal hommikul , et küllap olin ilma kohvita niivõrd uimane , et ei märganud , millal Glorie minust mööda lipsas ja elutuppa sattus . </s> <s> Rääkimata sellest , et mul ei õnnestu kunagi neid saateid näha , mida mina tahan ... " </s> </p>
<p> <s> Korraga kostus elutoa ukselt naisterahva hääl : </s> </p>
<p> <s> " Claudel , ma a r v a s i n , et sa oled siin ! </s> <s> Miks sa mulle ei ütelnud , et sa mu mehele külla lähed ? " </s> </p>
<p> <s> Pisike Dornan kargas uksevahelt püsti ja jooksis , nutuvõru ümber suu , üle toa Glorie juurde . </s> </p>
<p> <s> " Emme , emme , emme ... </s> <s> Ma mõtlesin , et sa ei tulegi ! " </s> </p>
<p> <s> Poiss kahmas kahe käega ema piha ümbert kinni ja klammerdus tema märja mantli külge . </s> </p>
<p> <s> " Kuidas sa sisse said ? </s> <s> Me ei kuulnud , kui sa tulid ! " ütles Beumler ja süütas teeseldud galantsusega uue sigareti . </s> </p>
<p> <s> " Aaa , ei ... </s> <s> Välisuks oli lahti , no ja ma tulin sisse . </s> <s> Pealegi , Claudel'i auto oli ukse ees , nii et ma aimasin , et te siin istute . " </s> </p>
<p> <s> Glorie seisis koriori vahekäigus ja naeratas võluvalt . </s> <s> Naise kullakarva lokkide vahel muutus ta leebe naeratus kuidagi ebamaiselt säravaks . </s> <s> See ootamatu ilmumine võttis mehed sõnatuks . </s> <s> Claudel vaatas Beumlerile tähendusrikkalt otsa , millest too võis välja lugeda ühemõttelise mida-ma-sulle-just-rääkisin . </s> </p>
<p> <s> " Dornan , kas sa ei maganudki ? " küsis Beumler , et mitte vait olla . </s> <s> Et poiss oli kogu selle aja üleval olnud , see oli niigi selge . </s> </p>
<p> <s> Poiss raputas pead . </s> <s> Glorie kükitas poisi ette , sasis kahe käega ta blondides juustes ja nunnutas : </s> </p>
<p> <s> " Sina siis ei maganudki ! </s> <s> Kuulasid meeste jutte pealt , jah ? </s> <s> Kuulasid pealt , mida mehed rääkisid ! </s> <s> On nii või ? </s> <s> Pärast räägid mulle ka , mis kuulsid , eksju ! </s> <s> Pärastpoole räägid ! " </s> </p>
<p> <s> Mehed kohmetusid . </s> <s> Claudel saatis Beumlerile uue tähendusrikka pilgu , mille peale too pea ära keeras ja naise poole pöördus : </s> </p>
<p> <s> " Kell on küll palju , aga äkki tahad kohvi või midagi ? " </s> </p>
<p> <s> " Kohvi ei taha , aga veinist ära ei ütleks ... " </s> </p>
<p> <s> " Ma toon keldrist . " </s> </p>
<p> <s> Beumler tõusis ja läks keldrisse . </s> <s> Trepilambi valguses pikalt pudelit valides , tabas ta end mõttelt , et kas Glorie mitte meelega teda veini järele ei saatnud ? </s> <s> Nüüd avanes tal võimalus Claudel'iga omavahel paar sõna vahetada , kui teda ennast silmapiiril polnud . </s> <s> Glorie oli just sedasorti naine . </s> <s> Ta võis vabalt ka kogu selle aja vaikselt uksepeal nende juttu pealt kuulata ja seejärel tuppa astudes teatrit tegema hakata . </s> </p>
<p> <s> Dornan kuulis kindlasti , mis nad rääkisid . </s> <s> See oli fakt . </s> <s> Glorie kohta ei osanud ta midagi kindlat arvata . </s> <s> Nad ei olnud ju kumbki kuulnud , millal Glorie sisse tuli . </s> </p>
<p> <s> Kui Beumler pudeliga üles tuppa tagasi jõudis , istusid diivanil ainult Glorie ja poiss . </s> </p>
<p> <s> " Kuhu Claudel siis läks ? " ei saanud Beumler küsimata jätta , märgates , et tolle mantel oli ka kadunud . </s> </p>
<p> <s> " Ah Claudel , " ütles Glorie hooletult . </s> <s> " Claudel'i saatsin ma koju . </s> <s> Ma ei lähe enam ta juurde tagasi . </s> <s> Kas sa tõid mu lemmikveini ? " </s> </p>
<p> <s> " Jah . </s> <s> Sa jääd nüüd siia , nagu ma aru saan ! " nentis mees ilmselget tõsiasja . </s> </p>
<p> <s> " Loomulikult . " </s> </p>
<p> <s> Naise " loomulikult " kõlas nii loomulikult , et Beumler võinuks vanduda , et kui see inimesesarnane olend teda just imbetsilliks ei pidanud , võis tema stoilises meelekindluses märgata maailma täiuslikumat naiselikku naiivsust , mis pidi ära hävitama igasuguse võimaluse vastuvaidlemiseks . </s> </p>
<p> <s> Beumler kehitas õlgu ja tõi köögist korgitseri . </s> </p>
<p> <s> " Tegelikult ära tee seda lahti , " katkestas naine . </s> <s> " Ma olen nii väsinud , et ei jaksa sinuga koos juua ja lobiseda . </s> <s> Targem oleks vist magama minna . </s> <s> Poiss on ka hirmus väsinud , nii et joome parem homme . " </s> </p>
<p> <s> Mees kehitas uuesti õlgu . </s> <s> Tal ei jäänud muud üle kui Glorie'ga nõustuda . </s> <s> Nad viisid Dornani magamistuppa ja riietusid lahti . *** </s> </p>
<p> <s> Beumlerit näris palavikuline tunne , et elu on talumatult vastik . </s> <s> Et Glorie tagasi tuli , see oli vaid osake vastikustundest . </s> <s> Oli teisigi vastikuid momente , ent vastikuse kulminatsioon oli muidugi heatujulises naises , kes juba hommikul lustakalt ümisedes väljas pesu kuivama riputas ja möödakäijatega juttu vestis . </s> <s> Beumleril kulus sigareti süütamiseks kümmekond tikku , siis hakkas ta närviliselt suitsu pahvima . </s> <s> Aknast paistis elavaloomuline Glorie , kes parasjagu ühe halli kaabuga vanamehe kuuevarrukat kohendas ja millegi üle meloodiliselt naeru lagistas . </s> </p>
<p> <s> Ta on nagu kummitav unelm , mõtles Beumler . </s> <s> Kontrollimatu ettekujutus , kelle armastus kord osavalt eemaldub ja siis uuesti lämmatab . </s> <s> Glorie oli tagasi ja see näis Beumlerile kohutav-koletu paratamatusena . </s> <s> Claudel ainult näitas oma nägu ja õnnetus oli käes . </s> <s> Magusalt jahmatamapanev õnnetus , mis algselt püüdis ilmuda intiimse perekonnaõnne varjus . </s> <s> Ja siis juhtub see jälle : vasikavaimustuse piinav lõppstaadium , lapsikud kapriisitsemised , lõputu rahulolematus ja altkulmu luuramine . </s> <s> Romanss lõppeb ja ta leiab mõneks ajaks jälle kellegi huvitavama . </s> </p>
<p> <s> Beumler tundis , et keegi vaatab teda seljataga . </s> <s> Ta keeras ringi . </s> <s> Dornan oli ärganud . </s> <s> Ta seisis keset elutuba ja haigutas . </s> </p>
<p> <s> " Issi , kus emme on ? " </s> </p>
<p> <s> " Õues , " vastas Beumler . </s> </p>
<p> <s> " Kas ta jääb nüüd meie juurde ? " </s> </p>
<p> <s> " Vist küll . " </s> </p>
<p> <s> Beumler vaatas aknast uuesti hoovi . </s> <s> Mees ja Glorie olid vaateväljast kadunud . </s> </p>
<p> <s> " Aga kes see oli , kes meil eile külas käis ? " uuris poiss edasi . </s> </p>
<p> <s> " See oli üks emme hea sõber , " kostis seljatagant Glorie hääl . </s> </p>
<p> <s> Beumler keeras ennast ringi . </s> <s> Naine seisis poisi seljataga ja mudis ta õlgu . </s> <s> Glorie näos peegeldus tema elev meeleolu . </s> <s> Ilmutis kergitas oma vasakut kulmu ja kinkis mehele kelmika peanoogutuse . </s> </p>
<p> <s> " Ah et hea sõber , " kommenteeris Beumler . </s> <s> " Nii hea sõber , et saadeti õhtul sekundipealt koju . " </s> </p>
<p> <s> " Just , " teatas Glorie rahulolevalt . </s> <s> " Ja ei mingit skandaali ! </s> <s> Kas pole ilus ? </s> <s> Uitas veidi unistustemaal ja lõpuks ärkas tühisesse reaalsusse . </s> <s> No hard feelings ! " </s> </p>
<p> <s> " Tõesti ? " </s> </p>
<p> <s> " No võibolla mitte . </s> <s> Vahest säilivad kunagised magusad lõhnad ja kauged mälestused juhuslike emotsioonidega . " </s> </p>
<p> <s> " Kas selline õrritamine on tingimata vajalik ? " </s> </p>
<p> <s> Beumleri hääles oli midagi , mis ei lubanud Glorie'l nöökimist jätkata . </s> </p>
<p> <s> Naine kummardus poisi kohale . </s> </p>
<p> <s> " Noh , kuidas meie pisike ka magas ? </s> <s> Mis ? </s> <s> Kas sul pole jututuju ? </s> <s> Või nägid paha und ? " </s> </p>
<p> <s> " Jäta mind rahule ! " </s> </p>
<p> <s> Dornan rapsis ema käe õlalt maha ja jooksis kööki . </s> <s> Glorie vaatas Beumlerile etteheitvalt otsa . </s> </p>
<p> <s> " Mis poisil viga on ? </s> <s> Mis sa talle ütlesid ? " </s> </p>
<p> <s> " Mitte midagi , " vastas Beumler ükskõikselt . </s> <s> Tal oli hea meel , et polnud ainus kes taipas , et midagi on väga valesti . </s> </p>
<p> <s> " Midagi vist ikka ütlesid ! </s> <s> Niimoodi pole ta minuga veel kordagi käitunud . " </s> </p>
<p> <s> " Jumal küll , mis sa tõesti arvad , et pärast pooleaastast äraolekut tuleme sulle lilledega vastu või ? </s> <s> Isegi laps saab aru , et see ei ole normaalne . </s> <s> Ma ei ütlenud Dornanile midagi . </s> <s> Ta lihtsalt küsis , et kas sa jääd nüüd siia . " </s> </p>
<p> <s> " Ja mis sa ütlesid ? " </s> </p>
<p> <s> " Et vist küll . </s> <s> Oli mul õigus ? " </s> </p>
<p> <s> Glorie noogutas . </s> <s> Ta tegi suu lahti , et veel midagi lisada , aga mõtles viimasel sekundil ümber . </s> <s> Vaatas korraks kaastundlikult mehele otsa , justkui õnnestuks tal vaikides oma pahategu heastada ja kõndis siis aeda tagasi . </s> </p>
<p> <s> Beumler ohkas raskelt ja suundus kööki , et Dornanile seltsi pakkuda , kui telefon helises . </s> <s> Beumler haaras toru . </s> </p>
<p> <s> " Jaa ! " </s> </p>
<p> <s> " Beumler sina ? </s> <s> Claudel siinpool ... " </s> </p>
<p> <s> " Tere Claudel , " kostis Beumler kurnatult . </s> </p>
<p> <s> " Ma tahtsin eilse pärast vabandust paluda . </s> <s> Tagantjärele mõeldes oli mu ettepanek vist ennekuulmatult häbematu ... " </s> </p>
<p> <s> " Oli küll . " </s> </p>
<p> <s> " Jah , ma saan isegi aru , et sinu juurde tulek oli viga ... </s> </p>
<p> <s> ( telefon ragises ja Beumleril läksid mõned sõnad kaduma ) </s> </p>
<p> <s> ... enam peaksin vabandust paluma , et me õhtul nii inetult ära läksime . </s> <s> See oli muidugi Glorie idee . </s> <s> Tead isegi , et ta ei kuuletu kellelegi oma tujukate soovidega . </s> <s> Ta haaras mul lihtsalt varrukast ja kamandas , et nüüd lähme koju tagasi . </s> <s> Loomulikult punnisin ma vastu . </s> <s> Oleksime võinud viisakusest kas või head õhtut soovida , aga ta oli millegipärast kohutavalt vihane ega lasknud mul jääda . </s> <s> Ta sõna otseses mõttes lohistas mind varrukatpidi koju , kus sain veel paraja peapesu selle eest , et ... " </s> </p>
<p> <s> " Mida sa räägid ? " katkestas Beumler . </s> </p>
<p> <s> Üle tema selja jooksid tahtmatud külmajudinad . </s> <s> Hüplev pilk peatus aknal , kust paistis Glorie nõtke figuur . </s> <s> Ta seisis pesunööride all , pea kuklas ja vaatas pilvi . </s> <s> Otsekui tajudes , et teda jälgitakse , keeras ta ennast ringi ja naeratas Beumlerile . </s> </p>
<p> <s> " Mis ma räägin , mis ma räägin , " kostis torust Claudel'i porinat . </s> <s> " Peapesu sain , mis muud ! </s> <s> Selle eest , et sulle külla tulin ja selle eest , et ei tahtnud ebaviisakalt lahkuda . </s> <s> Kurat võtaks , ta tapab mu oma kapriisidega ... " </s> </p>
<p> <s> " Kus ta praegu on ? " </s> </p>
<p> <s> Beumlerile tundus enda hääl kauge ja kähe . </s> <s> Küsimus pani ta värisema , sest aimatav tõetera näis absurdse ja pentsikuna . </s> </p>
<p> <s> " Poodi läks . </s> <s> Ma ju ei helistaks , kui ta siin mu kõrval oleks ! </s> <s> Oled sa ... " </s> </p>
<p> <s> " Claudel , kuula mind ! </s> <s> Glorie on siin ! </s> <s> Väljas , riputab pesu kuivama ja vahib pilvi . </s> <s> Ta jäi juba eile õhtul siia ! " </s> </p>
<p> <s> " Sa teed nalja ! " </s> </p>
<p> <s> " Ma ei tea , kumb meist praegu nalja teeb , aga Glorie jäi eile siia ja see on sulatõsi . </s> <s> Ma ju näen teda praegu aknast ! " </s> </p>
<p> <s> " Ma kinnitan sulle ... </s> </p>
<p> <s> ( telefon ragises jälle ) </s> </p>
<p> <s> ... koos koju . </s> <s> Aga ... mäletad , mis ma sulle eile rääkisin ? </s> <s> Äkki ... </s> <s> Kuule , uks käis . </s> <s> Ta tuli tagasi . </s> <s> Ma pean lõpetama . " </s> </p>
<p> <s> Telefon visati hargile . </s> </p>
<p> <s> Beumler pani toru käest ja vaatas õue . </s> <s> Glorie oli silmapiirilt kadunud . </s> </p>
<p> <s> " Mida kuradit ... " pomises ta omaette , kuid vakatas siis . </s> </p>
<p> <s> Dornan seisis köögiuksel ja vaatas oma suurte küsivate silmadega isale otsa . </s> <s> Poisi suunurka oli jäänud sõrmeotsatäis jogurtit , mille ta nüüd käeseljaga üle põse laiali tõmbas . </s> </p>
<p> <s> " Kas emme läks onu Claudel'i juurde tagasi ? " </s> </p>
<p> <s> Beumler ei vastanud . </s> </p>
<p> <s> " Ma tean , et läks , " jätkas poiss . </s> <s> " Ta läks eile onu Claudel'iga koos ära . </s> <s> Ma nägin ! " </s> </p>
<p> <s> " Mida sa räägid ? </s> <s> Emme jäi ju siia ! </s> <s> Eile pani ta su ilusti magama ja veel mõni hetk tagasi ajasime temaga juttu . </s> <s> Ta ei läinud onu Claudel'i juurde ! " </s> </p>
<p> <s> Beumleri hämmeldus kasvas . </s> <s> Ta enese jutt oli ühteaegu nii usutav ja nii vale , hääl oli pisut ebakindel ning värisev . </s> <s> See kõik pani teda kõhklema ja viis kimbatusse . </s> </p>
<p> <s> " Läks küll , ma nägin ! " ei jätnud poiss järgi . </s> <s> " Emme läks onu Claudel'i juurde ja jäi siia ka ! " </s> </p>
<p> <s> Poisi jutt oli rabav . </s> <s> Lapse suu ei valeta ! </s> <s> Äkki Claudel ei teinudki lolli nalja ? </s> <s> Sõbra jutus polnud ta tegelikult kordagi kahelnud . </s> <s> Claudel oli pigem arglik paranoiku , kui muhe naljamees . </s> </p>
<p> <s> " See ei ole võimalik , kullake . " </s> </p>
<p> <s> " On küll ! " kiunatas poiss solvunult ja taganes kööki . </s> <s> " On küll võimalik ! </s> <s> On ! </s> <s> Sa oled loll ja ei tea midagi ! " </s> </p>
<p> <s> Beumler vaatas uuesti aknast välja ja püüdis ennast koguda . </s> <s> Glorie't ei olnud näha . </s> <s> Kuradi kurat ! mõtles ta vihaselt . </s> <s> Mis värk on ? </s> <s> Paistis nagu aidanuks mõttes siunamine tal ennast kokku võtta . </s> <s> Siis haaras ta otsustavalt telefoni järele ja valis Claudel'i numbri . </s> </p>
<p> <s> " Mina siin . </s> <s> Kuule , anna Glorie'le ! " </s> </p>
<p> <s> " Hull oled peast või ? </s> <s> Mida sa õige mõtled ? " </s> </p>
<p> <s> " Ta on ju sinu juures , kas pole ? </s> <s> Anna siis talle , ma tahan temaga rääkida ! " </s> </p>
<p> <s> " Ta on praegu ... eee ... dušši all . </s> <s> Kuule , see ei ole hea mõte , ausalt ! </s> <s> Kas sa ei karda , et see teeb meie olukorra veelgi keerulisemaks ? " </s> </p>
<p> <s> " Claudel , tolvan ! </s> <s> Olukord o n juba keeruline , mis moodi saab seda v e e l g i k e e r u l i s e m a k s teha ? </s> <s> Anna see kuradima telefon talle või ma tulen sinna ! " </s> </p>
<p> <s> " Ma palun , ära seda küll tee ! </s> <s> Mõtle ikka järele , enne kui meie mõlema närvisüsteemile halastamatu hoobi annad . </s> <s> Me ei tea ju kumbki , mis sellele järgneb ! " </s> </p>
<p> <s> Sel hetkel sisenes Glorie elutuppa . </s> <s> Ta vaatas südamlikult Beumleri poole ja istus nappi kleiti kohendades tugitooli . </s> <s> Glorie silmitses salapärase näoga uuesti meest ja küsis tögavalt : </s> </p>
<p> <s> " Kellega sa rääkisid ? " </s> </p>
<p> <s> " Mitte kellegagi . </s> <s> Valeühendus , " vastas mees ja pani toru hargile . </s> </p>
<p> <s> " Või et valeühendus ? </s> <s> Nojah , miks mitte , aga sinu nurkasurutud olemus näitab , et see võis olla kõike muud , ainult mitte valeühendus . </s> <s> Või mis , Beumler ? " </s> </p>
<p> <s> Glorie väljakutsuvast pilkest ei olnud aru saada , kas ta rääkis tõsiselt või püüdis meest lihtsalt õrritada . </s> </p>
<p> <s> " Ja kuidas meie pilvi vahtiv tibuke ka elab ? </s> <s> Kas nuusutasid õues niisama värske pesu ja saabuva kevade hõngu või käisid hoopis poes ? " andis Beumler vastu . </s> </p>
<p> <s> " Miks sa arvad , et ma poes käisin ? " muutus Glorie tähelepanelikuks . </s> </p>
<p> <s> " Ma ei tea . </s> <s> Tõepoolest miks ? </s> <s> Tavaliselt tuled sa sealt tagasi ilmatusuure kotiga . </s> <s> Ühtegi kotti küll kusagil nurgas näha ei ole , nii et ... " </s> </p>
<p> <s> " Miks sa arvasid , et ma poes käisin ? " kordas Glorie . </s> </p>
<p> <s> " Vabandust ! </s> <s> Sa ei käinud poes . </s> <s> Kotti pole , järelikult ei käinud ! ( kui sa seda kotti muidugi kuhugi mujale ei viinud ) Käisid lihtsalt õues roosa-mannavahu-pilvekesi imetlemas . " </s> </p>
<p> <s> Beumler vaatas naisele tähelepanelikult otsa , võttis laualt suitsupaki ja potsatas teise tugitooli istuma . </s> <s> Nad jõllitasid hetke üksteist nagu kass ja koer , et siis peitusemängimist uue hooga jätkata . </s> </p>
<p> <s> " Tead , mis ma tahaks , " sõnas Glorie . </s> </p>
<p> <s> " Noh ? " </s> </p>
<p> <s> " Ma tahaks sinu ja selle kuramuse labori õhku lasta ! " </s> </p>
<p> <s> " Mis see labor äkki siia puutub ? " </s> </p>
<p> <s> Beumler paistis uue jutusuuna peale üsna üllatunud olevat . </s> <s> Varem ei olnud taolisi etteheiteid Glorie poolt tulnud . </s> </p>
<p> <s> " Labor puutub alati kõigesse ! </s> <s> A l a t i ! </s> <s> Kas sa ei ole märganud ? </s> <s> Esimesed aastad sa lihtsalt ehitasid seda ning majas oli sind näha nagu kuuvarjutust ! </s> <s> Järgmised aastad tegelesid sa laborisse kolu tassimisega ja sealt edasi ei olnud sind enam üldse näha . </s> <s> Ma ei saa ainult aru , mis valu on sind praegu laborist välja ajanud ? </s> <s> Selleks peab küll paganama mõjuv põhjus olema ! " </s> </p>
<p> <s> " Sina , tibuke , ikka sina ! </s> <s> Sa tulid ju tagasi . </s> <s> Kas see pole siis mõjuv põhjus , mis ? " </s> </p>
<p> <s> " Eluilmas ei usu ! " </s> </p>
<p> <s> Glorie tõstis temperamentselt oma sihvaka koiva üle põlve ja pildus sädemeid . </s> </p>
<p> <s> " Peab olema veel mingi põhjus ! </s> <s> Minu pärast ei ole sa veel kunagi midagi teinud ! </s> <s> Mis nüüd , kas projekt sai valmis ? " </s> </p>
<p> <s> " Õige , projekt sai ka valmis , aga ... " </s> </p>
<p> <s> " Ahaa ! " ei lasknud Glorie mehel jätkata . </s> <s> " Näed sa ! </s> <s> Kas see sama ... eee...mis-ta-nimi-nüüd-oligi , see Teise ... " </s> </p>
<p> <s> " Teise Teadvuse muundur , " aitas Beumler lahkelt . </s> <s> Ta süütas sigareti . </s> </p>
<p> <s> " Just . </s> <s> Kas see tähendab , et nüüd on laboriga mõneks ajaks rahu majas ja sind on edaspidi siin korrusel ka näha ? " </s> </p>
<p> <s> " Ega tea midagi , eks seda saab näha . </s> <s> Väga tähelepanelik sinust ! </s> <s> Aga mul on samuti väike tähelepanek ! " </s> </p>
<p> <s> Suitsujuga hõljus lae poole . </s> </p>
<p> <s> " Anna tulla ! " </s> </p>
<p> <s> " Projekti mehhaaniline osa sai valmis ja nagu võluväel , ilmus välja ka armas-kallis naine , justkui võinuks ta teada seda kuupäeva , millal iga kui viimne detail paigas on . </s> <s> Milline hämmastav kokkusattumus ! " </s> </p>
<p> <s> Beumler manas ette õela naeratuse . </s> </p>
<p> <s> Glorie pilgutas häbelikult silmi . </s> <s> Beumler leebus , ahmis pilguga naise paljaid sääri ja mõtles , et Glorie on kõikidest maailma naistest kõige kaunim . </s> <s> Selliseid ei tohiks rohkem olla , kui ainult üks eksemplar . </s> <s> Ta oli ilus igast küljest ja igas olukorras ; siis kui ta naeris , siis kui vihastas või kui näitas ennast julma , kalgi ja ükskõiksena . </s> <s> Eriti ilus oli ta sõjakana . </s> <s> Siis muutusid tema näojooned teravateks kontuurideks ja rohekalt hõõguvad silmad hakkasid mõttelisi sädemeid pilduma . </s> </p>
<p> <s> Beumler pahvis masinlikult suitsu ja pomises monotoonselt : " Ma arvan , et ma tean miks sa siin oled . " </s> </p>
<p> <s> " Miks siis ? " </s> </p>
<p> <s> " Sa oled avastanud endas midagi rabavat — kui ma vaid teaks , mis see on — ja tahad nüüd pagan teab mis veidrat mängu mängida , teha kõik tagasi ja korvata need talumatud kannatused , mida sa oled pidanud minu kõrval olles läbi elama . </s> <s> Ent mis moodi ? </s> <s> Mitte miski ei oleks ju piisav ja halastamatult oivaline ! </s> <s> Ja siis ... siis kuulsid sa kusagilt mu valmivast leiutisest , arvatavasti Claudel'ilt , kuigi ma keelasin tal kellelegi hingamast , ja leidsid , et see peaks sobima . </s> <s> On mul õigus ? " </s> </p>
<p> <s> Glorie muigas leebelt ja tema pilk muutus veelgi süütumaks . </s> </p>
<p> <s> " On mul õigus ? " küsis mees kõrgendatud häälel . </s> </p>
<p> <s> " Jah , " vastas Glorie , " miks ei võiks sul ka see kord õigus olla . " </s> </p>
<p> <s> Beumler vandus vaikselt ja lasi suitsul ninasõõrmete kaudu välja aurata . </s> <s> Ta istus seal nagu pisike , naise käest tappa saanud lohe , kel rusikad sügelesid , kuid iidamast-aadamast pärit moraalikoodeks ei lubanud neid taskust välja tõmmata . </s> </p>
<p> <s> Glorie vaatas õndsalt lakke ja muigas heatujuliselt . </s> </p>
<p> <s> " Tähendab , sa nõuad revanši ja selles ongi kogu asi ? </s> <s> Sellepärast tulidki tagasi ? </s> <s> Aga millest sa järeldad , et ma sind laborisse üldse sisse lasen ? </s> <s> Et ma sellega ülepea nõus olen ? " </s> </p>
<p> <s> Glorie ei ütelnud jälle mitte midagi . </s> <s> Kõigutas vaid üle põlve visatud säärt ja heitis mehele küsiva pilgu . </s> </p>
<p> <s> " Olgu , olgu , " kostis mees . </s> <s> " Kui ainult selles ongi asi , siis olen ma nõus . </s> <s> Tunnistan ausalt , su elu on olnud raske ja sul on revanšiks täielik õigus . </s> <s> Aga mis edasi ? </s> <s> Kas siis lähed Claudel'i juurde tagasi ja meie intellektuaalsetel julmustel on lõpp ? " </s> </p>
<p> <s> Beumlerile meenusid kümned ja kümned seigad murtud lubadustest , haledatest sõnelustest , äkkilistest raevuhoogudest ja enda üleväsimusest tingitud tigedast ilmest , mis põhjustasid Glorie'le igapäevaseid kibedaid pisaraid ja lodevat melanhooliat . </s> <s> Jah , tal on selleks täielik õigus , kinnitas Beumler endale . </s> <s> Ta üritas eemale peletada kuskilt tagaplaanilt esiletükkivaid mälupildikesi , kuna närune vaatepilt muutis meele mõruks . </s> </p>
<p> <s> " Kui see vaid oleks nii lihtne , " sõnas Glorie . </s> </p>
<p> <s> " Jah , kui see vaid oleks nii lihtne , " ohkas Beumler nõusoleku märgiks , kuigi ta ei taibanud , mis saab seal niiväga keerulist olla . </s> </p>
<p> <s> Beumler kustutas koni tuhatoosi ja tõusis . </s> <s> Köögiuksel keeras veel korraks ringi ja ütles sõrmi nipsutades : </s> </p>
<p> <s> " Kõige eest tuleb maksta , kõige eest ! </s> <s> Kes maksab oma mõistusega ( vaene Claudel , ta on omadega täiesti sassis ) ja kes närvidega , aga palun , jäta Dornan oma tobedast mängust välja . </s> <s> On selge ? </s> <s> Ma ei tea , mida sa teed ja kuidas sa seda teed , aga Dornan on alles pisikene jõmm ega tee veel vahet tõel ja illusioonil . </s> <s> Dornan jäta välja , selge ? " </s> </p>
<p> <s> Glorie naeratas süüdlaslikult . </s> <s> Keeras juuksesalgu kõrva taha ja saatis Beumlerile kelmika õhusuudluse . </s> <s> Beumler vandus veel kord ja kõndis kööki . </s> </p>
<p> <s> Dornan istus köögilaua ääres ja pani omaette nohisedes moororratturi pildiga puzzlet kokku . </s> <s> Ta asetas ühte tükki küll niimoodi ja naamoodi , aga see ei tahtnud kuhugi sobida . </s> </p>
<p> <s> Beumler ei osanud midagi teha . </s> <s> Ta silmitses heldinult puzzletükkidega klõbistavat poega ja üritas meenutada , miks ta oli tahtnud üldse kööki tulla . </s> <s> Beumler avas külmkapi , ent avastas siis , et tal ei ole mingit isu . </s> <s> Toidu nägemine ajas lausa iiveldama . </s> <s> Ta lükkas kapiukse kinni tagasi , istus laua äärde ja hakkas sõrmedega lauaplaadil trummeldama . </s> <s> Õuest kostus lindude siutsumist ja autode tasast mürinat . </s> <s> Kaugemal kilkasid lapsed . </s> </p>
<p> <s> Beumler oli rahutu . </s> <s> Ta ei suutnud üle minuti paigal istuda . </s> <s> Nii ta siis tõusis uuesti püsti , kõndis paar korda edasi-tagasi , silmanurgast kiigates , kas poiss on probleemsele puzzletükile juba sobiva koha leidnud , ja istus siis uuesti maha . </s> </p>
<p> <s> Dornan tõstis pilgu ja vaatas isale mõistvalt otsa . </s> </p>
<p> <s> " Issi , mis siis saab , kui see emme , kes Claudel'i juurde läks , ka siia elama tuleb ? </s> <s> Siis on meil ju kaks emmet ! </s> <s> Kumb emme mind magama panema hakkab ? " </s> </p>
<p> <s> Beumleril kadus värv näolt . </s> <s> Jumal küll , pomises ta endamisi , ent taipas siis , et alles mõni aeg tagasi vilksatas tal endal samuti sarnane mõte peast läbi . </s> </p>
<p> <s> " Kuss ! </s> <s> Mis juttu sa ajad ? </s> <s> Pole meil mingit kahte emmet ! </s> <s> Meil on üks ja ainuke emme , kes istub praegu elutoas . </s> <s> Mine vaata , kui ei usu ! </s> <s> Mine , mine ! " </s> </p>
<p> <s> " Loomulikult on elutoas praegast üks emme , sest teine emme on onu Claudel'i juures , " jätkas Dornan täiesti korrektse lapseloogikaga . </s> <s> " Aga millal teine emme siia tuleb ? " </s> </p>
<p> <s> " Ei tule mingit teist emmet , " sõnas Beumler järsult ja natuke tigedalt . </s> </p>
<p> <s> " Ma tahan , et tuleks , kuuu-le ! </s> <s> Las ta tuleb , " lubas poiss lahkelt peaga noogutades , " siis üks emme paneb õhtul minu magama ja teine paneb sinu . </s> <s> Eksju ! " </s> </p>
<p> <s> Beumler tundis , et ta peab kohe siit majast välja saama , muidu läheb varsti hulluks . </s> <s> Ta mühatas " ja-jah " ning tormas köögist välja , elutoast läbi , kuni jõudis aeda pesunööride alla , kus ta sügavalt sisse ja välja hingates leidis , et vajab kiirelt ühte rahustavat napsu . </s> <s> Tuppa tagasi minna ta ei tahtnud . </s> <s> Beumler otsustas , et toob selle eluliselt vajaliku napsu seekord nurgapealsest baarist . </s> <s> Peaasi , et saaks kodust eemale . </s> <s> Kaugele , kaugele , ära siit ... sinna , kus inimesed on täie mõistuse juures , peaasi et ära siit hullumajast ... mul on nii-nii kõrini kõigest , rohkem kui kõrini , mõtles Beumler ja taipas , et baar on tegelikult viimane koht , kust selge mõistusega inimesi leida võiks . * </s> </p>
<p> <s> Õhtuks oli Beumler lakku täis . </s> <s> Ta tatsas taaruval sammul mööda konarlikku munakivisillutist kodu poole ja jauras omaette , milline mõnus semu ta tegelikult on ja et keegi ei tohiks tema pähe sedasi kärbseid ajada . </s> <s> Möödakäijad tõmbusid temast põlglikult eemale , nagu võiks joobunu kriiskavalt arulage soigumine neile mädapaiseid tekitada . </s> </p>
<p> <s> " Oi , ma vihkan teid , " mõmises ta piisavalt valjult , et möödujate tähelepanu pälvida , " Te olete kõik ühsugused ! </s> <s> Ära tee midagi süütut nägu pähe ! </s> <s> Tegelikult tahaksid samuti keerata oma mehele , aga sul ei jätku lihtsalt julgust . </s> <s> Näe , minu naisel jätkus ! </s> <s> Jätkus julgust isegi tagasi tulla ! </s> <s> Kurrradi värdjas sihuke ... </s> <s> Oi , oi , oi , poe jah oma mehe kaissu . </s> <s> Võin kihla vedada , et a m e t l i k u l t armastate teineteist hullupööra ! </s> <s> Kui te vaid näeksite üksteise ajukäärude vahele , kui te vaid näeksite ... " </s> </p>
<p> <s> Beumler vaatas paarikesele pikalt järele ja keeras siis hoovi . </s> <s> Ta komberdas tagauksest sisse , lüües pimedas koridoris paar korda oma nina millegi vastu ära ja jõudis lõpuks õnnelikult elutuppa . </s> </p>
<p> <s> Glorie istus diivanil ja vaatas televiisorit . </s> </p>
<p> <s> " Tššš , Dornan magab ! " manitses Beumler naist . </s> <s> " Tššš , kas Dornan magab ? </s> <s> Magab või ? " </s> </p>
<p> <s> " Jah , magab , " sõnas Glorie vaikselt . </s> </p>
<p> <s> " Siis on kõik korras . </s> <s> Peab hästi vaikselt olema . " </s> </p>
<p> <s> Beumler sikutas saapad jalast ära , jättes need keset elutuba vedelema ja vaarus siis Glorie kõrvale diivanile . </s> </p>
<p> <s> " Tššš , peab hästi vaikselt olema ! </s> <s> Glorie , ütle mulle , et ma hästi vaikselt oleksin ! " </s> </p>
<p> <s> Beumler haises suitsu ja alkoholi järele , aga Glorie't see ei häirinud . </s> <s> Ta võttis hellalt mehe õlgade ümbert kinni ja sosistas : </s> </p>
<p> <s> " Tššš , tššš , ole hästi vaikselt , Dornan magab . " </s> </p>
<p> <s> " Jah , Dornan magab , peab hästi vaikselt olema ... " </s> </p>
<p> <s> Beumleri pea vajus rinnale ja ta kordas viimast lauset veel oma kümme korda , nagu uinutavat mantrat ja kustus lõpuks päris ära . *** </s> </p>
<p> <s> Beumler seisis külmutuskapi juures , tomatimahla pakk huultel ja kaanis selle ühe sõõmuga tilgatumaks . </s> <s> Glorie seisis akna all ja jälgis teda kaastundlikult . </s> </p>
<p> <s> " Mul on ilge pohmakas , " kommenteeris mees eilset ja pühkis käeseljaga suult tomatimahla jäänuseid . </s> </p>
<p> <s> " I l g e pohmakas , " kordas ta veel kord , pannes rõhku just esimesele sõnale . </s> </p>
<p> <s> " Seda võib arvata , " nõustus Glorie . </s> </p>
<p> <s> Beumler heitis hajameelselt tühja tomatipaki külmikusse tagasi ja lükkas ukse kinni . </s> <s> Tema enesetunne paranes ja ta näol aimdus viivuks isegi nõrk naeratusevine . </s> <s> Selline tahtmatu , mis tekib tavaliselt pärast ärevusele järgnenud kergendust . </s> <s> Glorie on tagasi ! avastas Beumler uuesti hirmuäratava tõsiasja . </s> <s> Tema leebe naeruvirvendus moondus äkitselt umbmääraseks vastuhakuks , mis imes soontest välja viimse kui energiakübeme . </s> </p>
<p> <s> Beumler istus laua taha ja jäi tühja pilguga oma naist jõllitama . </s> </p>
<p> <s> " Täna tutvustad mulle oma leiutist , on ju nii ? " sõnas Glorie nagu muuseas . </s> <s> Samasuguse tooniga võiks naine oma mehele öelda , et täna viid sina prügiämbri välja . </s> </p>
<p> <s> Beumler mühatas . </s> <s> Ta oli liiga väsinud , et midagi välja mõelda , miks just tänane päev selleks kuidagi ei sobi . </s> <s> Mees püüdis oma magavaid ajurakukesi liigutada , aga ainuke , kelle järele ta sel hetkel küsida oskas , oli Dornan . </s> </p>
<p> <s> " Kus poiss on ? " </s> </p>
<p> <s> " Lasteaias . " </s> </p>
<p> <s> " Mida ? " läksid Beumleri silmad punni . </s> <s> Nüüd oli ta täiesti ärkvele raputatud . </s> </p>
<p> <s> " Mis ajast ta meil lasteaias käib ? " </s> </p>
<p> <s> " Tänasest . " </s> </p>
<p> <s> Beumler ei suutnud ikka veel oma kõrvu uskuda . </s> </p>
<p> <s> " Miks sa ta lasteaeda panid ? " </s> </p>
<p> <s> " Kullakene ! </s> <s> Poisu on meil juba viiene , järgmine aasta läheb kooli ! </s> <s> Ta peab õppima omasugustega ka suhtlema ! </s> <s> Kaua ta istub sul siin toas ? </s> <s> Tal tekib niimoodi arengupeetus ! " </s> </p>
<p> <s> " Ise oled üks arengupeetus , " turtsus mees vastu . </s> </p>
<p> <s> Lastekasvatuse osas oli neil alati lahkarvamusi . </s> <s> Pärast seda , kui Glorie ära läks , tegeles Beumler lapsega iga päev vähemalt kolm tundi . </s> <s> Poole aastaga õppis Dornan soravalt lugema ja saja piires peast arvutama . </s> <s> Arengupeetusest oli asi igatahes kaugel . </s> <s> Ja ülejäänud aja , kui Beumler laboris töötas , oli poiss majas üksi . </s> <s> See aitab poisi iseseisvumisele hästi kaasa , oli Beumleri seisukoht . </s> <s> Ja tõepoolest ei olnud enam midagi , millega poiss üksi hakkama poleks saanud . </s> <s> Võileibu oskas ta ise teha ja kui vaja , käis ka poes . </s> <s> Igavuse üle ei kurtnud ta kordagi . </s> <s> Ta kas luges , mängis oma autode ja mootorratastega või vaatas televiisorit . </s> </p>
<p> <s> Aga nüüd , kus Glorie tagasi oli , hakkas Beumleri arvates poisi juures jälle titestumise tunnuseid ilmnema . </s> <s> Nüüd tuleb teda õhtul jälle ilusti magama panna ja üleüldse näib ta kuidagi ülemäära tujukas . </s> <s> Beumler kirjutas selle kõik naise arvele . </s> <s> Glorie tuli tagasi ja kõik kiskus jälle kuidagi viltu . </s> </p>
<p> <s> " Sina toppisid ta muidugi sõimerühma ! " ühmas mees veel kord . </s> </p>
<p> <s> " Just nimelt . </s> <s> Panin luti ja kaks paari kõristeid ka kaasa , " naeris Glorie . </s> </p>
<p> <s> " Ah , sa oled vastik . " </s> </p>
<p> <s> " Kullakene , mis selles imelikku on ? </s> <s> Lõpeta nüüd ära ! </s> <s> Kõik temavanused käivad lasteaias ! " </s> </p>
<p> <s> Glorie'ga pole mõtet vaielda , taipas mees ja jättis asja sinnapaika . </s> <s> Ta haaras laualt suitsupaki , ent avastas siis , et see on tühi . </s> <s> Tühi pakk lendas kaarega prügikasti . </s> </p>
<p> <s> " Vastik hommik ! " pomises ta tusaselt ja lohistas ennast elutuppa . </s> </p>
<p> <s> " Täna tutvustad mulle oma leiutist , onju ! " hüüdis naine talle järele . </s> </p>
<p> <s> Beumler ei teinud kuulmagi . * </s> </p>
<p> <s> Beumler pani laboris tuled põlema ja sulges Glorie järel ukse . </s> <s> Pikad päevavalgustorud süttisid ükshaaval ja täitsid pisikese ruumi ühtlase surinaga . </s> </p>
<p> <s> Keset laborit laiutas suur hõbedakarva metallist laud ning laua ümber oli asetatud neli mugavate käetugedega tooli . </s> <s> Laua peal aga seisis mitut arvutit meenutav aparaat , millest ulatus välja käevarre jämedune plastmassist toru . </s> <s> Selle teine ots viis labori nurgas seisva balloonini . </s> </p>
<p> <s> " Claudel arvatavasti rääkis , mida see leiutis endast kujutab , " alustas Beumler ja vaatas naise poole . </s> <s> Glorie näos ei liikunud ükski lihas . </s> <s> See ajas mehe segadusse . </s> </p>
<p> <s> " Oled sa ikka kindel , et tahad proovida . </s> <s> See mida sa koged , ei pruugi sulle meeldida , " otsis Beumler naise eest tagasiteed . </s> </p>
<p> <s> " Mitte mulle , vaid meile , kallis ! " parandas Glorie . </s> <s> " M e i l e ! </s> <s> Me proovime seda koos ! " </s> </p>
<p> <s> " Ja-ja , koos muidugi , aga mina juba tean , mis see on . " </s> </p>
<p> <s> " Mis see siis on ? " </s> </p>
<p> <s> " No kuidas ma seletangi , nii et sa aru saaksid ... </s> <s> See aparaat käivitab tööle inimese alateadvuse ja kõik , mida sa koged , on põhimõtteliselt sama mis unenägu . </s> <s> Ainult selle vahega , et tehisunenägu on palju ehedam ja vahetum . </s> <s> Tavalised unenäod unustame enamasti hommikuks ära , kuid Teise Teadvuse muunduri poolt afitseeritud tehisunenäod ei unune . </s> <s> Kogetu programmiks on iga inimese enda teadvus , õigemini inimese teine teadvus — see , kus pesitsevad allasurutud unelmad ja fantaasiad . </s> <s> Ja need tuuakse päevavalgele ja elatakse läbi . </s> <s> Jube , kas pole ? " </s> </p>
<p> <s> " Ei , miks jube . </s> <s> Oleneb inimesest . </s> <s> Kui pole proovinud , siis ei tea ju ! " vastas Glorie hooletult . </s> </p>
<p> <s> " Täiesti õige . " </s> </p>
<p> <s> " Kellega sa seda ise proovisid ? " uuris Glorie uudistavalt ja võttis mugavas nahktoolis istet . </s> <s> Ta ajas pea kuklasse ja hakkas tooliga hoogsalt keerutama . </s> </p>
<p> <s> " Mitte kellegagi . </s> <s> Üksi . " </s> </p>
<p> <s> Naise juuksepahmakas tabas Beumleri käevart . </s> <s> Glorie andis jalaga toolile uue hoo ning keerles eufooriliste kiljete saatel veel pool tosinat ringi . </s> <s> Beumlerit häiris tema valdustes lõbutsemine , ent ta ei öelnud midagi . </s> </p>
<p> <s> Naine peatas tooli . </s> <s> Nüüd käis tal ainult pea ringi , ise oli ta paigal . </s> </p>
<p> <s> " Nii et tegelikult sa ei tea , mis juhtub siis , kui kaks inimest seda koos proovivad ? " </s> </p>
<p> <s> " Tean küll , aga proovinud ei ole . " </s> </p>
<p> <s> " No mis siis juhtub ? " sosistas Glorie salapäraselt ja hakkas mehe püksinööbi kõrvalt välja rippuvat niiti katki hammustama . </s> </p>
<p> <s> Beumlerit segas taoline familiaarsus , ta tahtis tunda ennast tähtsana , aga Glorie käitumine muutis selle võimatuks . </s> <s> Ta astus naisest kaks sammu eemale , istus laua peale ja hakkas seletama sellise näoga , nagu istuks tema vastas sajapealine auditoorium , mitte tema imearmas naine : </s> </p>
<p> <s> " Vaata , leiutise iva ongi selles , et see masin ühendab mitme inimese alateadvused uueks keskkonnaks , kus vastavalt igaühe olemusele kujunevad välja teatavad karakterid ja positsioonid , mille kaudu need alla surutud fantaasiad reaalseks saavad . </s> <s> Meie tava-teadvus liigub tagaplaanile ja aktiivseks muutub hoopis alateadvus . </s> <s> Selles reaalsuses ei mäletata oma igapäevaelu pisiasjadest mitte midagi , need uinuvad koos tava-teadvusega . </s> <s> Leiutise mõte on muidugi teraapiline , sellepärast peakski muunduriga ühendama tegelikult vähemalt kaks inimest . </s> <s> Siis on tehisunenägudel ka muu mõte sees , kui lihtsalt naljakas kogemus . " </s> </p>
<p> <s> " Ja meie oleme siis see esimene probleemne paarike , kel on au järele proovida , kas sinu uus ultra-modernne psühhoteraapia aitab meie kiiva kiskunud suhte taas jalule või mitte . </s> <s> Onju , musike ! " </s> </p>
<p> <s> " Ma ei saa aru , kas sa kohe pead ilkuma kogu aeg mu kallal ? " </s> </p>
<p> <s> Beumler paistis olevat hingepõhjani solvunud , et Glorie teda tõsiselt võtta ei taha . </s> <s> Talle tundus , et Glorie suudab oma suhtumisega muuta ta pisikeseks poisijõmpsikaks , kes on kutsunud emme mängunurka , et siis pöörase tähtsusega oma uut liivalossi demonstreerida . </s> </p>
<p> <s> " Minu meelest on sul kõiksugu muud huvid mängus , ainult mitte teraapilised , " jätkas Beumler . </s> <s> " Isegi siis , kui su kätte anda kõige lihtlabasem kruvikeeraja , oskaksid sa sellest kasulikust riistapuust üles leida kõige pimedama poole . </s> <s> Mõnikord mulle tundub , et sa oled puhas Kurjus ! </s> <s> Pakend on vaid uhke . " </s> </p>
<p> <s> " Ära meelita . </s> <s> Räägi edasi . </s> <s> Noh , mis moodi see aparaat teraapiline on ? " </s> </p>
<p> <s> " Ega ma ei teagi , kas see on teraapiline . </s> <s> Teoreetiliselt peaks olema nii , et kui kaks inimest on muunduriga ühendatud , siis arvuti muudab nende alateadvused üheks ainuvõimalikuks reaalsuseks , kus kõik fantaasiad ja salasoovid teoks saavad . </s> <s> Ütleme , et kui normaalses elus juhtub neil olema suhtlemisega probleeme või ei ole nad julgenud oma soove ja mõtteid valehäbi tõttu teineteisele väljendada , kartes , et äkki see partnerile ei meeldi , siis tehisunenägudes hajuvad kõik barjäärid . </s> <s> Kõik varjatud mõtted elatakse teisega koos jõhkralt läbi . </s> <s> Ja mis kord on juba päevavalgele toodud ja läbi elatud , ei tohiks tulevikus enam nende inimeste omavahelistes suhetes probleemiks olla . </s> <s> Nii õpitakse ühtlasi ka teineteist paremini tundma ! </s> <s> See on niiöelda pingete maandamise koht . " </s> </p>
<p> <s> Glorie tõusis toolilt ja keksis mööda laborit ringi . </s> <s> Jõudes kollase balloonini , hakkas ta selle kraane kinni ja lahti kruttima . </s> </p>
<p> <s> " Ära nüüd näpi kõike , kui sa ei tea , mis seal sees on ! " keelas mees . </s> </p>
<p> <s> " Kas siit tuleb naerugaasi või narkoosi ? " </s> </p>
<p> <s> " Ei , narkoosi pole vaja , " vastas Beumler . </s> <s> " Sealt tuleb erinevatest idamaa ürtidest kokku segatud aroomi . </s> <s> Sellist , mida kasutasid mõningad šamaanid , et ennast transsi viia . </s> <s> See suitsusarnane gaas aitab Teist Teadvust aktiveerida . " </s> </p>
<p> <s> Glorie hüppas käsi kokku lüües kolm-neli korda ühel kohal ja langes siis Beumlerile kaela . </s> </p>
<p> <s> " Oh , sa mu kallikene , " kilkas ta mehele kõrva , " sa oled leiutanud elektroonilise vesipiibu . </s> <s> Nii tore ! " </s> </p>
<p> <s> Beumler lükkas naise kaugemale . </s> <s> Ta ei saanud aru , kas Glorie irvitab või on ta tõepoolest pööraselt rõõmus oma tobeda avastuse üle . </s> <s> Glorie puhul ei võinud seda kunagi teada . </s> <s> Päris tihti ta lihtsalt oligi sihuke , aga aeg-ajalt ta mängis , milline ta päris tihti on — tegi niiöelda eneseparoodiat — ja siis mõnikord ta sõna otseses mõttes mõnitas . </s> <s> Ja päris karmilt . </s> <s> Paraku ei olnud aga võimalik alati vahet teha , kas ta pilkab või võtab asja tõsiselt . </s> <s> Isegi tema lapsik nägu ei reetnud midagi . </s> <s> Igatahes Beumler kahtlustas , et seekord teda mõnitatakse . </s> </p>
<p> <s> " See ei ole vesipiip . </s> <s> See on muundur , selge ? " </s> </p>
<p> <s> " Olgu pealegi . </s> <s> Elektroonilise vesipiibu sarnane muundur , " vastas Glorie tõsisemalt , " mille me nüüd otsekohe tööle paneme . " </s> </p>
<p> <s> Beumler vaatas veel kord naisele otsa , aga kuna tema surmtõsisest ilmest midagi välja lugeda ei õnnestunud , hakkas tegutsema . </s> </p>
<p> <s> Kusagilt kapist ilmusid välja kaks , värvilisi juhtmeid täis pikitud , metallsõrestikuga kiivrit , mille küljes tolknes tillukene hapnikumask . </s> <s> Mees keris juhtmepuntra lahti ja ühendas ühe otsa kiivri ja teise masinaga . </s> <s> Maskist väljaulatuv toru läks klõpsatusega muunduri vastavasse avausse . </s> <s> Kui kõik oli valmis , lülitas Beumler muunduri sisse . </s> <s> Aparaadi sees hakkas väike ventilaator vaikselt surisema . </s> </p>
<p> <s> Beumler jälgis helendavat ekraani ja klõbistas midagi klaviatuuril . </s> <s> Siis kõndis Glorie juurde ja aitas talle sassis juhtmetega parukat meenutava kübara pähe . </s> </p>
<p> <s> " Kas siit tuleb ainult kanepit või tohib hapnikku ka hingata ? " osutas naine maskile , mille mees tahtis tema ninale asetada . </s> </p>
<p> <s> " Ära pabista . </s> <s> Näed , siin on veel kuus suurt auku , kust pääseb tavaline õhk ka juurde . </s> <s> Aroomi tuleb õige pisut , palju ei olegi vaja . " </s> </p>
<p> <s> Beumler pani naisele maski pähe . </s> </p>
<p> <s> " Ma seadsin relee poolele tunnile . </s> <s> Siis lülitab muundur ennast automaatselt välja . </s> <s> Muidu me unustaksimegi ennast siia . </s> <s> Kas pool tundi on liiga palju esimeseks korraks ? " </s> </p>
<p> <s> Glorie raputas pead . </s> </p>
<p> <s> " Parasjagu , " proovis ta läbi maski ütelda , aga see ei kukkunud eriti hästi välja . </s> </p>
<p> <s> Sellega valmis , istus Beumler ka toolile ning pani juhtmed ja maski pähe . </s> </p>
<p> <s> Mees oli natuke närvis . </s> <s> Ta ei olnud kunagi arvanud , et ta hakkab oma leiutist Glorie'ga proovima . </s> <s> Ent midagi ei olnud teha . </s> <s> Ta tundis , et on Glorie ees võlgu ning tasumise tund on käes . </s> <s> Glorie proovib riistapuu järele ja kõik pöördub varsti õigesse rööpasse . </s> <s> Aasta pärast saab patendi eest kopsaka summa ja elu läheb uuesti joonde . </s> <s> Kes teab , äkki hakkame üksteist isegi armastama ! </s> </p>
<p> <s> Beumler vajutas nuppu ja ventilaator hakkas valjemini surisema . </s> <s> Läbi voolikute imbus Beumleri ja Glorie ninasõõrmetesse magusat aroomi . </s> <s> Mõlema silmad hakkasid kiiremini pilkuma , mis oli märk sellest , et üks teadvus tõrjuti välja ja teine muutus aktiivseks . </s> </p>
<p> <s> " Loodetavasti hakkame üksteist isegi armastama , " oli Beumleri viimane mõte , enne kui tema silmad täiesti kinni vajusid . </s> </p>
<p> <s> Beumler avas silmad . </s> <s> Ta seisis keset kabelit . </s> <s> Kahes suures ringis seisis kolme sõduriteriviga eraldatud tihe inimeste mass . </s> <s> Kõikidel olid seljas mustad rüüd ja nad püüdsid tungida kabeli keskele , kus Beumler ihuüksinda seisis . </s> <s> Beumler proovis sadade sõdurite seast eraldada konkreetseid nägusid , ent nad kõik näisid ühesuguste piikidega relvastatult täiesti sarnased . </s> <s> Sõdurid nägid vaeva , et metsikult ulguvat ja peale pressivat rahvamassi tagasi suruda . </s> <s> Tuhanded hääled ja rõõmukriisked kurdistasid kõrvu . </s> </p>
<p> <s> Aegamisi kisa vaibus ja otsekui märguande peale võttis maad haudvaikus . </s> <s> Kõikide pilgud olid pööratud üles poodiumile , kus seisis massiivne altar . </s> <s> Beumler keeras ennast ringi . </s> <s> Vasakul ja paremal hakkas rahvamass edasi-tagasi õõtsuma ja kooris tundmatut viisijuppi ümisema , pilgud kahe meetri kõrgusele poodiumile naelutatud . </s> <s> Kuliks aetud peaga kõhetu poiss kõndis altaril ja süütas küünlaid . </s> <s> Algul süttis üks küünal , siis kaks , kolm , neli ja peatselt juba kümneid ja kümneid , kuni altar põles sadades tulukestes nagu suur küünlameri . </s> </p>
<p> <s> Kui poisi etteaste lõppes , muutus õõtsuva rahvamassi ümin sujuvalt lauluks . </s> <s> Beumler üritas eraldada laulu sõnu , kuid arusaadav oli ainult refrään , mis korrutas GLORY , GLORY , HALLELUUJA ! </s> </p>
<p> <s> Korraga laul katkes , nagu oleks vaikus noaga sisse lõiganud . </s> <s> Beumler vaatas altarile ja jahmatusest vajus tema suu pärani . </s> <s> Altaril seisis Glorie — üleni valges . </s> <s> Tal oli seljas valge , pooleldi läbipaistev maani ulatuv kleit , mis lasi küünlavalguses aimata naise paljaid kehakumerusi . </s> <s> Beumleril oli jahmatusest ikka veel suu lahti ja ta suutis vaid sosistada " Glorie ! " </s> </p>
<p> <s> Neli kulipead tassisid märkamatult kohale ilmatusuure trooni , kus Glorie pidulikult istet võttis . </s> <s> Kulipead kadusid sama märkamatult , nagu olid ilmunud . </s> <s> Kogu kabel , mis oli nagu üksainus peademeri , muutus surmvaikseks , nii et Beumler kuulis ainult omaenda hingamiskahinat . </s> </p>
<p> <s> Glorie vaatas alla Beumleri peale ja avas suu : </s> </p>
<p> <s> " Kes iganes minu juurde tuleb , seda ei lükka ma välja ! " kõmises tuhandehäälne hüüatus , mis pani kabeli sambad värisema . </s> </p>
<p> <s> Beumler tundis rinnus valu . </s> <s> Hääl oli liiga vali . </s> </p>
<p> <s> Glorie huuled hakkasid uuesti liikuma ja sekund hiljem kõmises hääl uuesti . </s> </p>
<p> <s> " Sinu süda teab nii eilse kui ka homse saladusi ! </s> <s> Tuleb vaid vaikimisi kuulata ja su hing kostab , et eilne pole muud kui tänase mälestus ja homne , see on tänase unistus . </s> <s> Beumler , mis on sinu unistus ? " </s> </p>
<p> <s> Beumler vaatas ebalevalt ringi , justkui saaks selles kahelda , et just teda kõnetati . </s> <s> Rahvamassi üksainus silmapaar pöördus tema poole . </s> </p>
<p> <s> " Olla rahul sellega , mis on , " vastas Beumler ja tundis , kuidas kabel iga tema sõna endasse neelas . </s> </p>
<p> <s> " See ei ole unistus tänasele , vaid unistus eikunagile ! " kõmises Glorie tuhandekeelne hääl pisut leebemalt . </s> <s> " Mis on sinu tänane unistus ? " </s> </p>
<p> <s> Beumler mõtles . </s> <s> Ta mõtles väga kiiresti , kuna kartis , et ta räpased mõtted kaiguvad kabeli seintelt kajana laiali . </s> <s> Ta seisis kahe jalaga kindlalt marmorplaatidel ja näppis häiritult oma musta kuue mansetinööpi . </s> <s> Siis tõstis ta silmad ja hüüdis : </s> </p>
<p> <s> " Ma tahan osata armastada ! " </s> </p>
<p> <s> Rahvamass hakkas läbisegi midagi üksteisele sosistama , kuid hetk hiljem sosin vaibus . </s> </p>
<p> <s> " Oo , armastus kroonib , aga ta lööb ka risti ! " purunes Glorie hääl miljoniteks kildudeks vastu kabeliseinu . </s> <s> " Ta viipab ja sa järgned talle , ta virutab ja sa alistud ! </s> <s> Armastus on müsteerium , loov ja hävitav alge . </s> <s> Armastus sünnib valu ja verega , lahkub kannatuses ja agoonias , ent armastus ise on ülev ja kaunis . </s> <s> Armastus — kui ilus ja julm on see sõna ! </s> <s> Oh ei , mu kullake , ennekõike pead sa oskama end lasta armastada ! </s> <s> Aga tea , armastus on and , mida ei saa tagasi lükata . </s> <s> Ja kui sa oled kord selle vastu võtnud , jääb armastus igavesti kohale . </s> <s> Kes iganes Mind vastu võtab , sellest saab Minu eluase ! " </s> </p>
<p> <s> Rahvas hakkas uuesti midagi läbisegi ärevalt sosistama , kuid seekord muutus sosin laulvaks üminaks . </s> <s> Algul kostus seda vaevukuuldavalt ainult ühest sõõrist , siis aga levis see kõikjale . </s> <s> Tihe inimmass õõtsus nagu rukkiväli tuules ja ümises kuuehäälselt juba tuttavat viisikest . </s> </p>
<p> <s> Beumler vaatas poodiumile , kus nüüd helkisid vaid lugematud küünlaleegid . </s> <s> Glorie oli oma troonilt kadunud . </s> <s> Beumler vaatas ringi , kuid ei näinud midagi peale ühtlaselt õõtsuva inimmassi . </s> </p>
<p> <s> Äkitselt seisis Glorie tema ees . </s> <s> Naise pale hiilgas ebamaiselt ja valge kleit langes õlgadelt põrandale . </s> <s> Beumler avastas , et ka tema seisis nüüd alasti . </s> <s> Must rüü oli märkamatult põrandale libisenud . </s> </p>
<p> <s> " Võta mind vastu ja saa minuga üheks , " sosistas Glorie seekord täiesti inimliku häälega . </s> </p>
<p> <s> " Jah , " vastas mees ja otsekui tema sõna peale voolas kabelisse paks helendav udu , kattes nõnda kõigi pealtvaatajate silmad kinni . </s> </p>
<p> <s> Rahvamassi ümin kaugenes ja valge udu muutus talumatult kirkaks , nii et Beumler oli sunnitud silmad kätega kinni katma . </s> <s> Ta kuulis vaid , kuidas lugematud hääled tema ümber sosistasid . </s> <s> " võta mind vastu ja saa minuga üheks ... vastu ... saa minuga üheks ... üheks ... võta mind ... üheks ... vastu ... võta mind ... võta mind...võta mind ... " </s> </p>
<p> <s> Sosin kaugenes ja Beumler suutis jälle näha . </s> <s> Ta avastas , et on metallist laua külge kinni seotud , jalad ja käed laiali . </s> <s> Esialgu valdas teda paanika . </s> <s> Ta üritas ennast ahelatest vabastada , kuid tegi endale ainult haiget . </s> <s> Ta vaatas ringi ja märkas , et läbi nõrga udu võis eristada ruumi kontuure . </s> <s> Koht meenutas talle nii väga tema enda laborit . </s> <s> Metallist laud oli külm ja kõva ning mees tundis ennast ebamugavalt . </s> </p>
<p> <s> Ta püüdis veel pead keerata , ent silmas siis Glorie't . </s> </p>
<p> <s> Glorie keha piimjas-valge nahk valgustas mahedalt ümbrust ja tema smaragdrohelised silmad särasid õnnelikult . </s> <s> Naine kummardus mehe kohale ja hakkas tema keha oma siidjate sõrmede ja huultega hellitama . </s> <s> Beumlerit läbis värin ja ta tundis , kuidas laud ta all muutus soemaks ja pehmemaks . </s> <s> Naise huuled suudlesid mehe rinda ja see pani Beumleri südame kiiremini lööma . </s> <s> Allpool liigutas end miski . </s> <s> Naine libistas ennast mehe peale . </s> <s> Nende kehad sulasid kokku ja üsna pea liikus Glorie mehe otsas rütmiliselt , pikad valged juuksed õlgadel hüplemas . </s> <s> Algul liikus Glorie piinava aeglusega ja siis aina kiiremini ja kiiremini . </s> </p>
<p> <s> Ruumis oli tunda magusat viiruki lõhna . </s> </p>
<p> <s> Beumleri pea käis ringi . </s> <s> Tema jalad hakkasid surisema ja see surin ronis ikka rohkem ja rohkem ülespoole . </s> <s> Glorie ebamaine pale virvendas tema silme ees üles ja alla ning naljakas surin , mis algas jalgadest , jõudis lõpuks näpuotsteni ja voolas sealt edasi . </s> <s> Glorie hingas raskelt nagu kolmepealine lohe ja hakkas Beumleri otsas metsikult vingerdama . </s> <s> Mehe käed ja jalad olid täiesti surnud ning pöörane surin jõudis juba huulteni ja sealt edasi hammasteni , kus see pani terve peanaha õndsalt kihelema . </s> </p>
<p> <s> Glorie karjatas pööraselt ja tema keha läbis maailmakõiksust raputav värin . </s> <s> Laud muutus Beumleri all tulikuumaks , nagu tahaks see ära sulada . </s> <s> Glorie langes mehe rinnale ja jäi sinna mõneks minutiks lebama . </s> <s> Nad hingasid koos ja nautisid kehasid läbivaid orgasmiimpulsse . </s> </p>
<p> <s> Siis tõusis Glorie püsti ja tuli Beumleri pealt maha . </s> <s> Ta naeratas joobunult ja lasi käel üle mehe rinna libiseda . </s> <s> Kuid siis astus naisest välja teine Glorie , kes nägi välja täpselt samasugune — piimjalt helendav nahk , pikad õlgadeni ulatuvad juuksed ja rohekalt säravad silmad — ning hakkas meest huulte ja keelega hellitama . </s> <s> Esimene Glorie nõjatus vastu lauda ja vaatas seda kõike tähelepanelikult pealt . </s> </p>
<p> <s> Glorie suudles igat sentimeetrit mehe kehal ja Beumler tundis uuesti tuttavaid värinaid oma jalgades . </s> <s> Naine libistas ennast jälle Beumleri peale ja hakkas sujuvalt õõtsuma nagu pehme laine vastu merekallast , kuid pea muutus rahulik õõtsumine tormiliseks hüppamiseks . </s> <s> Elektrivärin algas taas mehe varvastest ja tungis meeletu kiirusega üles . </s> <s> See oli palju võimsam kui eelmine ! </s> <s> Beumleri pea viskles vasakule ja paremale ning tema nägu moondus taevalikus kires kohutavaks grimassiks . </s> <s> Glorie tõi kuuldavale metsiku kriiske , mis pani terve ruumi vappuma . </s> </p>
<p> <s> Beumler vaatas naise poole ja tema roosakalt õhetav nägu muutus hetkega lubivalgeks . </s> <s> Glorie suu oli pärani ja sealt väljus kõige kohutavam karje , mida ta eales kuulnud oli . </s> <s> Ent karje ei väljunud mitte ainult suust ! </s> <s> Naise silmalaugude asemel olid huuled ja nende taga valendasid heledad hambad — tema silmad tõid kuuldavale samasuguse kohutava karje ! </s> <s> Beumleri silmad ei petnud teda , Glorie'l ei olnud tõepoolest sel hetkel silmi . </s> <s> Nende asemel olid kaks suud , mis samuti kisendasid kõrvulukustavalt . </s> <s> Beumler vaatas naist õudusega ja mõtles , et äkki on tal allpool veel üks paar hambaid , mis peatselt plaksatusega kinni vajuvad . </s> </p>
<p> <s> Maavärin lakkas ja Glorie vajus väsinult mehele otsa . </s> </p>
<p> <s> Esimene Glorie , kes oli seda kõike kõrvalt jälginud , naeratas taas õrnalt ning tema kehast astus välja kolmas naine . </s> <s> Täpselt kahe eelmise koopia . </s> <s> Teine naine tõusis mehe pealt üles ja loovutas koha kolmandale . </s> <s> Teised kaks jäid pealt vaatama . </s> </p>
<p> <s> Beumler tundis meeletut väsimust , nii et isegi mõte uuest naisest tekitas temas jälestust . </s> <s> Ta lootis ainult sellele , et ta füüsiline pool naisi alt veaks . </s> <s> Aga ei vedanud . </s> <s> Naine hakkas meest keelega hellitama ning Beumler tõdes pettunult , et ta lootused on luhtunud . </s> <s> Kõik kordus täpselt nii nagu kahel eelmisel korral . </s> </p>
<p> <s> Kui kolmas naine lõpetas , väljus esimesest Glorie'st neljas koopia ning eelmine naine loovutas oma koha sellele . </s> </p>
<p> <s> Kuuenda ja seitsmenda naise järel kaotas Beumler meelemärkuse . </s> <s> Aeg-ajalt , kui tema mõistus taas selgines , nägi ta kuidas tuba täitus üha uute ja uute Glorie'dega . </s> <s> Algul oli neid kaheksa ja siis , iga kord kui ta uuesti meelemärkusele tuli ja ringi vaatas , oli lisandunud vähemalt oma paarkümmend . </s> <s> Paarikümmnest sai paarsada — paarsada ühesugust smaragdroheliste silmadega heledalt kumavat naist ja publik aina kasvas . </s> <s> Ruum oli vahepeal suuremaks muutunud ja Beumler ei näinud muud , kui sadade naiste õnnelikult naeratavaid nägusid , kellest alati üks tema peal üles-alla hüpeldes tantsis ning lõpuks ka oma hirmuäratavatest silmadest kurdistava karje kuuldavale tõi . </s> <s> Värin raputas naist ja raske laud kõikus raevukalt koos põrandaga . </s> <s> Naised vahetasid kohti ja Beumleri mõistus mattus uuesti ebamäärasesse pimedusse . </s> </p>
<p> <s> Beumler kuulis , et naised laulsid ta ümber Glorie-Glorie häälega , mis muutus kord meeste madalatämbriliseks üminaks ja siis taas naiste seitsmehäälseks hümniks . </s> <s> Mõne aja pärast hääled eemaldusid ning kõrvu kostus tasast lainete loksumist . * </s> </p>
<p> <s> Beumler avas silmad . </s> <s> Ta istus tühjal rannal kuldkollasel liival ja tundis , kuidas soojad lained tema paljaid jalgu kastsid . </s> <s> Meri oli vaikne ja ilus . </s> <s> Vasakul ja paremal , nii kaugele kui silm ulatus , oli näha lõputut randa . </s> <s> Kogu silmapiiril ei olnud mitte ühtegi kivirahnu selle harmooniat häirimas . </s> <s> Ainult kollane liiv ja meri . </s> <s> Mere ja taeva piiril loojusid kaks punakat päikeseketast — üks ühele poole , teine teisele . </s> <s> Pastellsed loojanguvärvid valgusid kahelt poolt vette , muutes selle kirevaks värvipotiks . </s> </p>
<p> <s> Tuul sasis mehe pruunides juustes ja tema alasti keha tõmbus kananahale . </s> <s> Õhk oli pisut jahe . </s> </p>
<p> <s> Kusagilt kostis naeru . </s> <s> Beumler vaatas ringi , kuid ei näinud kedagi . </s> </p>
<p> <s> " Oled see sina , Glorie ? " küsis ta vaikselt . </s> </p>
<p> <s> Naer tuli lähemale ja lükkas tuulena juuksesalgu mehe silmadele . </s> <s> Õhk naeris ja meri ohkas . </s> <s> Kõik oli nii võrratult ilus ning Beumler mõtles , et sellises kohas võiks surra . </s> </p>
<p> <s> " Glorie ? " sosistas mees vaikselt . </s> </p>
<p> <s> " Jaa-aa ! " helises tuul vastu . </s> <s> " Kas sa nüüd oskad armastada ? " </s> </p>
<p> <s> " Jah , nüüd oskan , " kostis mees . </s> </p>
<p> <s> " Kas sa tunned ? " </s> </p>
<p> <s> " Mida ? " </s> </p>
<p> <s> " Armastust ! " </s> </p>
<p> <s> " Jah , ma armastan sind , Glorie ! " hüüdis mees ja lükkas juuksekahlu näolt ära . </s> </p>
<p> <s> Meri kohises ja suurem laine tegi mehe istumise märjemaks . </s> <s> Beumler tundis tõepoolest armastust . </s> <s> Seda oli igal pool . </s> <s> See väreles päikeses , klammerdas teda maa külge ja seda oli õhus . </s> <s> Armastus sasis tema juustes ja embas hellalt nagu lõunatuul . </s> <s> See ohkas kaeblikult meres ja põksus uinutavalt südames . </s> <s> Armastus hingas teda sisse ja siis uuesti välja — tungis kopsudesse ning taandus taas , et mitte lämmatada . </s> <s> Armastus oli kui piiramatu maailmaruum , mis iha ja igatsusena temas lakkamatult kibeles . </s> </p>
<p> <s> " Glorie , sinu iha on see , mis meis ihaleb ! </s> <s> Me armastame lakkamatult ja südamepõhjast Armastust ! " hüüdis mees Glorie'le järele ja sulges siis silmad , et kuulda armastust . * </s> </p>
<p> <s> Kui Beumler uuesti meelemärkusele tuli , oli enamus ta kehast muutunud tundetuks . </s> <s> Tuhandete Glorie'de rahulolevad näod ümbritsesid teda ja jälgisid , kuidas ei-tea-mitmes Glorie hirmuäratava karje kuuldavale tõi ja mehe otsa kokku varises . </s> <s> Kuskilt ilmus uus naine ja võttist mehe peal koha sisse . </s> <s> Beumlerile tundus , et tema keha on ta maha jätnud . </s> <s> Sama tuim , nagu oli mehe keha , oli ka tema mõistus . </s> <s> Mehe näoilmes polnud enam midagi inimlikku , ent ometi tajus ta kõike hämmastava selgusega , justkui seisaks ta laua kõrval ja hindaks olukorda kusagilt tundmatust dimensioonist . </s> <s> Sellelt positsioonilt paistis kõik oma talumatus alastuses kohutavalt mitmetahulisena . </s> </p>
<p> <s> Glorie — hingestatud jumalanna , kellele reaalsus ei sea mingeid piiranguid — väljapulbitsev armastus ümbritses meest põletava atmosfäärina , mis leidis korduva astraalse kulminatsiooni igast valulikust orgasmikarjest , mida naise ebaisikulised varikujud kuuldavale tõid , ent selles armastuses pesitses varjul kõhedusttekitav ükskõiksus , mis vaatas talle tühjadest silmakoobastest vastu ja kõneles naiselikkuse pimedamast küljest . </s> <s> Glorie jõhkras tegutsemises oli midagi isikupäratut , mis muutus tema tuhandete võrdkujude peegelduses tardunud vägivallaks . </s> <s> Olid tema motiivid romantilised või püüdis ta näidata looduse tugevamat ürgjõudu , sellest ei saanud Beumler aru . </s> <s> Aga üks asi oli kindel : see monotoonne piinarikas rituaal pidi talle midagi õpetama . </s> </p>
<p> <s> Beumler pingutas , et pisut mõelda . </s> <s> Viimati oli jutt armastusest , meenus talle . </s> <s> Jah , teda õpetatakse armastama , õigemini armastust vastu võtma , aga see pole enam armastus ! </s> <s> See on kõige äärmuslikum kannatus , mida võib üldse armastuse tähe all ette kujutada ! </s> </p>
<p> <s> Beumler liigutas oma tinarasket pead . </s> <s> Glorie väänles ta kohal ja küünistas pöörases ekstaasis mehe rinnale pikad punased verevaod . </s> <s> Beumleril oli valus . </s> <s> Üle pika aja tundis ta taas , kuidas kurnatud keha tema selget vaimu kammitseb . </s> <s> Beumler liigutas kuivanud huuli , et midagi ütelda . </s> <s> Glorie tardus paigale ja jäi ainiti mehe suud vaatama . </s> <s> Üle huulte lipsas hääletu ja vaevaline äratundmine : </s> </p>
<p> <s> " Armastus on kannatus ! " </s> </p>
<p> <s> Hetkeks Beumlerile viirastus , et ta seisab ikka veel keset kabelit , ainult mustadesse kuubedesse varjuva rahvamassi asemel ümbritsevad teda rahulolevalt naeratavad Glorie'd . </s> <s> Üks neist seisis talle nii lähedal , et ta võis tunda naise sooja hingeõhku oma kaelal . </s> <s> Glorie vaatas mehele hoolitsevalt otsa ja küsis : " On sinuga kõik korras ? " </s> </p>
<p> <s> " Uu-u ! </s> <s> On sinuga kõik korras ? " </s> </p>
<p> <s> Naine oli kummardunud mehe kohale ja raputas teda kergelt . </s> <s> Beumler pilgutas raskeid silmalauge ja surus oma sõrmed läbi juhtmete meelekohtadele . </s> <s> Tema näos haigutas ebardlik tühimik . </s> </p>
<p> <s> " Kuku , kullake ! </s> <s> Kuhu sa jäid ? </s> <s> Masin jäi juba ammu seisma ! " </s> </p>
<p> <s> Beumler väristas õlgu ja liigutas oma hiiglasuurt valutavat pead . </s> <s> Ta tahtis midagi ütelda , kuid kurgus pitsitav klomp lasi läbi vaid hädise piuksatuse . </s> <s> Mehe silmad valgusid pisaraisse . </s> </p>
<p> <s> " Sa nutad ? </s> <s> Kullakene ... " </s> </p>
<p> <s> Glorie võttis Beumlerilt kübara peast ja tõmbas mehe märja näo hellalt vastu rinda . </s> <s> Kramplikud nuuksed panid Beumleri üle kere vappuma . </s> <s> Glorie silitas rahustavalt mehe pead ja sosistas " ei ole midagi , ei ole midagi , kõik saab korda ... " </s> <s> Ent iga järgneva sosina peale mehe nutupuhang valjenes . </s> </p>
<p> <s> Kui ta lõpuks rahunes ja pead tõstis , oli tema nägu täiesti muutunud . </s> <s> See oli nüüd kahvatu ja silmade all ilutsesid punakad lohud . </s> <s> Ta pilk oli umbusklik nagu näeks ta enda ees viirastust . </s> <s> Labor tundus ebatavaliselt ähmane ja Glorie kohalolek kinnitas , et äsjasest unenäost oli saanud füüsiline mälestus . </s> </p>
<p> <s> Beumler ei suutnud oma hüppelisele mõttetegevusele kindlat suunda anda . </s> <s> Ta lihtsalt vaatas Glorie'le heldinult otsa , andmata endale aru , kas naine on ikka päris või mitte . </s> </p>
<p> <s> " Ma armastan sind ! " pudenes ta südame pealt siiras ülestunnistus . </s> </p>
<p> <s> " Oi kui tore , " hüüatas Glorie ja sättis ennast mehe sülle istuma . </s> <s> " Kas sa seda tahtsidki mulle enne ütelda ? </s> <s> Enne kui nutma hakkasid . " </s> </p>
<p> <s> Beumler noogutas vaevumärgatavalt . </s> </p>
<p> <s> " Ma armastan sind ka , " kostis naine . </s> <s> " Tule , lähme parem üles ja joome kohvi ! " </s> </p>
<p> <s> Nad tõusid ja komberdasid teineteise ümbert kinni hoides trepist üles . *** </s> </p>
<p> <s> Järgmised paar päeva möödusid suhteliselt rahulikult . </s> <s> Beumler hoidis pelglikult laborist eemale ning üritas vahejuhtumi peale mitte mõelda . </s> <s> Sealt alates oli elu justkui õigesse rööpasse läinud , seega ei vaevunud ta heade asjade tagamaades surkima . </s> </p>
<p> <s> Dornan käis ilusti lasteaias ja oli märgatavalt rõõmsameelsem . </s> <s> Kodus lobises ta rohkem kui kunagi varem , et mida tegi kasvataja mustlasest poisiga , kui too patsidega tüdruku rohelise kammi puruks tegi ja mida arvasid tüdrukud , kui tema õues poistega vastikut mustlast käbidega pilduma hakkasid . </s> <s> Glorie käis aga tähtsa näoga ringi , nagu oleks just tänu temale väikekodanlik idüll uksest sisse marssinud . </s> <s> Seejuures käitus ta ääretult emalikult . </s> <s> Korjas mehe ja lapse järelt riideid , tegi süüa , pesi pesu ja oli veel tuhandel muul moel veetlevalt tähelepanelik ja hoolitsev . </s> </p>
<p> <s> Aga see kõik ei saanud niimoodi igavesti jätkuda , selles oli Beumler rohkem kui veendunud . </s> <s> Kõik tundus liiga ilus , et olla tõsi ! </s> <s> Elu tõde on , et igale tõusule järgneb mõõn . </s> <s> Ja mõõn ei lasknud ennast kaua oodata ... </s> </p>
<p> <s> Perekondlik harmoonia lagunes pühapäeval . </s> <s> Kes teab , võibolla ei olnudki üldse mingit harmooniat , kuid Beumleri jaoks lagunes see just pühapäeval . </s> <s> Siiani oli ta püüdnud kõike häirivat ja ebatavalist enda teadvusest eemale tõrjuda , ent pühapäev elustas uuesti kõikvõimalikud kahtlused , mis puudutasid Glorie ebatavalist isikut . </s> </p>
<p> <s> See juhtus õhtupoolikul . </s> <s> Beumler ja Glorie istusid kahekesi elutoas ja vaatasid telekat . </s> <s> Dornan mängis rahulikult köögis ja ilmus aeg ajalt elutoa uksele vaatama , kas oodatud lastesaade on juba alanud . </s> </p>
<p> <s> " Sa oled viimasel ajal kuidagi vaikne , " üritas Glorie mehega juttu alustada . </s> </p>
<p> <s> " Igaühel omad mõtted , " vastas Beumler . </s> </p>
<p> <s> " Ära räägi nii . " </s> </p>
<p> <s> Glorie pani põse vastu mehe õlga ning lõi nurru . </s> <s> Ta avas Beumleri särginööbi ja libistas oma sooja käe sealt sisse . </s> </p>
<p> <s> " Sa oled nii kummaline , " sõnas mees . </s> </p>
<p> <s> " Jah ? </s> <s> Miks siis ? " </s> </p>
<p> <s> Naise käsi liikus edasi . </s> <s> Beumler ei suutnud enam telekale keskenduda . </s> <s> Kuigi ta punnis vastu ega lasknud Glorie trikkidel enda üle võimust saada , ei olnud see sugugi lihtne . </s> <s> Eriti siis , kui tema vastu liibus ilus ja hulluksajav olend , kes üritas iga hinna eest ta mõtteid ühele konkreetsele rajale suunata . </s> </p>
<p> <s> " Mida sa nüüd õige üritad ? " </s> </p>
<p> <s> Beumler jäi naisele otsa vaatama . </s> <s> Glorie põrnitses vastu ja tõmbas nipsakalt käe särgi alt ära . </s> </p>
<p> <s> Just sel momendil kostis köögist vali kolin , tuhm mürtsatus ja Dornani nutt . </s> <s> Enne kui Beumler veel taibatagi jõudis , et nähtavasti poiss kukkus ja tõmbas endale midagi kaela , oli Glorie tema kõrvalt kadunud . </s> <s> Viuh ja läinud , otse tema silme alt ! </s> <s> Beumler pilgutas hämmeldunult silmi , kuulates kuidas Glorie köögis juba poissi lohutas . </s> </p>
<p> <s> " Oh sa mu tibukene ! </s> <s> Mis sa sealt kapi otsast otsisid ? </s> <s> Kas said väga haiget ? </s> <s> Tule ma puhun peale ... pole midagi , kohe läheb üle . </s> <s> Oota nüüd , ole paigal , emme vaatab , kas pea jäi terveks ... </s> <s> Väike muhk tuleb , muud midagi . </s> <s> Paneme jääd peale ... " </s> </p>
<p> <s> Beumler oli äsja nähtust nii jahmatunud , et taipas alles siis kööki vaatama minna , kui külmkapi uks mürtsuga kinni lükati . </s> <s> Glorie istus põrandal ja hoidis jääkotti poisi kuklal . </s> <s> Dornan ei nutnudki enam . </s> </p>
<p> <s> " Kuidas sa seda tegid ? " </s> </p>
<p> <s> Beumleri hääl värises pisut . </s> <s> Nähtu tõi talle meelde Glorie tulekuga kaasnenud salapärase pinge . </s> </p>
<p> <s> " Mida ma tegin ? " pööritas naine imestunult silmi . </s> </p>
<p> <s> Dornan kobas käega kukalt , kuid sõrmede alla jäid ainult jääkuubikud . </s> </p>
<p> <s> " Sa tead küll ! " </s> </p>
<p> <s> " Ei tea ! </s> <s> Mida siis ? " </s> </p>
<p> <s> " Kuidas sa nii kiiresti kööki jõudsid ? " </s> </p>
<p> <s> " Aaa ... emainstinkt vist . </s> <s> Kas sa ei ole kuulnud sellest ? " </s> </p>
<p> <s> " Ei , see oli midagi muud , " jäi mees endale kindlaks . </s> </p>
<p> <s> Glorie ei teinud mehe tähelepanekust väljagi , hakkas hoopis poisiga tegelema . </s> </p>
<p> <s> " Kas enam ei ole valus ? " </s> </p>
<p> <s> " On küll valus , " protesteeris poiss . </s> </p>
<p> <s> " Las ma vaatan ... </s> <s> Ei , muhk väidab , et enam väga valus ei ole . </s> <s> Ma teen musi peale ja lähebki üle . " </s> </p>
<p> <s> " Läkski üle , " naeris poiss õnnelikult ja ajas ennast püsti . </s> </p>
<p> <s> Beumleri näos liikusid ikka veel tumedad pilved , justkui toimuks tema silme all midagi loomuvastast . </s> <s> Ta pigistas hambad tugevasti kokku , nii et suunurgad vajusid inetult alla . </s> </p>
<p> <s> Dornan jooksis temast mööda elutuppa ja pani televiisori valjemaks . </s> <s> Lastesaate tunnusmuusika helid vallutasid terve elamise . </s> </p>
<p> <s> " Kuidas sa seda tegid ? " jätkas Beumler pooleli jäänud teemat . </s> </p>
<p> <s> " Mida , jumal küll ? </s> <s> Mida ma tegin ? " </s> <s> Glorie toon oli pahur . </s> <s> " Kurat võtaks , poiss kukkus ja ma tormasin kööki . </s> <s> Mida ma siis sinu arust tegin ? " </s> </p>
<p> <s> " Ära üldse hakka mulle ajama ... </s> <s> Ma ju nägin ! </s> <s> Sa mitte ei tormanud , vaid haihtusid kööki ! " </s> </p>
<p> <s> " See on juba sinu probleem , kui sulle meeldib selliseid sõnu kasutada . </s> <s> Kas ma oleks pidanud siia roomama nagu tigu või ? </s> <s> Mida sa nüüd õigupoolest tahad ? " </s> </p>
<p> <s> " Tahan teada , kuidas sa seda tegid ? </s> <s> Sa eirasid tervet rida füüsikaseadusi . </s> <s> Mis moodi ? " </s> </p>
<p> <s> " Palun lõpeta ära ! </s> <s> Sa ajad mind naerma ... " </s> </p>
<p> <s> Glorie avas külmiku ja viskas jääkoti sinna tagasi . </s> </p>
<p> <s> " Nii kergelt sa ei pääse ! </s> <s> Claudel oli seda ka varem märganud , siiani ma lihtsalt ei uskunud ta juttu . " </s> </p>
<p> <s> " Mida sa nüüd tahad ? " kordas Glorie uuesti ärritunult ja vehkis kätega nagu tuuleveski . </s> <s> " Rikkusin füüsikaseadusi ! </s> <s> Mis ma nüüd siis ütlema pean ? </s> <s> Palun vabandust , enam ei tee ! </s> <s> Või tahad , et ma tunnistaksin , et minu kohta need seadused ei kehti ? " </s> </p>
<p> <s> Beumler oli jõudnud ennast vahepeal koguda ja kergitas nüüd küsivalt kulme . </s> <s> Glorie pildus jälle tabamatuid sädemeid ja see meeldis Beumlerile . </s> <s> Näis , et mees lausa nautis antud vaatemängu . </s> </p>
<p> <s> " No ma tunnistan siis : Minu kohta füüsika seadused ei kehti . </s> <s> Kas said targemaks ja oled nüüd rahul ? " </s> </p>
<p> <s> Beumler oli rabatud ja ei osanud enam midagi kosta . </s> <s> Glorie ootamatu rünnak vaakus taas kusagil tõe ja pilke piirimail ning see muutis mehe relvituks . </s> <s> Edasine jutuajamine oleks olnud mõttetu . </s> </p>
<p> <s> Ja asi jäigi selleks korraks sinnapaika . </s> <s> Ometi vindus see paranoiana Beumleri mõtteis igal sammul . </s> <s> Edaspidi jälgis ta Glorie't silmanurgast , et tähele panna igat ebaharilikku pisiasja , ent neid ei olnud . </s> <s> Tundus , nagu oleks Glorie aimanud ja oli nüüd ettevaatlikum . </s> <s> Ent juhuse tahtel leidis ta ühel päeval tee Glorie'ni . </s> <s> Võibolla ei olnudki see juhus . *** </s> </p>
<p> <s> " Claudel , sina või ? " </s> </p>
<p> <s> " Mina jah . " </s> </p>
<p> <s> " Kas Glorie on praegu seal ? " </s> </p>
<p> <s> " Ei . </s> <s> Ta on õues ... kuskil . </s> <s> Ma ei kuule sind hästi , telefon ragiseb . </s> <s> Räägi kõvemini ! " </s> </p>
<p> <s> " Ei saa , ta on vannis ja võib kuulda . " </s> </p>
<p> <s> Beumler ohkas . </s> <s> Korraga ta taipas , kui tobe see kõik on . </s> </p>
<p> <s> " Kuidas sul läheb ? " kostis teiseltpoolt läbi ebaühtlaste prõksude . </s> </p>
<p> <s> " Sa ei kujuta ette , mida ma läbi elanud olen . </s> <s> See muundur ... </s> <s> Kuule tead , sul oli õigus ! </s> <s> Ma nägin oma silmaga , kuidas ta kööki kadus — sajandiksekundi jooksul ! " </s> </p>
<p> <s> " Ah-soo . " </s> <s> Claudel'i hääl tuli nagu maa alt . </s> <s> " Noh , minu juures ta enam seda ei varja . </s> <s> See on talle nagu mäng ja ma olen sellega juba harjunud . </s> <s> Aga palju rohkem huvitab mind see , et mis moodi ta ikkagi sinu juures on , kui ta tegelikult siin elab ! </s> <s> Oled sa kindel , et ta ei kuule meid praegu ? " </s> </p>
<p> <s> " Ei kuule , ära muretse . </s> <s> Vannitoas vesi soliseb . " </s> </p>
<p> <s> " Ja siis veel see kuradima vanamees ! </s> <s> Ta kohtub temaga vähemalt iga kahe päeva tagant ! " </s> </p>
<p> <s> " Mis vanamees ? " </s> </p>
<p> <s> " On üks halli kaabuga kõbi . </s> <s> Kui Glorie poes käib , siis ... </s> </p>
<p> <s> ( telefon ragises raevukalt ) </s> </p>
<p> <s> ... aknast näen , et alati lobiseb ta ühe ja sama vanamehega , enne kui tuppa tuleb . </s> <s> Nad ei käi koos , aga nende teed alati ristuvad siin samas akna all . </s> <s> Kuuled sa ikka mind ? " </s> </p>
<p> <s> " Ja-jaa , ma lihtsalt mõtlesin , et ma olen vist ka seda vanameest korra näinud . </s> <s> Siin samas . </s> <s> Akna all . </s> <s> Halli kaabuga ütlesid ? " </s> </p>
<p> <s> Beumler vaatas aknast välja , justkui oodates , et nüüd näeb teda sama koha peal uuesti . </s> <s> Väljas jalutas ainult üks noor paarike , laps käevangus . </s> </p>
<p> <s> " Halli kaabuga jah ja siis oli tal veel see hõbedase munaga jalutuskepp , mis selle kuramuse vanamehega üldse kokku ei sobi . " </s> </p>
<p> <s> Paarike jõudis just siis aknaga kohakuti . </s> <s> Naine keeras pead , märkas Beumlerit ja naeratas . </s> <s> Beumler kahvatus . </s> <s> Ta oleks võinud vanduda , et see oli Glorie ! </s> <s> Vahemaa tänavani oli küll pikk , aga need valged juuksed ja see naeratus ... </s> </p>
<p> <s> " Oled sa ikka veel seal ? </s> <s> Halloo ? " </s> </p>
<p> <s> " Olen , olen . </s> <s> Ma lihtsalt ... " </s> </p>
<p> <s> Paarike kadus vaateväljast ja Beumler tundis , et tema peopesad olid higiseks tõmbunud . </s> </p>
<p> <s> " Ma lihtsalt nägin ... viirastust . </s> <s> Kuule , kas sa saad kindlaks teha , kes see vanamees on ? </s> <s> Kõnni talle järele või ... ma ei tea . </s> <s> Glorie käest ei maksa igatahes küsida , siis hakkab jälle see loll peitusemäng pihta . " </s> </p>
<p> <s> " See ei ole just lihtne , sest ... </s> </p>
<p> <s> ( telefon ragises veel hullemini ) </s> </p>
<p> <s> ... näen , on nad koos . </s> <s> Aga ma vaatan . </s> <s> Kuidas sul selle muunduriga edeneb ? " </s> </p>
<p> <s> " Kuule , vesi keerati kinni ! </s> <s> Glorie tuleb vist vannist välja ! </s> <s> Peame lõpetama . " </s> </p>
<p> <s> " Olgu siis . " </s> </p>
<p> <s> Nad panid torud hargile . </s> </p>
<p> <s> " Kuidas sul selle muunduriga edeneb ? " tänitas Beumler mõttes . </s> <s> " Tõbras selline , pasundasid Glorie'le kõik välja ja nüüd küsid , kuidas sul selle muunduriga ... " </s> </p>
<p> <s> Glorie ilmus elutuppa , käterätik ümber . </s> <s> Teise rätikuga kuivatas ta juukseid . </s> <s> Ta kõndis õõtsuva kõnnakuga üle põranda , jättes märjad jäljed parketile . </s> <s> Meheni jõudes , põimis käed tolle kaela ümber ja andis põsele musi . </s> <s> Mõlemad rätikud kukkusid põrandale ning tema alasti keha oli nüüd aknast kõigile möödakäijatele näha . </s> <s> Beumler tahtis selle kohta midagi ütelda , kuid tal vajutati suu pealetükkiva suudlusega kinni . </s> <s> Natukese aja pärast väänlesid nende mõlema paljad kehad juba põrandal ... * </s> </p>
<p> <s> " Lähme laborisse ! </s> <s> Mulle meeldis see seanss . " </s> </p>
<p> <s> Glorie istus diivanil , kõigutas jalga ja vaatas , kuidas mees vaikselt laialipillutud riideid kokku korjas . </s> </p>
<p> <s> " Sa just praegu said oma seansi ! " </s> </p>
<p> <s> " Seal oli teistmoodi . </s> <s> Lähme ! " </s> </p>
<p> <s> " Ei , " vastas Beumler ning avastas , et ta kardab . </s> <s> Mitte ainult seanssi , vaid üldse — kardab Glorie't . </s> <s> Usaldamatus oli tekitanud temas irreaalse õuduse ja taolist ebamugavust ei saanud ta kuidagi meeldivaks muuta . </s> <s> Timor Dei initium sapientiae *1* , käis tema peast läbi . </s> <s> Talle meenusid orgasmist karjuvad silmad ning ta võdistas õlgu . </s> </p>
<p> <s> " Miks , kas sulle ei meeldinud ? " </s> </p>
<p> <s> Küsimus oli süütu , kuid natuke pilkav . </s> </p>
<p> <s> " Ei meeldinud jah , " tunnistas Beumler ja kobas pluusitaskust muljuda saanud sigaretipaki järele . </s> </p>
<p> <s> " Aga see teraapia mõjus ju . </s> <s> Pärast ütlesid , et armastad mind ja seejärel saime mõnda aega päris hästi läbi . " </s> </p>
<p> <s> Glorie'l oli paganama õigus , avastas Beumler . </s> <s> Ta oli seda omal nahal kogenud ! </s> <s> Ja mingil kummalisel kombel ta isegi igatses selle esmase tunde järele , mille mõju hakkas millegipärast ära kaduma . </s> <s> Ometi oli elamus olnud liialt ränk . </s> <s> Nii ei tekkinud tal mingit soovi seda Glorie'ga uuesti läbi elada . </s> </p>
<p> <s> " Ei , ja jutul lõpp , " ütles mees järsult . </s> <s> " Mängi üksi selle riistaga , kui tahad ! " </s> </p>
<p> <s> " Ise tead , " nähvas Glorie ja hakkaski keldri poole liikuma . </s> </p>
<p> <s> " Kuhu sa lähed nüüd ? " </s> </p>
<p> <s> " Laborisse . </s> <s> Nagu sa ütlesid , mängin üksi ! " </s> </p>
<p> <s> " Sa ei oska ju . " </s> </p>
<p> <s> " Oskan küll ! </s> <s> Ma ju nägin , kuidas sa seda tegid ! " </s> </p>
<p> <s> Beumler lõi käega . </s> <s> Las siis läheb , kui olin juba lubanud . </s> <s> Mulle see ikka mingit kahju teha ei saa . </s> <s> Ta pani ennast riidesse ja süütas sigareti . </s> <s> Tõmbas paar rahustavat mahvi ja vaatas , kuidas kollaste kiivritega jalgratturid akna alt läbi vuhasid . </s> </p>
<p> <s> Ent siis märkas ta vanameest ! </s> <s> Täpselt see sama — hall kaabu ja hõbedase otsaga jalutuskepp . </s> <s> Käe otsas kõlkus tal valge vanaldase väljanägemisega kott . </s> <s> Arvatavasti tuli poest ja kohtus äsja Glorie'ga — Claudel'i eksemplariga , pakkus Beumler . </s> <s> Ta viskas poolelijäänud suitsu hooletult tuhatoosi ja tormas välja . </s> </p>
<p> <s> " Vabandust ! </s> <s> Ma tahaksin teiega rääkida ! " </s> </p>
<p> <s> Beumler hingeldas kergelt , kui ta vanameheni jõudis . </s> <s> Mees keeras ennast ringi ja silmitses Beumlerit , kes üritas oma hingamist rütmi saada . </s> <s> Vanamehe pilgus oli iseäralik mõjujõud ning Beumlerile tundus , nagu suudaksid need pisikesed ja ilmekad silmad tema hinge tungida ja seal inventuuri teha . </s> </p>
<p> <s> " Ma tean , te tulite Glorie pärast , " sõnas vanamees . </s> </p>
<p> <s> " Kust te ... " </s> </p>
<p> <s> Jahmatus kustus poolel teel , enne kui see välja jõudis . </s> </p>
<p> <s> " Kui keegi mulle niiviisi järele jookseb , tuleb ta alati Glorie pärast . " </s> </p>
<p> <s> " Kuidas ... " </s> </p>
<p> <s> Vanamees ei lasknud Beumleril ikka veel midagi ütelda . </s> </p>
<p> <s> " Minu nimi on Cooper Field , " ütles ta kuivalt ja sirutas kondise käe välja , " aga teie võite mind lihtsalt Cooper'iks kutsuda . " </s> </p>
<p> <s> " Mina olen ... " </s> </p>
<p> <s> " Ma tean väga hästi , kes sa oled , " lõikas Cooper vahele . </s> <s> " Ma tean igat inimest siin neetud linnas . </s> <s> Lähme edasi , tänav ei ole õige koht rääkimiseks . " </s> </p>
<p> <s> Beumleri otsaesine tõmbus arusaamatusest kipra . </s> <s> Ta avas suu , et kas või ühte küsimustki lõpuni esitada , kuid vanamees viipas katkestavalt käega ja juhtis ta tähelepanu teisel pool tänavat kõndivale paarikesele . </s> </p>
<p> <s> " Vaata tähelepanelikult . </s> <s> Kas näed ? " </s> </p>
<p> <s> Teisel pool sõiduteed jalutasid tavalised inimesed . </s> <s> Mitte-midagi-ütleva väljanägemisega tumedapäine kogukas mees ja tema kõrval tippis punakate juustega lühem naisterahvas . </s> <s> Naine üritas mehele ägedalt midagi selgitada , kuid too raputas järjekindlalt pead . </s> </p>
<p> <s> " Vaata naist , " täiendas Cooper . </s> </p>
<p> <s> Beumler vaatas uuesti . </s> <s> Nõks enne , kui tema pilk naiseni jõudis , tundus nagu kõnniks seal Glorie , aga siis nägemus hajus ning vaateväljas oli kõige tavalisem punapea . </s> <s> Beumler vaatas veel kord . </s> <s> Glorie naeratav nägu vilksatas ainult hetkeks , justkui õnnestuks tal mehe pilgu eest põgeneda . </s> </p>
<p> <s> " Nägid ? " </s> </p>
<p> <s> Beumler noogutas . </s> <s> Nad kõndisid vaikides edasi ja keerasid tänava lõpust alla väikesele teerajale , mis viis linnast välja . </s> <s> Elumajad lõppesid ja algava metsaga ühel joonel kõrgus massiivne , tondilossi väljanägemisega , kirik . </s> <s> Beumleril hakkas kõhus keerama . </s> </p>
<p> <s> " Miks me siia tulime ? " </s> </p>
<p> <s> " Ma elan siin , " vastas Cooper . </s> <s> " Ma olen ju preester ! </s> <s> Vähemasti olin ... enne , kui kroanism veel nii populaarne ei olnud . </s> <s> Mis siin imelikku on ? </s> <s> Kapten läheb ka alati koos laevaga põhja ! </s> <s> Nii minagi . " </s> </p>
<p> <s> Nad jalutasid läbi rohtukasvanud aia käärkambri ukseni . </s> <s> Vanamees sobras püksitaskus ja välja ilmus ahjuroopi meenutav võtmekolakas . </s> <s> Ta surkis sellega mõnda aega lukuaugus ja uks klõpsatas lahti . </s> </p>
<p> <s> " Nüüd panen ma alati hoolsalt kõik uksed lukku , " seletas ta Beumlerit sisse juhatades . </s> <s> " Tänapäeval ei tea kunagi , kes siia kolama satub . </s> <s> Mõned aastad tagasi , kui ma tuberkuloosi jäin ja mind mitmeks nädalaks haiglasse pandi , leidsin tagasi tulles , et mingisugune astraal-tsivilisatsioon oli oma jälkide rituaalidega minu laeva kolinud . </s> <s> Võttis paar nädalat , enne kui õnnestus nad siit välja kihutada . </s> <s> Kohutav bürokraatia ! </s> <s> Keegi ei mäletanud enam , et see on minu kirik . </s> <s> Kuid paberid olid siin , selle sekti valve all . " </s> </p>
<p> <s> " Astraal-tsivilisatsioon ? " maigutas Beumler hämmeldunult . </s> </p>
<p> <s> " Ah see on üks kroanismi põrandaalune religioon , " ühmas ta hooletult . </s> <s> " Parem on , kui sa neist midagi ei tea . " </s> </p>
<p> <s> Cooper raputas vaikselt pead , nagu suudaks see naljakas liigutus halba mälestust eemale peletada . </s> </p>
<p> <s> Käärkamber oli pisike , aga mugav . </s> <s> Vanamees oli tassinud siia kõik eluks vajaliku . </s> <s> Ühes nurgas konutas väike roostekarva gaasipliit koos muu pudi-padiga ja teises nurgas vedeles üks õnnetu väljanägemisega päevinäinud tugitool . </s> <s> Lahmakas kirjutuslaud laiutas keset kambrit ja see oli täis pesemata nõusid ja pakse raamatuid . </s> <s> Ainult laua keskele oli jäetud natuke ruumi paberite ja pliiatsite jaoks . </s> <s> Voodit ei olnud aga kusagil näha . </s> </p>
<p> <s> " Ära arva , et ma päris nii askeetlikult siin elan , " kostis preester , märgates külalise hämmeldust . </s> <s> Muiates avas ta pisikese , kambriseinast väljaulatuva ukse , pani tuled põlema ja juhatas Beumleri kitsasse käiku . </s> <s> Nad laskusid mööda ebamugavat keerdtreppi allapoole . </s> </p>
<p> <s> Kui nad trepikäigust välja jõudsid , avastas Beumler , et nad viibivad suures maa-aluses kabelis . </s> <s> Kahel pool toetusid massiivsetele sammastele võlvkaared ja nende taha joonistas kroonlühtrite tuhm valgus musti varje . </s> <s> Krüpti teist otsa , seal kus oleks pidanud olema altar , varjasid paksud punakad kardinad . </s> <s> Põrandaplaatidest oli laotud suur ja keeruline ornament , mida esimese pilguga ei olnudki võimalik tervenisti haarata . </s> <s> Nähtu tekitas Beumleris tõelise déja-vu . </s> <s> Polnud mingit kahtlust , just siin oli ta viibinud tehisunenäo ajal. </s> </p>
<p> <s> Nad kõndisid üle saali . </s> <s> Kabel muutis nende sammud süngeks kõminaks . </s> <s> Cooper lükkas kardinad kõrvale ja selle tagant paljastus uhke altar . </s> <s> Altar oli kaetud valge linaga , mis nägi välja nagu uus . </s> <s> Igal pool oli rohkelt küünlaid ja kuldselt helkivaid küünlajalgu . </s> <s> Altarimaalil oli kujutatud avatud kätega Kristust , teemal " tulge minu juurde kõik ... " </s> <s> Maali kohal jooksis laia kaarega tekst : Jumal on Armastus . </s> </p>
<p> <s> Cooper naeratas süüdlaslikult . </s> <s> Beumler ei saanud selle tähendusest kohe aru ja vaatas vanale küsivalt otsa . </s> <s> Preester nõksatas peaga uuesti altari suunas . </s> <s> Siis Beumler märkas , et Jeesust oli kujutatud naisena . </s> <s> Tal olid küll veidi mehelikud näojooned , kuid tähelepanelikul vaatlemisel ilmnes , et pikkade valgete juuste varjust põrnitsesid neid kaks smaragdrohelist silma ning riiete all punnitasid pisikesed rinnad . </s> </p>
<p> <s> " Glorie ? " sosistas Beumler , olles unustanud ennast ainiti maali vaatama . </s> </p>
<p> <s> " Oot , oot , oot , " kopsis vanamees kepiga vastu põrandaplaate . </s> <s> " Nii lihtne see nüüd ka ei ole . </s> <s> Kõigepealt on pildil kujutatud ikkagi Jeesust , kuigi Glorie on ta muidugi ka . " </s> </p>
<p> <s> " Jeesus oli ju mees ! " protesteeris Beumler vastu . </s> </p>
<p> <s> " Nojah , arvamusi on mitmeid . </s> <s> Tegelikult oli ta ikkagi naine . </s> <s> Juutluses ei olnud aga naiseks olemine just kõige eelistatum positsioon , nii et Jeesus oli sunnitud seda varjama . " </s> </p>
<p> <s> " Kust te seda võtate ? " </s> </p>
<p> <s> " Kus sa elanud oled ? </s> <s> Nojah , kirik ei taha neist avastustest eriti rääkida , " vangutas Cooper pead . </s> <s> " Alustame algusest : Jeesus sündis neitsist . </s> <s> Neitsist saab aga sündida üksnes naine , kuna naine kannab endas ainult x-kromosoome . </s> <s> Mees kannab mõlemaid . </s> <s> Xy on mehe kombinatsioon ja xx on naise oma . </s> <s> Kust kohast see Maarja selle y-kromosoomi siis sai , et poega sünnitada , kui ta oli neitsi ? </s> <s> Järelikult Maarja pidi saama tütre ja Jeesus oli tegelikult naine . </s> <s> Muuseas , see altarimaal ei ole mingi modernne soperdis , vaid üks vanimaid . " </s> </p>
<p> <s> " See on tobe ... " pomises Beumler pettunult . </s> <s> Ta pilk peatus kabeli lael , kuhu oli maalitud tähistaeva mudel . </s> </p>
<p> <s> " Miks tobe ? </s> <s> Need on faktid ! </s> <s> Kui sa tahad , et Jeesus ilmtingimata mees oleks , peaksid uskuma , et ka Maarja oli tegelikult mees . </s> <s> Mehed aga teatavasti ei sünnita ! </s> <s> Kumb kompromiss siin siis arukam on ? " küsis ta naerdes . </s> </p>
<p> <s> Vanamehele paistis see jutuajamine rohkem kui naljakas . </s> <s> Ent Beumleri naljasoon oli viimaste päevade jooksul tublisti kannatada saanud ja seepärast ei suutnud ta taluda Cooperi irvitavat lõusta ja keeras talle selja . </s> </p>
<p> <s> " Aga tead , miks inglid laulsid sel ööl Glorie-Glorie ? " jätkas preester , " Sellepärast , et selline oli meie nais-jeesuse nimi tegelikult . </s> <s> Joosep pani tütrele nimeks Jeesus ainult seepärast , et unenäos ilmunud ingel seda nõudis . " </s> </p>
<p> <s> " Evangeelium nii ei kirjuta ! " täheldas Beumler vastumeelselt . </s> </p>
<p> <s> " Evangeelium mitte , aga sellest kirjutab üks gnostiline apokrüüf , mille leidsime koos selle altarimaaliga siitsamast kabelist . </s> <s> Tekstist ilmneb , et siin krüptis tegutses veel 15. sajandil üks salajane sekt , mis pidas Jumala poega naiseks . </s> <s> Müsteerium oli segunenud küll Mithra *2* ja Gaia *3* kultusega , kuid eelkõige oli tegemist gnostilis-kristliku liikumisega . </s> <s> Ega me väga palju veel ei tea , sest selle sissepääsu avastasime alles käärkambri renoveerimise käigus . " </s> </p>
<p> <s> Preester nihkus Beumlerile lähemale ja asetas oma käe usalduslikult tema randmele . </s> </p>
<p> <s> " See on kõigest ajalugu , " kinnitas ta rahustavalt ning juhatas mehe edasi altari taha . </s> </p>
<p> <s> Altaritagune nägi välja nagu pisike armupesa . </s> <s> Otse altarimaali taga oli uhke voodi , mille päitses , keermetega raudvõre otsas , seisid pooleldi ärapõlenud küünlajupid . </s> <s> Põrandale ja seintele olid laotatud kirevad vaibad . </s> </p>
<p> <s> Beumler vaatas seda kõike , ega osanud midagi mõistliku öelda . </s> <s> Tema mõtted olid juba ammu teistele radadele uitama läinud , nii et uhke voodi nägemine ei tekitanud temas erilist üllatust . </s> <s> Kuskil pidi ka preester magama ! </s> </p>
<p> <s> Cooper võttis kaabu peast , viskas selle voodile ja lülitas põrandal vedeleva soojapuhuri sisse . </s> <s> Preester elas tõepoolest kabelis ! </s> <s> Beumler vaatas seda kõike pealt ja püüdis meenutada , miks ta üldse siia oli tulnud . </s> <s> Ta kogus end , tõmbas sügavalt hinge ja küsis : </s> </p>
<p> <s> " Mis moodi mu naine selle kõigega seotud on ? " </s> </p>
<p> <s> Cooper istus voodiservale ja silus käega oma kiilast pealage . </s> </p>
<p> <s> " Glorie tuli umbes aasta tagasi minu juurde pihile , " alustas preester . </s> <s> " Ma ei mäletagi , millal on keegi niimoodi pihile tulnud . </s> <s> Ühesõnaga , ühel päeval koputas ta mu käärkambri uksele ja ütles , et tuli pihtima ... " </s> </p>
<p> <s> " Ütles , et tuli pihtima ? " hüüatas Beumler jahmunult vahele ja vaatas Cooperile nagu poolearulisele otsa . </s> </p>
<p> <s> Cooper naeratas malbelt . </s> </p>
<p> <s> " Loomulikult ei saa ma sulle rääkida , mida ta pihtis , aga ma võin rääkida , mis edasi sai — pärast neid pihilkäike . </s> <s> Alguses tuli ta siia pihtima , kuid pärast seda ajasime niisama juttu . </s> <s> Ta oli huvitatud kõigest : usust , kirikust ja paljust muust ja nii ma näitasin talle kogu elamist — selle ajaloolisest aspektist muidugi . </s> <s> Ühtlasi tõin ta ka siia , seda altarit vaatama . </s> <s> Glorie märkas hoobilt pildi sarnasust endaga ja valas mind küsimusterahega üle . </s> <s> Ta tahtis absoluutselt kõike teada ja oli nii huvitatud , et ma rääkisingi talle kõigest ... " </s> </p>
<p> <s> Cooper mudis soonilise käega jalutuskepi hõbenuppu ja märkis süüdlaslikult : " Minu viga , ma poleks pidanud teda siia tooma . " </s> </p>
<p> <s> " Ühel pool oli pildi ja nime sarnasus ning teisel pool Glorie pihisaladus , mis sarnanes terve neetud looga , " jätkas preester . </s> <s> " Ja sellest päevast peale hakkas ta kujutlema , et tema ongi Glorie — tähendab Jeesus . " </s> </p>
<p> <s> " Mis see pihisaladus siis oli ? " </s> </p>
<p> <s> Beumler oli selgelt ärritunud , et mingisuguse institutsiooni reeglistik ei luba tal enda naise kohta kõike teada saada . </s> </p>
<p> <s> " Ütlme nii , et Glorie'l olid väga kummalised fantaasiad . </s> <s> Ja sellest päevast alates , kui ta tunnistas , et suudab mingil üleloomulikul moel neid fantaasiaid ka teostada , läks asi ülekäte . </s> <s> Edaspidi hakkas ta iga päev mu juures käima . </s> <s> Algul ta pihtis , nagu ikka pihitakse , pärast ajasime lihtsalt juttu . </s> <s> Aga kui tema ülestunnistused hakkasid üha veidramaks muutuma , siis lõpuks ei uskunud ma enam sõnagi neist tobedatest juhtumitest ja soovitasin talle ühte oma tuttavat psühhiaatrit . </s> <s> Glorie sai selle peale kohutavalt vihaseks . </s> <s> Ta üritas mind kõigest hingest veenda , et just teda on pildil kujutatud ja et tema ongi tagasitulnud Jeesus ... nais-jeesus ... tähendab Glorie . " </s> </p>
<p> <s> Õigete sõnade otsimine ajas preestri segadusse . </s> </p>
<p> <s> " See oli nii jabur , " jätkas Cooper , " et ma tembeldasin ta hulluks ja palusin , et ta rohkem siia ei tuleks . </s> <s> Ja siis see juhtus ! </s> <s> Minu silme all jagunes Glorie mitmeks-mitmeks tükiks ... kuidas ma seletangi ... </s> <s> Glorie'sid tekkis siia mitusada , nii et terve kabel oli neid täis ja nad kukkusid mind sõimama nagu ühest suust uskmatuks Toomaks ja ei tea veel kelleks . </s> <s> Pidin kätega oma kõrvad katma , et mu kõrvatrummid nii tugevatele detsibillidele vastu peaksid . </s> <s> Aga see veenis mind täiesti ! </s> <s> Rohkem ei julgenud ma tema jumalikus päritolus kahelda . " </s> </p>
<p> <s> Beumler noogutas mõistvalt . </s> <s> Ent mõistmisest oli asi kaugel . </s> <s> Pigem ajas kuuldu külmajudinad kraevahele , mitte ei aidanud olukorda mõista . </s> <s> Talle meenus taas painajalik elamus tehisunenäo ajal ja nähes vaimusilmes preestrit maailma romantilisemas voodis lesimas , tõmbus ta süda valust kokku . </s> </p>
<p> <s> " Kas te Glorie'ga ... noh , tead küll ! " </s> </p>
<p> <s> " Kas ma magasin temaga ? " küsis preester üle . </s> </p>
<p> <s> " Just . </s> <s> Kas magasid ? " </s> </p>
<p> <s> " Kuidas ma sulle ütlengi ... </s> <s> Sinu Glorie'ga ei ole ma maganud . </s> <s> Aga kõigi teistega , kes su naisest välja astusid , nendega jah . </s> <s> Jah , siinsamas , " täiendas Cooper , märgates , kuidas Beumleri silmad hullunult voodit õgima hakkasid . </s> </p>
<p> <s> " Jumal küll ... " niutsatas ta õnnetult . </s> </p>
<p> <s> " Sinu naisele meeldis rohkem pealt vaadata . </s> <s> Aga võibolla pidas ta teievahelist suhet pühaks ... </s> <s> Nii et sinu Glorie'ga ei ole ma kordagi ... " </s> </p>
<p> <s> " Kurat võtaks ! </s> <s> Mida sa toonitad , et sinu Glorie'ga ja sinu Glorie'ga ! " kukkus Beumler vihaselt karjuma , " Nad on üks ja see sama Glorie ! </s> <s> Loomulikult keppisid sa minu naisega , idioot selline ! </s> <s> Ise tahad veel preester olla ... " </s> </p>
<p> <s> Tühi kabel kõmises õõnsalt . </s> <s> Beumler värises üle kere ja raev pani soontes vere kiiremini voolama . </s> <s> Cooperile kallale tormamine oleks olnud totter . </s> <s> Vaevalt nüüd preester selles süüdi oli , kui Glorie oli teda enda mängukannina kasutanud . </s> </p>
<p> <s> " Rahune maha või ma ei räägi sulle rohkem midagi , " sõnas preester napilt . </s> </p>
<p> <s> Beumler hingas sügavalt sisse ja rahunes . </s> <s> Nad vaatasid mõnda aega üksteisele sõnatult otsa . </s> <s> Lõpuks palus Beumler , et preester edasi räägiks . </s> </p>
<p> <s> " Sellest päevast alates ta mulle enam ei pihtinud . </s> <s> Tundus , nagu oleksin ma preestriseisvuse kaotanud . </s> <s> Me saime küll kokku , aga mitte pihtimise raames . </s> <s> Vahetevahel uurisin , et mida me nüüd õigupoolest teeme , aga tema ei saanud taolisest küsimusest aru . </s> <s> Ütlesin , et see ei ole õige ja me peaksime taolise suhte katkestama , kuid Glorie väärtushinnangud asetsesid kusagi teiselpool head ja kurja . </s> <s> Ta ei leidnud selles midagi väära — ta lihtsalt teostas kõiki oma fantaasiaid . </s> <s> Ja siis ühel päeval ütlesin , et nüüd on lõpp . </s> <s> Tehku seda kõike kellegi teisega ... " </s> </p>
<p> <s> " Sa lihtsalt katkestasid kogu suhte ? " ei suutnud Beumler uskuda . </s> <s> Talle tundus see nii võimatu . </s> </p>
<p> <s> " Jah . </s> <s> Lihtsalt niimoodi ! </s> <s> Ainult , et selle tulemusel ei ole siin linnas enam ainsatki naist , kes ei oleks mingil määral Glorie . </s> <s> Ta on nagu katk ! </s> <s> Ta on kõigis neis ! " </s> </p>
<p> <s> " Mismoodi kõigis ? " </s> </p>
<p> <s> " Kuna ma keeldusin tema fantaasiates osalemast , siis otsustas ta teha seda omal viisil . </s> <s> Ta kogub informatsiooni , mida ta nimetab kogemuseks ja see kõik voolab su naise teadvusse . </s> <s> Kõik selle linna naised on nagu pisikesed rakud Glorie ajus — midagi kollektiivse teadvuse sarnast — nad on Glorie silmad , kõrvad või lihtsalt tööriistad . </s> <s> Kas sa mõistad , su naisel on linna peal terve haarem ! </s> <s> Jumal üksi teab , millisena ta oma Jeesuse rolli ette kujutab ! " </s> </p>
<p> <s> " Aga kuidas ta seda teeb ? " küsis Beumler hämmeldunult . </s> </p>
<p> <s> " Kust mina tean , " pahvatas Cooper . </s> <s> " Kui Glorie seda ise teaks , küllap räägiks mullegi . </s> <s> Tal on vaja kellegi ees eputada ! </s> <s> Küsi ta käest , võibolla ta räägib ! " </s> </p>
<p> <s> Beumler vangutas kurvalt peanuppu . </s> <s> Siiani ei olnud nad omavahel kordagi mõistlikku juttu suutnud ajada . </s> </p>
<p> <s> " Aga ta teeb seda hämmastava kergusega ! " hüüatas preester . </s> <s> " Öeldakse , et kõik sõltub inimesest endast ja tema hoiakutest . </s> <s> Noh , võibolla oskab Glorie enda aju produktiivsemalt kasutada kui teised . </s> <s> Sina oled ju meil teadlane ! </s> <s> Seleta siis , miks inimesed kasutavad vaid väga tühist osa oma ajust ! </s> <s> Mõtle , kui see täisvõimsusega töötaks , siis ... ah , ma ei tea . " </s> </p>
<p> <s> Cooper lõi käega , nagu ei oleks tal spekuleerimiseks tuju . </s> </p>
<p> <s> " Tead , " sõnas Beumler veidral toonil , " minu leiutis — Teise Teadvuse muundur — see on täpselt see sama , millest sa räägid ! </s> <s> Glorie justkui elaks juba selles dimensioonis , kus ainukeseks reegliks on fantaasia piir ... " </s> </p>
<p> <s> " Ükski leiutis ei teki niisama ! " hüüatas Cooper vahele . </s> <s> " Aeg peab olema selleks küps ! </s> <s> Ma arvan , et ka sinu leiutise puhul on Glorie käsi mängus — ta lasi sul selle leiutada ! </s> <s> Kunagi ta vihjas millelegi säärasele . </s> <s> Kas sulle ei tundu ? " </s> </p>
<p> <s> Beumler ei vastanud . </s> <s> Ta sai väga hästi aru , kui õigus võib preestril olla . </s> <s> Glorie tuli tagasi just siis , kui tema oma leiutisega valmis sai . </s> <s> Mängis niikaua kometit , kuni sai proovida . </s> <s> Beumler ei suutnud aga taibata , milleks oli Glorie'l vaja muundurit proovida , kui ta suutis seda kõike juba ilma leiutisetagi . </s> </p>
<p> <s> " Aga mis siis , kui ta ongi tegelikult Jeesus ? " kahvatus Beumler . </s> </p>
<p> <s> " Jah , mis siis küll oleks ? " kostis saalist Glorie pilkav küsimus . </s> </p>
<p> <s> Mõlemad võpatasid naise ootamatu ilmumise peale . </s> <s> Beumler keeras ennast ringi . </s> <s> Glorie seisis saalis , ornamendi keskel ja kepsutas seal ringi . </s> <s> Tal oli seljas valge , pooleldi läbipaistev õhuke kleit , mis liibus ümber sihvaka talje ja ulatus kandadeni . </s> </p>
<p> <s> " Mis s a siin teed ? " </s> </p>
<p> <s> Beumler jõllitas totralt naist , justkui nõuaks see tuttav , sabas jõlkuv kummitus midagi enamat , kui lihtsalt jätkuvat imestushüüet . </s> </p>
<p> <s> " Sedasama tahaksin sinu käest küsida ! " </s> </p>
<p> <s> Glorie katkestas tantsimise ja astus kingi klõpsides üle saali meeste juurde . </s> <s> Nõrk parfüümiaroom möödus Beumlerist ja jäi kahe mehe vahele seisma . </s> </p>
<p> <s> " Tere Copperfield ! </s> <s> Pole ammu näinud ! " </s> </p>
<p> <s> " Tervelt tund aega tagasi ... " </s> </p>
<p> <s> " Mis siis küll oleks ? </s> <s> Vasta siis mu mehe küsimusele ! " </s> </p>
<p> <s> " Millisele ? " ei taibanud preester kohe . </s> </p>
<p> <s> " Mis ... siis ... oleks , ... kui ... ma ... tegelikult ... olengi ... — Glorie ? " </s> </p>
<p> <s> Naine rõhutas igat sõna erilise armsusega , justkui oleks tegemist maru toreda sõnademänguga . </s> <s> See ongi mäng , mõtles Beumler , ja Glorie on selle neetud mängu juht . </s> </p>
<p> <s> " Siis on kristlusest siiani väga valesti aru saadud ! </s> <s> Kuigi öeldakse , et Jumala teed on äraarvamatud , siis see oleks juba liig . </s> <s> Sa ei ole — Glorie ! " </s> </p>
<p> <s> Beumler märkas preestri hääles kurba meeleheidet . </s> <s> Ta kössitas seal voodiservas nagu pisike kutsikas , keda perenaine teatraalselt noomib , kui pahateod üle pea kasvavad . </s> <s> Beumler mõtles , et nende kahe vahel sai voodis ainult sado-masohhistlik suhe olla või kõige leebemal juhul — ema ja lapse suhe . </s> </p>
<p> <s> " No musike , kas nüüd on su uudishimu rahuldatud ? </s> <s> Said kõik vastused mida otsisid ? " </s> </p>
<p> <s> Glorie astus peaaegu Beumleri varvastele ja vaatas talle alt otsa . </s> <s> Naise pikad ripsmed kõditasid mehe huuli , kui ta neid üles-alla plinkis . </s> </p>
<p> <s> " Vist küll , " vastas mees ja tundis , kuidas ta olemine muutus taas väga koduseks . </s> </p>
<p> <s> " No siis lähme ilusti koju tagasi , on ju kallis ? " </s> </p>
<p> <s> " Jah . " </s> </p>
<p> <s> Glorie võttis mehe käevangu ja nad kõndisid üle saali treppide poole . </s> <s> Naine nõjatus vastu mehe õlanukki ega paistnud sugugi pahane olevat . </s> <s> Kõik oli korras ! </s> <s> Täpselt nagu varem ! </s> <s> Glorie lükkas mehe kitsasse trepikäiku ja nad hakkasid üles koperdama . </s> </p>
<p> <s> Beumler jõudis veel silmanurgast märgata , et üks Glorie jäi koos preestriga altari juurde neile järele vaatama . </s> <s> Millegipärast see enam ei häirinud teda . * </s> </p>
<p> <s> Nad kõndisid mööda märga asfalti kodu poole . </s> <s> Vahepeal oli vihma sadanud ja õhk lõhnas magusa osooni järele . </s> <s> Glorie hoidis meest õrnalt käevangus ja nii nad jalutasid — kahekesi läbi nukrate linnatänavate . </s> <s> Ilm oli pisut sompus ja tänavad olid tühjad . </s> <s> Kollaka maja hoovist kostis tasast muusikat . </s> </p>
<p> <s> " Kuidas sa seda ikkagi teed ? " küsis Beumler hooletult . </s> </p>
<p> <s> Glorie naeratas , kuid ei öelnud midagi . </s> </p>
<p> <s> " Mhh ? " </s> </p>
<p> <s> " Lähme koju , siis näitan ! </s> <s> Võibolla õpetan sullegi . " </s> </p>
<p> <s> " Mismoodi õpetad ? </s> <s> Kas seda saab siis õppida ? " </s> </p>
<p> <s> Glorie muigas ja pigistas meest küünarnukist . </s> </p>
<p> <s> " Kõike saab õppida ! </s> <s> Kujutlusvõime peab ainult endal olema ! </s> <s> Peaksid oma muunduris vaid paar asja ümber tegema ... ja siis on terve maailm meie päralt ! </s> <s> Kas sulle meeldiks see ? " </s> </p>
<p> <s> Beumler ei saanud täpselt aru , mida Glorie sellega mõtles , aga ta kujutas ette . </s> <s> Terve maailm ja minu ettekujutus ... </s> <s> Sellest juba tuleks midagi ! </s> </p>
<p> <s> " Jah , see meeldiks mulle ... " </s> </p>
<p> <s> /kevad 2001/ </s> </p>
<p> <s> *1* Timor Dei initium sampientiae — jumalakartus on tarkuse algus ( lad . </s> <s> k. ) </s> </p>
<p> <s> *2* Mithra — Pärsia valguse- ja päikese jumal , kelle kultuslikud salapidustused toimusid maa-alustes ruumides . </s> <s> Hiljem asendas keiser Justinianus Mithra sünnipäeva Kristuse omaga ( 24 dets ) </s> </p>
<p> <s> *3* Gaia — kreeka emalik maajumalanna . </s> <s> Suure Ema kultusega vastandati end patriahaalsele ühiskonnale . </s> <s> Varasema lisanimega tuntud ka kui Pandora . </s> </p></div1>
    </body>
  </text>
</TEI>
</teiCorpus>
</teiCorpus>
