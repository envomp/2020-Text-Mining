<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Püha Graal - 1984 </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Püha Graal - 1984 </head>
<p> <bibl> <author> <s> Indrek Hargla </s> </author> </bibl> </p>
<p> <s> Berenger St-Jean-de-Colé ei määranud 1984. aasta 13. mai hommikuks ühtegi kohtumist , ei tundnud huvi börsiteadete vastu ega lugenud poliitilisi ettekandeid , ta nõudis , et talle ei ühendataks ühtegi telefonikõnet ja et mitte kedagi tema juurde ei lastaks . </s> <s> Mitte kedagi , kes ei tuleks otse kuninga juurest . </s> <s> Ta arvestas , et marssal — ja see peab olema marssal de Bonaguil — jõuab kohale ennelõunal ja arreteerimised ei alga enne õhtut , kui tema on juba isoleeritud , maailmast ära lõigatud ja musketäride valve all . </s> </p>
<p> <s> Ta istus oma lossi rõdul , jõi väikeste sõõmudega jaava kohvi , suitsetas pikki peenikesi sigareid , ja lehitses aeglaselt riigilehe hommikunumbrit . </s> <s> Esilehekülge täitis Guillaume'i pilt ja lömitav artikkel kuninga tarkusest , headusest ja rahvaarmastusest . </s> <s> Kui Berenger'l oleks olnud mingeid kahtlusi oma saatuse suhtes , oleks pidanud artikkel neid vaid õhutama . </s> <s> Aga tal ei olnud . </s> <s> Juba ammu ei suutnud ükski Prantsusmaa kuningas astuda ainustki sammu ilma tema või tema eelkäija teadmata . </s> <s> Ei ühtki salaplaani ega poliitilist manöövrit polnud võimalik kuningal teha ilma , et ordu poleks sellest teada saanud . </s> </p>
<p> <s> Mis antud juhul ei muuda midagi . </s> <s> Kuningas on kuningas ja tema kuningriik püha . </s> </p>
<p> <s> Teist lehekülge täitsid nagu alati mõttetud ja tühised teated õukonnast — seal oli pikem lugu Anjou' hertsogi esiklapse raskest silmaoperatsioonist Badenis ( jääb nägijaks ) ; lõbusalt pilav artikkel krahv Beaudolais' äpardunud duellist ( ilmselt liigse veinisõõmu tõttu oli krahv duellil komistanud ja püstoli käest pillanud ) ; sõnumeid printsess Juliette'i mesinädalatest Uus-Indias ja muud seesugust . </s> <s> Berenger ei lugenud lehte , ta lihtsalt sirvis seda huvita , maitses kohvi ja ootas . </s> </p>
<p> <s> Rõdult avanes kaunis ja meeliülevdav vaade Hautefort'i pargile , sinikollasele liiliamerele otse lossi ees , mille keskel lehvis maheda juulituule käes punase ristiga lipp , graniidist müürile ja tihedale alati varju pakkuvale tammesalule , mis ulatus kuni väravateni . </s> <s> Taamal kõrgus kabelitorn , kuhu aastasadu maetud St-Jean-de- Colé'sid . </s> <s> Neid , kes polnud langenud kaugetes maades , kes ristisõdades , kes Inglismaal , kes kolooniates . </s> <s> Neid , kes olid surnud kodumaa pinnal , käes mõõk , meeltes Prantsusmaa ja huulil jumala nimi . </s> </p>
<p> <s> Berenger silmitses just nukra uhkustundega kabelit , kui kuulis selja tagant hästi vaikset köhatust . </s> </p>
<p> <s> " Mis on , Valmy ? " küsis ta leebelt . </s> </p>
<p> <s> " Telefon , " kostis Valmy ettevaatlikult . </s> </p>
<p> <s> " Ma ju ütlesin , et ... " alustas Berenger . </s> </p>
<p> <s> " Kuningas , " vastas Valmy napilt . </s> <s> " Kuningas helistab teile , monsignor . " </s> </p>
<p> <s> " Kas ta helistas juba ammu ? " küsis Berenger edasi istudes ja pead pööramata . </s> </p>
<p> <s> " Ei , just praegu . </s> <s> Ma ütlesin , et te olete hõivatud , aga ta nõudis siiski teid kohe telefonile . " </s> </p>
<p> <s> " Nõudis või palus ? " </s> </p>
<p> <s> " Nõudis , " kostis Valmy pärast hetkelist kaalumist . </s> </p>
<p> <s> Mis olekski olnud kummaline , kui Berenger poleks juba teadnud . </s> <s> Mitte kunagi varem pole Guillaume oma suurmeistrit nõudnud telefonile ; ta on alati palunud — jah , kuninglikult küll , aga siiski palunud , oodates oma hetke ja rünnakut samm-sammult ette valmistanud . </s> <s> Nüüd kuningas nõudis . </s> </p>
<p> <s> Aeglaselt Berenger tõusis , pikk sitke kogu , hallis siidülikonnas , rüütlirühiga , laiaõlgne , lühikeste heledate juustega . </s> </p>
<p> <s> " Ma räägin kuningaga , Valmy , " ütles ta . </s> </p>
<p> <s> " Üks hetk , monsignor . " </s> </p>
<p> <s> Kuni Valmy raske musta aparaadiga kohale jooksis , hoolikalt kaablit järele andes , kustutas Berenger sigari ja rüüpas veel ühe lonksu kohvi . </s> <s> Vaistlikult silus ta käega üle juuste , otsekui oleks ta olnud päriselt majesteedi vastuvõtul . </s> <s> See oli kummaline segu austusest ja vastikusest , mida ta Prantsuse kuninga Guillaume'i vastu tundis . </s> <s> Guillaume oli kuningas , noor veel , aga siiski Püha Prantsuse Impeeriumi kuningas , Katoliku usu kaitsja , kogu kristliku maailma monarhia helgeim tipp , nagu olid seda olnud kõik Prantsuse kuningad juba Philippe IV aegadest alates . </s> <s> Aga oli ka teine Guillaume , keda Berenger põlgas ja vihkas : rahvakuningas , kodanlaste kuningas , Fronde'i kuningas , reformide kuningas , demokraatlik kuningas , kes mehkeldas Generaalstaatidega , lõhkus impeeriumi feodaalset võrgustikku , ei mõistnud Poussini maale , võõrandas aadlike maid riigile , kärpis maaisandate privileege , taipamata või soovimata aru saada , et end populismile ohvriks tuues saeb ta oksa , millel ise istub . </s> <s> Berenger vihkas seda rahvakuningas Guillaume'i , kes on ilmunud Pariisi tänavatele isegi teksapükstes , lühikeste käistega särgis ja päikseprillides , Guillaume'i , kes on mänginud avalikult jalgpalli , seda kodanlaste vääritut mängu , Guillaume'i , kes kõneleb " parlamentaarsest printsiibist " ja on nõustunud Flandria provintside iseseisvumisega , loovutanud Burgundia hertsogite iidsed tiitelmaad kaupmeestele valitseda ... </s> <s> Guillaume'i , kes mitte kunagi ei oleks vastanud püssidega Louvre'i ees vehkivate kodanlaste räuskava massi " Vabaduse , vendluse ja võrdsuse petitsioonile " Louis XVII hajameelse haigutusega " Aga miks ometi ? " , vaid entusiastliku hüüatusega " Oh , aga muidugi ! " </s> <s> Jah , seda Guillaume'i Berenger St-Jean-de-Colé , Templirüütlite ordu suurmeister , põlgas ja vihkas kogu hingest . </s> <s> Ometi polnud sellest tema hääles märkigi , kui ta telefonitoru võttis , Valmy'le tänutäheks noogutas ja aupaklikult sõnas : </s> </p>
<p> <s> " Jah , monsieur ? " </s> </p>
<p> <s> " Berenger . " </s> <s> Kuninga hääl kaugel Pariisis oli külm ja kalk . </s> <s> " Ma pidin teie kannupoisiga vaidlema , et teiega rääkida saada . " </s> </p>
<p> <s> " Ma karistan teda , monsieur . " </s> </p>
<p> <s> " Ma kardan , et teil pole selleks aega , suurmeister . " </s> <s> Viimane sõna oli öeldud irooniaga , mõnitavalt . </s> <s> Isegi verega päritud prantsuse kuningate kuulsat sarkasmi kasutas Guillaume valel aadressil , alati oma kõige truumate aadlike kohta , mitte kodanlaste suhtes . </s> </p>
<p> <s> " Ma olen teie majesteedi teenistuses , " kostis Berenger end irooniast mitte häirida lastes . </s> </p>
<p> <s> " Oh , ka selleks pole teil enam aega . " </s> <s> Tundus , et kuningas itsitas sealjuures . </s> </p>
<p> <s> " Majesteedil on mulle kiireloomuline ülesanne ? " </s> </p>
<p> <s> " Kui nii võtta , kui tõesti nii võtta , siis isegi võiks öelda , et jah , on . " </s> <s> Kuningas tõepoolest itsitas ! </s> </p>
<p> <s> " Ma kuulan , Teie Kõrgus . " </s> </p>
<p> <s> " Ja mis teil muud üle jääbki , eks ole ? </s> <s> Muuseas , ega te ei aima , mispärast ma helistan ? " </s> </p>
<p> <s> Ei , ma ei aima , ma tean , mõtles Berenger ja ütles : " On see ehk seoses uue parlamendihoone ehitamisega ? " </s> </p>
<p> <s> " Otseselt mitte . </s> <s> Kaudselt , ainult kaudselt . </s> <s> Ja teie Graali templi pärast ma ka ei helista . </s> <s> Kuulake siis hoolega , Berenger ! </s> <s> Mul on siin üks paber , millele ma hiljuti alla kirjutasin ja siis lõi Strasberg sellele ühe suure ja raske pitsati alla , riigipitsati . </s> <s> Teate , mis paber see on ? " </s> </p>
<p> <s> " Ei , majesteet , ei tea . " </s> </p>
<p> <s> " Vaadake , Berenger , see on selline paber , ma ütleksin isegi , et see on lausa kuninglik käsk . " </s> </p>
<p> <s> " Kas tõesti , monsieur , " vastas Berenger , olles kindel , et Guillaume tema hääles kõlavat irooniat tabada lihtsalt ei oska . </s> <s> Siiski jättis ta lisamata , et tema arvates võiks see paber vabalt olla ka " l'Humanité " aastatellimus . </s> </p>
<p> <s> " Jah , on küll . </s> <s> Ma käsin selle paberiga ... </s> <s> Moment , palju kell on ? </s> <s> Ahhaa , siis palun , Berenger , kas te ei läheks akna juurde ja ei vaataks oma ilusa lossi väravate poole ? " </s> </p>
<p> <s> " Ma seisan rõdul , majesteet , ma näen siit hästi Hautefort'i väravaid . " </s> </p>
<p> <s> " Enchante , seda parem , siis kindlasti näete , et nende ette on saabunud üks korteezh ? " </s> </p>
<p> <s> Jah , Berenger nägi nüüd . </s> <s> Tema vahtkond oli jooksnud väravate juurde ja avas neid parasjagu , et lasta lossiteele pikk must sedaan , mille järel veeres kuninglike musketäride värvides veoauto . </s> <s> Kõik täpselt nii , nagu ta oli ette kujutanud . </s> <s> Mustal sedaanil lehvis kuningriigi julgeolekuteenistuse pealiku , marssal Bonaguil' lipp ; veoautotäis musketäre kandsid oma sinikollaseid taktikamundreid ja olid relvastatud vintpüssidega . </s> <s> Jõudemonstratsioon . </s> <s> Kuningas pidi teadma , et Berenger ei hakka vastu , et ta ei anna käsku tulistada kuninga jõude . </s> </p>
<p> <s> " Nägite , Berenger ? </s> <s> Nüüd ma ütlen teile , mis paber see on , millele ma alla kirjutasin . </s> <s> See on vahistamiskäsk . " </s> </p>
<p> <s> Berenger vaikis , pigistas kramplikult telefonitoru ning jälgis aeglaselt ja ähvardavalt lähenevat korteezhi . </s> </p>
<p> <s> " Bonaguil loeb selle teile ette . </s> <s> Vahistamiskäsu loeb ette . </s> <s> Prantsusmaa süüdistab teid reetmises , suurmeister . </s> <s> Ja teie templirüütlitega on nüüd lõpp . </s> <s> Paneme poe kinni . </s> <s> Te vaikite ? </s> <s> Mõistan , olete jahmunud . " </s> <s> Kuningas Guillaume kõkutas naerda . </s> <s> Templirüütlite suurmeister aga vaikis tõesti jahmatusest . </s> <s> Prantsusmaa kuningas ei suuda öelda isegi paari lauset ilma oma matslust paljastamata . </s> <s> Prantsusmaa süüdistab mind reetmises ? </s> <s> Mitte Prantsusmaa , vaid kuningas , ja nii oleks öelnud iga teine peale Guillaume'i . </s> <s> Minu templirüütlitega on lõpp ? </s> <s> Need on majesteedi templirüütlid , Püha Trooni ja tema vasalli paavsti poolt loodud ordu , mis aastasadu on tegutsenud Pax Franconica auks ja kuulsuseks . </s> <s> Jah , see kuningas pole tõesti muud kui üks vürtspoodnik . </s> <s> Templirüütlid pole pood , neid ei saa " kinni panna " . </s> </p>
<p> <s> " Te süüdistate mind reetmises , majesteet ? " küsis Berenger siiski külmalt . </s> </p>
<p> <s> " Jah . </s> <s> Te olete Prantsusmaa maha müünud , te olete salasobinguis tema vaenlastega , te olete kelm , vandenõulane ja reetur ! " prahvatas Guillaume , suutmata oma raevu taltsutada . </s> </p>
<p> <s> " Ma kaitsen ennast , " sõnas siis Berenger . </s> <s> " Ma annan end teie voli alla , ent ma hakkan ennast ja ordut kaitsma . " </s> </p>
<p> <s> " Te ähvardate mind ? " kriiskas kuningas . </s> </p>
<p> <s> " Ei põrmugi . </s> <s> Lihtsalt märgin , et mul on õigus kaitsele . </s> <s> Teie ründate ja mina kaitsen . </s> <s> Ja mina võidan , majesteet . </s> <s> Prantsusmaa võidab ja teie kaotate . </s> <s> Lihtsalt tahtsin , et te teaksite seda . " </s> </p>
<p> <s> " Te võite endale osta kas või kõik Prantsusmaa advokaadid , Berenger St-Jean-de-Colé , aga see ei päästa teid . " </s> </p>
<p> <s> " Ma vajan ainult ühte , " tegi suurmeister oma teise löögi . </s> <s> " Ainult ühte , majesteet . </s> <s> Minu advokaat on Henri de Lauzun . " </s> </p>
<p> <s> " Oi kui kahju , " kostis vastuseks kuninga õel itsitamine . </s> <s> " Kui kahju , sest ka teie seneshalli kohta on välja antud vahistamiskäsk . " </s> </p>
<p> <s> " Tõesti kahju , " sõnas Berenger vääramatult . </s> <s> " Juhuslikult pole de Lauzun enam templirüütlite seneshall . </s> <s> Üleeile ma vabastasin ta sellest ametist ja kohustusest . </s> <s> Tal on nüüd Pariisis erapraksis , ta on lihtsalt üks advokaat . </s> <s> Ma kardan , et sellistel tingimustel on teie vahistamiskäsk tühine ja kehtetu allakirjutamise hetkest . " </s> </p>
<p> <s> Ja nüüd oli kuningas mõned sekundid vait . </s> <s> Lahingu avalöök oli antud . </s> <s> Guillaume teadis nüüd , et Berenger oli valmis olnud . </s> <s> Marssali korteezh veeres lossi ette ; Bonaguil astus autost välja , musketärid haarasid relvad ja rivistusid . </s> <s> See oli eriüksus , treenitud võitlema omasuguste kõrilõikajatega . </s> </p>
<p> <s> " Hüvasti , Berenger , " sisistas siis kuningas . </s> <s> " Ma ei näe teid enne kui tapalaval . </s> <s> Ma ei tahagi teid enne näha . </s> <s> Vereimejaga on lõpp tehtud . </s> <s> Ärge arvake , et teid aitavad Vareilles' tankidiviisid või Guildenstrandi langevarjurid . </s> <s> Nad kõik saavad kohe vahistatud . " </s> </p>
<p> <s> " Hüvasti , Teie Majesteet , Louis Guillaume Saint-Mary Alencon de-Cadec Bourbon , hüvasti , " vastas suurmeister . </s> <s> Kuningas katkestas ühenduse , samal hetkel valgusid rõdule musketärid ja veidi süüdlasliku ilmega marssal . </s> <s> Ta tahtis midagi öelda , kuid Berenger vangutas nukralt pead ja lausus : " Ära vaevu , Luc , pole mõtet seda mulle ette lugeda . </s> <s> Kuningas ise viis mind asjadega juba kurssi . " </s> </p>
<p> <s> Marssal kehitas õlgu . </s> <s> " Me oleme kõik vaid tema teenrid ja selles pole midagi isiklikku , eks. </s> <s> Mul on käsk su käed raudu panna , Berenger . </s> <s> Täiesti ülearune abinõu , ma tean , aga siiski pean sind paluma . " </s> </p>
<p> <s> Suurmeister sirutas hämmingus käed ette . </s> <s> " Milleks ? " </s> <s> Küsis ta . </s> <s> " Kuhu on mul siit põgeneda ? " </s> </p>
<p> <s> " Ma kardan , et sa ei saa siia jääda . </s> <s> Kuningas ei lubanud koduaresti ... </s> <s> Mul on tõesti kahju , Berenger , aga ma pean su Bastille'sse viima . " </s> </p>
<p> <s> Rappudes ülejäänud osa päevast veoauto kastis , käed raudus ja üleoleval ilmel musketäride püssitorusid silmitsedes , mõtles Berenger St-Jean-de-Colé , et kuninga kodanikuvabaduste kampaanial on ka omad head küljed . </s> <s> Vähemalt ei hakata teda piinama . </s> </p>
<p> <s> Henri de Lauzun — tuliuue Pariisi advokaadibüroo omanik — lubati Berenger' juurde järgmise päeva õhtul . </s> <s> Tema ülikond oli kortsus , punased juuksed sassis ja näost paistis magamata öö . </s> <s> Advokaat virutas paberitest pungil portfelli lauale , põlvitas ja suudles suurmeistri kätt . </s> </p>
<p> <s> Berenger naeratas talle julgustavalt ja osutas silmadega toolide poole . </s> <s> Tema kamber koosnes kahest toast ega erinenud palju Pariisi kehvemast korterist . </s> <s> Trellitatud aknad avanesid õue poole , sisustus oli askeetlik , ent talutav . </s> </p>
<p> <s> " Tegelikult ei peaks ma siin olema , vaid korrus allpool , " lausus Lauzun . </s> </p>
<p> <s> " Sa oled täpselt siin , kus sa pead olema , " vastas Berenger . </s> <s> " Vabaduses on sinust meie üritusele rohkem kasu ja selle pärast ei pea piinlikkust tundma . </s> <s> Sinu eemalolek ordust on ainult ajutine . " </s> </p>
<p> <s> " Kuidas ma tahaksin sind uskuda ! </s> <s> Paraku on asjaolud traagilised . " </s> </p>
<p> <s> " Hea küll , kanna mulle ette . </s> <s> Sa näed , et raadiot , televiisorit ega ajalehti mul siin pole . </s> <s> Mitte et neist just palju kasu võiks olla . </s> <s> Valgusta mind , mis toimub . " </s> </p>
<p> <s> " Arreteerimised . </s> <s> Üle kogu maa . </s> <s> Ile de France'i pretseptoorium on täies koosseisus — peale Reynard'i — Bastilles's . " </s> </p>
<p> <s> " Ja Reynard ? " </s> </p>
<p> <s> " Ta lasti maha . " </s> </p>
<p> <s> " Lollpea ! " käratas Berenger allasurutud häälel . </s> <s> " Ma ju käskisin mitte kellelgi vastu hakata . </s> <s> Kui rumal ! " </s> </p>
<p> <s> " Ta suri auga . " </s> </p>
<p> <s> " Musketäri kuulist langemine pole templirüütlile mingi au ... </s> <s> Olgu , räägi edasi . " </s> </p>
<p> <s> Lauzun tõmbas hinge ja kobas paberite järele . </s> <s> " Me lasime momendi käest . </s> <s> Eile õhtul oleks olnud õige aeg , siis kui sinu arreteerimine teatavaks tehti . </s> <s> Provence'is ja Dauphine'is olid kõige suuremad rahutused ... oli tulistamisi . </s> <s> Toulouse'is ja Marseilles's oli rahvas tänavatel , kuigi uudistes sellest midagi ei ole . </s> <s> Anjou'd pildusid üliõpilased Pariisi tänaval tomatitega . </s> <s> Linnas oli miiting , mille musketärid laiali ajasid . </s> <s> Aga eile õhtul oli kogu maa segaduses ja just siis oleks õige aeg olnud . </s> <s> Vareilles' tankid oleksid jõudnud Pariisi kahe tunniga ; me oleksime viinud rivist välja kaardiväe juhtkonna , ja rahvas , või vähemalt mingi osa sellest lõuna pool , oleks meiega kaasa tulnud . " </s> </p>
<p> <s> " Kodusõtta ? </s> <s> Kuninga vastu ? " </s> </p>
<p> <s> " Seda on varemgi juhtunud . " </s> </p>
<p> <s> " Aga praegu pole 1936. aasta . </s> <s> Lauzun , Lauzun ... " ohkas Berenger . </s> <s> " Sa oled mu advokaat . </s> <s> Anna andeks , aga ära tegele poliitikaga . </s> <s> Või kahtled sa minus ? " </s> </p>
<p> <s> " Ei hetkekski . " </s> </p>
<p> <s> " Aga kahtled ju . </s> <s> Me peame arvestama , et see kuningas mängib suuresti rahvarämpsu toetusele . </s> <s> Praegu ta julgeb , sest on rahva seas populaarne . </s> <s> Rohkem , kui meie . </s> <s> Kui palju vendi on välismaale põgenenud ? " </s> </p>
<p> <s> " Minu hinnangu järgi umbes üks neljandik . </s> <s> See oli nende vaba valik ? " </s> </p>
<p> <s> " Nii ma lubasin . </s> <s> See on oluline , et mitte kõiki ei arreteeritaks korraga . " </s> </p>
<p> <s> " Nad ei läinud mitte rõõmuga . " </s> </p>
<p> <s> " Saan aru . </s> <s> Aga see on praegu meie ainus tee . </s> <s> Jätka , palun . " </s> </p>
<p> <s> " Juriidiliselt on meie olukord mitmetahuline . </s> <s> Templirüütleid pole kunagi varem likvideeritud , nii et kuninga juristid alles otsivad õigeid võimalusi . </s> <s> Põhimõtteliselt annaks see meile ju aega , aga propagandaga on juba alustatud ja see on üsna vastik . </s> <s> Kõik puha väljamõeldised muidugi , aga pori jääbki ju kõige rohkem külge loopides . </s> <s> Kuningas allkirjastas sinu süüdistuskokkuvõtte ja sai sellele kohe paavsti kaasallkirja . </s> <s> Puhas formaalsus muidugi . </s> <s> Mis on praegu oluline , on see , et ordu eksisteerib veel kui juriidiline isik . </s> <s> On välja antud arreteerimiskäsud kõigi Prantsusmaa templirüütlite kohta in corpore , ent ordu likvideerimine on tehniliselt keerulisem . </s> <s> Ja neil on vaja teha seda puhtalt , et saada diplomaatiline nõusolek samasuguse aktsiooni läbiviimiseks välismaal ja et ... " </s> <s> Lauzun kõhkles hetke . </s> <s> " Ja et pääseda ligi pankadele Helveetsias . " </s> </p>
<p> <s> " Mis nendes süüdistuses veel on ? " </s> </p>
<p> <s> " Kõiksugu väljamõeldisi . </s> <s> Me kavandame vandenõu kuninga kukutamiseks . </s> <s> Me oleme riisunud Prantsusmaa riigikassat ja saadud raha protsentide peale välja laenanud . </s> <s> Me oleme riigi rahast tühjaks imenud ja tegeleme liigkasuvõtmisega , samal ajal kui kuningal pole raha , et ehitada koole , haiglaid ja kasarmuid . </s> <s> Me oleme müünud riiklikke saladusi Hispaaniale ja Brandenburgile . </s> <s> Me oleme korraldnud salamõrvu . </s> <s> Oma initseerimisriitustel sunnime me rüütlikandidaate pederastlikku vahekorda . " </s> </p>
<p> <s> " Puudub veel , et me sülitame ristile ja kummardame Bafometti , " muigas Berenger . </s> <s> " Ühesõnaga , neil pole midagi kindlat ? " </s> </p>
<p> <s> " Seni veel mitte . </s> <s> Aga aja jooksul nad joonistavad midagi kokku . </s> <s> Kui me oleksime andnud kohe vastulöögi ... " </s> </p>
<p> <s> " Lauzun ! " peaaegu käratas Berenger . </s> <s> " Milles meid süüdistatakse ? </s> <s> Riigireetmises . </s> <s> Kui me oleksime alustanud kodusõda , rünnanud kuningat , tõstnud mässu , siis ei küsi enam keegi , mis nendes süüdistustes täpselt oli . </s> <s> Siis me olemegi mässajad , kes ei allunud oma kuningale . </s> <s> Tõstes relva kuninga vastu , tõstame me relva ka Prantsusmaa ja ordu harta vastu . </s> <s> Me oleksime võitnud mõned lahingud , me oleksime ajanud riigi pankrotti ja jõudnud siis patiseisu . </s> <s> Aga ikkagi kui mässajad . </s> <s> Kuningas jutlustab Generaalstaatidele vabadusest ja võrdsusest , tehes meid patuoinaks kõigi riigi hädade eest . </s> <s> Meie oleme vastutavad kaotuste eest Dalmaatsias ja Lousianas . </s> <s> Rahvas tõuseb meie vastu ; Brandenburg , London ja Madrid müüvad meid maha — lõpuks . </s> <s> Sest kaotades Prantsuse trooni , kaotame ka autoriteedi välismaal . </s> <s> Me oleme tugevad ainult koos trooniga , sest me oleme osanud end teha talle vajalikuks . " </s> </p>
<p> <s> " Troon ei vaja meid enam . " </s> </p>
<p> <s> " Ja troon eksib siinjuures rängalt . </s> <s> Aga sellele kuningale pole mõtet seda seletada . </s> <s> Guillaume'i nõunikud on kodanlased , kes ei tea isegi oma vanavanaisa nime , kuid meie mäletame oma sugupuud tagasi Charlemagne'i aegadesse . </s> <s> Rahvakuningas ! </s> <s> Talle pole mõtet rääkida , et kui mitte suurmeister Jacques de Molay pingutused , ei oleks Philippe IV 1306. aastal kunagi suutnud nii hästi ära kasutada Habsburgide nõrkust ja kuulutada Prantsuse kuningas Rex Christianissimus'eks , tehes nii lõpu naeruväärsele alemannide impeeriumile , millele mingi vääritu vürst kunagi sõna " püha " juurde kleepis . </s> <s> Kui mitte de Molay , poleks Philippe iialgi suutnud muuta paavsti Prantsusmaa sõltlaseks , ja paavst oleks endiselt Roomas . </s> <s> Püha jumal , Pax Franconica poleks sündinudki ! </s> <s> Kas on mõtet rääkida sellele kuningale , et kui mitte meie poleks ostnud inglastelt tagasi Gascogne'i 1340.aastal , klaarinud suhteid inglastega Flandrias , oleks mõni inglise kuningas pretendeerinud Prantsuse troonile ja valla päästnud Prantsusmaa jaoks hukutava sõja , mis oleks kestnud kas või sada aastat ! </s> <s> Twdorid ja Glyn Dwr'id ingliase troonil ei oleks praegu Prantsuse vasallid . </s> <s> Kas mitte meie ei aidanud maha suruda hugenotte ? </s> <s> Kas mitte meie ei korraldanud alianssi ja Katoliiklikku Liigat , et purustada igaveseks Brandenburgi ja Saksi ketserid ? </s> <s> Milleks rääkida " rahvakuningale " , et ainult meie raha ja veenmisjõu tõttu suutsid Euroopa monarhid ühineda Prantsuse trooni püüdlustega revolutsioonide lämmatamiseks ? </s> <s> Kes seisid Pariisi barrikaadidel rahvarämpsu vastu ? </s> <s> Ja kes on hoidnud alemannide vürstid lahus ja eraldi , siis , kui see on vajalik olnud ? </s> <s> Ilma meieta oleksid alemannid koondunud ühe valitseja alla ja purustanud Pax Franconica . </s> <s> Ja nii edasi , ja nii edasi . </s> <s> Meie tegime Prantsuse trooni selleks , mis ta on , ent meid ei oleks ilma Prantsuse troonita . " </s> </p>
<p> <s> " Ma tean seda , " nõustus Lauzun noogutades . </s> <s> " Aga vaikselt ja tasahilju tehtud heategusid kiputakse tihti unustama . " </s> </p>
<p> <s> " Vaikselt ja tasahilju ? </s> <s> Ei , vastupidi — me oleme tegutsenud liialt avalikult ! </s> <s> Neetud ! </s> <s> Kõik teavad ja tunnevad templirüütleid . </s> <s> Meid pildistatakse ajakirjade esikaantele ... </s> <s> Oh , see neetud edevus ! </s> <s> Me oleme unustanud esimeste templirüütlide kõige olulisema printsiibi — sellel , mis on tehtud salaja , on suur jõud . " </s> </p>
<p> <s> " Mida saab üldse tänapäeval teha salajas ? " </s> <s> Advokaat ohkas . </s> </p>
<p> <s> " Siiski . </s> <s> Me oleksime pidanud rohkem kasutama avalikkust tühiste asjade ülistamiseks , et olulisi asju nõnda varjata . </s> <s> Nagu ütles meie suurmeister Roland des Containgnourt : " Ära kunagi lase oma raha üle lugeda ! " </s> <s> Ahnuse pärast on ennegi valitsejad rumalusi teinud . </s> <s> Aga olgu , meil pole mõtisklusteks aega ! </s> <s> Mida nad tahavad , mida kuningas tahab ? " </s> </p>
<p> <s> " Raha , " ohkas advokaat veelkord . </s> </p>
<p> <s> " Mitte ainult . </s> <s> Ta tahab meiega igaveseks lõpu teha ; tahab igaveseks kaotada rüütelluse alustoe trooni alt ja viia riik " demokraatlike reformide teele " . </s> <s> Teda toetab suuresti rahvamass , sellele ta tugineb , mitte seisustele . </s> <s> Rahvaga aga on manipuleerida lihtne , kuid ohtlik . </s> <s> Rahvas tahab efekte , verd ja dramaatikat , ning kui ta neid ei saa , muutub kärsituks . " </s> </p>
<p> <s> " Me peame kuninga ümber veenma . " </s> </p>
<p> <s> " Hilja , " lõikas suurmeister järsult . </s> <s> " See on lastetuba . </s> <s> Guillaume on absoluutselt mõttetu kuningas . </s> <s> Prantsusmaa ei vaja teda . </s> <s> Aga ta on visa , ülbe ja jultunud ning sellepärast ohtlik . </s> <s> Me ei veena teda ümber . " </s> </p>
<p> <s> " Ta ei pääse Helveetsia pankadele ligi . </s> <s> Nad võivad mõne aasta jooksul konfiskeerida kõigi orduvendade maad ja varandused , ent summad kokku lüües saavad nad aru , et raha peab olema palju , palju rohkem . " </s> </p>
<p> <s> " On pangandus ja on helveetsia pangandus , " muigas Berenger mornilt . </s> <s> " Need vennad , kes kunagi seal mägede vahel esimesed pangad püsti panid ja — ümberpööratud kujul — templi risti oma lipule seadsid , oleksid otsekui praegust olukorda ette näinud . </s> <s> Kuningas ei saa mitte ühtegi sou'd , kui ta just Helveetsiat ei okupeeri — aga ka see ei annaks talle suurt midagi . </s> <s> Pealegi lööks see segi rahvusvahelised rahaturud ja hävitaks meie , õigemini Guillaume'i diplomaatilise autoriteedi , niipalju kui tal seda veel üldse järel on . </s> <s> Nii et Helveetsia pangad on meie garantii . " </s> </p>
<p> <s> " Kui me ei suuda teda ümber veenda , " noogutas Lauzon , " võime ta ära osta . </s> <s> Paari kuu pärast põrkub ta ordu likvideerimisel juriidiliste takistuste ja Helveetsia pankade vastu . </s> <s> Siis on aeg küps kompromissideks . " </s> </p>
<p> <s> " Kahtlen . </s> <s> Ta tahab verd . </s> <s> Ta tahab anda poliitilist hoopi ja konfiskeerida raha . </s> <s> Ta üritas mind telefonikõnega enne arreteerimist provotseerida vastuhakule , aga lõi mööda . </s> <s> Ärritunult lobises ta välja , et tahab mind näha tapalaval . </s> <s> Nii et see pole ainult väljapressimine , Lauzun . </s> <s> Midagi peab neil olema . </s> <s> Mingi kindlam süütõend , midagi , mille peale nad mängivad . </s> <s> Rahade liikumist ei saa nad tõestada , ent äraostetud kohtunikud võivad finantsdokumentides näha just seda , mida kuningal vaja on . </s> <s> Riigireetmise tõestamine on tahtmise asi — neil võivad olla mõned salalindistused minu kohtumisest Hannoveri vürstiga või muud sellist . </s> <s> Aga see kõik on võrdlemisi udune . </s> <s> Ei , neil peab olema midagi kindlat , midagi julma ja järsku . </s> <s> Muidu poleks Guillaume söandanud . </s> <s> Me peame teadma , mis see on . </s> <s> Uuri see välja , Lauzun . " </s> </p>
<p> <s> " Ma üritan , suurmeister . " </s> </p>
<p> <s> " Hästi . </s> <s> Veel üks asi . </s> <s> Meil on vaja liitlast . </s> <s> Kedagi , kes poleks seotud orduga , keegi , kes poleks aadlik , ent oleks nii kuninga kui rahva jaoks suur autoriteet . </s> <s> Pooljumal . </s> <s> Me ei tohiks teda ära osta , ma tahan , et see mäng oleks puhas . </s> <s> Mõtle , kes see võiks olla . </s> <s> Täna on teda veel raske leida , ent kui shokk üle läheb ja propaganda muutub rutiinsemaks , rahvas väsib ja hakkab küsima , et kas tõesti on vaja meid hävitada , vaat siis võiks sel mehel olla juba piisvalt julgust meid toetada . " </s> </p>
<p> <s> " Kuidas ? " </s> </p>
<p> <s> " Vaata punkt " üks " . </s> <s> Otsi üles , mis neil on . </s> <s> Jäta mind nüüd palun üksi , ma pean puhkama . </s> <s> Need ajaloolised päevad on mõnevõrra kurnavad . " </s> </p>
<p> <s> " Berenger ? " </s> <s> Advokaat kraamis oma paberid kokku ja vaatas tõsiselt oma suurmeistrile silma . </s> <s> " Meil on ju plaan ? </s> <s> Me ju võidame . " </s> </p>
<p> <s> " Jumala abiga , mu armas Lauzun , jumala abiga . " </s> </p>
<p> <s> Prantsusmaa kuningas Guillaume Saint-Marie Alencon de-Cadec Bourbon tundis end sel päeval meeletult üksi . </s> <s> Varahommikul oli ta käinud ratsutamas , vaimustumata kiirusest ja värskest õhust , oli olnud rõhutud ihukaitsjatest ja saabuvast äikesest raskest õhust , milles oli raske hingata . </s> <s> Ka tema hobune tunnetas ratsaniku ärevust ja atmosfääri rõskust , lasi tuimalt ja rõõmuta galoppi . </s> <s> Kohe pärast hommikusööki oli Constance põgenenud oma ruumidesse , saates mehe poole vaid pahura pilgu , milles peegeldus põlgus üksinda veedetud ööde eest . </s> <s> Siis oli Bonaguil tüüdanud teda mõttetute detailidega arreteerimiste käigust , suutmata kuningat petta , et operatsioon kulgeb plaanitust palju aeglasemalt ja vähemate tulemustega . </s> <s> Kantslerid ja kardinalid ja nõunikud kiitsid marssalile vaid takka , targutasid juriidilistest peensustest . </s> <s> Nad ei vaadanud talle silma , vaid oma paberitesse , vältisid kuninga pilku ning jahvatasid , et ennetada küsimust — " Kus on raha ! " </s> <s> Generaalstaatide president Goujon pidas sütitava kõne palavast armastusest , mida rahvas oma kuninga vastu tunneb , ent seegi ei suutnud peletada Guillaume'i tuska . </s> <s> Ta oli operatiivnõupidamise laiali saatnud , oli eraldunud lossi Tuileries' tiiba , kus ta oli end alati kodusemalt tundnud . </s> <s> Siia oli ta lasknud sisustada ajastu moenõuetele vastava kabineti , loobunud liigsest luksusest ja Poussini maalidest , mida tema eelkäijad olid üle Louvre'i kuhjanud . </s> <s> Guillaume vihkas Poussini , seda klisheeantiiki vihtunud kunstnikut . </s> <s> Kunagi puhastab ta kindlasti kogu lossi sellest kõntsast , kunagi ... </s> <s> Siis kui on sobiv aeg . </s> </p>
<p> <s> Nüüd aga kanti ette , et vana Le Mercier on juba kolmandat päeva taotlemas audientsi ja lubanud näljastreigi välja kuulutada , kui teda kohe kuninga juurde ei lasta . </s> <s> Muidugi ei tahtnud Guillaume vana ajaloolast staabi koosseisus näha , sest see tema õpetaja oli ainuke , kes julges talle neil päevil veel tõtt rääkida . </s> <s> Aga mitte tõtt polnud talle praegu vaja ; kuningas vajas mõistmist , et keegi siiralt ja südamest toetab tema võitlust , ega ei teeks seda mitte kasuahnusest või kohusetundest . </s> <s> Jah , kõik nad tahtsid templirüütlite raha , uskusid , et kuningas jagab saaki nendegagi ja sellest johtuski nende pühendumus ja usinus . </s> <s> Aga tegelikult , sisimas ja sügaval , oli neil ükskõik , kas see kõrgfeodaalkorra igand imeb endiselt Prantsusmaa verd või mitte . </s> <s> Nad olid nõus aadli privileegide kärpimisega , kuni see ei puudutanud nende endi pärusmaid ; nad olid nõus kodanikeõiguste ja dekoloniseerimisega seni , kuni kuningas ei saada laiali õukonda . </s> <s> Nad ei näinud seda , mida nägi kuningas . </s> <s> Et on vaja astuda ajaloost tänapäeva . </s> <s> Nad uskusid , et kuningas teeb kõike seda trooni kindlustamiseks . </s> <s> Nad uskusid , et kuningas usub tsentraliseeritud monarhia vajadusse Prantsusmaal ... </s> <s> Mon dieu , mõtles Guillaume , ka mu naine usub sellesse . </s> <s> Berenger' kõrvaldamine on nende jaoks vaid üks järjekordne õukonnaintriig , favoriidi ebasoosingusse langemine . </s> <s> Nad ei võta seda viimase takistuse kõrvaldmisena Prantsusmaa ja kogu Euroopa viimisel uude ajastusse . </s> </p>
<p> <s> Kuningas leidis , et on joonistanud paberilehele võllapuu ja sellesse kõlkuma mehikese . </s> <s> Ärritunult kortsutas ta paberi kokku ja viskas minema , et siis kohe uus haarata . </s> <s> Nüüd tuli mehike suurem ja kangekaelselt üritas Guillaume kriipskujule Berenger' nägu joonistada . </s> <s> Ta irvitas , kui talle tundus , et need kõrged kulmukaared ja peen nina on tal nüüd lõpuks õnnestunud . </s> <s> Siiski tundus talle , et ta oskab ka paremini . </s> <s> Ta haaras suurema paberi järele ja püüdis nüüd juba hoolikamalt Berenger' näojooni järele aimata . </s> <s> Kuidagi see rahustas — näha vihatud vaenlast abitult paberisse köidetuna võllas siplemas . </s> </p>
<p> <s> Guillaume ei pooldanud hukkamisi , talle ei meeldinud nendel osaleda , kuid Berenger' puhul ta teadis — tuleb teha erand . </s> <s> Tuleb teha suur ja rahvarohke hukkamine , tuleb teha meediasündmus . </s> <s> Berenger' mahalaskmine peab minema telepildis üle kogu maailma , jõudma helesiniselt ekraanilt luubi tagant kolooniatesse , jõudma kõigi edumeelselt mõtlevate inimesteni . </s> <s> Kuigi kahtlemata ei avalda mustvalge kitsuke telepilt rahvale sellist muljet , nagu tegelik sündmus Pariisis . </s> <s> Sinna tuleb kokku ajada massid , see peab olema nagu Prantsusmaa meistrivõistluste finaalmäng , mõtles kuningas , kui tabas silmanurgas punase tulukese vilkumise . </s> <s> Kabineti ukse juures vilkuv tuli andis märku , et keegi tahab kuninga audientsile pääseda . </s> </p>
<p> <s> Ärge segage mind , ma tahan üksi olla , mõtles Guillaume . </s> <s> Või ei , tegelikult tahan ma olla koos oma rahvaga staadionil ja näha , kuidas " St Germaine " purustab mõne Brandenburgi lollaka klubi . </s> <s> " St Germaine " oli kuninga lemmikmeeskond , aga ta ei saanud seda nii tihti välja näidada kui tahtis ; ei saanud kanda kuninglikul tribüünil sinist klubisärki ja röökida koos rahvaga : " Rossy , Rossy ! " </s> </p>
<p> <s> Tuli ei kustunud . </s> </p>
<p> <s> Tigedalt vajutas ta kommutaatori nupule . </s> <s> " Jah , Remy , mis seal jälle on ? " </s> </p>
<p> <s> " Majesteet , see on le Mercier , ta karjus minu peale , lubas näljastreigi välja kuulutada . </s> <s> Ta väidab , et tal on midagi väga tähtsat . " </s> <s> Ülemkammerteenri hääl oli tulvil nördimust . </s> </p>
<p> <s> " Kas on kunagi olnud midagi sellist , millega le Mercier on tegelenud ja mis pole talle väga tähtis ? </s> <s> Olgu , las tuleb . " </s> </p>
<p> <s> Las tuleb , las ta õiendab minuga , las noomib . </s> <s> Äkki on tal siiski mõte ? </s> <s> Olgu , kuidas on , aga le Mercier pole loll , ta pole mulle kunagi pugenud . </s> <s> Ta on üks tüütu ja agar vanamees , kuid see-eest on ta vähemalt siiras . </s> </p>
<p> <s> Kabineti uksed löödi valla ja mustas ülikonnas lühike hallide lokkidega vanamees lausa lendas sisse . </s> <s> Ta lips oli viltu ja nägu leemendas higist , kogu ta olek pakatas solvumisest ja ärritusest , olles samas demonstratiivselt teadlik , et tal on õigus seda kuninga juuresolekul näidata . </s> <s> Kuningliku Prantsuse Ajalooakadeemia rektor , kõikvõimalike ordenite kavaler , markii Raoul Marechal le Mercier , kuninga kunagine eraõpetaja , Prantsuse kuningriigi väljapaistvamaid teadlasi ja mõtlejaid , üks austatumaid mehi maal , lausa värises nördimusest , mille tõttu tema kummardus majesteedile oli pigem lühike episood teel ukse juurest lauani ja siis tooli prantsatamisel . </s> <s> Luba küsimata ja taludes endal Guillaume'i kannatlikku pilku valas ta endale karahvinist vett , jõi selle ära , siis veel teisegi klaasi ja lõpuks , hingeldades , suutis öelda : </s> </p>
<p> <s> " Guillaume , Guillaume , Guillaume ... </s> <s> Kolm päeva ! " </s> </p>
<p> <s> " Mis kolm päeva ? " ei saanud kuningas aru . </s> </p>
<p> <s> " Kolm päeva ei lasta mind juba sinu juurde ! " käratas vanamees . </s> <s> " Kolm päeva tegutseb riigis mingi salanõukogu , kuhu mind pole kutsutud . </s> <s> Kolm päeva võtab kuningas vastu pöördelisi — ja ma ütleksin riigi jaoks lausa hukatuslikke otsuseid — ja markii le Mercier ? </s> <s> Kus on markii le Mercier ? </s> <s> Ta istub kodus , teda ei lasta oma kuninga juurde , nagu ei olekski ta riiginõukogu liige , nagu polekski Louis oma surivoodil teda vannutanud kandma oma poja eest hoolt ja lausa nõudnud temalt oma viimaste hingetõmmete juures , et ma peale passiksin , et poiss mingeid lollusi ei tee . " </s> </p>
<p> <s> " Raoul , kogu minu lugupidamise juures ... " </s> </p>
<p> <s> " Palun , majesteet , " tõstis le Mercier käe , " palun , ära katkesta mind ! </s> <s> Las ma lõpetan . </s> <s> Ma olen Riiginõukogu liige . </s> <s> Mul on õigus kuningale nõu anda . </s> <s> Seaduslik õigus . </s> <s> Ja kohustus ! </s> <s> Aga sellest olulisem veel on Louis'le antud sõna . </s> <s> Miks sa ei kutsunud mind oma salanõukokku ? </s> <s> Millega sa hakkama oled saanud , Guillaume ? " </s> </p>
<p> <s> " Templirüütlite asja korraldab operatiivstaap . </s> <s> Saa palun aru , et ma ei vaja akadeemilist dispuuti , vaid energilist tegutsemist , ning mulle pole vaja riiginõukogult mingeid lisavolitusi . " </s> </p>
<p> <s> " Akadeemilist dispuuti , mon dieu ! " hüüatas le Mercier . </s> <s> Värisevi käsi koukis ta taskust filtrita sigarette , ei vaevunud ootama , kuni kuningas talle oma massiivsest arkebuusikujulisest tulemasinast tuld pakub , vaid krapsas tikke ja süütas sigareti kolmandal katsel . </s> <s> Kibedet suitsu välja puhudes ja läkastades — le Mercier tõmbas alati Berry' segatud tubakat , mitte puhast asumaade oma — suutis ta lõpuks rahuneda . </s> </p>
<p> <s> " Akadeemilist dispuuti , " kordas ta siis , kui kuningas oma vana õpetajat peaaegu et hella pilguga jälgis , kannatlikult tema suitsetamisrituaali lõppu oodates . </s> <s> " Kas sa tahad öelda , et mul pole midagi peale pikkade teaduslike traktaatide Prantsusmaa jaoks pakkuda ? </s> <s> Kas sa väidad , et minu nõuanded on ebavajalikud ? " </s> </p>
<p> <s> " Ei . </s> <s> Aga me tegeleme julgeolekut puudutava operatsiooniga . </s> <s> Salanõukogu — nagu sa seda nimetad — koordineerib arreteerimisi , valmistab ette protsessi . </s> <s> Sinna kuuluvad inimesed , kel on vahetult voli käsutada niisugusi jõude . " </s> </p>
<p> <s> " Ja kes seal siis on ? " muigas vanamees tigedalt . </s> <s> " Las ma arvan . </s> <s> Musketäride kapten Montmorency , kindlasti ; marssal Bonaguil , Guojon , see vürtspoodnik ; kantsler Strasberg ; Van Houdjink . </s> <s> On mul õigus ? </s> <s> Muidugi on ! </s> <s> Needsamad sinu semud , kellega tee koos jalgpalli vaatate , mehed , kes teavad ajaloost sama palju kui mina veterinaariast . </s> <s> Ja kes on sinu peanõuandja ? " </s> </p>
<p> <s> " Erwin , " ütles kuningas ettevaatlikult ja muiet alla surudes . </s> <s> Ärritunud le Mercier oli teda alati lõbustanud . </s> </p>
<p> <s> " Van Houdjink ! </s> <s> Muidugi ! </s> <s> See flandria raamatupidaja ! </s> <s> Hugenott ! " </s> </p>
<p> <s> " Ta on Prantsuse Kuningriigi rahandusminister ja võttis katoliikluse juba kümme aastat tagasi vastu . " </s> </p>
<p> <s> " Hugenott jääb hugenotiks ! " raius le Mercier . </s> <s> " Olgu . </s> <s> Nüüd on sul võimalus kuulata minu nõuannet . " </s> </p>
<p> <s> " Ja milline see oleks ? " </s> </p>
<p> <s> " Lõpeta see operatsioon ! " pahvatas le Mercier . </s> <s> " Võta tagasi kõik oma käsud , lase Berenger' vabaks , jäta templirüütlid rahule ! " </s> </p>
<p> <s> Kuningas tõusis aeglaselt , pead sinisest suitsusambast mööda vedades , pani käed seljale ning kõndis mööda kabinetti ringi . </s> <s> Vanamees süütas uue sigareti ja jälgis kuningat mornil pilgul . </s> <s> Lõpuks seisatas Guillaume ühe seinal rippuva kuldraamis foto ees . </s> <s> Le Mercier teadis seda pilti hästi , sellel oli jäädvustatud templirüütlite suurmeister Berenger , kuningas Guillaume ise ja tema nõbu , Hispaania kuningas , noor ja rõõsailmeline Charles Antoine . </s> <s> Nad seisid Bayonne'i raudteejaama ees , taamal elegantselt kiiskamas hispaania ja prantsuse värvidega maalitud esimene vedelküttel töötav vedur maailmas , voolujooneline iludus , mis kohe asub sooritama esimest raudteereisi San Sebastiani , Püreneede ja Biskaia lahe vahel , et ühendada kahte kuningriiki raudse sidemega mööda iidset palverändurite teekonda Santiago de Compostelasse . </s> <s> Juba Guillaume'i isa oli asunud ehitama rohkem raudteid , palganud teadustööde hoogustamiseks insenere . </s> <s> Oli loodud kahe riigi vaheline kuninglik konsortsium raudtee ehitamiseks , kuid alles siis kui Berenger St-Jean-de-Colé eestvedamisel olid templirüütlid tunnistanud , et tegu on püha ja olulise üritusega ning doteerinud projekti kuussada miljonit luidoori ... </s> <s> Jah , kuussada miljonit luidoori , mis olid tekkinud suurmeistri sõrmede vahele otsekui õhust võlutult ja mida kuningad poleks ealeski suutnud ühe korraga välja käia , jah alles siis olid ehitustööd nõiaväel edenema hakanud . </s> <s> Raudtee ja uut tüüpi rongid oli valminud kolme aastaga . </s> <s> Enam ei tossuta Euroopas auruvedurid , vaid vuravad hõbedased kiirrongid , Pariisist Calais'sse jõuab seitsme tunniga , kuningas reisib nüüd alati oma erarongis , mitte rappuvas ja kolisevas pikas bussis . </s> <s> Kuninga alamad reisivad kiiremini ja mugavamini . </s> <s> Ja Berenger pole iial kuuesaja miljoni luidoori eest ühtki teenet palunud . </s> </p>
<p> <s> " Ei , " lausus Guillaume . </s> <s> " See on võimatu . " </s> </p>
<p> <s> " Miks ? " nõudis le Mercier jonnakalt . </s> </p>
<p> <s> " Esiteks — kuningas ei võta kunagi oma käsku tagasi . </s> <s> Teiseks , ma ei soovi seda . </s> <s> Templirüütlitega , nende impeeriumiga , tuleb lõpp teha . " </s> </p>
<p> <s> Esmakordselt oligi ta seda Bayonne'is tajunud , selgelt ja üheselt , kui oli naeratades Berenger' kätt surunud . </s> <s> Kuussada miljonit luidoori oli olnud templirüütlite jaoks vaid tilk , mille kadumist nad ei märkagi . </s> <s> Nad kinkisid kuningale raudteed , mõelda vaid ! </s> <s> Et siis taas eralduda oma maavaldustesse , korraldada rüütliturniire , pidada oma salakoosolekuid , meelitada prantsuse parimaid sõjaväelasi oma ordusse , jutlustada rüütellusest , kammitseda Prantsusmaa vaba mõtlemist oma feodaalsete luuludega . </s> </p>
<p> <s> " Ma teadsin , et sa tuled mind ainult keelitama , Raoul , " jätkas kuningas , kui jõudis pildi juurest laua juurde tagasi . </s> <s> " Seda oleks sa teinud ka operatiivstaabis . </s> <s> Otsused on juba tehtud , mehhanism on käivitunud , seda ei saa enam tagasi pöörata . " </s> </p>
<p> <s> " Guillaume , " ohkas le Mercier , " sa oled teinud suure vea . " </s> </p>
<p> <s> " Ma olen toiminud Prantsusmaa parimate huvide kohaselt . </s> <s> Ma lõikan tema ihult mädapaise . </s> <s> Me ei saa jätkata reforme , kui templirüütlid minu rahakotti hoiavad . </s> <s> Ja rahvas toetab mind . " </s> </p>
<p> <s> " Rahvas , rahvas , " osatas markii . </s> <s> " Rahvas toetab sind alati , kui sa ütled , et võtad Berenger'lt ja annad neile . </s> <s> Sa loodad liiga palju rahvale , mitte seisustele , Guillaume . </s> <s> Tule , kuula mind palun , kuula mind kordki ära ja katsu mõista . " </s> </p>
<p> <s> " Mul pole mingiteks loenguteks aega , " sõnas kuningas tõrksalt . </s> </p>
<p> <s> " See pole loeng . </s> <s> Ma tahan , et sa näeksid asju laiemalt kui lihtsalt päevapoliitilises plaanis . </s> <s> Ja sa oleksid neid juba varem näinud , kui sa tugineksid oma otsustes rohkem seisustele , kirikule , kuulaksid oma kuninglikku verd . " </s> </p>
<p> <s> Guillaume tegi mingi suurejoonelise sarkastilise zhesti . </s> </p>
<p> <s> " Jajah , kuninglikku verd , " jätkas vanamees . </s> <s> " Kõik vastused on seal olemas . </s> <s> Ma ei räägi praegu sinu reformidest , sest usun , et need tulevad nooruslikust keevalisusest ning lõpuks seab elu ise sind lihtsate faktide ette ... hoolitsus oma alamate eest on kiiduväärne , ent pööbli tahe jääb pööbli tahteks . " </s> </p>
<p> <s> Kuningas tõstis sõrme . </s> <s> " Mulle meeldib neist mõelda kui mitte pööblist ja minu alamatest , vaid kui Prantsusmaa kodanikest . </s> <s> Prantslased olgu Prantsusmaa , mitte kuninga subjektid . " </s> </p>
<p> <s> " Olgu peale , " ei lasknud markii end segada . </s> <s> " Mitte selles pole praegu asi . </s> <s> On midagi , mis on püha , mis moodustab riigi selgroo , ja selleks , Guillaume , ei saa olla mingid kodanlikud ideoloogiad , kodanikuõigused , vabaduspetitsioonid , vaid ainult monarhia , usk ja ustavus neile . </s> <s> Ilma kuningata poleks Prantsusmaad , ilma Avignoni-Pariisi liiduta poleks katoliiklikku usku . </s> <s> Ma tean , et usuasjad sind eriti ei huvita ja sa lased nendega rohkem tegeleda kardinalidel ja paavstil ... mis siis ikka , seegi on kuninga õigus . </s> <s> Ent ma ei taha kõrvale kalduda . </s> <s> Ma tahan , et sa mõistaksid , et poliitika , mille punus Philippe IV 1306. aastast alates , on andnud meile Prantsusmaa , Euroopa ja maailma sellisena , nagu nad praegu on . </s> <s> Ja templirüütlitel on olnud selles oluline , ma ütleksin isegi , et määrav roll . " </s> </p>
<p> <s> " Mulle on seda õpetatud , " naeratas kuningas ülbelt . </s> <s> " Aga see on ajalugu . </s> <s> Sel pole enam tähstust . " </s> </p>
<p> <s> " Ka Philippe IV oli reformaator , " jätkas markii . </s> <s> " Ja veel millise inspiratsiooniga reformaator ! </s> <s> Temal õnnestus — templirüütlite abiga — ühendada Prantsuse kroon ja katoliku usk , tema angazheeris krooni teenistusse templirüütlid , mõistes , millise ainulaadse , novaatorliku rahvusvahelise organisatsiooniga on tegu . </s> <s> Temagi oleks võinud Jacques de Molay põletada ja üritada rüütlite varandusele käppa peale panna , ent vaevalt oleks see tal õnnestunud ja vaevalt ta sellega midagi saavutanud oleks . </s> <s> Tema ajast alates on fleur-de-lys'i kõrval väike punane rist ja templirüütlite lipul kuninglik liilia ... " </s> </p>
<p> <s> " Mitte enam kauaks , " irvitas kuningas . </s> </p>
<p> <s> Le Mercier raputas pead ja rääkis kiiresti edasi . </s> <s> " Kui meile ajalugu midagi õpetab , siis seda , et autonoomsed , kuid trooniga ustavusvandega seotud templirüütlid , on osutanud Prantsusmaale neid teeneid , milleks pole olnud võimelised diplomaadid , väejuhid ega pankurid . </s> <s> Nad on Prantsuse emissarid , suursaadikud ja — kui tarvis — ka salakuulajad . </s> <s> Nemad hoidsid ära sõja Plantagenet'de ja Valois'de vahel , mis oleks Prantsusmaa rüütelkonna ja kuningavõimu võinud paisanud sada aastat tagasi . </s> <s> Nemad on korraldanud meie suhteid Briti saartega ja nii , et seal pole iialgi tekkinud ühtset kuningavõimu ja et London ümbritseti Glyn Dwr'i dünastiaga Wales'is ; Stuartite ja meie Auld Alliance'iga Skottiast ning iirlaste omavalitsusega . </s> <s> Glyn Dwr'id , Theodore'id ehk Tudorid Londonis on meie kuulekad sõbrad ja vasallid , kõnelevad prantsuse keelt ja seda tänu templirüütlite rahapumbale . </s> <s> See tasakaal on püsinud sajandeid — hoolimata revolutsioonidest ja sõdadest . </s> <s> Sa tõukad templirüütlid eemale Prantsuse troonist ja nad kaovad ka Saartelt . " </s> </p>
<p> <s> " Georges on minu sõber , " vastas Guillaume mornilt . </s> </p>
<p> <s> " Aga järgmine kuningas ? </s> <s> Aga Skottia Jacques ? </s> <s> Brandenburgi Louis ? </s> <s> Meie parimad ja olulisemad saadikud Brandenburgis ja Londonis on olnud alemannid ja inglased , mitte prantslased . </s> <s> Templirüütlid aitasid maha suruda protestantide mässe ja jätkuvalt hoida nende kirikuid Avignoni ja Pariisi küljes . </s> <s> Minu monograafia , mida sa vist pole viitsinud lugeda , armas Guillaume , räägib , et ainult tänu templirüütlite rahakotile ja veenmisjõule likvideeriti hullu Henri VIII reformatsioonikatsed Inglismaal , ja mis veel olulisem — tänu templirüütlitele ei sattunud Briti saared isolatsiooni mandrist , mis oleks neid sundinud otsima uusi sidemeid muu maailmaga , ja nad oleks abi leidnud väliskaubandusest , meresõidust , avastusretkedest ja koloniseerimisest . " </s> </p>
<p> <s> " Sa vaatad minevikku , " sõnas kuningas . </s> <s> " Mina vaatan tulevikku . " </s> </p>
<p> <s> " Sa ei vaata , sa ei näe tulevikku . </s> <s> Sa purustad meie suhted Madridi , Briti saarte , Brandenburgi ja Itaalia riikidega . </s> <s> Sa rikud tasakaalu , sa peaksid hakkama looma uusi alliansse , kuid sa oled muutunud paariaks . </s> <s> Võib-olla osalt see sul õnnestubki , ent siis oled sa pööranud maailma etteaimamatu arengu teele . </s> <s> Tugev Prantsuse monarhia , Rex Christianissimuse eestvedamisel ja Templiordu toel on taganud tänapäeva poliitilise tasakaalu . " </s> </p>
<p> <s> " On see kõik ? " </s> </p>
<p> <s> Vanamees lihtsalt maigutas suud . </s> </p>
<p> <s> " Sa ei öelnud mulle midagi uut , Raoul . </s> <s> Seda kõike ma tean . </s> <s> See on ajalugu . </s> <s> Las ma räägin sulle nüüd tulevikust . </s> <s> Templirüütlid on rikkad ja seda tänu liigkasuvõtmisele ja pangapidamisele prantsuse rahva arvelt . </s> <s> Nende raha oskab rahvas paremini kasutada ja rahval on sellele rahale õigus . </s> <s> Me võtame nende üüratud maavaldused ja jagame maa rahvale ning riigimõisadele . </s> <s> Sama tehakse ka välismaal — jah , ma tean , et alguses aeglasemalt , ent siis meie edukal eeskujul juba rõõmsamini . </s> <s> Templirüütlite relvalaod lähevad musketäride , kuningliku kaardiväe ja rahvuskaardi kätte ; kõik nende turkopoleed ja seersantvennad liituvad kaardiväega . </s> <s> Nad ei hakanud vastu — tõtt-öelda oli see üllatus , kuid meeldiv , kui järele mõelda , sest näitab , kui vähe oli Berenger'l tegelikult autoriteeti . </s> <s> Nii et mis välja tuleb ? </s> <s> Templirüütlite ressursid lähevad riigile , kes kasutab neid otse ja ilma ebavajaliku orduta . </s> <s> Ja ära tule mulle rääkima , et troon seeläbi nõrgemaks jääb . </s> <s> Nende ordu kuulus ju riigile ? </s> <s> Kui mina selle likvideerin , kuuluvad kõik tema varandused mulle . </s> <s> Lihtne ? </s> <s> Ja hämmastav , et ükski kuningas varem selle peale ei tulnud . " </s> </p>
<p> <s> Le Mercier raputas lootusetult pead ja süütas järgmise sigareti . </s> <s> " Ja raha ? " küsis ta siis . </s> <s> " Kui kaugel sa sellega oled ? " </s> </p>
<p> <s> " Rahaga tegeletakse . </s> <s> Van Houdjink uurib praegu nende finantsskeeme ... </s> <s> Varsti on see meil käes . </s> <s> Pole ordut , pole ka rahal peremeest . </s> <s> Helveetsia pangad toovad selle mulle kuldkandikul , " lausus kuningas enesekindlalt . </s> <s> Liialt enesekindlalt . </s> </p>
<p> <s> " On pangandus ja on helveetsia pangandus , " vastas Le Mercier . </s> <s> " Vähe sellest , et sa hävitad prantsuse rüütelluse ja sõjaväe alustoe , sa ei saa selle eest isegi raha . </s> <s> Sa alustad pikki kohtuprotsesse ja takerdud juriidilistesse nüanssidesse . </s> <s> Ordu likvideerimine võtab aega ja sa oled rumal — anna mulle andeks — väga rumal , kui sa arvad , et nad vastulööki ei kombineeri . " </s> </p>
<p> <s> " Nad ei hakanud vastu . </s> <s> Ja nüüd on juba hilja . " </s> </p>
<p> <s> Markii lõi tüdinult käega . </s> <s> " Sa oled ikka veel pime . </s> <s> Olgu peale , ma olen sind hoiatanud . </s> <s> Ma ei hakka sind enam veenma . </s> <s> Ma kardan , et sa kaotad . </s> <s> Sul peab olema nende vastu midagi väga kindlat , mingi ühene süütõend . " </s> </p>
<p> <s> Kuningas mõtles hetke , naeratas siis , avas laualaeka ja viskas hooletult vanamehe ette ühe paberi . </s> <s> " Kuidas oleks vastuhakuga kuninga soovile anda võim Prantsusmaal prantslaste kätte . </s> <s> See on ju mäss ? " </s> </p>
<p> <s> Le Mercier lahkus Louvre'ist endamisi tigedalt pomisedes . *** </s> </p>
<p> <s> Avalikkuse jaoks märkamatult oli kuningas enne kuulsat templirüütlite kohtuprotsessi algust andnud edikti , et riigireetmissüüdistustes ei või kohtus kaitsjana esineda keegi muu kui Prantsuse kuninga alam . </s> <s> Edikti viimane lõige sätestas , et riigi julgeoleku seisukohalt tuleb sellised protsessid ka võimalikult kiiresti lõpule viia . </s> <s> Uurijate ja kohtunike käitumine , nende arrogantsus ja maneerlik üleolek , ei tekitanud Berenger's mingeid illusioone . </s> <s> Templirüütlitelt pinniti ülestunnistust . </s> <s> Nad on vandenõus Prantsuse riigi vastu , on varastanud riigi raha , nad on vastu astunud kuningale . </s> <s> Nad on reeturid . </s> <s> Üle terve riigi oli arreteeritud kolm tuhat venda ja enamik neist polnud sugugi Bastille's , vaid maakonnavanglates , kus ülekuulamist toimetasid Sardiiniast , Korsikalt või Normandiast uurijad — karmid mehed , kes sülitasid tiitlite peale ja kohtlesid aulike vendi kõige tavalisemate mõrtsukatena . </s> <s> Imbusid kuuldused esimestest ülestunnistusest . </s> <s> Ka peksmistest ja piinamisest . </s> <s> Katoliku kirik paavstiga Avignonis eesotsas oli ordust lahti öelnud . </s> </p>
<p> <s> Berenger'd nad ainult hirmutasid . </s> <s> Tema elutingimused Bastille's jäid järjest kehvemaks . </s> <s> Lauzuni lubati kliendi juurde harvemini . </s> <s> Süüa anti kaks korda päevas . </s> <s> Ülekuulamistel kostis kõrvalkambritest valukarjatusi . </s> <s> Suurmeistri ülekuulaja oli keegi pealtnäha viisaka välimusega provaanslane Peca . </s> <s> Kõneka sisustusega ülekuulamiskambris ajas ta kuue seljast , kääris käised , võttis prillid eest ning tema kiilaspeal olid näha allasurutud raevust laienenud veresooned . </s> </p>
<p> <s> " Te sunnite oma riitustel noori rüütleid astuma pederastlikku vahekorda ! " </s> </p>
<p> <s> " See pole tõsi . </s> <s> Ja see pole ka korrektne küsimus . " </s> </p>
<p> <s> " Te olete reetnud oma kuninga ! " </s> </p>
<p> <s> " Ei iial . " </s> </p>
<p> <s> " Te valmistate ette vandenõud kuninga kukutamiseks ? " </s> </p>
<p> <s> " Ei . " </s> </p>
<p> <s> " Salakoosolekutel olete arutanud võimuhaaramist . " </s> </p>
<p> <s> " Mitte kunagi . " </s> </p>
<p> <s> Keegi röögib naaberkambris , röögib valust , nagu väänataks tal sõrmi . </s> </p>
<p> <s> " Kes ordus peab arvet kuningalt varastatud raha üle ? " </s> </p>
<p> <s> " See küsimus eeldab , et templirüütlid on varast ... " üritab Lauzun sekkuda . </s> </p>
<p> <s> " Sina , " prantsatab raske rusikas lauale , " oled vait . </s> <s> Tema — vastab . </s> <s> Selge ! " </s> </p>
<p> <s> " Me pole midagi varastanud . " </s> </p>
<p> <s> " Meil on ülestunnistused teistelt teie vendadelt , et te olete käskinud neid lahti ütlema oma kuningast . " </s> </p>
<p> <s> " See on vale . " </s> </p>
<p> <s> " Tõestage seda ! " </s> </p>
<p> <s> " Teie tõestage . " </s> </p>
<p> <s> " Meil on juba tõendused . " </s> </p>
<p> <s> Berenger kehitab õlgu . </s> </p>
<p> <s> " Te olete kavatsenud mürgitada Anjou' hertsogi . " </s> </p>
<p> <s> " Ma pole seda iilagi kavatsenud . " </s> </p>
<p> <s> " Tema söögist on leitud mürki . " </s> </p>
<p> <s> " Ma pole tema kokk . " </s> </p>
<p> <s> " Teid on kuuldud ütlemas : " Me peame sellest kuningast vabanema . </s> <s> " " </s> </p>
<p> <s> " Ma pole kunagi midagi sellist öelnud . " </s> </p>
<p> <s> Siis jäävad advokaat ja tema kaitsealune kaheks tunniks pimedusse ja kõrvalkambris keegi ainult röögib , röögib , röögib . </s> <s> Ja nii kümmekond päeva järjest . </s> </p>
<p> <s> 7 . juunil ülekuulamist ei olnud . </s> <s> Lauzun sai tunniks oma kaitsealuse juurde . </s> <s> Suurmeistri nägu oli auku vajunud , ta oli jäänud kõhnemaks , kuid ikkagi mitte kaotanud rüütlirühti , kindlameelset pilku , ja ehkki ta käed värisesid kurnatusest ( Lauzun tundis seda huulte all ) , näis Berenger rõõmsameelne . </s> </p>
<p> <s> " Kohtuistung on määratud 15. juunile , " teatas advokaat . </s> <s> " Meile on jäänud nädal . </s> <s> Kuningas ei kavatse venitada . " </s> </p>
<p> <s> " Mis neil on ? " </s> </p>
<p> <s> " Neil on ülestunnistusi . </s> <s> Kohtunikel on teada kuninga tahe , ent näopäästmiseks vajavad nad siiski midagi lihtsat ja ilusat , millest kinni hakata . " </s> </p>
<p> <s> " Ja selleks on ... " </s> </p>
<p> <s> " Jätkuvalt sinu keeldumine rahastada uue Generaalstaatide hoone ehitamist . </s> <s> Nad on sellele külge õmmelnud võrdlemisi veenva skeemi , et keeldumine on osa pikemast vandenõust jätta kuningas rahata ja prantslased poliitilisest esindusõigusest . </s> <s> See paber on kuninga käes , sinu keeldumine ... ja Van Houdjink oskab näidata , et raha , mida sa kuningale ei andnud , oli tegelikult riigi oma . " </s> </p>
<p> <s> " Ametlik casus belli , " ümises Berenger . </s> <s> " Tegelikult oligi rahanõue van Houdjinki plaanitud , sooviga meid pankrotti ajada , Generaalstaatide hoone oli lihtsalt algus . </s> <s> Tuli mul Colbert välja ! " </s> </p>
<p> <s> " Olgu , kuidas on , aga rahvas on raevunud . </s> <s> Pariislased , sa ju tunned neid . " </s> </p>
<p> <s> " See on kuninga poolt muidugi efektne käik , " möönas Berenger ohates . </s> <s> " Pööbel tuleb sellega kaasa . </s> <s> Midagi sellist võis kahtlustada . </s> <s> Ja meie kaitse peab vastu ? " </s> </p>
<p> <s> Advokaat laiutas käsi . </s> <s> " Kohtunikud teavad , millise otsuse nad peavad langetama . </s> <s> Kui kuningas oma kaardid peenelt välja mängib ; kui pariislased kisavad kohtuhoone akende taga : " Berenger — varas ! </s> <s> Tempel purustada " , ja seda samasuguse entusiasmi ja verejanuga nagu nad näiteks jalgpallivõistlustel skandeerivad , siis ... " </s> </p>
<p> <s> " Pariislased tahavad alati verd , neid ei muuda miski . </s> <s> Välismaa ? " </s> </p>
<p> <s> " Lahtiütlemine ordust ja altkäemaksud , ei mingit poliitilist tegevust . </s> <s> Vastutasuks varjupaik . </s> <s> Kõik teavad , et Guillaume ei pääse Helveetsia pankadele niipea ligi . </s> <s> Aga summad on suured . </s> <s> Samas nad hoomavad Guillaume'i resoluutsust ja pühendumust . </s> <s> Stuartite pakkumine on kõige jumekam ... " </s> </p>
<p> <s> " See oleks pakkumine kaotajatele . " </s> </p>
<p> <s> " Ja me oleme kaotamas . </s> <s> Tõenäoliselt . " </s> </p>
<p> <s> " Me pole veel võitnud . " </s> </p>
<p> <s> " Lõpuvile on lähenemas , kuningas juhib kolm- null , kohtunik on ära ostetud , " muigas Lauzun mornilt . </s> <s> " Mis võimalusi ... " </s> </p>
<p> <s> " Stopp ! " lausus Berenger äkki ja langetas käe endise seneshalli õlale . </s> <s> " Stopp . " </s> </p>
<p> <s> Mõnda aega valitses kambris vaikus . </s> <s> Siis suurmeister küsis . </s> <s> " Kuidas selle pooljumalusega on , keda ma palusin sul otsida ? " </s> </p>
<p> <s> " Le Mercier ütles , et avalikuks konfrontatsiooniks kuningaga on ta liiga nõrk . </s> <s> Liiati kardab ta infolekke ilmsikstulekut ... " </s> </p>
<p> <s> " Le Mercier on tubli mees , rüütel . </s> <s> Aga ta on akadeemik . </s> <s> Pealegi veel markii . " </s> </p>
<p> <s> " Ma olen rääkinud — salaja — kümnekonna Prantsusmaa tublima inimesega ; Prantsuse patriootide ja ordu sõpradega . </s> <s> Nad kardavad . </s> <s> Või vähemalt seni , kuni meil pole midagi kindlat pakkuda . " </s> </p>
<p> <s> " Ma arvan , et meil on , " sõnas Berenger . </s> <s> " Saab olema . </s> <s> Sul tuleb üles otsida Euroopa parim dokumendivõltsija . " </s> </p>
<p> <s> " Just nii , suurmeister . " </s> </p>
<p> <s> " Teiseks , " naeratas suurmeister , " on aeg mängu tuua Püha Graal . " </s> </p>
<p> <s> Advokaadi nägu väljendas mõistmatust . </s> </p>
<p> <s> " Üsna otseselt on aeg mängu tuua , " jätkas Berenger . </s> <s> " Meil on ju olemas paber , milles kuningas lükkas tagasi meie ettepaneku ehitada Pariisi keskele Graali Tempel . </s> <s> Meile oli see vajalik puhtpopulaarsetel eesmärkidel ... </s> <s> Niipalju kui ma seda ka ei vihkaks , aga meiegi peame ajaga kaasas käima ja imidzhile mõtlema , tähelepanu köitma ja nii edasi . " </s> </p>
<p> <s> " See oli ju surnult sündinud projekt ? " </s> </p>
<p> <s> " Jah . </s> <s> Mis tulebki asjale kasuks . </s> <s> Kuidas vihane Guillaume oma kuningliku resolutsiooni sõnastaski ? </s> <s> " Prantsusmaa ja mina ei vaja teie idiootlikku karikat . " </s> <s> Mida olekski loota kuningalt , kes põlgab Poussini maale . </s> <s> Oli nii ? " </s> </p>
<p> <s> Advokaat noogutas , ilmselt endiselt segaduses olles . </s> <s> " Ent Püha Graal , Sangreal , see on ju ... " </s> </p>
<p> <s> " Just nii , mu armas Louzon , see on müüt . </s> <s> Või kuidas võtta ? " </s> </p>
<p> <s> Berenger St-Jean-de-Colé nõjatus ebamugavas toolis seljatoele ja meenutas . </s> <s> Jah , müüt . </s> <s> Enam pole keskaeg ja katoliiklik sümboolika ning müstitsism ei huvita masse . </s> <s> Ei huvita ka usuasjades leiget Rex Christianissimust Guillaume'i . </s> <s> Ometi on legendid visad kaduma ja aeg-ajalt spekuleeritakse ikka veel selle üle , kas templirüütlite valduses on Püha Graal , karikas , millest Kristus pakkus Viimasel Õhtusöömajal veini ja millesse koguti pärast ristilöömist tema veri . </s> <s> Graal , mis annab surematuse ja mille otsimine on inimliku pingutuse jumalikuim , ülim vorm. Nagu seisab Robert de Boron'i raamatutes " Joseph " ja " Estoire del Saint Graal " tõi Joosep karika Inglismaale koos Maria Magdalenaga , asutas selle hoidmiseks Glastonbury kloostri ning sealt on karikas sattunud kuningas Arthuri müütidesse . </s> <s> Ent on ka palju teisi legende ja müüte , ja üks levinumaid nende seast väidab , et karika leidsid templirüütlid ja see on siiani nende valduses . </s> </p>
<p> <s> Ordul tõepoolest oli karikas . </s> </p>
<p> <s> Selle ajalugu on ähmane , kuid Pühalt Maalt ta teiste aarete seas ära toodi . </s> <s> See asus Küprosel ja sattus sealt koos Jacques de Molay'ga Pariisi . </s> <s> Ükski ordu dokument ei maini karika algupära ega omista sellele religioosset , veel enam müstilist tähendust . </s> <s> Kaks korda — 1567. ja 1910. aastal on suurmeister lasknud teha karika kohta analüüsi . </s> <s> Viimase sisu on lühidalt , et maagilist ja tervendavat elujõudu omav Graal on legend , milles on segunenud kristlikud müüdid ja paganlik viljakusekultus . </s> <s> Iseäranis on Graali legendi levikut õhutanud keldi folkloor . </s> <s> Ordu valduses olev hõbekarikas on küll selgelt Püha Maa päritolu , ilmselt juudi käsitöö , ent puuduvad igasugused tõendid , et seda oleks kasutanud Jeesus Kristus . </s> <s> Pigem võib tegu olla de Molay' lauahõbedaga . </s> <s> Siiski pole templirüütlid väga innukalt avalikkuse ees karika päritolu kommenteerinud , lastes pühal müüdil ordule aeg- ajalt maagilist salapära heita . </s> <s> Mitmed kuningad on karikat käes hoidnud ja uurinud , mõned sellest isegi joonud ( mis pole neid loomulikust surmast sammuvõrdki kaugemale viinud või tervendanud ) , ent nemadki pole söandanud välja tulla lõpliku väitega , et see ongi Püha Graal . </s> <s> Parem on lasta hõljuda legendil , kui demonstreerida , et Graalil pole maagilist jõudu . </s> <s> Siiski oli Berenger otsutanud ehitada Pariisi Graali Templi ja karikas seal välja panna . </s> <s> Lõppeks ei kuulu karika elustav jõud ju katoliiklikku kanoonikasse , kuna inglise kirik oleks siis ju vanem kui rooma oma ja enda imidzhi eest tuleb võidelda . </s> <s> Guillaume oli — mõistetavatel põhjustel — projekti otsustavalt ära keelanud . </s> </p>
<p> <s> " Ma ei näe , kuidas Graal võiks meid aidata , " sõnas nüüd Lauzun . </s> </p>
<p> <s> " Mitte Graal üksi , " vastas Berenger . </s> <s> " Vaid ka dokumendivõltsimine ja mees nimega Michel Rossy . " </s> </p>
<p> <s> " See itaallane ? </s> <s> See pajats ? " </s> </p>
<p> <s> " Ainult tema . </s> <s> Ta on rahva jaoks pooljumalus . </s> <s> Pealegi veel impulsiivne ja aus . </s> <s> Pea meeles , et rahvas tahab dramaatikat , tsirkust ja verd . </s> <s> Kuningas arvestab rahvaga , kuningas toetub rahvale . </s> <s> See teebki ta tugevaks , ent ühteaegu nõrgaks . </s> <s> Pariisi pööbel — temas on läbi aastate peitunud suurem jõud kui Louvre'is . </s> <s> Ma arvan , et hakkan kuningaga selles osas üksmeelele jõudma . " </s> </p>
<p> <s> " Dramaatikat ja tsirkust ? </s> <s> Seda on kuningas küllalt korraldnud . </s> <s> Ent verd ? " </s> </p>
<p> <s> " Ka verd saab , " ütles Berenger kindlalt . </s> <s> " Mine nüüd , ma tahan palvetada . " </s> </p>
<p> <s> 1984 . aasta 13. juuli , reede . </s> <s> Päev , mille kuningas Guillaume oli juba ette ajaloolisena ära märkinud . </s> <s> Prantsusmaa astub täna uude ajastusse , kuigi ta ise seda veel ei tea . </s> <s> Kuningas ei pööranud hommikul tähelepanu oma naisele , kes nutetud silmadega palvetas . </s> <s> Ta ei uskunud halbu endeid . </s> <s> Ta uskus oma nõunikke , uskus Bonaguil'd , et mingit mässu pole karta , Pariis on kõrgendatud valve all ja kõik templirüütlite üksused on desarmeeritud ; kuningas uskus Van Houdjinki , et raha saadakse Helveetsia pankadest kätte — kui ordu on likvideeritud ja tema finantsasjad ümber korraldatud . </s> <s> Ja uskus ka vana Le Mercier'd , et täna on pöördeline päev Prantsusmaa ajaloos . </s> </p>
<p> <s> Kuningas võidutses , kuningas rõõmutses . </s> <s> " Vive la France ! " ümises ta mõttes , kui oma venna Anjou' hertsogi saatel mööda Louvre'i koridore liikus , seintel Bourbonide ja Valois'de portreed teda jälgimas . </s> <s> Luksusauto ja mootorratturite spaleer toimetavad nad nüüd hukkamispaika . </s> </p>
<p> <s> Berenger St-Jean-de-Colé' hukkamispaika . </s> </p>
<p> <s> Pariisi tänavad olid sel päeval elevil ; rahvast oli linna kokku sõitnud kaugemaltki , palju oli turiste , iseäranis inglasi , kuna avalikud hukkamised olid Saartel keelatud , mis britoonide verejanu muidugi ei vähendanud . </s> <s> Hotellid olid nädalaid ette välja müüdud ja rongidele oli kohti võimatu saada . </s> <s> Rikkamad eurooplased olid kohale vuranud muidugi oma autodega ja tahtsid tänavaid ummistada , mistõttu Boulogne'i ehitati kiirparklad . </s> </p>
<p> <s> Algselt hukkamiskohaks valitud Ile St. Louis tuli väikse mahtuvuse tõttu ära muuta ja nii pidi Berenger surema oma viimaste kuude kodu , Bastille'i ees väljakul . </s> </p>
<p> <s> Guillaume nautis iga hingetõmmet , kui ta seisis lahtises kabrioletis ja skandeerivale rahvamassile tervituseks lehvitas . </s> <s> Musketäride mootorrattad veeresid aeglaselt auto kõrval . </s> <s> Bonaguil oli soovitanud veidi ohutumat marsruuti , kui mööda Rue de Rivoli'd otse Bastille' väljakule , ja muidugi soomustatud autot , ehk isegi tanki , ent Guillaume oli need mõtted maha laitnud . </s> <s> Ta uskus pariislasi , täna ta uskus ja usaldas neid ning isegi salamõrvari kuul ei hoiaks ära pöördumatut . </s> <s> Berenger' hukatakse täna . </s> <s> Vägisi üritas kuningas väärikat ja tõsist nägu ette manada ; lahke ja võidutsev naeratus ehk ei sobi nii sünge sündmusega . </s> <s> Sellest hoolimata ta teadis — Pariis pidutseb täna . </s> </p>
<p> <s> Berenger ärkas 13. juulil kohutava peavaluga . </s> <s> Valulained ründasid ta kolpa ja kusagilt selle tagant kohises kohtuniku hääl , " süüdi , surma ... mahalaskmise läbi ... " ja siis tema enda , " ei , teie ausus , ma ei kavatse armu paluda ... ma ei tunnista ennast süüdi . " </s> </p>
<p> <s> Sõnu öelda on kerge , teada , et täna sa sured , raskem . </s> </p>
<p> <s> Tema keha teadis seda ette , teadis ja tundis , kuidas kuulid rebestavad naha , rebivad lõhki koed ja liha , purustavad siseelundid . </s> <s> Ajule on see teadmine raske , talumatult raske , mõistus protesteerib sellise teadmise vastu , sellest ka valu . </s> </p>
<p> <s> Kohtus oli lihtsam . </s> </p>
<p> <s> Kõigepealt see ainuke ja õige kaitse — sa ei tunnista end süüdi mitte millestki . </s> <s> Sa pole reetnud Prantsusmaad , tema kuningat ega rahvast , sa pole Prantsusmaad ostnud ega müünud , sa pole võtnud tema raha . </s> </p>
<p> <s> " Kas te tunnistate ennast süüdi ... ? " </s> </p>
<p> <s> " Ma olen süütu . " </s> </p>
<p> <s> Jah , kohtus oli lihtsam . </s> <s> Ka surmaotsus oli ainult sõnad , millega see veninud farss pidigi lõppema . </s> <s> Berenger mäletas hästi üha kaastundlikumaks muutunud kohtunikku , kelle pilgust võis lugeda : " No tunnistage end süüdi , Berenger , kasvõi milleski tunnistage end süüdi , siis ehk ... " ning üha verejanulisemaks muutunud kuninglikku süüdistajat , keda vääramatu võidu eelaimus sundis tagant aina jõhkramalt ründama . </s> </p>
<p> <s> " Kas te tunnistate end süüdi , et olite vandenõus Prantsuse kuninga vastu ? " </s> </p>
<p> <s> " Ei , teie ausus . " </s> </p>
<p> <s> " Kas te tunnistate end süüdi , et varastasite kuningale kuuluva raha ? " </s> </p>
<p> <s> " Ei . " </s> </p>
<p> <s> " Kas te tunnistate end süüdi , et te keeldusite andmast kuningale temale endale kuuluvat Prantsuse riigi raha , et ehitada Generaalstaatide uus Palee ? " </s> </p>
<p> <s> " Mul polnud seda raha . </s> <s> Me tahtsime prantsuse rahvale kinkida Püha Graali Templi . </s> <s> Nii kiiresti polnud võimalik — rahandusmaailma olusid teades — seda summat hankida . " </s> </p>
<p> <s> " Templit ? " </s> </p>
<p> <s> " Me nimetasime seda Püha Graali Templiks . </s> <s> Dokumentides on selles lähemalt , küsige kuninga käest . " </s> </p>
<p> <s> " Teie olete süüpingis ! </s> <s> Me küsime teie käest . " </s> </p>
<p> <s> " Kuningas ei soovinud templit . " </s> </p>
<p> <s> " Sest rahvale pole vaja uut pühakoda , vaid rohkem poliitilisi õigusi . </s> <s> Kas tunnistate end süüdi , et olite vandenõus koos Prantsuse riigi vaenlastega , et seista vastu kuninga reformidele tõhustada rahva esindatust riigivalitsemises . " </s> </p>
<p> <s> " Ma pole osalenud üheski vandenõus . </s> <s> Ma olen kuninga ustav alam . " </s> </p>
<p> <s> " Ma väidan , et see on vandenõu Prantsuse rahva ja kuninga vastu . " </s> </p>
<p> <s> " Ma ei kommenteeri teie väidet . " </s> </p>
<p> <s> Aga lõpuks mängis süüdistaja kõik oma kaardid välja — templirüütlite keeldumine rahastada Generaalsteetide Paleed , salakohtumised Hannoveri vürstiga ja Ottomanide saadikuga , Louisiana kaotus mässajatele , aina tühjenev riigikassa ja templirüütlite täienevad arved Helveetsias . </s> </p>
<p> <s> Berenger ei vaielnud vastu , ta ainult eitas , laskmata süüdistajal minna detailidesse . </s> </p>
<p> <s> Fotoaparaadid plõksusid , telekaamerad surisesid , kogu Prantsusmaa ja maailm jälgis templirüütlite ordu purustamist . </s> <s> Kusagil — Berenger' oli selles kindel — jälgis seda heitlust ka Michel Rossy . </s> </p>
<p> <s> Kohtusaalis nägi ta aeg-ajalt teiste oma potentsiaalsete liitlaste nägusid , nägi ka vana le Mercier'd — ilmselt ainsat templirüütlit Prantsusmaal , keda pole vahistatud , sest keegi ei tea salajasest riitusest Hautefort'i kabelis , nägi markiid vaevuga pisaraid tagasi hoidmas , ent Berenger ei süüdistanud teda milleski . </s> <s> Le Mercier'l on oma ordu heaks veel üks tähtis ülesanne täita . </s> <s> Teised vaatasid teda kaastundliku pilguga , otsekui andeks paludes . </s> <s> Kuningas tahab verd ja ta peab seda saama . </s> </p>
<p> <s> Veri ja Püha Graal on alati koos käinud . </s> </p>
<p> <s> Kõigest hoolimata Berenger' pea valutas , keha ei kuulanud sõna ning vangivalvurite hoolitsus tundus pigem mõnitamisena . </s> <s> Kõik toimus nii , nagu ta oligi seda ette kujutanud — rikkalik hommikusöök , ähmis preester , Bastille' komandant , notar , viimane soov ja kõik see läbi sinaka uduvine , nagu poleks see sina ise , nagu ei toimuks miski sinu endaga . </s> </p>
<p> <s> Ta sõi tuimalt ja isuta , rohkem mingist ebamäärasest kohusetundest . </s> <s> Ta pihtis kiiresti , korrektselt ja asjalikult , rüütli kombel , kelle jaoks pihtimine on rutiin enne lahingut . </s> <s> Ta kordas notarile üle oma testamendi põhipunktid , mis oli Lauzuni käes , ega teinud välja notari jahmatunud ilmest , sest tema meelest testamenteeris Berenger juba kuninga vara . </s> <s> Siiski pidas mees paremaks kohusetundlikult küsida : " Abikaasa , lapsed ? </s> <s> Kas nemad jäävad välja ? " </s> </p>
<p> <s> " Ma olen munk , " vastas Berenger ning notar punastas ja vabandas . </s> </p>
<p> <s> " Viimane soov ? " küsis Bastille' komandant ja Berenger palus sigarit . </s> </p>
<p> <s> Bastille' ette väljakule oli ehitatud spetsiaalne hukkamismüür , selle kõrvale kuninglik tribüün . </s> <s> Ülejäänud nähtavat osa väljakust täitsid istekohad jõukamatele kodanikele , nende taga oli pööbel . </s> <s> Lõputu pariislaste , prantslaste ja turistide mass . </s> <s> Telekaamerad , musketäride turvajõud , liilialipud , kõrgel õhus kuninglikes värvides dirizhaabel . </s> </p>
<p> <s> Valvemeeskond talutas Berenger' väljakule . </s> <s> Tema on esimene . </s> <s> Siis tuleb veel kümme templirüütlit , ordu juhtkond ja kindralid . </s> <s> Sõbrad . </s> <s> Need , kes midagi omaks ei võtnud ja nõustusid koos oma suurmeistriga täna Prantsusmaa heaks surema . </s> </p>
<p> <s> Berenger kissitas ereda valguse käes silmi ja tundis , kuidas rahvahulgast käis läbi ohe , millele järgnes hauavaikus , et mõne minuti pärast saaks alata tseremoonia . </s> <s> Hukkamistseremoonia , mõtles Berenger . </s> <s> Nad ei julge mind isegi ilma tsirkuseta tappa . </s> <s> Veri ja dramaatika tulevad hiljem . </s> <s> Praegu on kõige tähtsam mitte tunda peavalu , mitte kokku vajuda , vaid püstipäi minna ... sinna , müüri ette , kuhu juhatavad mind sõdurid . </s> </p>
<p> <s> Ta astus mööda treppe alla , nägi ähmaselt enda ees telliskivimüüri , sinna valmis pandud mikrofoni ja preestrit . </s> <s> Seal seisis ka kirjutuspult mingite paberitega . </s> <s> Ilmselt ülestunnistus ja armuandmispalve . </s> <s> Kas kuningas on tõesti nii loll ? </s> <s> Kirjutaks ta alla , oleks orduga lõpp . </s> <s> Prantsusmaa jääks ilma oma aust ja jõust . </s> </p>
<p> <s> Valjuhääldist kostsid mingid sõnad , kellegi monotoonne hääl luges midagi ette , ent Berneger ei suutnud keskenduda . </s> <s> Ta otsis pilguga kuninga loozhi eest üht heledat ülikonda . </s> <s> Jah , seal see oligi , ustav Lauzun , valges suveülikonnas , nii kohatu hukkamisel , märgiks , et " saadetis " on teel . </s> </p>
<p> <s> Pariisi timukas Godfroi Gennard toimetas nüüd Berenger'ga edasi . </s> <s> Timukas oli äärmiselt viisakas , palus tal jalge ette vaadata , et ta ei komistaks . </s> <s> Selgitas , et vastavalt kohtuotsusele lasub just temal see kohustus Berenger' kõigi prantsuse kuninglike seaduste kohaselt teise ilma saata . </s> </p>
<p> <s> " Kas te , palun , ei tutvuks nüüd armuandmispalve sisuga . </s> <s> See esitatakse otsekohe kuningale . " </s> </p>
<p> <s> Berenger' lasi pilgu üle rahvahulga . </s> <s> " Ma ei saa ju neid etendusest ilma jätta . " </s> </p>
<p> <s> " Ma pean teid siiski paluma . " </s> </p>
<p> <s> Suurmeister astus kirjutuspuldi ette , kõik kaamerad edastasid sel hetkel teda suures plaanis ja ilmselt vaheldumisi kuningliku loozhiga . </s> <s> Ta vaatas teksti , ent ei lugenud seda . </s> </p>
<p> <s> " Ma olen süütu , " teatas ta siis õlgu kehitades Gennard'ile . </s> <s> " Mul pole kuningalt millegi eest armu paluda . </s> <s> Kui , siis ainult jumalalt . " </s> </p>
<p> <s> " Mikrofoni , palun . </s> <s> See lindistatakse . </s> <s> Teie viimane sõna , monsignor . " </s> </p>
<p> <s> Tsirkus . </s> <s> Kohe tuleb dramaatika ja veri . </s> </p>
<p> <s> Sajad tuhanded inimesed üle Euroopa vaatasid , kuidas pikk ja rühikas Berenger St-Jean-de-Colé mikrofoni ees seisatas , oma küünarnukilt timuka toetava käe eemale lükkas ja siis — nagu oleks tegu kõige harilikuma kõnega — kergelt köhatas . </s> </p>
<p> <s> " Öelda seda , mis on vale , on kuritegu nii jumala kui inimese ees , " sõnas siis Berenger rahuga . </s> <s> " Mitte keegi meist pole reetnud ei jumalat , kuningat või oma maad . </s> <s> Mind on saadetud kõrgema kohtumõistja ette ning jäägu tema karistada , kui ma pole olnud piisavalt vapper , omakasupüüdmatu ja jumalakartlik võitluses Prantsusmaa eest . </s> <s> Elagu Prantsusmaa , elagu templirüütlid , elagu kuningas ! " </s> </p>
<p> <s> Bastille' väljakut täitis vaikus . </s> <s> Ainult timukas Gennard sosistas Berenger'le kõrva : " Ma esitlen teile nüüd isa Balzac'i ; tema on teie viimane teelesaatja . " </s> </p>
<p> <s> Preestri ladinakeelne pomin ei jõudnud suurmeistrini . </s> <s> Tema pead täitis paks udu , milles kuskilt kaugemast sopist immitses uudishimu . </s> </p>
<p> <s> " ... </s> <s> Berenger St-Jean-de-Colé quam de hoc saeculo migrare iussisti , in pacis ac lucis regione constituas et Sanctorum tuorum iubeas esse consortem . </s> <s> Per Christum Dominum nostrum . </s> <s> Amen . " </s> </p>
<p> <s> " Amen , isa , kas te usute Püha Graali ? " </s> </p>
<p> <s> " Kuidas , mu poeg ? " </s> </p>
<p> <s> " Pole tähtis . </s> <s> Ma olen nüüd valmis . " </s> </p>
<p> <s> " Jumala palge ees küll . " </s> </p>
<p> <s> " See polnud küsimus , isa . " </s> </p>
<p> <s> Isa Balzac eemaldus kiiresti endale risti ette lüües . </s> <s> Tavaline preester kuskilt Pariisi kirikust , mitte kardinal , kes seisusekohaselt oleks pidanud tema hingele viimase palve lugema . </s> <s> Ta annab ka selle kuningale andeks . </s> </p>
<p> <s> Timuka pea pöördus nüüd kuningliku loozhi poole . </s> <s> Silmanurgast tabas Berenger , et väljakule oli end asutanud trummilööjate salk . </s> <s> Tsirkus jätkub , kuid mitte enam kauaks . </s> </p>
<p> <s> Guillaume oli meelekindlus ise , kui ta tõusis , et rivistuvale hukkamiskomandole käsk anda . </s> <s> Valitud mehed , Bonaguil ise valis nad eriüksustest välja , sellised , kes lasevad täpselt , kiiresti ja ükskõik keda . </s> <s> Ta tõusis , tundes endal kümneid kaamerasilmi , ja see oli hea , sest tänase päeva kangelane on ikkagi tema , kuningas , mitte see Berenger . </s> <s> Väljak tardus vaikuses ja ootuses , hukkajad seisid tikksirgelt , püssid käes , trummarid valmistusid põristama , tuhanded ja tuhanded inimesed üle maa hoidsid hinge kinni . </s> <s> Guillaume seisis ja nautis hetke . </s> <s> Ei , hukkamistel , tseremoniaalsetel hukkamistel on siiski oma võlu . </s> <s> Kuningliku õigusemõistmise tahte lõplikkuses ja vääramatuses näiteks . </s> <s> Iga detail preestrist trummideni süvendab pühalikkust . </s> <s> Tema all loozhis istusid Prantsusmaa väljapaistvamad isikud — kunstnikud , teadlased , sportlased , kirjanikud , aadlikud , sõjaväelased , filosoofid . </s> <s> Ka nende osalus annab praegusele hetkele kordumatu tähtsuse . </s> <s> Inglased on rumalad , et keelasid avaliku hukkamise , püssikuul kuskil kambris või võllapuu vanglahoovil ei asenda legitiimsust , mida hukkamisele suudavad anda ainult riigi koorekiht ja rahvamassid . </s> </p>
<p> <s> Guillaume nägi , et Berenger keeldus silmasidemest . </s> <s> Samal hetkel tõusis kuninga käsi , et hooletu viibutusega kustutada maailmast templirüütlite suurmeister ja saata ta jumala juurde . </s> <s> Ta pilk , täis halvasti varjatud vihkamist , ei tabanud kerget liikumist all loozhis . </s> <s> Ta ei näinud , et markii le Mercier kammerteener oli isandale toonud mingi ümbriku , mille vana teadlane nüüd hämmeldunult avas . </s> <s> Kuningas ei näinud , kuidas le Mercier nägu jahmatuses kivines , ta püsti tõusis , sammukese kuninga poole tegi , kuid siis otsekui ümber mõeldes hoopis enda kõrval istuva Michel Rossy , Prantsuse jalgpallimeeskonna kapteni ja maailma parima kesktormaja poole pöördus . </s> </p>
<p> <s> Samal hetkel , kui kuningas lausus mikrofoni : " Nüüd ! " ja langetas laskmise alustamise märgiks käe , kargas Rossy , pikk ja peaaegu et rüütellik kogu püsti . </s> <s> Ta hüüdis midagi , kuid trummarid juba tegutsesid ja tema hääl kadus surmakuulutavasse põrinasse . </s> </p>
<p> <s> Tapamüüri ees seisev Berenger , kellele tundus , et kõik juhtub kellegi teise , mitte tema endaga , nägi enda ees hukkajate kindlaid , kalke nägusid , vaatas otse püssitorudesse , ent ometi jõudis ta märgata talle lehvitavat seneshalli Lauzuni ja tuules lehvivate mustade lokkidega Michel Rossy'd . </s> </p>
<p> <s> " Mu jumal , ma tulen , " pomises suurmeister , kui üheksast püssitorust pritsis üheaegselt tuld ja tina . </s> <s> Ta uskus veel vaimusilmas nägevat seinalt rasket kahekäemõõka kangutavat viieaastast poisikest , kes ilmselt oli ta ise , kuigi ta ei mäletanud seda , ning aeglaselt , ent vääramatult läbi õhu lähenevat püssikuuli , mis kohe — selles oli ta kindel — on just see , mis läbistab ta südame . </s> </p>
<p> <s> Tal oli õigus , ent ta ei saanud kunagi teada , et ka ülejäänud kuulid tabasid südant , et tema rindkere kisti lõhki , kui õõnsana kõlav kogupauk rebestas Bastille' väljaku vaikuse ja et ta seisis peale tabamust veel kolm sekundit püsti . </s> </p>
<p> <s> Neid kolme sekundit , mida teleekraanid veel aastaid aegluubis näitasid , täitis ka Michel Rossy meeleheitlik karje : " Pidage , majesteet ! " </s> </p>
<p> <s> Kui rahvamassid endiselt hinge kinni pidasid , oli Rossy juba jõudnud hüpata üle tõkke ja tõusmas kuninglikku loozhi , mida kaitsvad musketärid polnud Prantsuse rahva ebajumala seesuguseks rünnakuks ette valmistatud . </s> <s> Mõne hetkega oli " St Germaine'i " kesktormaja kuninga ees , vehkis paberi ja mikrofoniga ning sealt üle väljaku ja üle Euroopa kõlasid tema sõnad : </s> </p>
<p> <s> " Majesteet ! </s> <s> Majesteet ! </s> <s> Siin on dokument ... </s> <s> Püha Graal ! " </s> </p>
<p> <s> Musketärid olid astunud sammu , ent nähes , et kuningat ei ähvarda mingi oht , nad peatusid , pealegi julgemata Rossy'd puudutada . </s> <s> Ja enne kui ähmis kuningas jõudis midagi ette võtta , röögatas Rossy : " Arsti ! </s> <s> Arsti templirüütlile ! </s> <s> Ta hukati ebaõiglaselt , ta on süütu ! </s> <s> Siin on dokument , et Berenger tahtis kinkida üheksasada miljonit luidoori Püha Graali Templi staadioni ehitamiseks ja kümne staadioni ehitamiseks üle maa ja panna mängu Püha Karika , Graali , kõigi kristlike rahvaste vahel . </s> <s> Arsti ! " </s> </p>
<p> <s> Arsti järgi polnud enam vajadust . </s> <s> Berenger' surma võis tuvastada loozhiltki . </s> </p>
<p> <s> " Prantslased ! " röögatas Rossy uuesti . </s> <s> " Sellel dokumendil on kuninga allkiri ja tema sõnad : " Prantsusmaa ja mina ei vaja teie idiootlikku karikat . " </s> <s> Ja siis , pärast lühikest hingetõmmet : " Püha Graali tempel on staadion ! " </s> </p>
<p> <s> Ja siis lausus surnukahvatu kuningas need kuulsad kaks sõna , mis teda igaveseks rahva mällu jätsid , troonilt tõugatava kuninga sõnad , millest aimdus juba kuninglik vaist oma lootusetu saatuse suhtes : " Jah , aga ... " </s> </p>
<p> <s> Ent juba selleks hetkeks oli Guillaume fikseerinud hetkeks kangestunud rahvamassi , tema armsatest pariislastest , nii impulsiivsetest ja kirglikest , läbinud värina , ettevalmistuse massiliseks ühes taktis õõtsumiseks , et siis solidaarse massina edasi paiskuda ; oli tajunud — jällegi selle kuningatele ainuomase vaistuga — külmalaine , mis tekkis tema ja õukondlaste vahele ja mis sinna alati tekib , kui kuninga kohale on kirjutatud tagandamise märk . </s> <s> Ja veel oli märganud kahjurõõmsat , ent tulevikku suunatud naeratust oma venna , Anjou' hertsogi näol . *** </s> </p>
<p> <s> Esimese Püha Graali võitis loomulikult Prantsusmaa , alistades finaalis Brandenburgi . </s> <s> Kõik kolm vastuseta jäänud väravat lõi Michel Rossy . </s> <s> Püha Graali Templi Staadionil ulatasid talle templirüütlite karika kuningas Philippe VII ja suurmeister Henri de Lauzun . </s> <s> Pagendatud Guillaume " Jah aga ... " püüdis sel päeval Sardiinia lahesopis kala . </s> <s> Pariisi tänavatel ja üle Prantsusmaa skandeeris juubeldav rahvamass : " Vive la France , Vive les Templars , Vive le Roy ! " </s> <s> Staadioni ees seisis Berenger' marmorkuju , kes hoidis ühes käes jalgpalli ja teises Karikat , Püha Graali , mis oli kinkinud talle surematuse . </s> </p>
<p> <s> Indrek Hargla </s> </p></div1>
    </body>
  </text>
</TEI>
</teiCorpus>
</teiCorpus>
