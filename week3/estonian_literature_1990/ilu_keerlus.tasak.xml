<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> HILISKEVAD </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> HILISKEVAD </head>
<p> P i h t i m u s r o m a a n </p>
<p> <gap rend="esikaane_tekst"/> </p>
<p> <gap rend="sisukord"/> </p><div2 type="alaosa"><head> S I L L A </head>
<p> <s> Millest ma peaksin alustama ? </s> <s> Igatahes mitte meie kohtumisest . </s> <s> Siis ikkagi lahkumisest . </s> <s> Sest lahkumisse koondub nagunii kõik eelnenu . </s> </p>
<p> <s> Mäletan , et kui uks Silla ja ta venna taga kinni langes ja kui ma tulin aeglaselt läbi koridori tuppa tagasi ning nõjatusin mõttetühjalt vastu aknalauda , langes mu pilk juhuslikult sellele ja ma nägin – aknalaua valge värv oli hakanud ketendama . </s> <s> Ja ma mõtlesin raugelt , ükskõikselt – see on seepärast , et ta kastis oma lilli nii hooletult , osa vett sattus igakord aknalauale ning nüüd on see vaja uuesti puhastada , üle värvida – kui mul muidugi selleks edaspidi jaksu ja tahtmist saab olema ; aga ma kahtlen selles . </s> <s> Ja seepeale meenus mulle , kui lootusrikkalt ja heas tujus ma olin seda aknalauda eelmisel suvel enne meie sissekolimist värvinud ning kui läikiv ja laitmatu see oli välja näinud hetkel , kui mu noor naine kaks mirdipotti ja veel mingid lilled sellele asetas . </s> <s> Sel värvimispäeval oli tõesti olnud soe augustiilm , ma olin veel viimast päeva üksinda , mis oli kuidagi erutav ja ootuslik seisund , ja päikeselaigud olid puutunud mu nägu ja mängelnud värvipintslit hoidval käel . </s> <s> Aga nüüd oli hall , vettinud ja igav aprillipäev , kindla peale üks aasta kõige ilmetumaid aegu , millega suutis vahest võistelda vaid november oma kõikerõhuva pimedusega ja alasti ümbrusega . </s> <s> Ja kui ma siis pilgu üles tõstsin – aknalaualt ning oma kümne kuu tagustelt meenutustelt – , siis nägin , et noore tammekese okste vahele , mida seesama hall tuul kõigutas , oli tekkinud kämp raage . </s> <s> Jah , tõesti , üks vares oli ametis pesa ehitamisega – imestamapanev , et nii maja ja selle akende ligi . </s> <s> Kuid küllap lind ei tundnud siitpoolt mingit erilist ohtu . </s> <s> Ja vaevalt ta linnumõistus suutis aimata , et temast vaevalt seitsme meetri kaugusel , selle imeliku läikiva tasapinna tagant jälgib teda üks segaduses mees , mõeldes oma heitlikke mõtteid , mis on tema , linnu tegevusele , kuidas nüüd öelda , hoopis vastupidised . </s> </p>
<p> <s> Jah , minu pesa , kui nii sobis öelda , oli lõhutud ; mu tuba oli nüüd tühi ja lage ; mu abielu oli just nüüdsama ümber saanud , ehkki ametlikult toimus see seadustähe kiretusega mõned päevad varem . </s> </p>
<p> <s> Ja kui ma niimoodi linnu askeldamist jälgisin , ilmus sinnasamasse aknaklaasile Silla , mu lahutatud naise mõtlik nägu , nagu mõelnuks ta ümber ja tulnuks salaja , mingil arusaamatul kombel läbi lukustatud ukse tagasi . </s> <s> Aga see oli vaid pelk illusioon , pettepilt , nagu paljud asjad mu ümbruses , mis kohe kadus . </s> <s> Sest ju hoopis teisel ilmel oli ta mulle uksel lahkudes otsa vaadanud , kuigi ta ometi p i d i mulle hüvastijätuks midagi ütlema , ehkki ta meeleldi seda ei teinuks , sest tal oli vahetevahel sõnadega raskusi . </s> <s> Ja kuna need sõnad ei tahtnud üle ta huulte tulla ja mina ei soovinud teda ka seekord aidata , siis pidi ta vend need kaks Silla rõivaid ning muid asju täis kohvrit trepimademele maha panema ja ootama . </s> <s> Kuni mu endine naine sõnu vormis , vaatasin ma ta vennale otsa . </s> <s> Mind ei vaevanud nii suur süütunne , et ma pidanuks kogu aeg maha vaatama . </s> <s> See oli noore mehe iseteadev ja samas süüdistav pilk , mis mulle vastu vaatas . </s> <s> Aga sellise noore mehe oma , kel endal pole millegi niisugusega veel kokkupuudet olnud . </s> <s> ( Noh , küll need vitsad ükskord temalegi tulevad ! ) </s> <s> Peamiselt hukkamõist oma hea ja andeka õe lörtsimise pärast . </s> <s> Ja veel midagi . </s> <s> Et minu madal märk jääb ta õele ja kõigile nende perekonna liikmetele mitmeks ajaks külge . </s> <s> Sedasama torkivat ja üleolevat pilku olin ma tundnud juba enne seda mind selja tagant jälgivat , kui ma mööda tuba ringi rabelesin , püüdes Sillat pakkimisel abistada , nagu muutnuks see agarus midagi paremuse poole selles suures ja otsustatus . </s> <s> Tõepoolest , ma polnud ta vennaga kogu selle aja rääkinud rohkem kui hädavajalik , nii nagu me polnud eriliselt suhelnud kogu omavahelise tutvuse jooksul , nagu keeldunuks see uhke poiss mind oma uueks sugulaseks pidamast . </s> <s> Nii et hetkest , kui ta need kaks kohvrit üle korteriläve oli tõstnud , olime taas võhivõõrasteks saanud . </s> </p>
<p> <s> Vahepeal oli mu lahutatud naine ometi otsustanud , et peab mulle lahkumise tähtsustamiseks ka käe ulatama . </s> </p>
<p> <s> “ Me võiksime ju mõnikord . . . kusagil kokku saada . . . ” lausus ta ja ta peo oli lõtv ning higine . </s> <s> See polnud see , mida ta pidanuks ütlema , selles lauses oli asjatut lubadust , mida selle hetke objektiivsus ei vajanud . </s> <s> ( Ma olin ta suust nende seinte vahel kuulnud küllalt hoolimatuid ja kalke lauseid , aga ilmselt ka temas sai sel hetkel võimust mingi härdus või isegi kerge kahetsus , nagu minagi kogu selle lahkumisaja tundsin . ) </s> </p>
<p> <s> Või peaksin meie lahkuminekulugu alustama paar päeva hiljem , kui klaver ära viidi . </s> <s> Sest niikaua kui mingi oluline osa Sillast oli veel selles korteris alles , oli teda seal ennastki . </s> <s> ( Imelik , kui sa oled ühe inimesega koos elanud , siis jääb ta paratamatult sinusse ka tähtsusetute üksikasjade näol ja suudab üle olla mõnestki su tulevasest säravast kiindumusest , millel pole ainukesena vastu panna just säärast argist komponenti . ) </s> <s> Ja muusika oli kahtlemata parim osa Sillast . </s> <s> ( Võib-olla ma tähtsustan midagi üle , võib-olla ma pidanuks ikkagi seda ta parimat osa otsima muus , nii et ma vist ei jõudnudki selle tema salatud olemuseni – ma mõtlen siinkohal muidugi mõista Sillat , mitte muusikat . </s> <s> Sest muusika varjutas tas ülejäänut ja oli samal ajal mingis veidras vastuolus sellega , mida mu endine naine endast välja näitas , ning selleski oli varjus nähtust , mida ma julgeksin nimetada nende perekonnapärandiks ja mille ma jõudsin meie kooselu jooksul üsna selgeks saada . ) </s> <s> Olgu kuidas oli , aga väike osa muusika ilusast valgusest langes ka meie kooselu peale ja minule isiklikult , kuigi seal ( kooselus ) oli kõike muudki ja see pidanuks välja nägema hoopis teisiti . </s> <s> Lõppude lõpuks , me isegi võinuks samamoodi edasi elada . </s> <s> Kuidas just , seda ei oska ma öelda . </s> <s> Kui üks meist oleks olnud nõus kannatama . </s> <s> Vaikselt . </s> </p>
<p> <s> Jah , ise ka seda teadmata jättis Silla mulle lahkudes lohutuseks muusika . </s> <s> See kõlab küll kaunisõnaliselt , kuid niisugune on selle tunde sisu . </s> <s> Millest ma sain kohe aru , kui klaver oli toast välja viidud ja sellele kohale tekkis nagu tühik ja veidi aja pärast , kui klaveriviijad olid lahkunud , hakkaski vaikus mu toas tasakesi kumisema . </s> </p>
<p> <s> See vana must Becher kuulus meie abielu juurde ; ta saabus me elamisse pool päeva enne meid , võõraste käte poolt kohaletooduna , ja lahkus kümme kuud hiljem , niisiis kõigist Sillaga seotud asjadest kõige viimasena . </s> </p>
<p> <s> Neid oli viis noort meest , kes klaveri järele ilmusid . </s> <s> Algul kahtlustasin , et tegu on Silla õpingukaaslastega , kellel on kogu meie lugu hästi teada , sest nad näisid mind pisut Silla venna moodi piidlevat , minu kui hädavarese üle , kes ei osanud niisugust kena ja andekat naist kinni hoida , mõttes muigavat . </s> <s> Kuid kui üks meestest lausus : “ . . . </s> <s> Ah et äiapapa muretseb suurema ja parema elamise ? ! ” , sain ma aru , et tegu on siiski täiesti tavaliste ekspressidega . </s> <s> Mis sai edaspidi aina kinnitust juurde , sest nad olid oma asjas vilunud . </s> <s> Ja kuigi nad olid tõesti võõrad ja seega erapooletud , ei tahtnud ma neile mingit lähemat seletust selle kolimise ning klaveri asjus anda . </s> <s> Seepärast vaikisin . </s> <s> Ja lasin neil tegutseda . </s> </p>
<p> <s> Tegelikult pidanuks ma vastama : “ Ei ta muretse ühti mingit teist korterit . </s> <s> Sest selle siin ta juba muretses ! ” Aga milleks neil poistel liigset teada ! </s> </p>
<p> <s> Jah , see oli tõesti nii olnud . </s> <s> Keegi mu äia ammustest koolivendadest töötas elamute valitsuses ja tal polnud raske korraldada , et me saime pulmakingiks selle omaette toa kahetoalisest korterist , pealegi üsna talutavas rajoonis , mere ja parkmetsa läheduses . ja ehkki see korter oli mu äia kingitus , ei saanud seda nüüd keegi ära võtta ja see jäigi mulle , kolm aastat tagasi Tallinnasse tulnud ulualuseta mehele . </s> <s> Nii palju oli sest lühikesest abielust siiski kasu olnud . </s> <s> Ei siis ega veidi hiljem mõelnud ma , et see oli kõigest suurem tuba k a h e t o a l i s e s t korterist , mille juurde kuulus ka väiksem , alati suletud ja seega kasutuseta tuba . </s> <s> Ma ütlesin – mu äia kingitus , mõeldes nüüd juba endist äia ja Silla isa , kes oli tegelikult oma seadusliku abikaasa ning kolme lapse juurest juba aastaid tagasi lahkunud ja elas ise kõik need aastad sisse kirjutamata , nagu ma teadsin , ühe teise naise juures , kel oli leplikum loomus ja rahulikum aura kui ta senini veel seaduslikul kaasal , see tähendab – mu endisel ämmal . </s> <s> ( Ma ei mäleta , kust pärines see informatsioon ; igatahes mitte Sillalt . ) </s> <s> Nii et ma võisin oma endist äia antud hetkel pidada enda liitlaseks ses vaikses vastasseisus oma ämma ja kõigi Silla ülejäänud perekonnaliikmetega . </s> <s> ( Me polnud ta isa-ema lahkumineku põhjustest Sillaga kunagi rääkinud . </s> <s> Ma ise vältisin seda teemat . </s> <s> Sest Silla pidanuks võtma kellegi suhtes ei-hoiaku – ja see sai olla üksnes ta isa . </s> <s> Mida tütrel on alati raskem teha , nagu ma neist asjust aru saan . </s> <s> Aga asjata , mõtlen ma praegu – võib-olla ma saanuks midagi hoiatavat teada . </s> <s> Tegelikult ma sain seda üsna varsti – Silla oli täiesti oma ema tütar ! </s> <s> Ja kõigest hoolimata oli see perekond edasi kui ühe võimsa tiivaga lind . ) </s> </p>
<p> <s> Ma olin oma äia kohanud vaid ühe korra . </s> <s> Ei , meie registreerimisele ja pulma ta teatud põhjusel tulla ei saanud – ta oleks seal oma elu sasipundart kohanud . </s> <s> Ta külastas meid umbes nädal aega pärast me pulmi ja sissekolimist , nii-öelda personaalselt . </s> <s> Mingit pulmakinki tal kaasas ei paistnud olevat , eks selleks olnud ülekantud mõttes see meie tuba , kus me talle kooki ja kohvi pakkusime . </s> </p>
<p> <s> Professorihärra oli küllalt hall ja silmapaistmatu mehike . </s> <s> Mäletan , et mõtlesin – huvitav , mida küll Silla ema taoline naine tas leidis , kui ta tema ükskord võttis , ja kuidas need kolm last üldse sigitatud said . </s> <s> ( Aga nii võib küsida ükskõik millise naise või mehe kohta , kes meie arvates tundub alla jäävat oma värvikale , silmapaistvale ja nii edasi kaasale ! ) </s> <s> Tundsin end temaga kogu aeg sunnitult , jutt oli kidane , püüdsin seda viia mõnele muule alale , näiteks muusikale , aga tema kiskus kogu aeg minu erialale , see tähendab loodusteadustele , nagu olnuks need ta nooruse salaunistus . </s> <s> ( Nagu meil kõigil on mõni teine ala , mis on ahvatlevam ja kättesaamatum kui see , mida omame . ) </s> <s> Niisiis , äi oli mehaanikaeriala mees , täpsemalt mingi erilise hiigelkraana väljamõtleja ja valmisehitaja . </s> <s> Mul polnud selles osas suurt midagi kaasa rääkida , püüdsin niisama siit ja sealt nokkida , ja vestlus ei võtnudki loomulikku vedu . </s> <s> Aga äi ei olnudki meil kaua . </s> <s> Tema ja ta tütre hüvastijätt oli lühike , emotsioonidevaene ( ei mingit kaelustamist või põsesilitamist ) , nagu seda oli väliselt kogu nende perekonnasisene suhtlus . </s> <s> ( Seesama komme , mis kandus aegamööda üle ka meie suhtlemismallidesse . ) </s> <s> Ja siis klõpsatas uks me esimese külalise järel kinni . </s> <s> Alles seejärel avastasime , et äi oli meie esikukapile jätnud siiski ka asjakohasema kingituse – kristallvaasi . </s> </p>
<p> <s> Vahepeal oli klaver viie noore mehe jõul ära liigutatud oma kohalt , kuhu ta oli nagu kinni kasvanud , nagu juhtub ikka mööbliesemetega , ja siis külje peale keeratud , kaardus külg ülespoole . </s> <s> Ja nad tundsid tõesti seda vana head mööblinihutamisnippi – kartuliseibid alla ! </s> <s> Sel moel ja viie noore mehe puhkimise saatel ning laiade rihmade sikutamise jõul hakkas must olevus ukse poole nihkuma , samal ajal kui kolm altkruvitud jalga jäid keset põrandat vedelema . </s> <s> Ma vaatasin seda kõike ükskõikselt pealt , kavatsemata neid isegi selles abistada , et toon klaverijalad järele . </s> </p>
<p> <s> Pealegi selgus , et ma pean korteri välisukse teise , kitsama poole riivist lahti kopsima , sest muidu ei mahuks pill ukseavast läbi . </s> <s> Kuid enne kui nad sellega hakkama said , takerdus klaver millegi taha , mehed pingutasid kõigest jõust , takistus andis järele , ja sellele järgnes kohe ühe bassikeele kume võnkumine , nagu puutunuks kellegi nähtamatu sõrm kogemata üht klahvi , mis oli ju praktiliselt võimatu , sest klaverikaas oli kinni ja isegi lukus . </s> <s> Ilmselt andis mingi pinge klaveris endas järele . </s> <s> Aga see polnud veel kõik . </s> <s> Hetkel , kui klaveri tagumine serv üle läve nihkus , tuli teine tõrge , ja kuuldus puu murdumise kuiv kerge praksatus . </s> <s> Ekspressid olid nii ametis , et neile jäigi see kuulmata . </s> <s> Sealsamas märkasin läveserva taga väikest , mõneteistkümne sentimeetrist ehisliistuserva – kui me laabumatu kooselu kildu , mille klaver oli otsutanud endast maha jätta . </s> <s> Ma tõstsin selle üles ja asetasin varnaservale . </s> <s> Sedaaegu oli klaver juba poolest trepist alla jõudnud . </s> <s> ( Ausõna , ma ei mäletanud tol hetkel üldse , kuidas see sealt kord üles oli toodud . </s> <s> Võib-olla olin ise olnud nende ülestassijate hulgas. Tõenäoliselt nõnda asi oligi . </s> <s> Aga küllap õhin kustutas sündmuse olulisuse . </s> <s> Kuid mitte vastupidist toimingut . ) </s> </p>
<p> <s> “ Niipalju siis muusikast , ” ümisesin ma köögiaknast välja vaadates , kuidas nad klaverit all õues sõiduauto järel olevale kärule upitasid ja presendiga kinni tõmbama asusid . </s> <s> Ning siis veeres auto maja eest minema . </s> <s> Saatsin seda lahkumist tumma pilguga . </s> <s> Selles muusikariistas oli tõesti varjul olnud mingi eriline raskus . </s> <s> Siis läksin ja panin kitsama uksepoole tagasi riivi ja snepper tuli kinni – sellise kuiva ning võõra klõpsatusega , mida ma polnud kuulnud kunagi varem . </s> <s> Olin üksi oma toas ja terves korteris . </s> <s> Aga klaverist jäänud tühik oli kohe selgesti adutav . </s> <s> Nüüd oli tuba lausa lage , tolmurullid lebasid kõikides nurkades ja klaveritassijate porised jalajäljed tulid ja läksid üle toa . </s> <s> Mul polnud niipalju energiat , et kõike seda koristama hakata . </s> </p>
<p> <s> Mõte kandus tahtmatult paar päeva tagasi . </s> <s> Mida Silla õieti mõtles selle lahkumisel pudenenud sõnaga “ kusagil ” ? </s> <s> Ehk seda , et me võime tulevikus , kui me mõlemad sellest juba üle oleme saanud , jälle heade kaaslastena kohtuda . </s> <s> Mõnel kenal kontserdil näiteks . </s> <s> Jah , võib-olla talle meenus sel lahkumishetkel me esmakordne kohtumine . </s> <s> Sel hetkel juba üle aasta tagasi . . . </s> </p>
<p> <s> Muidugi oli see täielik juhus , et ma Sillaga tutvusin . </s> <s> Või nagu ma olen endale hakanud kinnitama – elu ilus eksitus . </s> <s> Kui ma ütlen , et meid ühendas muusika , siis oleks see minu seisukohast liiga kõrgelennuline avaldus . </s> <s> Sest mu muusikahuvi enne Sillat oli argine ja juhuslik , kuna mul endal puuduvad absoluutselt muusikalised võimed . </s> <s> Kuid mingist sisemisest soovist olin tudengiaegadel muretsenud grammofoni ja sinna juurde ka juhusliku valiku plaate , teiste hulgas Mozarti ” Jupiter-sümfoonia ” , mida ma ühiselamutoas vaid siis mängisin , kui mu kaaslasi parajasti kodus polnud , sest nad olid teistsuguste huvidega ja vist ei mõistnuks , mida ma sellest korrastatud mürinast leian . </s> <s> Pealinna tööle tulles olin sellegi varanduse kaasa toonud , ning sellestsamast sisemisest tarvidusest olin hakanud ka kontsertidel käima , nõnda iga korraga nii-öelda muusikaliselt pisut edenedes . </s> <s> Selle millegi sisemisega minus läks kuuldu aeg-ajalt isegi väga kokku . </s> <s> Nii et mul jäi üle vaid imestada , kuidas ma polnud juba varem selleni jõudnud . </s> </p>
<p> <s> Jah , me olime tookord juhuse tahtel sattunud kõrvuti istuma , ja temal oli seljas imeilus tumesinine , hõbedaga tikitud ja ümmarguse pitskraega kleit , pikk kleit , mis muutis ta eriliselt saledaks ja varjas ta nurgelisi ning mitte just ilusaid põlvi , kui ta nõnda , noodiraamat süles , seal mu kõrval istus , mind ega midagi muud enda ümber märkamata . </s> <s> Sest ta oli süvenenud üleni oma klaviiri , jälgides mitte ainult iga nooti , vaid iga võimalikku esitusnüanssi , nagu see on kõigi usinate muusikaüliõpilaste komme . </s> <s> Ainult et minul , kui ma teda juba tähele panin , ei tulnud muusika kuulamisest enam midagi välja , sest ma kuulsin ja tunnetasin edaspidi vaid teda – klaviirilehtede keeramise kerget sahinat , ta hingamist ühes taktis pianistiga , temast hoovavat parfüümi , millist ma ei tundnud ta ihu , juuste küljes enam hiljem , nagu vahetanuks ta minuga abielludes kõik eelmise , hõrgu ja peibutava , millegi tavalisema vastu . </s> <s> ( Ehkki Silla polnud kellegi peibutaja ega ka naiselikult kaval , võis ta mõnes olukorras , täiesti kogemata üllatada ja nõnda üsnagi uudselt mõjuda , mis on ju üldiselt naiselike natuuride omadus . </s> <s> Aga Silla polnud ses suhtes naiselik . </s> <s> Mida mul tuleb vist mõnigi kord rõhutada . ) </s> <s> Nii et seda klaverikontserti ei mäleta ma peaaegu üldse . </s> <s> Tagantjärele ütleb mu ebamäärane tunne mulle , et see võis olla Mendelssohni klaverikontsert nr 2 , mida nii harva mängitakse ja mida ma ei ole tahtnud enam kunagi hiljem üle kuulata , ning et seda esitas tookord üks Kreeka naispianist , kelle nime ma leidsin hiljem ühest Silla kalender-märkmikust , kuhu ta kandis kõik endaga seotud muusikasündmused . </s> <s> ( See märkmik oli lihtsalt jäänud minu raamatute hulka . ) </s> </p>
<p> <s> Tegelikult oli me tutvuse tõeline põhjus pruunikaaneline klaviir , mida ta põlvedel hoidis – see lihtsalt libises mööda kleidi libedat siidi maha , kui ma kuidagi tormakalt püsti tõusin ja ka teda oma tundeväljaga nagu kaasa kiskusin , jah , kitsasse pingivahesse , kust ma selle mõningase pingutusega kätte sain . </s> <s> Ja Silla lausus kombekalt , tasakesi : “ Ma tänan teid ! ” , mis olid ta esimesed sõnad mulle , aga võisid samahästi olla mõeldud kontserdi suurepärasele esitajale , mille mõju all ta veel pärastki tänaval viibis . </s> <s> ( Umbes needsamad sõnad lausus ta pärast meie abielu kehtetukskuulutamist , kui ta kohtukoridoris mulle oma kitsa käe ulatas ning lausus : ” Ma tänan sind , Rolf , kõige eest . </s> <s> Ja vabanda , et me tutvus algas sellest mahakukkunud klaviirist. . . See oli halb enne. . . Võib-olla et kui seda poleks juhtunud . . . ” Aga ta jättis tolle lause lõpetamata . ) </s> </p>
<p> <s> Ma olen tihti mõelnud , et Mendelssohn võinuks end vabalt tunda kõige õnnelikuma ja kõige populaarsema heliloojana maailmas ( kui ta elanuks näiteks Verdi vanuseks ) , sest tema pulmamarssi “ Suveöö unenäost ” mängitakse ju igale noorpaarile üle kogu maailma . </s> <s> Ja seda mängiti kolm kuud hiljem ka meile Sillaga . </s> <s> Meie registreerimine leidis aset väikeses mändidealuses majas ning orkestrantideks olid Silla kursusekaaslased , nende kursuse keelpillikvartett , keda me mõlemad hiljem tänasime šampusepudeli ja pikliku ümbrikuga . </s> <s> Ent selle tähtsa tseremoonia ajal , endal põlv kergelt võdisemas , rääkimata Sillast , kelle võbinat tundsin käsivarre kaudu , sattus mu pilk juhuslikult ühele mängijale , vist tšellistile ja ma märkasin mingit näomoonutust – aga see võis mulle ka tunduda , nagu paljud asjad varem ja hiljem – , et ta mõtles lausa kuuldavalt – nii andekas ja ilus tüdruk läheb ühele tavalisele mehele , ühesõnaga mittemuusikule . </s> <s> ( Polnud võimatu , et Silla meeldis tõesti tollele noormehele . </s> <s> Ehkki ma ei küsitlenud teda kunagi ta eelnevate sümpaatiate osas . </s> <s> Igatahes oli see ainus kord , kui ma tundsin tema suhtes armukadedust , seda rohelist kuradit oma sisemuses pead tõstvat . </s> <s> Pole võimatu , mõtlen ma nüüd , et ta üritas vahepeal just seda oma endist sümpaatiat üles otsida ! ) </s> </p>
<p> <s> Aga ma jõudsin ehk liiga kiiresti ja varavõitu muusika-teema juurde . </s> <s> Õieti tahtsin midagi muud hinge pealt ära rääkida . </s> <s> Ja sel juhul peaksin kusagilt kaugemalt , veel me kooskõlaaegadest alustama . . . </s> </p>
<p> <s> Mäletan , kui uhke ma olin tema , Silla üle meie tutvuse alguses , kui endast kõrgemal ma hõljusin , kui palju enesekindlamaks tegi mind selle tüdruku lähedalolu . </s> <s> Mulle meeldis nii väga tema kõrval linna peal kõndida – Silla oli sihvakas ja silmatorkava rühi ning kõnnakuga , juba üksi ta ruuge läikega juuksed olid midagi meeldejäävat ja ei saanud ühtki vaatajat ükskõikseks jätta ( tavaliselt lehvisid-leegitsesid need vabalt ta õlgadel , mõnikord olid seotud mõjusaks hobusesabaks ) , lisaks veel ta iseloomulik püstine peahoiak , mis oli siiski vaid välise maailma jaoks – minuga kahekesi olles muutus ta kuidagi iseendasse vaatavaks , millessegi kummardunuks , vähem iseseisvaks ning isegi ta juuste ruugus ja leekivus kahvatusid . </s> <s> ( Või see üksnes tundub mulle tagantjärele , meie ebakõlade taustal ! ) </s> <s> Igal juhul vaadati meile sageli järele , aga ma tundsin ennast kogu aeg rohkem tema saatja kui võrdväärse parnerina , aga see alaväärsus toitus tema kui tulevase muusiku mainest ja minu kobavusest sel alal , mitte muust . </s> <s> Jah , aga ma vahtisin sellest hoolimata vastutulijaile näkku , püüdes sealt välja lugeda nende arvamust meie kohta – selle asemel et vaadata tema , Silla näkku , kus lehvis küllap juba tol hetkel mingi enesekesksuse vari . </s> <s> Küllap olin võlutud ka ta noorusest ( meie vanusevahe oli viis aastat ) ja eriti sellest , et minule oli langenud ühe professoritütre tähelepanu . </s> <s> ( Mille ma sain ühe esimeste asjaoludena tema kohta teada . </s> <s> Ehkki just see ei mänginud hiljem mingit rolli . ) </s> <s> Mulle näis igatahes , et Silla on kõigist mu varasematest tüdrukutest , keda ma pruutideks olin pidanud ( mitte neist , kes mind olid millekski enda jaoks pidanud ! ) , kõige ilusam , et see on koguni eriline juhus või saatuse kingitus , et ma temaga tuttavaks sain , et ta mulle üldse tähelepanu suvatses pöörata . </s> <s> Ja nõnda edasi ja nõnda edasi . </s> <s> Vaevalt et ma kõiki neid mõttenüansse suudan praegu tabada . . . </s> </p>
<p> <s> Kui üritan endalt nüüd üle küsida – pärast seda kõike meie vahel – , kas Silla ikka on ilus ja huvitav , nagu ta oli mulle kord oli paistnud , siis oleksin raskustes . </s> <s> Mingi pimestus , mingi lummus , mis teda kõigist teistest kõrgemale oli tõstnud , sai igatahes üsna varsti otsa . </s> <s> Kahtlemata , ta oli ka edaspidi ja aeg-ajalt muljetavaldav , kuid ta meeldivus võis samas suubuda mingisse liigsesse tõsidusse , koguni kannatavasse ilmesse , ja see muutis teda tublisti argisemaks ning ta laskus mu jaoks maa peale tagasi . </s> <s> Ei , ta polnud säärane tüdruk , kelle välimus olnuks talle ainsaks ja selgeks vooruseks ja seega ka eeliseks . </s> <s> Võib-olla ta ilu kuulus millegi muu juurde , millegi , mille võtit ta mulle ei usaldanud või ei taibanud usaldada . </s> <s> Aga mitte väga otsustava komponendina , lisaksin ma praegu . </s> <s> Millegi , mida mõned nimetavad sarmiks ja mis avaldus Silla puhul tema suhetes muusikasse . </s> <s> Sest ülejäänu ei paistnud talle üldse korda minevat . </s> <s> Ent ometi suutis ta mind just selle suhtega pimestada . </s> <s> Teisisõnu , ma lasin ennast elul suurepäraselt petta , ma seostasin muusika ilu ühe tüdruku omaga , ja kui need ükskord lahutusid , siis alles sain ma oma veast aru . . . </s> </p>
<p> <s> Jah , klaver oli nagu me pere kolmas liige – sest last meil ju nii kiiresti ei saanud olla , ja see oleks juba eraldi teema – ning seetõttu selle kõigi sündmuste tumm tunnistaja . </s> <s> Või kas ta just nii tumm oligi ? ! </s> <s> Olen kusagilt lugenud , et muusikariistad , olles reeglina meist vanemad , on ruumi ja omaniku suhtes väga teadlikud ja alalhoidlikud ning klaver olevat neist kõige konservatiivsem . </s> <s> Ma ei mõtle siinkohal mitte ta häälelisi omadusi , kui Silla tema taha istus , et midagi endale ette mängida – ta polnud muidugi pianist , vaid tulevane muusikateadlane – , ma mõtlen klaverist kui hingelisest olevusest . </s> <s> Jah-jah , just nimelt hingelisest olevusest , sest kui teda ära viima hakati , protesteeris ta ju vägagi selgelt ja omal viisil selle muutuse vastu. . . Või mida ma teinuks selle klaveriga , kui ta ka mingi kummalise unustuse või Silla pere suuremeelsuse läbi minule jäänuks – mängida ma temal nagunii ei osanuks . </s> <s> Ta võinuks edasi olla vaid kui mööbliese – mõnede esemete , näiteks raamatute asukohana . </s> <s> Ja samal ajal kui meenutus meie abielust . </s> <s> Kuid just selleks , mälestusesemeks oli ta liialt suur ja sobimatu . </s> <s> Tegelikke mälestusi , mis ei võtnud üldse ruumi , oli see tuba lausa tulvil . . . </s> </p>
<p> <s> Klaveri vastasnurgas oli seisnud kuusk , meie ainuke ühine aastavahetusekuusk . </s> <s> Mäletan nii selgesti , kuidas me esimese jõulupüha hommikul olime ärganud ja teineteisesse puutumata sõnatult vaadeldud kuuse hõbekuule , mis mingi iseenda energia väljas liikusid . </s> <s> Ja läbi akna olid paistnud noorte tammede lumised liikumatud oksad . </s> <s> Ning kõik oli tundunud veel nii võimalik . . . </s> </p>
<p> <s> Jah , me abieluaja sisse jäid vaid ühed jõulud , mis oli kui kaunis vaherahuaeg me tummas ja sõnastamatus teineteise mittemõistmises . </s> <s> Meenub , et just enne jõule olime minu eestvedamisel hakanud toale uut tapeeti panema , ja selle käigus sai mulle vist esimest korda tuntavaks mu naise tõrksus ja järeleandmatus küllatki tühistes asjades , mida ma hiljem , kui selle päritolu mulle enam-vähem teatavaks sai , hakkasin mõttes kutsuma valveveiserlikkuseks . </s> <s> ( Valve Veiserik oli mu ämma , Silla ema nimi . ) </s> <s> Mis Sillale üldsegi ei meeldinuks . </s> <s> Sest see riivanuks nii teda kui ka ema üheaegselt . </s> <s> Ja selle sisu oli antud juhul üsna selge – kõik mehed on parajad käpardid , ja ära sina nendega arvesta , kui sa midagi ette oled võtnud . </s> <s> Niisiis , Silla kuulutas kohe alguses , et tema ise valib ja ostab tapeedi ning ärgu mina muretsegu . </s> <s> ( See otsustavus tundus mulle kahtlane , tavaliselt ta nii tegus polnud . </s> <s> Ja pärast sain ma muidugi teada , et tütar oli tapeedi välja valinud koos emaga , kellega ta oli kokku leppinud tapeedipoes kohtuda . ) </s> <s> Ehk teisisõnu – too oli esimene kord , kui ämm segas end , heatahtlikkuse ja kaasaaitavuse maski all muidugi , meie ellu , ja ma tundsin end puudutatult , et mitte öelda solvatuna . </s> <s> ( Hiljem , juba oma üksindusehetkedel pidin tahtmatult hakkama selle tapeedi mustrit pähe õppima , kuni see muutus mu jaoks aina labasemaks , mingiks mõttetuks mustrikombinatsiooniks , seejärel üksikute märkide kogumikuks , mis olid nii tähenduseta , ja ma võtsin end oma apaatsuses kokku ning ostsin uue , oma maitse järgi tapeedi , ning panin selle , nii hästi-halvasti , nagu oskasin , üksi seina , et lahti saada ühest kriipivast mälestusest . ) </s> </p>
<p> <s> Muidugi ei usaldanud Silla mu maitset . </s> <s> Ja mingis mõttes oli tal õiguski . </s> <s> Aga ka abielus on mingid kirjutamata reeglid , millest tuleb siiski kinni pidada . </s> <s> Või kas minagi pidasin ? </s> <s> Ka ma ise sain mõnikord , kahjuks tagantjärele aru , et võinuksin olla läbimõeldum , kaalutletum , delikaatsem , mitte oma kohe välja prahvatada ja nii edasi . </s> <s> Kuid nii raske on minna iseenda vastu . </s> </p>
<p> <s> Niisiis – meie esimene tõsine abielutüli leidis aset seda minu eest salaja ostetud tapeeti seina pannes . </s> <s> Mina kliisterdasin ja tema seadis paani paika , siludes seda vana käterätikuga . </s> <s> Ma ei tea , mis ulakusekurat minusse puges , aga selle asemel et talle uut , järjekordset paani ulatada , võtsin tal nalja pärast kliistriste kätega jalasäärte ümbert kinni . </s> <s> Mis oli rumal viis , pealegi ebasobivas situatsioonis oma hellust üles näidata . </s> <s> Ja just see ei käinud kuidagi kokku asjalikkusega , mis oli nende perekonna üks tüüpilisemaid omadusi . </s> </p>
<p> <s> “ Jäta järele ! ” sisistas ta ootamatult mu peale . </s> <s> Tema , muidu nii sõnavaene ja hillitsetud Silla ! </s> </p>
<p> <s> Ja kui siis järgnev tapeedipaan sai minu poolt hoolikalt kliisterdatud – palju hoolikamalt kui senised – , paiskas ta selle mulle ootamatult vastu silmnägu , nii et mu suu oli kliistrit täis , hüppas pingilt maha ja trampis jalgu ning karjus kolm korda : “ Ma ei taha , ma ei taha , ma ei taha ! ” Ta oli äkki avastanud , et olen nii sellel paanil kui ka kogu tapeedirullil vale serva ära lõiganud . </s> <s> Aga ma sain kohe aru , et see purse ei käi selle kohta , ka mitte selle tapeedipaneku kohta , vaid hoopis millegi muu kohta meie vahel . . . </s> </p>
<p> <s> Sellest päevast peale hakkas ka mulle justkui vastukaaluks miski Silla juures vastu , ehkki ta nägu , ta kehahoiak , hääletoon , harjumused , kõik see ei saanud ju nii kiiresti teiseks muutuda . </s> <s> Ebakõla murdis nähtavale kusagilt justkui varjatud kohast – ja meie jõulueelne tüli ei jäänud ainukeseks . </s> <s> Aga võib-olla ma hakkasin teda pärast seda juhtumit kuidagi terasemalt jälgima – kõiki ta liigutusi , sõnu , meeleolusid . </s> <s> Sest järsku ühel päeval ei meeldinud mulle see , kuidas ta sööb . </s> <s> ( Söömine on üleüldse üks tegevus , mida ilusad ja kombekad naised hea meelega teiste nähes väldiksid . </s> <s> Ja mõned nii toimivadki . </s> <s> Kuna söömine sunnib neid oma suud ja seega oma olemust , seega füüsist liialt palju avama . ) </s> <s> Ma märkasin nimelt , et tal on paar hammast puseriti ja natuke ettetungivad , mis andis süües ta näole , ta ilmele justkui rebasekoonu mulje . </s> <s> Nõnda hakkasingi teda mõttes kutsuma Koonukeseks , ehkki ma pole seda kordagi valjusti välja öelnud . </s> <s> Siin esimest korda ! </s> <s> Aga kuna mulle kord niisugune võrdlus oli pähe löönud , siis ei saanud ma seda sealt enam ära . </s> <s> Seejärel tekkis mul ka teistsuguseid tõrkeid . </s> <s> Seoses vannitoa ja WCga . </s> <s> Ehkki need on paratamatud igasuguses ligidases kooselus , kui teise inimese elu kulgeb su kõrval ja on oma kõigis argistes üksikasjades sulle nähtav-kuuldav-aistitav . . . </s> </p>
<p> <s> Kuid kui uuesti muusika juurde tagasi tulla ja kui tahta olla maksimaalselt siiras ja õiglane oma lahutatud naise vastu , siis ma tundsin just muusika vastu mingis ebamäärasemas mõttes ( nagu tolle tšellisti vastugi ) teatud laadi armukadedust või kiivust . </s> <s> Ja ka see nähtus laienes aegamööda ning omandas üha uusi jooni , nii et meie klaverist sai mu jaoks aeg-ajalt mingi tema liitlane minu isikliku mina , kõigi mu arvamuste ja maitseotsustuste mahasurumisel . </s> <s> Ja mulle tundus üha selgemini , et klaver on talle minust olulisem ka olevuse ning partnerina . </s> </p>
<p> <s> Juba selles , kuidas ta sinna klaveri taha mustale pöördpingile istus , oma sihvakaid jalgu pedaalidele toetades , oma pikad , loomupärast loomingulist andekust tunnistavad sõrmed klahvidele asetas – kõiges selles oli vaevutuntavat , kuid selget eraldumust minust . </s> <s> Ja ta suutis vaid paari hetkega siseneda sinna oma privaatsesse maailma ja samal ajal minust ühe järgu võrra kaugemale , ainult et teises mõttes , kui neil kordadel , kui ma teda puutuda tahtsin ja tema seda m i n g i l tingimusel ei soovinud . </s> <s> Seesama tunne süvenes veelgi , kui ta võttis ette oma noodiraamatud . </s> <s> Ja ma lausa tundsin füüsiliselt , et sellesse nootidemaailma abrakadabrasse , mida ma lugeda ei osanud ja kunagi ei saagi oskama , on peale selle arusaamatuse peidetud veel midagi , mis on selgelt minu vastu . </s> <s> Ja kuna ma seda kõike kohe algusest peale märkasin , siis püüdsin ma talle sinna kiivalt järgneda ; ma kraamisin endast välja kõik , mida ma muusikast teadsin või arvasin teadvat . </s> <s> Kuid ma märkasin kohe , milline irooniline naeratus libises üle ta näo nende minu pingutuste peale , ehkki ta ei öelnud kunagi sõnaselgelt välja , et kogu mu nõndanimetatud muusikaarmastus ja sellelaadilised teadmised on puhtakujuline diletantism . </s> <s> Mõnikord ta siiski naljatles mu tudengiaegadest pärinevate muusikaeelistuste üle , aga ka ta naljatused kukkusid välja samasugused iroonilised nagu need ta suunurgamuiged . </s> <s> Jah , ma tahtsin , ma püüdsin vähemalt sel ajal temaga sammu pidada ja õppisin talt selle ajaga rohkem , kui ma võinuks omandada mõnedel kursustel või loengutel käies . </s> <s> Ma loodan , et mu maitse muutus selle aja jooksul paremaks , peenemaks , et ma oskasin aegamööda hakata vahet tegema heal ja halval muusikal , hea ja halva esituse vahel , olgu siis tegemist laulja või pillimängijaga , et mu lemmikute hulka tuli kümneid heliteoseid ja nimesid , keda ma ei ole kunagi kuulnud . </s> <s> ( Kui ta seda praegu kuuleks , ma kujutan ette , mida ta minu kohta lausuks näiteks oma peenemaitselisele ja kõiki ning kõike alati kritiseerivale ( mõõdukalt ja irooniliselt , mitte hävitavalt ! ) emale. . . Aga mulle isiklikult on igasugune iroonia võõras , veelgi enam – see ajab mind vaiksesse raevu , ja eriti kui ma ei saa ennast veel ka välja elada ! ) </s> </p>
<p> <s> Sest tõesti , neil hetkil , kui ma temaga koos mõnda heliplaati või tema enda mängu kuulasin , siis viirastus mulle vahel , et me vahele on just-just kujunemas habras ja teistmoodi side , mida kaks teineteisega koos elavat inimest vajavad . </s> <s> Ja mulle näis , et mul õnnestubki temaga koos kaasa minna kuhugi , kus ta on loomulikum ja parem ja mulle arusaadavam . </s> <s> Kuid kui muusika hajus , kadus mõne hetke pärast ka see tunne ja me olime teineteisele needsamad , kes kogu aeg . </s> <s> Ta vaid vaatas mulle korraks otsa ja muigas ja ma sain aru , et ta ei pea mind selle sügavuse ja emotsiooni vääriliseks , kuhu tema hetk varem oli u l a t u n u d . </s> <s> Ja just neil hetkil näis ta enesehinnang ja enesekesksus saavutavat oma maksimumi . </s> </p>
<p> <s> Ning veel üks dissonants meie vahel , mida ma olen taibanud alles nüüd , hiljem . </s> <s> Mina olin tema alas , muusikas , pidevalt ninapidi sees , sest see lihtsalt h u v i t a s mind . </s> <s> Aga ma ei mäleta , et tema , Silla , oleks kunagi , k o r d a g i g i huvi tundnud minu ala , sõnaga loodusteadustesse puutuva vastu ja kitsamas mõttes selle vastu , mis puudutas mu tööd ja töökohta kui sellist . </s> <s> Ma ei tea , kes see ükskõiksus tõestab midagi . </s> <s> Või kas kõik peabki olema nii vastastikune ? </s> <s> Kuid mingi märk oli seegi . </s> </p>
<p> <s> Jah , kahjuks ei koosne igapäevane elu vaid muusikast ja muudest kõrgematest ainetest . </s> <s> Neil muudel aegadel on me igapäevaelu proosalisem . </s> <s> Ja nüüd pean vist muusika juurest liikuma millegi muu juurde , et jõuda lõpuks me põhilise abielulise ebakõlani . . . </s> </p>
<p> <s> Me tähtsuselt järgmine ebaklapp oli nii-öelda eluoluline . </s> <s> Või tuleks öelda – kodumajanduslik . </s> <s> Või peaksin lausa otse välja ütlema – naiseliku käe peaaegu puudumine me koduses elus . </s> <s> ( Välja arvatud ta lilled ! ) </s> <s> Kui ma mõtlen kõige selle peale , siis … me elasime tegelikult edasi nagu kaks tudengit oma harjumuspärases ühiselamus . </s> <s> Parim ja kujundlikum pilt sellest oli ehk niisugune – ma tulen töölt koju , Silla istub voodinurgas , padi põlvedel , sellel mingi partituur või klaviir , lahtikäristatud küpsisepakk kõrval , ja kuulab nii ennastunustanult plaadilt tulevat muusikat , et ei kuule mind enne , kui ma seisan küsivalt lausa ta vastas ; siis alles vaatab ta korra poolimestunult mulle otsa ja ei saa üldse aru , mida ma küsin . </s> <s> Aga mina küsin , mis õhtuks süüa on . </s> <s> Sest pliidil pole ju midagi . </s> <s> Ja siis selgub , et tal lihtsalt ei tulnud pähegi , et . . . </s> <s> Või muud perenaiselikud kohustused ning ülesanded – kõik need kardinad , käterätid , laudlinad , voodiriided , eriti just viimased . </s> <s> Tal polnud nendega mingit korda ega järjepidevust . </s> <s> Kui midagi tuligi pesta , siis oli ta järjekordselt minu teadmata sõitnud ema juurde , pesupamp kaasas , ehkki ta teadis , et ma seda heaks ei kiida . </s> <s> ( Ma ei tahtnud seda seepärast , et nõnda poleks tal kunagi võimalust pääseda oma tugeva ema mõjuväljast eemale . ) </s> <s> Ja see komme rippuda telefoni otsas ning kõõritada minu poole , et ma ei kuulaks , mis nõu ema talle järjekordselt annab . </s> <s> Mis ma sinna teha sain – mulle aimus igas säärases pikaleveninud telefonikõnes midagi minuvastast . . . </s> <s> ( Oh kuidas taoliste asjade meenutamine minus praegugi kihvatab , ehkki ma saan kaine mõistusega aru , et iga ema püüab oma elu alustavat tütart kõigepidiselt aidata ja teeb seda ehk oma parema äratundmise järgi . </s> <s> Võib-olla teised veel , aga mitte Valve Veiserik ! </s> <s> Ja ometigi – juba pühakirigi ütleb , et naine jätab oma ema ja isa ning hoiab oma abikaasa poole . </s> <s> Silla ei paistnud seda vana reeglit teadvat . ) </s> </p>
<p> <s> Nii et meie mõningasest muusikalis-hingelisest kokkukõlast hoolimata elasime me argielus teineteisest üsnagi lahus . </s> <s> Alati polnudki ehk asi tema ja ema kogemata välja kukkunud salasepitsustes . </s> <s> Silla lihtsalt pelgas mind pühendamast kõigesse elukondlikku , millesse ta paratamatult sattus . </s> <s> Ta arvas vist , et peab sellega ise toime tulema . </s> <s> Ja see oli veel üks ta vigu . </s> <s> Nüüd meenub mulle , et ma tabasin mitmel korral koju saabudes Silla nutuse ilme . </s> <s> Tavaliselt ta ei näidanud oma tundeid välja , aga pisarajäljed on reetlikud . </s> <s> ( Ka see emotsioonide varjamine käis nende perekonnas omaksvõetud reeglite juurde . </s> <s> Harva , kui ta endast midagi sõnade kujul välja purskas , nagu juhtus tolle tapeedipaneku ajal – vaid paar korda meie kooselu jooksul . . . ) </s> </p>
<p> <s> Ja see üks kord , see viimane kord oli kõige tõsisem . </s> <s> Nii et – kas ma tahan või mitte – ma peaksin järjekorras viimasena , aga avaldumise järgi ehk varemgi rääkima me kõige suuremast sobimatusest , sellest , mida tavaliselt abielu lõhkiminekute puhul ei mainita , ehkki mõeldakse . </s> <s> Või varjatakse iseloomude sobimatuse fraasi taha . </s> </p>
<p> <s> See kõik tõuseb mulle selgesti silme ette , kui näen tühja , tolmutorte täis toanurka , kus asus voodi – me abielu nõrgim lüli . </s> <s> Kutsusin seda voodit kirsivoodiks ja võib-olla kogu viga oligi selles , et Sille kodust pärit voodi meeldis mulle algul väga – kirsspruun ja lakitud ja kahe inimese jaoks piisavalt lai ning mugav oma padjahulgaga . </s> <s> ( Irooniline küll , kuid kuna voodi kuulus otseselt Veiserike perekonnareliikviate hulka , siis ei saanud see lahutuse käigus kuidagi minule jääda – reliikviat ei jäeta võõraks osutunud mehele . </s> <s> Kes teab , kellega ta seal uuesti magama hakkab ! </s> <s> Niisiis , me kirsivoodigi pidi kolima tagasi Silla vanasse perekonnakoju ja jääma ootama . . . teist , õnnelikumat abielu . </s> <s> Kui tohiksin end mõttes nende perekonna vaatekohale seada . . . ) </s> </p>
<p> <s> Jah , ma mäletan väga hästi seda meie esimest õhtut – päriselt kahekesi jäämist ses toas , me uues kodus . </s> <s> Ja seda atmosfääri , mis väljast , kolme poolega aknast äkki tuppa valgus . </s> <s> Imelik oli too vaikus , mis me vahel äkki maad võttis . </s> <s> Ehkki mingi ebalus oli juba enne seda olemas . </s> <s> Sest esimest korda pidime heitma teineteise kõrvale voodisse . </s> <s> Me pulm oli imelikul kombel möödunud nii , et me olime tantsinud ja olnud lõbusad ja terve selle öö üleval , nii et me ei taibanudki , et meil jäi ära too intiimne olemine , mida kutsutakse pulmaööks . </s> </p>
<p> <s> Mäletan hästi , kuidas ma tema kõrvale laskusin , kuidas oma käe tema poole sirutasin – ja kuidas ta mu käe eest eemale tõmbus ning võpatas , liikudes voodinurga , ühtlasi toanurga poole ( mis saigi ta ainsaks pagulaks terve me kokkusobimatu kooselu jooksul ) . </s> <s> Aga mina , rumal , arvasin algul , et see on valgusest , sest laes lõõmas viie pirniga lühter . </s> <s> Ning ma ruttasin seda kutsutama , kehas tugevnemas õhin ja ootus . </s> <s> Kuid tema jõudis hetk pärast tule kustumist karjatada : ” Ei ! ” Ja ma panin lühtri uuesti põlema , sest nõnda tundus tol hetkel õigem . </s> </p>
<p> <s> Nii jäigi sel õhtul me tõeline teineteisesse puutumine toimumata . </s> </p>
<p> <s> Teist õhtut alustasin ta õlgadele suudlemise ja silitamisega . </s> <s> Aga ta oli jäik ja võpatav ja ta keha kattus kananahaga , nagu oleksid mu peod üle tõmmatud liivapaberiga . </s> <s> Minu soov ei jõudnud seegi kord temani . </s> <s> Ta jäi endiselt hirmunuks , avanematuks , käitudes täpselt samamoodi nagu esimesel õhtul – tõmbus voodinurka , kuhjas teki ja mõlemad padjad endale sülle ja oma pisikeste rindade vastu , nagu püüaks nende kehvade abivahenditega end minu eest kaitsta . </s> <s> Ehkki see oli ju naeruväärne . </s> <s> Aga seda enam ma teda tahtsin – ta oli selles pelguses ja tõrksuses miskitmoodi ahvatlevam kui oma igapäevases vaikivas olekus . </s> <s> ( Nii nagu on ahvatlevad kõik me tahtele vastuhakkavad , aga tegelikult sellega mõttes nõustuvad naised ning just selles – nõusolekus ja mittenõusolekus korraga – on minu meelest varjul naise olemuse üks põhilisi saladusi . ) </s> <s> Pean tunnistama , et neil hetkil ihaldasin teda kindlasti rohkem füüsiliselt kui vaimselt , rohkem egoistlikult ja veendunult kui temaga arvestavalt , rohkem temaga ametlikus abielus oleva mehena kui kannatliku ja ennast mahasuruva abikaasana . </s> <s> Küllap ta sai ka ise sellest vasturääkivusest iseendas ja minu poolt vaadatuna aru , sest vastu hommikut nuttis ta mu ligiduses ( aga mitte kaisus ) . </s> <s> Aga samal ajal kaitsesid ta käed teda edasi mu kehaga kokkupuutumise eest , kuni me mõlemad täielikus jõuetuses uinusime – tõepoolest nagu õde-venda üksteise lohutavas läheduses . </s> </p>
<p> <s> ( Hiljem ta muidugi õppis midagi ka taolistest kogemustest , ja üheks ta lemmikvõtteks , et minu tüütavusest vaba olla , sai une sisse peitupugemine . </s> <s> Ta nagu kutsus endale kiiresti une , ja ta magas tõepoolest ega teeselnud , kui ma pisut hiljem , et anda talle mingit harjumisaega , ta kõrvale heitsin . </s> <s> Jah , ma isegi kontrollisin teda , kummardusin ta ligi , kuulasin ta hingamist , tundsin isegi ta pulssi , sest magades sallis ta keha minu oma ega võpatanud , kui ma ta vastas olin . </s> <s> Ainult et uni ei anna meile naisekeha selle põhilises . . . ) </s> </p>
<p> <s> Silla nagu ei olnud üldse ette kujutanud , mis ühes abielus järgneb . </s> <s> Ta oli … ta oli nagu mingi Jane Austini või õdede Bront ? de aegne naiivitar , keda oli kasvatatud täielikus teadmatuses meesterahvast . </s> <s> Ja äkki sain aru , millise hullu vea minagi olin teinud . </s> <s> Me olime olnud kui Romeo ja Julia ; ma olin söandanud temasse vaid põgusalt puutuda , teda üksnes suudelnud ning kõik ülejäänu nagu mingiks hilisemaks ajaks edasi lükanud . </s> <s> Jah , ma ei olnud kordagi Silla alastust näinud ! </s> <s> ( Ja mida rohkem ma sellele mõtlen , seda enam hakkan ma imestama , kuidas ma , kuidas mina , meist kahest ometi mingigi sellelaadse kogemusega , seda varem ei taibanud , mis kuradi , vabandust ! kaunishinglus või lummus mind oli haaranud , et ma temaga … et me voodiproovi polnud läbi teinud . </s> <s> Siis oleks ehk mõndagi selgunud ! </s> <s> Aga ehk meile ei antud kellegi kolmanda poolt teadlikult selleks võimalustki ? </s> <s> Meile suruti vaikides peale mingit endisaegade kombekust . </s> <s> Jah , me kohtumised olid tõesti kuidagi n ä h t a m a t u l t kindlustatud . </s> <s> Ja see keegi ei saanud olla olla keegi muu kui mu endine ämm , kelle pilk jälgis meid ka siis , kui teda ennast füüsiliselt me juureski polnud . . . ) </s> </p>
<p> <s> Kõik see kestis mitu nädalat . </s> <s> Pinge kasvas . </s> <s> Ja kui siis selgus , et tema , Silla , pole järjekordselt i k k a veel valmis , siis said minu kannatus ja eneseuhkus , need mõlemad otsa . </s> <s> Mus lõi välja peaaegu raev , ja ma võtsin teda jõuga . </s> <s> ( Mida ma poleks pidanud tegema – ja ometi , mis oli ainuke väljapääs sellest intiimsest ummikust ! ) </s> <s> Aga sellel polnud mingit maitset – ta oli suletud , ahas ja tundetu ning kõik lõppes üsna ruttu . </s> <s> Ühtlasi praksatas veel midagi meievahelist katki . </s> <s> Ta nuttis pool ööd , ma tundsin end kohutava süüdlasena ja pidin talle palderjanitilku jootma , mida ta siiski nõustus mu käest vastu võtma , kuid sellise pilguga ( valgus oli jälle nii alasti ja kale ) , nagu ulataksin talle mürki või mingit ärategevat mikstuuri . </s> </p>
<p> <s> Järgmisel hommikul olin mina endast täiesti väljas – veel rohkem kui tema võiski olla . </s> <s> Tundsin end mõrvarina . </s> <s> Ja vere maitse oli sel poolvägistamisel nagunii küljes . </s> <s> Aga ma ei saanud end ka kuidagi lõputult alandada . </s> <s> Püüdsin ennast õigustada , et nii on maailmas sündinud miljoneid kordi – ei ole meie esimesed ega viimased , et see ongi ehk üks abielu juurde käiv vastuolu . </s> <s> Kuid see polnud seletus , nagu ma ise kohe aru sain . . . </s> <s> Püüdsin olla hillitsetud ja omamoodi hell . </s> <s> Mu vabandused ja küsimused olid kobavad – tema vaid nuttis ja kinnitas , et ei tea , mis temaga toimub , et ta ei saa enda vastu , et see kõik on nii ootamatu ja ettevalmistamatu ja ta vajaks vist aega , et harjuda ja nõnda edasi . </s> <s> Püüdsin samm-sammult tungida ta tõrkumise tagamaadele , lootes leida sealt mingit juhtumit , mingit eksitust , pealtnägemist , võib-olla mingit tüdrukupõlves juhtunud seika , mis nii hullusti oli mõjunud . </s> <s> Ta vaid raputas pead . </s> </p>
<p> <s> Niisiis , ta kartis hullumoodi , pööraselt m i d a g i , mida ta ise ka ei teadnud , mis see on . </s> <s> ( Miks ma ei tulnud kohe selle peale , et mingi keeld , nimelt kellegi sisendus hoidis teda minule avanemast ? </s> <s> Miski välise , mitte niivõrd sisemise päritoluga hoiatus ? ) </s> </p>
<p> <s> Aga mõne aja pärast sain ma sellele jälile . </s> <s> Sel korral purskas ta üsna spontaanselt ja mõtlemata välja lause , mis polnud selgesti ta enda oma : “ Kõik mehed on sead , nad on vastikud , vägivaldsed ja haisvad olevused , kes ei hooli naisest mitte üks kriips ! ” Ja kui ta oli selle välja öelnud , siis ma märkasin ta kohkumust , nagu oleks ta kellegi reetnud . </s> </p>
<p> <s> See oli täpselt ta ema lause , Silla enda suu ei suutnuks säärast hullust vormida ! </s> <s> Nii et seal oligi kogu võti . </s> <s> Nende perekonna tragöödia , palju aastaid laagerdunud , ei , käärinmud , oli bumerangina minule näkku lennanud ! </s> <s> Ah et nõnda see siis kõlaski – ta ema tähtsaim kingitus me abiellumise puhul , ta kättemaks kõigile olevatele ja tulevatele meestele , kes tema perekonda , ta feminiinsesse kindlusse julgevad astuda . </s> <s> ( Sest peale Silla oli seal ju ka ta noorem õde . ) </s> <s> Ja ma mõtlesin kohe – küllap mu ämmas endas oli midagi säärast vastuolulist , miks ta ilmetu professorist mees tema , veel praegugi kena välimusega naise maha jättis ja teise ( ma loodan , et palju tavalisema väljanägemisega ) naise juurde läks . </s> <s> Ning seda vannutust , seda mürgikontsentraati pidi vaene Silla saama pea iga jumala päev – sinu isa on alatu inimene ja kehv perekonnapea , kellel pole teist , lastest , üldse lugu ja nii edasi ja nii edasi . . Ilma , et neil , lastel , oleks jäetud võimalust i s e oma isasse suhet kujundada . . . ! </s> </p>
<p> <s> Niisiis , kõige taga oli mu soliidne ja kõikivõluv ( oma konversatsiooni ja eruditsiooniga ) ja kõiki mehi mittesalliv ämm Valve Veiserik . </s> <s> Ja oma tütre vastumeeli mulle loovutanud ( pidanud loovutama ! ) , oli ta vist juba samal hetkel hakanud teda tagasi tahtma . </s> <s> Enda juurde ! </s> <s> Koju ! </s> <s> Tõelisse koju ! </s> <s> Ja tema , Silla , kes ta pelgas iseseisvust ja võib-olla oma alateadvuses ise kord lapsi saada , sest ta tahtis ikka veel seesama kaitsetu ja lapselik olla , igatses alateadlikult samuti tagasi sinna ema kaitsva tiiva alla , nagu võiks ta igavesti jääda tema elusaks mänguasjaks , tema Sillukeseks , tema väikeseks Mozartiks , et mitte öelda Nannerliks , nagu oli Wolfgand Amadeuse , vennaga andekuselt võistleva õe hüüdnimi . </s> <s> Ma ju tunnetasin seda nähtamatut sidet ja hääletut kutset , ma ju kuulsin kogemata ukse tagant pealt nende telefonikõnede katkeid , mida ma ei tohtinuks kuulda . . . </s> </p>
<p> <s> Jah , see ebalusest kuni selge vastumeelsuseni ulatuv tõke püsis me vahel kuni me abielu lõpuni , püsis kindlalt , laskmata mingitelgi vaimsetel või muudel ekstsessidel end sinna vahele kiiluda . </s> <s> Kuigi me vahel juhtus mõnikord edaspidigi füüsilist suhet ( selleks aitas kaasa alkohol ) , ometi tundsin ma igakord , et see on saavutatud mingi alandava kerjamise tulemusel , ehkki samas oli mulle ka selge , millise kannatuse hinnaga , millise halastusega see mulle kinni maksti . </s> <s> ( Jah , Silla jäi edasigi plikakeseks ega muutunud nooreks naiseks , ehkki oli selleks minu jõhkruse läbi juba saanud . ) </s> </p>
<p> <s> Nõnda see tegelikult läks , aina allamäge , mingi ebamäärasuse suunas , millest meil kummalgi samamoodi aimu polnud nagu me abiellumisest , aga mis ligines meile , kuni see oli kohal nagu ükskord need viis klaveri äraviijat . . . </s> </p>
<p> <s> Ühel veebruari varahommikul kisendas ta välja selle , mida mina pidanuks lausuma rahulikus olukorras ja tavalise häälega </s> . . . . <s> Me ärkasime ühekorraga ses kirsipruunis voodis , ärkasime teineteisest jälle lõpmatult kaugetena , räsitud eelnevast ööst , nagu mitmel korral varem , sest ta oli pidanud vastu enda tahtmist jälle oma keha mulle laenama . </s> <s> Ma pöörasin pea oma padjal , oma teki all lebades tema poole ja tema vaatas mind oma nutusel-kahetseval ilmel , siis ta nägu moondus , virildus ja ma mõtlesin – ma pole teda veel kunagi näinud nii inetuna , kas see inetus on kogu aeg ta näos peidus olnud ? – ning siis ta suu avanes ning ma pidin käed kõrvadele suruma , sest teadsin , et kuulen midagi , mida ma kuulda ei taha . </s> <s> Ometi tungis see mu kuulmisruumi , mu maailma – ta läbilõikav kime hääl , mis oli kui haavatud jänese valukisendus , pärit mu lapsepõlvest ( olin poisikesena pealt näinud , kuidas niidumasinavikat lõikas rukkipõllu keskel ristikuorases noorel jänesel jalad alt ) . </s> <s> Aga ei , see polnud seekord mitte süüdistus , vaid enesepuhastus : </s> </p>
<p> <s> “ Mina üksi olen selles kõiges süüdi ! </s> <s> Mina üksi ! ” ( Kust ta seda võttis ? ) “ Ma enam ei suuda ! </s> <s> Lõpetame selle kooselu ! ” </s> </p>
<p> <s> Ja mul hakkas tast äkki kuidagi lõputult-lõikavalt kahju . </s> <s> Ja iseendast samuti . </s> <s> Mida me olime koos teinud , miks me seda olime teinud , lasknud sel sündida , nii kaugele minna ! </s> </p>
<p> <s> ( Ma tean nüüd , et oleksin pidanud talle algul vastu karjuma , ennast vastu põske kõvasti-kõvasti lööma , sest tema seda ei suutnud ; seejärel teda ta enda eest kaitsma , sest tema oli kõigest hoolimata minust nõrgem . </s> <s> Aga ma ei teinud seda . </s> <s> Ma vaatasin vaid tummalt pealt ja lasin tal üksi kõik selle enda peale võtta . </s> <s> See oli me abielu üks haruldasemaid siirusehetki ja mul on kahju , et ma ei osanud seda tookord tabada , nagu me ei oska tabada paljusidki haruldasi hetki nende toimumisel … Sest võib-olla oleksin talle siiski ligemale pääsenud . </s> <s> Ent vaevalt oleks see meid liita suutnud . ) </s> </p>
<p> <s> Tegelikult – ma siiski üritasin pärastpoole ta raplevaid käsi , mis olid nagu puuoksad tuule käes , enda omadesse saada , kuid vististi olin hetke mööda lasknud ja mu hellus oli järjekordselt omandanud vägivalla tunnused , nii et tema sai minust valesti aru ( nagu mõnigi kord varem ) ja puges oma voodinurka , soovides olla üksi mingi oma selguse või ebaselgusega , mis pidanuks olema võrdselt meie mõlema oma . </s> </p>
<p> <s> Selleks ajaks oli minu poolt juba hilja avastada , et põhjus on külmuses ehk frigiidsuses , millise termini leidsin ühest asjakohasest raamatust . </s> <s> Ja sealtsamast leidsin ka mõiste “ vaginism ” . </s> <s> Ma ei taibanud neist asjust suurt midagi , ja mida olid väärt need võõrkeelsed mõisted , kui mul polnud olnud ega saanud olla naist kui sellist … ! </s> <s> Tunnistan , et ma kahtlustasin , kas viga pole minus endas , mu üleliigses tormakuses – olin ju ikkagi alles kahekümne kuueselt abiellunud , olles enne seda oma kehaga üksi hakkama saanud . </s> </p>
<p> <s> Kui rumal on rääkida süüst meie kahe puhul , kuigi ma ometi mõttes olen seda kogu aeg teinud . </s> <s> Aga ma tahan ju selgusele jõuda . </s> <s> Selles selgusetuses . </s> <s> Jah , mul oli sellest kõigest kuratlikult kahju . </s> <s> Sest milleski olime ( ja küllap oleme veel praegugi ) nii sarnased , nii haavatavad . . . ja samas enesekesksed . </s> <s> Me mõlemad . </s> <s> Silla muidugi rohkem kui mina . </s> <s> Ja mõlemad süüdimatud elu ees , mis meid ootamatult oma karmi embusse haaras ? </s> </p>
<p> <s> ( Või kus on see õhkõrn joon , mis on tõmmatud kahe inimese vahele , mida nad peavad austama , kus on see teine joon , millest nad peavad iseennast tingimata salates suutma üle , teineteisele vastu astuda ? </s> <s> Sest kooselus ei saa olla kellegi ühe süüd – see on nagunii , algusest peale kahe inimese ebakõlade summa ja ainult vähestel hetkedel mingi kokkukõla , mõtlen ma praegu , aga seda juba teatud ajakauguse ja mitut laadi kogemuste tagant . </s> <s> Ei ma siis vist niimoodi mõelnud . </s> <s> Küllap olin palju rohkem süüdistaja . ) </s> </p>
<p> <s> Ühes olin ma siiski meeldivalt ( võiks vist niimoodi öelda ) eksinud , nimelt arvates , et ega ma Sillat niipea ei näe . </s> <s> Umbes kahe nädala pärast töölt koju tulles leidsin ta meie õues lasteredelil istumas ja ilmselt mind ootamas ; ta oli selle aja jooksul jõudnud ära tõmmata mitu sigaretti – konid lebasid ta jalgade juures maas . </s> <s> Nii et mu esimene reageering oli imestus – meie kooselu jooksul polnud ta kordagi suitsetada proovinud , ja ausalt öeldes ei sobinud see talle üldse . </s> <s> Alles seejärel tuli teine mõtteseos . </s> <s> Et ta istus ju lasteredelil . </s> <s> Selles peitus pisike iroonia – Silla ei soovinud lapsi ( ta oli mulle seda ükskord me suhtelise avameelsuse hetkel deklareerinud ) . </s> <s> Mäletan hästi mu tookordset mõtet – tema , see tähendab meie oleksime võinud vabalt minu vägivaldsuste läbi selle lapse saadagi ; sest lapsed ei sünni kaugeltki vaid vabatahtlikust ühendusest ehk armastusest , nagu seda poolt vahel nimetatakse , ehkki armastus taandub minu meelest neil hetkil mingi ürgse käsu eest kuhugi kõrvale . </s> <s> Jah , sel juhul olnuks too kindlasti punapäine tüdruk – sellised pidavat olema vastu naise soovi või vähemalt täielikus ükskõiksuses eostatud lapsed . </s> <s> Aga meie puhul poleks ju olnud võimalik seda vahet teha , sest Silla enda juuksed olid nagunii ruuget tooni . </s> <s> Või millest see omakorda jutustas . . . ? </s> </p>
<p> <s> Mu pilk langes tõesti tahtmatult ta jalgadele . </s> <s> Või polnudki see nii ebateadlik pilk , kui Freudi uskuda – ehk tunnistas see , et mida tõrksam oli olnud ta keha , seda selgemini tundsin ma selle järele ängi . </s> <s> Tegelikult oli õues esimene tõeliselt soe kevadeilm ja tal olid seljas tumedad poolpikad püksid ja üleval pool moodne , kinnise kaelusega roheline pluus , nii et ta meenutas milleski ratsutamaminevat noort inglise leedit . </s> <s> Silla välimus ja see , kuidas ta istus , jalad poolristis , jättis mulle kummalise mulje . </s> <s> Ma vist seisin mõne hetke ja vahtisin teda kui ilmutist . </s> </p>
<p> <s> Siis märkas ta mind , mu pilku ja tõstis ühe jala teise pealt aeglaselt maha , nagu teades , et just see mind hetke eest erutas , ning tõusis püsti . </s> </p>
<p> <s> “ . . . </s> <s> Ma ise ei oleks tulnud , aga ema tahab kindlasti üht raamatut kätte saada , mis jäi sinu omade hulka . </s> <s> See on “ San Michele raamat ” . </s> <s> Ta ütleb , et see oli tema noorusajal kuulutatud aasta parimaks raamatuks terves maailmas . . . </s> <s> Sellepärast siis , saad aru küll . . . ” </s> </p>
<p> <s> “ Jah , jah . . . muidugi . . . see sinu ema . . . </s> <s> Kes saaks tema tahtmise vastu . . . ” pomisesin mina vastuseks ja pöördusin kohe maja poole , täitma selle võimuka naise käsku , kellel ei pidanud ju minu üle enam võimu olevat , kuid peatusin siis , sest mulle tuli jälle ta kena istumisasend silme ette . </s> </p>
<p> <s> “ Ehk tuled sisse ? ” </s> </p>
<p> <s> Nägin , kuidas ta silmis vilksatas kerge kahklus . </s> <s> Aga ainult hetkeline ja kerge . </s> </p>
<p> <s> “ Ei , too raamat õue . </s> <s> Ma ootan parem siin . . . ” </s> </p>
<p> <s> “ Kuidagi imelik on siin õues kohtuda ja rääkida . . . </s> <s> Kas sa kardad mind ? </s> <s> Et ma sind . . . ” Ma ei öelnud “ vägistan ” , aga midagi taolist oleksin ehk lauset lõpetades pidanud lausuma . </s> </p>
<p> <s> “ Ei , ei . . . lihtsalt ei taha enam näha seda tuba ja . . . ” Silla oleks tõenäoliselt öelnud “ kannatasin ” . </s> <s> Aga ma hakaksin kiiresti maja poole minema , et seda või mõnda teist sõna mitte kuulda . </s> </p>
<p> <s> “ Kuidas arvad . . . ” pomisesin hilinenult korteri välisuksele , seda lahti keerates . </s> <s> Ja siis meenus mulle , et ma peaksin vististi ukseluku ära vahetama – neil kuramuse Veiserikel oli ju ikka veel üks komplekt võtmeid käes . </s> <s> Kuid siis meenus mulle mu tundmatu müütiline korterinaaber ja ma loobusin samas oma mõttest , ehkki mul olnuks praegu võimalus endisele ämmale ja Sillale kuidagi samaväärsega vastata . </s> </p>
<p> <s> Mu tuba tundus mulle sel hetkel , päevavalgel veelgi vaesem ja kõledam . </s> <s> ( Võib-olla just Silla lausutu valguses ! ) </s> <s> Kõigil kolmel seinal paistsid selgesti mahavõetud piltidest jäänud pleekenelinurgad . </s> <s> Raamatudki olid seina ääres mitmes virnas – ma polnud jõudnud veel uusi riiuleid muretseda . </s> <s> Seepärast läks mul hulk aega , enne kui selle Axel Mynthe šedöövri üles leidsin . </s> <s> Jah , seal oli tõesti sees nende perekonna eksliibris “ Perekond Veiseriki raamatutest ” . </s> <s> Aga nagu ma teadsin , oli proua Veiserik kõigist väärtuslikest raamatutest ostnud kolm eksemplari – iga lapse jaoks eraldi . </s> <s> Kui need ükskord kodust lahkuvad . </s> <s> Kodust , kust nad parema meelega ei pidanuks kunagi lahkuma . . . </s> </p>
<p> <s> Huvitav , kellele see ühes eksemplaris vana Mynthe kord satub , mõtlesin ma trepist alla laskudes . </s> <s> Kes on see väärikatest väärikam perekonnaväi või minia , kes seda teost ükskord lugema hakkab ? </s> <s> Mina seda läbi lugeda ei jõudnudki . . . </s> </p>
<p> <s> Siis seisime jälle teineteise vastas ja tavalisse pakkepaberisse keeratud raamat oli juba Silla kaenla all ning ma vaatasin teda ahnelt ja uudishimulikult , püüdes nagu midagi kahetsuslikku ta olemuses tabada , sest me kohtumine tiksus valjult lõppemise suunas . </s> <s> Tundsin , et pean midagi ütlema , aga et sellest kujuneks nagunii juba öeldu kordamine . </s> </p>
<p> <s> “ Jah , see sinu ema . . . ” pigistasin ma lõpuks endast . </s> <s> Taipasin kohe , mida keel sügeleb edasi ütlema , ja jäin seepärast vait . </s> <s> Ma ju ei tahtnud tütrele öelda , et just tema ema oli me lahkumineku üks peasüüdlasi . </s> <s> See oleks olnud hale ja hambutu ja selgelt hiljaksjäänud avaldus , ning üldsegi mitte aadressikohane . </s> </p>
<p> <s> Ning kohe kerkiski mu silme ette Silla ema profiil , ta iseteadev suu ja nina , ta õrn näonahk ( seda jõhkrat õrnust polnud tal siiski õnnestunud tütrele edasi anda , üksnes selle rõõsa jume ) . </s> <s> Ja ma mõistsin esimest korda , et ei tunne üldsegi oma ämma . </s> <s> Kuid midagi tema olemusest olin siiski tundma õppinud – ei , mitte tema endaga kohtudes , vaid ikka ja jälle ta tütre kaudu . </s> <s> Üks suuremeelsus tema arvel siiski oli : ta oli ju oma tütre mulle loovutanud . </s> <s> ( Oh kui vastu tahtmist , ja kes teadis , millise hinnaga ! ) </s> <s> Kummatigi , meie omavaheline suhtlus oli väliselt olnud nii armastusväärne . </s> <s> Ta ei olnud seda ju välja öelnud , millise hingevaluga perekond Silla mulle loovutas . </s> <s> Oh ei , ta rõõmustas koos tütrega , koos meiega meie “ õnne üle ” . </s> <s> Aga kuivõrd palju ja üksikasjaliselt oli ta mind küsitlenud – kõigi mu omaste ja sugulasteni välja , mu harjumusi ja huvisid ning mu lugemust uurinud , jah , eriti üksikasjaliselt mu suhet ( ja nagu ma nüüd aru saan ) mu arusaamist muusikast , mis “ on tema Sillale nii-niii-i tähtis , et . . . kohe ei teagi , millega seda võrrelda . . . ” Ja mina olin uskunud ta siirust ja hingelisust ja olin sellega kaasa läinud . </s> <s> Oleks ma ometi taibanud ootamatult vastu rünnata , küsida näiteks : ” Aga nüüd , proua Valve Veiserik , rääkige mulle midagi ka endast . . . </s> <s> Kes teie tegelikult naisena olete ? </s> <s> Jah , kas olete seda endalt kordagi küsinud ? </s> <s> Sest te paistate soovivat vaid teiste sisemuses sobrada . . . aga mitte kunagi iseenda omas . . . </s> <s> Mis õieti toimus teie ja te abikaasa vahel , et ta päevapealt teie ja perekonna juurest ära läks ? ” </s> </p>
<p> <s> Nüüd oli ta tütar jälle siin , ja mul on võimalus . . . ! </s> <s> Oh seda sinu ema ! </s> <s> Ühe mehe , sinu isa elu on ta suutnud ära mürgitada . </s> <s> Nüüd on tal ka teine ohver olemas . </s> <s> Ta on sind osavalt juhatades ja sulle enda halvimaid ning salatumaid jooni edasi andes rikkunud tublisti ka minu elu . . . </s> </p>
<p> <s> Mõtlesin nii , aga ma ei öelnud seda muidugi valjusti välja . </s> <s> Ja Silla ei rutanud ka ise midagi ütlema . </s> <s> Vaevalt , et ta oleks oma ema sõnades kaitsnud . </s> <s> Ta lihtsalt allus temale – nüüd ja edaspidigi . </s> <s> Ning samas ta ilmselt aimas , mille ma olin ütlemata jätnud . </s> </p>
<p> <s> Tundsin , tast levis endiselt seda elukartust , mida ma olin nii tihti tema juures vaikselt tauninud . </s> <s> Nagu loodaks ta endiselt kellegi teise abile , kes tuleks ja meie asjad praegugi ära korraldaks . </s> <s> Kasvõi selle ebamugava teineteise vastas seismise lõpetaks ja ta sellelt tuttavalt õuelt minema päästaks . . . </s> </p>
<p> <s> ( Võib-olla oli seda ebalust minuski omajagu , võib-olla olin mina seda temale levitanud , võib-olla oli tema , vastupidi , sellega mind nakatanud – sellisel ülekandumisel on võimatu vahet teha , me olime paar ühesuguseid . </s> <s> Ju polnud minagi vahepeal suutnud enda ümber ja iseäranis endas organiseerida mingit korrastatust , selgust või süsteemi , mida olid tõestanud ilmekalt need paar vahepealset nädalat ; ka ma ise rippusin nagu hampelmann õhus , ulatumata jalgadega , varbaotstega põranda või maapinnani . </s> <s> Jah , alles Silla äraminek oli selle kõik nähtavaks muutnud . </s> <s> Senini olin endast arvanud paremini . </s> <s> Aga nüüdsest enam mitte . . . </s> <s> Mäletan , umbes taolised olid mu tookordsed mõtted . ) </s> </p>
<p> <s> Siis viimaks sai ta esimesena millestki härmavõrgulisest lahti , raputas oma ruugeid , lahtisi juukseid ja lausus kuhtunud , peaaegu paluval häälel : </s> </p>
<p> <s> “ Mine nüüd tuppa tagasi . ” </s> </p>
<p> <s> Ma sain aru , et ta ei taha , et ma talle järele vaatan , kui ta , see raamat , n e n d e p e r e k o n n a reliikvia kaenlas , minema hakkab . </s> <s> Raamat , mis on tähtsam kui mina . </s> <s> Sest muidu ei tulnuks ta selle järele . . . </s> <s> Ah , jälle üks minupoolne süüdistus . . . ! </s> </p>
<p> <s> Ja korraga hakkas mul jälle hale , nii hale . </s> <s> Iseendast . </s> <s> Temast . </s> <s> Kõigest , kõigest . </s> <s> Et me olime kui suured lapsed , kes ei olnud veel valmis , kes ei osanud veel elada. Tema veel , aga mina , temast ometi nii palju vanem. . . Sest millal siis , millal veel . . . ? </s> </p>
<p> <s> Pöördusin ümber ja läksin , ilma et oleksin kuidagigi hüvasti jätnud . </s> <s> Sest tema ju tahtis seda . </s> </p>
<p> <s> Ma astusin uksest sisse , ometi jäi välisuks poikvele , nagu loodaksin mingile tagasitulekule . </s> <s> Klaveriase oli veelgi selgemalt tunda . </s> <s> Üks inetu lind , Vaikus nimeks , munes ruumi oma igava muna . </s> <s> Mul polnud tuju ega jõudu midagi ette võtta . </s> <s> Rinnutasin aknalaual . </s> <s> Päike läks selgi õhtul , nagu palju kordi varem , majade taga lahe avanemise suunas looja , tuule poolt tükkideks lõhutud pilvede servad hõõgusid punakalt . </s> <s> Need olid kui hõõgvel killud . </s> <s> Kuid mille killud ? </s> <s> Kas ma võisin nüüd öelda , et armastuse killud ? </s> <s> See kõik – toatühjus ja see külm loojak – , kõik kokku tegi nii tuntavalt haiget . </s> </p>
<p> <s> Õhtu aina süvenes. Tamme mustad oksaharandikud tõusid kui tušiga joonistatult loojangutaeva taustale . </s> <s> Vares oli ära lennanud või end sinna raagude keskele madalaks tõmmanud , et teda nähagi polnud . </s> <s> Ilmselt oli pesa juba valmis ja lind istus munadel . . . </s> <s> Ja taas seesama mõte – hea , et meil lapsi pole . . . </s> </p>
<p> <s> Ma rinnutasin ikka veel sellel jahedal aknal ja imestasin , kui pikaks venib see õhtu . </s> <s> Mida erilist me olime koos teinud , et need varem sellised ei tundunud ? </s> <s> Me olime enamasti vaikinud , kummalgi nina oma raamatus . </s> <s> Ju see koosvaikimine polnudki nii tühi ja piinav . . . ! </s> </p>
<p> <s> Aga mul olid nüüd ees uued pikad õhtupoolikud ning veel pikemad nädalalõpud . . . </s> <s> Miks ma ei suuda nüüd siis olla kõige parem kaaslane iseendale , nagu ma seda nii väga olin lootnud ? </s> <s> Kergenduse ja lahtisaamise asemel valdas mind hoopis see isevärki ahistus . </s> </p>
<p> <s> Vaikus lausa kumises , nüüd , koos ligineva ööga muutus see väljakannatamatuks . </s> <s> Ma ei rutanud tuld süütama , ehkki teadsin – kunstlik valgus hävitab mõnevõrra tühja toa ebamugavuse ja alastuse . </s> <s> Ma venitasin seda aega ja oma kannatust justkui pikemaks , peenemaks , aga ühtlasi pingelisemaks . </s> <s> Kuni ma enam ei talunud ja röögatasin robustselt “ kurat ! ” , nii et ma ka ise sest ehmusin , nagu oleks keegi võõras , mu halvem mina mu kõrval seda teinud . </s> </p>
<p> <s> Ja kohe tundsin , et pean sellest toast lahkuma . </s> <s> Kõndisin kolmveerand tundi sihitult mere ääres , jättes taandunud veepiiri tõttu paljastunud liivaribale oma märgi jälgi , hingates samal ajal sisse adru- ja solgilõhna , mis tuli lahesoppi suubuvast kanalisatsioonitorust . </s> <s> Kõik see – ranna kevadine mahajäetus , räsitud roostik ja samas kõrval asuvad prügihunnikud tõusid mingiks üldiseks , minu endaga seostuvaks segaduseks . </s> <s> Ja ma pagesin tagasi oma tuppa . </s> <s> Elu ongi paras solk , sosistasin endale . </s> </p>
<p> <s> Aga vastik vaikus toas oli alles ja isegi tihenenud – ei see saanud iseendast kaduda … Ta tihedad ämblikuvõrgud mässisid end nüüd mu näo ümber . </s> <s> Kui klaver olnuks alles , ma avanuks selle kaane ja kasvõi peksnuks juhuslikult vastu kõige kimedamaid , või vastupidi , kõige madalamaid klahve , et see vaikus killuneks . </s> <s> Kuni ehk ülemised naabrid tuleksid ukse taha kloppima . . . </s> </p>
<p> <s> Kunagi oli see tuba olnud täis muusikat , kõiksugust muusikat . . . </s> <s> Polnud ju võimalik , et kõik ses toas kõlanu oli jälgijätmatult kadunud , hajunud , ununenud . </s> <s> Kui ma vaid oskaksin süveneda sesse vaikusse , tagasi minna sellesse aega – ma kuuleksin kindlasti oma lahutatud naise klaverimängu , sedagi , kuidas ta kahinal noodilehti pöörab , kuidas ta hingamisi oma mängule kaasa elab . . . </s> <s> Kuid teda polnud enam siin , ja nüüd võisin mina üksi täita selle toa atmosfääri , millega ma tahtsin . </s> <s> Nüüd olin üksnes mina ja mu suva teha , mida ma tahan . </s> <s> Kas polnud seesama me kohutavalt vaikse kokkupõrkumise üks põhjusi , et m e püüdsime ehitada omaenda hoonet teisele kuuluvale platsile , teise käest äravõetud ehitusmaterjali arvel . . . ? </s> </p>
<p> <s> Ma vaatasin ringi , nagu otsiksin toas seda , mida seal enam olla ei saanud . </s> <s> Ja mulle selgus , et see polnud üksnes metafüüsiline muusika , mis siia alles pidi olema jäänud – vasakpoolses aknaaluses nurgas , seina ääres seisis madal tume kast ( ei , see polnud mu tudengiaegade odav grammofon , vaid VEFi märgiga elektrofon , mille me olime Sillaga koos poole aasta eest ostnud ) , bakeliitkaanel juba korralik tolmukord , sest seda polnud ammu liigutatud . </s> <s> Ometi , samas kõrval piki seinaäärt oli pikk vaaruv rida heliplaate ( olin kusagilt kuulnud soovitust , et grammofoniplaate ei hoitaks horisontaalselt ) , seega sisuliselt kümneid tunde muusikat – justkui lohutusauhind mu endiselt naiselt . </s> <s> Need olid ju nüüd minu omad ! </s> <s> Muusika , mis lõhuks vaikuse ses toas ja ka kusagil ligemal , mu peas . . . </s> </p>
<p> <s> Otsisin kobavi käsi pistikule seina sees kohta , surusin lülitile , kõlas naksatus , roheline indikaatorlamp lõi põlema , kahin täitis kaht väikest puukasti . </s> <s> Nagu valmistunuks keegi minuga suhtlema , mulle midagi olulist teatama – vaid ühes teises keeles . </s> <s> Mu käsi valis peaaegu huupi plaadirea seest . </s> <s> Ja mulle näis , et leidsin just selle õige . </s> <s> ( Mida oli minuga varemgi juhtunud . </s> <s> Et käsi avas huupi raamatu ja just sellelt leheküljelt , kust võis lugeda s e l l e raamatu kõige olulisemat , ehmatavamat mõtet ning rohkem ei olnudki vaja lugeda , nagu edaspidine tõestas . . . ) </s> </p>
<p> <s> Käsi värises vist , sest helipea libises näppude vahelt , nõel kukkus plaadile , aga ei sattunud just oopuse algusse – kuuldus nagu kriiskav naisekarjatus , siis järgnes mõni hetk vaikust – ja orkester alustas pikaldaselt ning kummalise rütmiga midagi minoorset ja äärmiselt dissoneeruvat . </s> <s> Jah , ma tundsin muusika juba paari takti järel ära – me olime ju Sillaga sel etendusel käinud . </s> <s> Sellelsamal etendusel , kust pärines mu vaikne etteheide – mis kuradi Romeot ja Juliat me õige mängida püüdsime , et me teineteist intiimsemalt tundma õppida ei osanud . </s> <s> Muidugi , “ Romeo ja Julia ” . </s> </p>
<p> <s> Tundsin , see on igati sobiv muusika sellesse olukorda ! </s> <s> Sest ma ei kujutanuks ette , kuidas mõjunuks selles seisundis näiteks Brahms , kasvõi ta Kolmas sümfoonia , eriti selle nukrusest nõretav kolmas osa Poco allegretto , mis – tunnistan siiski – mulle mõnes teises olukorras vägagi hinge oleks läinud . </s> <s> Või seesama heledust levitav Mendelssohni klaverikontsert , millest juba juttu oli . </s> <s> Jah , mitte miski ei saanuks hetkel Prokofjevi optimistliku pessimismi , selle Montecchide ja Capulettide võimsalt groteskse marsi vastu . </s> <s> Seal võitlesid justkui kaks jõudu – armastuse poolt ja selle vastu ühekorraga . . . </s> <s> Võimukas ja äravahetamatu marss , aga hetkel kaotaja marss . </s> <s> Sest mina ju olin seda . . . </s> <s> Jah , just nüüd ma tahtsin , et see kõlaks valjult , kõike siin toas toimunut hävitavalt . </s> <s> ( Silla poleks siin nende seinte vahel eales nii valju muusikat sallinud ! ) </s> <s> Aga mina olin kusagilt lugenud , et plaadimuusika üksnes võidab võimenduse läbi , et nii saavad kuuldavaks ka kõik nüansid , mida helilooja ja dirigent koostöös sinna mahutanud . . . </s> </p>
<p> <s> Las nüüd alumised korterinaabrid – sest muusika pidi allkorrusele levima paremini kui ülespoole – , need närvilised venelased tulevad pealegi ja annavad pikalt kella – ma ei kavatse nendega ometi vaidlustesse laskuda , et ma võin kuni kella üheteistkümneni muusikat mängida nii valjult , kui mulle meeldib . </s> <s> Ma lihtsalt tahan kordki olla trotslik ja egoistlik ja halb . </s> <s> Või kui ma lõpuks lähengi ust avama , siis ütlen vaid ühe aluse : “ Kuidas siis nii , see on ju teie kuulsa kaasmaalase muusika , mille te olete siia endaga kaasa toonud ! ” Ja ma kujutlesin nende lolli , arusaamatut näoilmet selle lause peale . </s> </p>
<p> <s> Rullisin oma aseme , seinakapis olnud madratsi lahti , istusin sellele , surusin padja sinna seinanurka , toetasin kukla vastu patja ja kuulasin seda marssi korda viis või kuus , nagu võiks seal sisalduda selgitus , mis minuga , mis meiega oli ikkagi juhtunud … Kuulasin ja jõin lürpides teed , kuhu olin kallanud oma viimase lonksu piiritust . </s> <s> Ja tundsin , kuidas soe vesi niriseb mu põski mööda allapoole . </s> <s> Ei olnud absoluutselt enam mingit ülekohtu- või solvumistunnet . </s> <s> Ega isegi tahtmist juhtunus kedagi süüdistada . </s> <s> Lihtsalt soolane vesi pressis end silmanurkadesse ja nirises mööda nägu allapoole ning ma pidin minema ning suruma näo vastu sedasama külma aknaklaasi , vaatama öö sisse . </s> <s> Ja oli vaid hea , et kedagi polnud nägemas , veel vähem kaasa elamas . </s> <s> Mul polnud absoluutselt enda ees häbi , et nutan oma ebaõnnestunud abielu taga . </s> <s> Mul hakkas kergem . </s> </p>
<p> <s> Ja kui Montecchide-Capulettide marss oli end lõplikult ammendanud , otsisin plaadirivist välja ühe teise , eelmisega sugulaslikus suhtes plaadi , keerasin võimenduse vaiksema peale , sest see , mis nüüd tuppa sugenes , nõudis teist suhtumist . </s> <s> Hetke pärast laulis Julia , keegi mulle tundmatu metsosopran , kellel oli millegipärast Silla hääletämber , ehkki ma polnud teda , Sillat , eales laulmas ega ka mõnda meloodiat ümisemas kuulnud . </s> <s> Ei , ma polnud valinud seda tuntud ja üldiselt üsna magusat aariat Gounod' ooperist . </s> <s> See oli hoopis aaria Berliozi , ühe mu lemmikhelilooja sümfooniast koorile ja solistidele , aga üldiselt seesama Julia , kes pärineb Shakespeare'ilt ning Veronast . </s> <s> Ka Silla häälega Julia kõlas mitmeid kordi , kuni ma olin ta teate ammendanud . </s> </p>
<p> <s> ( Ma hakkasin edaspidigi oma võõrdumust maailmast , oma sügavat apaatiat ravima sellega , mille juurde Silla oli mind kogemata juhatanud – klassikalise muusikaga . </s> <s> See , mille tema eriala , tema kohustus oli mulle ligidale toonud , muutus nüüd mu tarbeks . </s> <s> Muusikast sai mulle edaspidi omamoodi ravim . . . ) </s> </p>
<p> <s> Ühel järgnevatest õhtutest ärkasin pärast magamajäämist mõne aja järel üles . </s> <s> Seda põhjustas tegelikult kuuvalgus ja seda oli varematelgi aegadel juhtunud , et täiskuuketas kesköösel kardinaaugust või vabast aknaservast meie elamisse vahtis ja magama ei laskunud jääda . </s> <s> Kuid noil kordadel oli Silla vaikselt , peaaegu hääletult hinganud voodi teises servas , vaid käeulatuse kaugusel , aga oh kui kaugel tegelikult minust . </s> <s> Ja ma olin tundnud end kui kõledusse asetatuna , mõelnud kõigist ärevatest asjadest korraga. . . Kuid nüüd vahtis kuuketas mind eriti irvitavalt ning ma ei tundnud end paremini ja ei saanud kuidagi mõtlemata jätta , et planeetidel ja muudelgi taevakehadel on meile tõesti mingi mõju ja astroloogia pole puhas väljamõeldis . </s> <s> Seda enam , et aknal polnud enam kardinaid ees . </s> </p>
<p> <s> Viimaks suikusin uuesti . </s> <s> Nägin unes , et ta , Silla , oli ikkagi mu kannul trepist üles tulnud , minu poolt lahti jäetud uksest sisse astunud ja põlvitas nüüd minu kõrval , põlved madratsiserval , ning silitas mu nägu oma pikkade pianistisõrmedega . </s> <s> Ma tõmbasin ta enda kõrvale , kiskusin ta ihuliikmeid hoolimatult laiali . </s> <s> Kuid kõik see , mis tal seljas oli – ta pikad Julia-saapad ja tihedalt liibuvad nahkpüksid ja puhvkäistega Julia-jakk – segas mind , nõnda et ma vallandusin veel enne , kui oleksin päriselt ta ligi pääsenud . </s> <s> Mille peale ta naeris , tõusis püsti ning haihtus toasügavusse , jättes minusse hullu rahuldamatuse , mida tundsin hoolimata minu kehaga unes juhtunust veel ärgateski . </s> </p></div2><div2 type="alaosa"><head> KARIN </head>
<p> <s> Niisiis , me Sillaga pidasime vastu kümme kuud . </s> <s> Augustist aprillini . </s> <s> Ühtki teist naist ( imestamapandav küll ) mul tema kõrvalt ei olnud , ehkki – kui aus olla – selline kõhelus torkas end paar korda mu mõttesse küll . </s> <s> Aga ju mul ei olnud ühtki selleks sobivat noorikut . </s> <s> Ja tegelikult seisis risti mul risti ees mingi , ma arvan et kristliku sisuga keeld , küllap mu vanaemalt või hoopis kaugemast minevikust , nagu öeldud , kollektiivsest alateadvusest pärit hoiatushääl , mis pärssis kõik sellelaadilised vihvatused ja mille sõnalisus oli umbes seesugune – mees , kui sa oled kellegi naise võtnud , siis ela üksnes temaga , mis ka ette ei tuleks ! </s> <s> Aga ju on maailmas sellestki vanast käsust tugevamaid asjaolusid , mida meie juhtum omamoodi tõestada püüdis . . . </s> </p>
<p> <s> Jah , liiga kiiresti ja justkui saatusega kokkuleppel oli me abielu haihtunud , jätmata mingeid muid olulisi jälgi kui vaid hämmeldust ja segadust mu hinge . </s> <s> Ja kogu mu tagantjäreletarkus mahtus nüüd ja edaspidi uude hoiatusse – karda liiga kiiret õnne , karda liiga suurt hästiminekut , sest kõik edukas käändub varem või hiljem ebaeduks . </s> <s> Ja kui sa , mees , üldse millessegi uskuda tahad , siis usu aeglasse , märkamatusse edenemisse . </s> <s> See on sinu ainus võimalik täring – ja ära muud soovi ega loodagi ! </s> </p>
<p> <s> Ja seesama tõdemus pidi mind tegema edaspidise suhtes ettevaatlikuks . </s> </p>
<p> <s> Mu õhtud olid nüüdsest kaunis tühjad . </s> <s> Sest sõpru kui selliseid on mul elus üleüldse olnud vähe . </s> <s> Ju ma ei sobi ise sõbraks , ju mul pole meessoost kaaslastelt midagi olulist saada – sellist , mis oleks mu jaoks oluline , mis mind muudaks , mis oleks . . . mulle kuidagi teadmata ja ähmane , mis oleks mingitmoodi s a l a d u s. </s> <s> ( Mehed on ju nii fantaasiavaesed ja sirgjoonelised . ) </s> <s> Vaid naissoos näis mu meelest peituvat seda salapära ning ettearvamatust , mis mind elus kui sellises tõeliselt huvitas . </s> <s> ( Ma ei tea , kas te saate minust aru , aga ma ei ole oma loomult õllekruusi taga istuja , targutaja , oma elu üle arutleja või naiste kiruja . </s> <s> Vastupidi – nad , naised , meeldivad mulle . </s> <s> Isegi kui nad minust endast alati pole hoolinud või kui nad mulle haiget on teinud . . . </s> <s> Aga küllalt sellestki targutamisest ! ) </s> </p>
<p> <s> Muidu , töises plaanis läks mul kõik nagu ennegi . </s> <s> Esmaspäeval peale Silla lahkumist , õieti siis pärast seda klaveri äraviimist sõitsin nagu ikka tööle . </s> <s> Mu töökoht asub kesklinnas , üsna vaiksel puuderohkel tänaval . </s> <s> ( Kõikidest puudest kõige hingelähedasem side tekkis mul hiljem maja vastas kasvavate vanade kastanitega ja hoovis ühe muhkliku pärnaga . ) </s> <s> Kunagi oli see tänav olnud keskaegsest linnast väljaviiv tee , ja sealtsamast lähedalt , Karjaallikast oli toonane linn saanud oma põhilise joogivee . </s> <s> ( Vahel , kui mul oli tundlikum hetk , kujutlesin seda puust veejuhet , mille jäänused võiksid me tänava all alles olla , ja mõtlesin vee alatisele voolamisele me all . ) </s> <s> Hiljem olid selles tänavas ja üldse samas linnaosas elanud käsitöölised ja ka kaupmehed , kuuldavasti idapoolse päritoluga , millele viitas ka tänava nimi . </s> </p>
<p> <s> Mu töökoha nimetus oli Loodushoiu ja Maastikukujunduse Instituut . </s> <s> See väike , alles kujunev instituut on olnud mu esimene ja on praegugi ainus töökoht , kuhu ma olin tööle sattunud kohe pärast ülikooli lõpetamist , nüüd siis juba kolm aastat tagasi . </s> <s> Instituudihoone ise on puust , aga maja seisab kõrgel kivist vundamendil , mis nagu varjaks maja sügavamat ja vististi keskajast pärinevat keldrikorrust , kogu majaalust täitvaid võlvitud keldriruume , laes mingid seletamatud konksud , seintes võimsad paelahmakad , neid koos hoidmas mingid raudklambrid . </s> <s> Instituudihoone ehteks on ta sissepääs , õieti rõdu , mille värvilisest klaasist vitraažaknad nõrutavad rõõmsat valgust sisse ka siis , kui päikest ennast väljas ei olegi . </s> </p>
<p> <s> Jah , just need mänglevad värvilised valguselaigud , mis langesid mu näole ja kätele , kui esmaspäeval tööle minnes hetke seal seisatasin , näisid vaigistavat mu hinges toimuva , ning nõnda õnnestus mul üsna ükskõikse näoga oma töökaaslase pilkude alla astuda , nii et keegi neist midagi mu elus asetleidnud muutusest ei pidanud aimama . </s> <s> Olin kindlalt otsustanud , et ma ei räägi kellelegi Sillast lahkuminekust . </s> <s> Tahtsin olla üksindatugev – just nii , ühe sõnana ma seda asjaolu endas hääldasingi . </s> <s> Kuigi ma sain väga hästi aru , et mõne aja pärast tuleb asi nagunii , kuidagi juhuslikult või muidu välja . </s> <s> Sest mu töökaaslaste hulgas oli liiga rohkelt naisi . </s> <s> Ja nemad , nagu öeldud , on teist tõugu inimesed . </s> <s> Neil on paljudel harukordne intuitsioon . </s> </p>
<p> <s> Ma ei arvestanud ka veel üht asja – juba lapsest peale ei oska ma oma ilmet varjata – mul on alati kõik näkku nagu peeglisse kirjutatud . </s> <s> Nii ka see kord . </s> <s> Sest juba järgmise päeva lõuna aegu lausus me raamatupidaja , täidlane ja igas olukorras optimistlik ning rõõmsameelne naine ( me olime ainsatena teistest lõunalistest oma töölaua taha jäänud , mina lihtsalt konutama ) : ” Rolf , sa oled kuidagi kurb . </s> <s> Kas läksite naisega tülli või ? </s> <s> Ma vaatan juba tükk aega – sulle oleks mingit vaheldust või muutust vaja . . . ” Lausus nii , jäi siis vait , aga tuli ning pani mõne aja pärast mu ette lauale poole oma võileivast ning tassi teed , mille ta oli tagaruumis valmis teinud . </s> <s> Ning jätkas justkui poolelijäänud lauset : ” . . . aga sa võta endale õige üks või kaks vaba päeva . </s> <s> Sõida kuhugi metsa . </s> <s> Sa ju tead neid kohti ise paremini , pole minu asi sulle ette öelda . . . </s> <s> Tahad , ma vormistan sulle komandeeringu – sekretär kirjutab alla . </s> <s> Me direktor on , nagu sa tead , jälle pikemalt ära . </s> <s> Ei tema tea täpselt kõiki neid asju . . . ja küll sa midagi aruandesse ikka oskad kirja panna . . . ” ( Meie direktor oli tõesti suur reisimees , sümpoosionidel ja ekspeditsioonidel käija – suviti oli ta harva kohal , jooksvat tööd pidigi korraldama seesama instituudi teaduslik sekretär , sõnakehv , aga muidu asjalik keskeas mees . </s> <s> Tema ja mina olimegi hetkel ainsad meessoo esindajad üheksa naise vastu . . . ) </s> </p>
<p> <s> Mida mul oli raamatupidaja-Jutale vastata . </s> <s> Ma ju ei tahtnud sellele naisele valetada . </s> <s> Vaatasin korraks üles ja sain aru , et ta peaaegu teab , mis minuga tegelikult lahti on . </s> <s> Noogutasin vaid ja püüdsin naeratada . </s> <s> Küllap mu naeratus kukkus viril välja , sest Juta vaid ohkas ja läks istus oma laiade , üle lauaääre aruannete taha ning rohkem meil sel teemal juttu ei olnud , sest kolleegidki olid kohe kärarikkalt tagasi ja päev läks oma rada edasi . </s> </p>
<p> <s> Neid kohti Eestimaal , kuhu ma võinuks sõita nii-öelda oma haavu lakkuma , oli mul tõesti valida . </s> <s> Õieti kuulusid sääraste looduskohtade teadmine ja otsimine mu ebamäärase ja laialivalguva instruktoriameti külge – mul tuli aeg-ajalt instituudi aktivistide või meie külaliste jaoks ette valmistada elamuslike loodusekäikude marsruute ja harilikult käis see nii , et ma võtsin kõigepealt ette kaardi ning kõiksugu kirjalikud materjalid , ja pärast sõitsin ning käisin oma uue marsruudi üksinda maastikul üksinda läbi , mis oli omaette elamus . </s> </p>
<p> <s> Aga mul olid aja jooksul kujunenud ka o m a intiimsemad loodusekohad ja midagi niisugust pidas Juta ilmselt silmas . </s> <s> Ainult et ma teadsin – aeg on veel varavõitu , ei teki õiget tunnet , mets on märga täis ja õhkab külma . </s> <s> Ehkki võib-olla vajaksin just säärast õhkkonda – rõskust ja praksuvat ning rohket suitsu ajavat lõkketuld . </s> </p>
<p> <s> Kuid see mõte langes iseenesest ära . </s> <s> Ja seda teisel põhjusel . </s> <s> Nimelt saabus juba järgmisel päeval instituudile mahukas saadetis . </s> <s> Konteiner Leningradist . </s> <s> Ning täpselt samal päeval ( milline ajastatus ja selgeltnägemine ! ) saabus välismaalt , Moraavia karstialalt värvikas postkaart me direktorilt , mis välistas minu jaoks igasuguse iseendas urgitsemise ja vaba mõttetegevuse – paljusõnaliste tervituste ja suuniste hulgas oli seal kirjas terve rida konkreetseid ülesandeid just nimelt minule . </s> <s> Selgus , et saabunud konteineris on mõne aja eest Leningradis surnud eesti soost botaaniku Jelizaveta Steinbergi isiklik raamatukogu ja tema arhiiv , millest me direktor oli kuidagi teadlikuks saanud ja selle kõik meie instituudi omandusse kaubelnud . </s> <s> Ja mina pidin hakkama v i i v i t a m a t u l t seda arhiivi korrastama , esmajoones raamatuid ning käsikirju instituudi raamatukogu jaoks arvele võtma . </s> <s> ( Selle raamatukogu eest vastutavaks oli direktor mind teinud juba mõnda aega varem . ) </s> <s> See kõik hõivas nüüd mu tööaja täielikult . </s> </p>
<p> <s> Ja siis juuni esimesel kuupäeval jõudis tagasi ka me päevitunud direktor , kes päris juba teisel kuupäeval mult aru “ Steinbergi memoriaali suhtes ” ja kolmanda kuupäeva hommikul tutvustas mulle oma kabinetis , mille ehteks olid tammepuust kirjutuslaud ning sama tegumoega mahukas raamatukapp – räägiti , et mõlemad pärinesid president Pätsi Kadrioru kabinetist ja sattusid meile kui “ selleks sobivasse asutusse ” pärast rohkeid ekslusi samasugustes silmapaistmatuis institutsioonides – kedagi pikajalgset neiuohtu olevust , keda ma pidasin esimese hooga meile Tartust ülikoolist saadetud praktikandiks Aga veel enne kui ma jõudsin ta nime ja päritolu teada saada , vilksatas mus esimesena mõte – näe , seal seisab üks tüütus , kes su kõige ilusama suveaja ära rikub . </s> <s> Ja mul paistis mingis mõttes õigus olevat , sest direktor teataski kohe – mulle on määratud “ p e a a e g u kaheaastase instituudikarjääri esimene juhendatav ” ( direktori tekst ) . </s> <s> See fraas pidanuks mu enesetunnet mõnusalt kõditama , aga mina ei vaadanud juhendatava poolegi ja jätkasin turritamist . </s> </p>
<p> <s> “ Karin Nyman , ” lausus tema , see pooleldi plika järsku ja hääl oli tal pehme ning laulev ja ebatavaliste rõhkudega isegi oma nime lausudes , nagu neil võõramaalastel , keda mul oli olnud juhust kohata , näiteks . . . rootslastel . </s> <s> Ja seda ta just nimelt oligi – loodusteaduste magistrand Uppsalast , kelle teaduslikuks huviks olid rabad ja kuna sealmaal teadupärast pole laialdasi ja seejuures inimmõjust päriselt puutumata soid , siis nõnda ta sattuski meile . </s> <s> Ja minu kui asjaarmastaja rabamatkaja ja . . . ühesõnaga , minu ülesandeks on edaspidi ka külalisega tegelemine , sealhulgas tuleks teha mõned rabaretked , milleks tema , see tähendab direktor , annab instituudi autojuhile vastavad korraldused . </s> <s> Siis alandas ta häält ja lisas sisenduslikult mulle otsa vaadates – need küsimused , mis on seotud võõramaalanna meil viibimisega , on samuti , kus vaja , koos-kõ-las-ta-tud . </s> </p>
<p> <s> “ Loodan , et saate omavahel hea kontakti . ” Need olid me direktori viimased tutvustamissõnad meile kahele . </s> <s> Ja nagu alati oli tal kiire , sest temal ajasid mitu tööd ja mõtet seda ainsat , mis tal käsil oli , pidevalt nagu mitu hagijad üht jänest taga . </s> <s> ( Kui see võrdlus nüüd liiga meelevaldne pole , loodusteaduslik igatahes küll ! ) </s> </p>
<p> <s> Kogu selle aja olime Kariniga seisnud kõrvuti , samal ajal kui direktor saksa ja eesti segakeeles meid mitte ainult tutvustada , vaid omal kombel ka lähendada püüdis . </s> <s> Ma ei vaadanud külalisele sel korral kuigi teraselt otsa , igatahes ei mäletagi , et ta välimusest oleks mulle sellest esimesest korrast midagi iseloomulikku meelde jäänud – tavaliselt on olnud vastupidi , et mu esimene mulje tüdrukutest on olnud väga detailne ja sümpaatia või antipaatia mõttes ning edaspidise suhtes üsnagi määrav . </s> </p>
<p> <s> Õieti nägin teda esimest korda s ä ä r a s e pilguga alles nädal aega hiljem , kui me ennelõunases rongis oma esimesele looduseretkele sõitsime . </s> <s> ( Ma olin direktori käsu vastaselt loobunud instituudi autost ja sellega ühtlasi rikkunud välismaalastega suhtlemise eeskirju , mis kirjas kusagil-seal-ühes-asutuses . </s> <s> Aga mis sest – ma vilistasin selle peale . ) </s> <s> Karin istus mu vastas kollakal kõval vagunipingil ja vaatas huvitunult aknast välja . </s> <s> Tal oli isekas püstnina , millest kahele poole jäid mõned üksikud tedretähnid nagu Pipil , ta kodumaa kõige kuulsamal naisolevusel . </s> <s> Samuti olid tal , nagu ma tahtmatult märkasin , vahvad kolmnurksed püstrinnad , mis end suvise napi pluusi all vabalt tundsid ja lasid ilmselt rinnahoidja puudumise tõttu nibudel välja joonistuda . </s> <s> Keskkoha , selle õrnalt võpatava nabaümbruse jätsid sõlme seotud pluusisiilud vabaks – see oli ilmselt välismaa komme , meil nii ringi ei kõnnitud , mida tunnistasid ka mõnede vagunis olevate sõitjate pilgud . </s> <s> Lootsin vähemalt , et meiega kaasasõitjate hulgas pole Karinile määratud “ saba ” . </s> <s> Aga see pidi varsti selguma , sest lõputult ta me kannul püsida igatahes ei saa . </s> <s> Karin ise ei paistnud neid kõrvaltistmetelt vilksatavaid pilke märkavatki . </s> <s> Aga minu omi küll . </s> <s> Sest ühel hetkel haaras ta põski kerge roosatus , mille järgi ma sain aru – ta tunneb , et ma vaatan teda teistmoodi kui seni . </s> <s> Ma ei tea , kas mul oli sel hetkel õigus , aga mulle näis – see avastus meeldis talle . </s> <s> Lõpuks ometi ! väljendas ta olek . </s> <s> ( Või ma olin sel hetkel siiski liialt enesekindel . ) </s> </p>
<p> <s> Igatahes me vaikisime kogu tee . </s> <s> Sest nõnda olin Kariniga kokku leppinud , et mitte liigselt tähelepanu äratada . </s> <s> ( Me pidanuks ju mingis segakeeles vestlema – ja see juba oleks suuremat huvi äratanud kui tema moraalivaba riietus . ) </s> </p>
<p> <s> See , mis keeles me peaksime omavahel suhtlema , selle peale polnud mu direktor nagu eriti mõelnud . </s> <s> Sest ainsa keeleniidi , saksa keele oli ta endaga kaasa viinud . </s> <s> Ja mina teadsin saksa keeles vaid mõnda üksikut sõna . </s> <s> Muid keeli Karin jälle ei osanud . </s> <s> Ka mitte inglise keelt , milles oleksime ehk minu poolest rohkem suutnud kokku kõlada . </s> <s> Tema laulev-hüplev rootsi keel , mida ma olin mõnikord raadiost kui võimatu keele näidet kuulnud , ja minu laulev-kiire eesti keel ( “ veere vaikselt üle silla ” ) ei tulnud muidugi kumbki arvesse . </s> <s> Ent selle esimese nädalaga olime siiski saavutanud , nagu juba vihjatud , mingi imeliku segakeele , mille sisse olime sulatanud ka ladina keele väljendusvõimalusi . </s> <s> Nõnda , nähtamatu liitlasena tuli meile appi tema kuulus kaasmaalane Carl Linné , muide ka ise võrratu rändur , nagu ma dotsent Morna kursusest hästi mäletasin . </s> <s> ( Morna luges meile geobotaanikat ja armastas loenguid vürtsitada “ elavate näidetega ” , olgu siis Manause ooperiteatrist , mis ehitati Amazoonase kautšukibuumi rahadega ja kus hiljem hüpanud ringi ahvid , või siis kirglikust uurijast Alfred Wallace'ist , kelle suurepärane herbaarium ja märkmed hukkusid koos laevaga , millega mees ise ei sõitnud . ) </s> </p>
<p> <s> Me loodusteaduslik ühtekuuluvus tuli mulle muuseas ette katuseviiluna teraval ja järsuveerulisel Ohesaare oosil seistes . </s> <s> Sest mulle meenus – vallseljaku teine nimetus on ju oos ja et see on puhtalt rootsikeelne sõna . </s> <s> Mida ma püüdsingi Karinile teatavaks teha , lisaks lühiinformatsiooni säärase pinnavormi tekke kohta kunagise mandrijää lõhedes . </s> <s> Aga tema vaid seisis , tõsihallid silmad imestusest pärani – vaatepilt oli tõesti muljetavaldav ja paistis , et tema polnud säärast vaadet ( mõnda teist , kaljust ja panoraamset kindlasti ) kunagi kogenud . </s> <s> Me mõlema pilgule avanes looduslike , nagu ühest ürgsest kännust kasvanud pärnade vahelt vaade rabamaastikule , mille keskel lebas nagu tohutu rinnaehe südamekujuline Ohepalu rabajärv . </s> <s> Ja kõige tähtsam – see vaade oli tulvil mingit erilist rahu ja puutumatust , et mitte öelda neitsilikkust . </s> </p>
<p> <s> “ Wunderbar , “ sosistas tema , aga mina vaatasin sedaaegu rohkem teda , tema reageeringuid , ehkki olin väga hästi teadnud , kuhu ma üritan ta viia ning mida sellega saavutada – tahtsin , et ta hakkaks selle lühikese ajaga Eestimaa loodust armastama , et ta jääks seal Rootsis … seda taga igatsema . </s> <s> Ja ühtlasi oma saatja , see tähendab minu peale mõtlema , sest ma olin võib-olla seda väärt . . . </s> <s> Või kes teine suutnuks seda segast mõteteahelat paremini välja öelda ? </s> </p>
<p> <s> Ausalt öeldes olin üsna tükk aega valinud seda raba , kuhu teda viia , sest mul oli ju , mille vahel valida . </s> <s> Veel viimasel hetkel olin loobunud Kakerdaja rabast , sest sinna polnud nii kerge ligi pääseda ja ma pidanuks kasutama instituudi autot , seega ka autojuhti , kes mulle inimesena eriti sümpatiseerinud . </s> <s> Ma tahtsin reisida segamatult ja kahekesi . </s> <s> ( Juba algusest peale . ) </s> <s> Niisiis oligi tulnud otsustada selle koha ja ühtlasi varase töölisrongi kasuks . </s> <s> Ja ka edaspidi , kui Tapal maha läksime ning läbi raudteelaste kehvade datšade ning kergelt suitsevate prügilate Valgejõe äärde astusime , mõtlesin ma – las ta näeb kogu meie elu , ka selle kehvemat poolt . </s> </p>
<p> <s> Jah , ja mina nägin ise esimest korda elus üht võõramaalannat ja see fakt pani mind ikka veel imestama , ehkki me olime viis päeva instituudis kõrvuti raamatute ja Eesti kaardi taga istunud ja ma olin aeg-ajalt tundnud temast hoovavat väljamaist lõhnaõliaroomi ? la Eva Rubinstein , mis mõjus mulle kui selle teise maailma peibutav kutse – ja naljakas , ma tundsin sedasama lõhna ka siin looduslikest lõhnadest tulvil ümbruses ning siingi erutas see mu meelekujutlust ; ehkki just see on igasuguste lõhnade ülim mõte , nagu ma loodusteadust tudeerinuna hästi teadsin . </s> <s> Samas olin endale teadvustanud , et Karin Nyman on võõramaalanna , kellega pean hoidma teatud distantsi , ja muidugi käis see ka ta naiselike võlude suhtes . </s> <s> ( Või kas ma ikka tunnetasin endas sedalaadi keeldu nii selgesti hiljem sealt Ohepalu oosilt alla , rabale , sellesse ürgsesse maastikku laskudes , kus kõik tsivilisatsioonireeglid iseenesest varisema kippusid ? ) </s> </p>
<p> <s> Aga tema – ah , ei kuidagi . </s> <s> Ta suhtus minusse instituudiseinte vahel nagu kamraadi – naeris mu kohmakate naljade peale ja laskis endale jakki selga aidata , tänas ning naeratas igal võimalusel . </s> <s> Ühesõnaga , ei andnud ennast välja , mida ta must tegelikult arvab . </s> </p>
<p> <s> Ja nüüd lõhnas Eestimaa suvi me mõlema sõõrmetes oma peaaegu ideaalses täiuses . </s> <s> Ning sel pooläreval hetkel märkasin äkki , kui noor ja uje Karin tegelikult on . </s> <s> Minuga on ikka nii , et ei oska ma naiste vanust , nende ilu ja lõpuks ka nende naiselikke väärtusi ( mingi meeste hulgas käibiva üldise skaala järgi ) paika panna , nagu juba mu ülikoolikaaslased märkasid . </s> <s> Minuga juhtus tudengiaegadel ikka seda , et ma nägin uue tüdruku puhul tavaliselt mõnda huvitavat üksikasja – sünnimärki suunurgas või häälepehmust või teistmoodi kõnnakut või sarnasust mõne näitleja või filmitähega – , ja sellest oli küllalt , et mõni neist hakkas mind huvitama , peibutama selle iseäraliku detailiga , nagu peitunuks just selles ebatäiuses – puseriti hambas või tumedas silmaiirises – seesama saladus , millest teile juba jutlustada püüdsin . </s> <s> Kuni ma sain aru , et igas tütarlapses ongi oma mõistatus , tihti mõne aja pärast selguv , ja et lihtsalt ilusate nukunägude taga on seda reeglina vähem . </s> <s> ( Ehkki alati on erandeid . ) </s> <s> Kuni ma hakkasin seda oma teooriat võtma filosoofilisemalt ja nimetama seda kummalist esmamuljet igaühesaladuseks ( just nimelt üheks sõnaks kirjutatult ) . . . </s> </p>
<p> <s> Küllap Karin sai aru , et ma vaatan teda kõrvalt ja mõtlen midagi muud , sest muidu poleks ta oma pilku rabavaatelt minule pööranud ja mind esimest korda tõsiselt , muigamata seirama jäänud , mis oli muide meeldiv . </s> <s> Jah , nagu oleksin minagi selle suursuguse maastiku mingi oluline detail . </s> <s> Võib-olla et olingi . </s> <s> Neis vanades kummikutes ja rohekas , maastikuvärvi välipluusis , mille rinna peal keskel oli suur tasku fotoaparaadi ja märkmiku tarvis . </s> <s> ( Oma matkajaki kui sel päeval kasutu riietuseseme oli Karin kohe oosile tõustes minu kätte hoiule andnud , sest päev oli järjest palavamaks muutumas ja käimine oli meid mõlemaid higiseks teinud . ) </s> <s> Ja temagi vaade , kuidas seda nüüd öelda , oli kõike muud kui kartlik ( ikkagi võõra mehega niisuguses ümbruses ) , aga mitte ka naiselikult julgustav – et nüüd viimaks oleme üksi … Oh ei ! </s> <s> Ta nagu teadis ( ma vist rääksin sellest naistele omasest vaistust , mis avaldub neil juba plikaeas ) , et ma vaatan teda hetkel kui . . . kui kedagi , keda mul juba kolm kuud peale Silla lahkumist pole olnud ( muidugi oli võimatu , et keegi me töö juurest oleks talle mu isiklikust elust rääkinud ; pealegi ei pruukinud kõik mu lahkuminekut veel teadagi ) ja samas ütles seesama naiselik vaist talle ette , millised me suhtlemise piirid peaksid olema , et kõik loomulik ja pingevaba näiks . </s> <s> Ehk teisiti öeldes – polnud mõeldavgi , et ma astun sel imelikul nullhetkel , mida tekib igas olukorras , talle ligi , haaran ta ümbert kinni , koolutan teda ja me langeme selle rohelise vaiba sisse , mille moodustasid piibelehed , lopsakas kuutõverohi ja lillakas kurereha – kui palju eesti taimenimetusi koos , milline ülistus vanahärra Vilbastele . . . ! </s> </p>
<p> <s> Niisiis , me hakkasime liikuma mööda oosiharja . </s> <s> See muutus aegamisi laiemaks , juba leidis jalg märke kunagisest jalgrajastki . </s> <s> Ja siis jõudsime kohta , kus maaihu , kamar , oli justkui rebenenud ja sealt süütuserebendist vahtis vastu laik kollast liiva – ilmselt oli üks roomikmasin , kord juba oosiharjale eksinud , sel kohal kõrvale keeranud ja siis põõsaid ning lopsakaid taimi maha rutjudes oosilt poolviltu alla sõitnud . </s> </p>
<p> <s> Karin küsis mult tummalt , millega tegu . </s> <s> Ma ei vastanud , kehitasin vaid õlgu . </s> <s> Ei tahtnud käiku ära rikkuda ja teda ilmaasjata kohutada . </s> <s> Mõtlesin , et oleksin pidanud siiski Karinile mingi loa hankima , ja samavõrd ka endale , sest . . . </s> <s> Eestimaa ei kuulunud paraku ülenisti meile . </s> <s> Me asusime hetkel sõjaväepolügooni servas . </s> <s> Polügoon – see polnud tühi sõnakõlks , vaid fakt . </s> <s> Sest Ohepalu oosist lääne pool käisid teatud aegadel mehised laskmised ja kogu ümbrus oli mürinat täis . </s> <s> Teisest küljest ja täht-tähelt võttes – oos asus ulatusliku sõjaväepolügooni idapiiril ja jäi ametlikust polügoonist väljapoole , nii et see Nõukogude tank oli siin lihtsalt omakäeliselt mürgeldanud . </s> <s> Kuid muul ajal polnud neil maastikel üksilduse ja looduserahu mõttes vastast . </s> <s> Paradoksaalne , aga militaarne suletus ja mõningane oht kinni nabitud saada hoidis kõiksugu korilased sellistest kohtadest eemale , ning sellest siis ka see looduserahu . </s> </p>
<p> <s> Aga kas see polnud omamoodi vahva , et me matkal oli nüüd kerge keelatuse mekk man ? </s> </p>
<p> <s> Põikasime õige varsti neilt roomikujälgedelt kõrvale , sest oos muutus nagunii kaheharuliseks . </s> <s> Ja äkki olime uues imelises paigas – sel kohal , kus oos magava hiiglase kaheks jalaks muutus , selles sopis kasvas , ei , õitses kümneid kuldkingi . </s> <s> Taimi oli nii rohkelt ja kingakujulised õied olid nii suured ja lopsakad , et me mõlemad jäime tummaks . ” Cypripedium calceolus , ” sosistas Karin uskmatult ja ma noogutasin . </s> <s> Ning mult pilguga luba küsides , kas ta võib , ja kui ma uuesti noogutasin , laskus mu rootslanna põlvili ja hakkas sõrmedega hellitama neid suuri kuldseid õisi , mida tema kunagi tõeluses polnud näinud , üksnes vaid raamatutes , värvitahvlitel , nagu ta mulle pärastpoole kinnitas . </s> <s> Ja ta puutus õitsvat kuldkinga viisil , nagu vaid botaanikud oskavad – taime kui elusolevusega sõnatult vesteldes . </s> <s> Ma vaatasin seda pealt ja imelik kiivus ründas mind – ma oleksin tahtnud suuta samasuguselt Karini kõrval põlvitada , aga see kuidagi ei sobinud mulle . </s> <s> Nõnda siis astusin jalgu ettevaatlikult kõrgele tõstes tema kõrvale ja tahtsin öelda , et need õied meenutavad nii väga tema , Karini kodumaa muinasjuttude gnoomide puukingi . </s> <s> Aga Karin jõudis minust ette ja lausus : “ Verstehn , verstehn . . . ! ” Ja ta osutades oma jalgadele , oma heleroosadele ja juba poriseks saanud tenniskingadele . </s> <s> Märkasin alles nüüd , et tal olid jalas liibuvad trikotaažpüksid , mis tõid ehk ülearu selgelt esile ta ümara keskkoha , mis ta herilasepiha ja väikeste rindadega nagu hästi kokku ei sobinud , luues mingi kerge ebakõla , kuid kui mõtlema hakata , siis üldsegi mitte . </s> <s> Igal juhul polnud ta üldsegi säärane Twiggi-tüüpi poolnaine , kes kõikjal väljamaal kuuldavasti moes on . </s> <s> Ja lisaks moodustasid ta , vabandust , pepu ning kõht ja pluusi poolt mahasurumatud rinnad kaks maailmatu vahvat sujuvat kõverat , mida ainult naisekeha suudab pakkuda . </s> <s> Ja kui ma teda seal kükitamas nägin , pluusiesine pisut rohkem avali , ja püüdsin nii teda ennast kui ka neid õisi tema pisikesse Jaapani pildistusaparaati ära mahutada ( mis oli tema sosinal soov , nagu ei lubaks olukord meil isegi valjul häälel kõnelda ) , siis tundsin , kuidas mus ärkas midagi unustatut või mahasalatut – ja ma neelatasin . </s> <s> Ning avastasin taas , et olen ühe noore võõra naisega kui paradiisiaia igirohelises lopsakuses . </s> <s> Imelik tunne igatahes . </s> <s> Ja miks niisuguses situatsioonis ei või ilmuda poolpatused mõtted , ah ! </s> </p>
<p> <s> Karin Nyman , keda ma olin algul pigem sinisukaks pidanud , oli ju täiesti normaalne , võis öelda et isegi ilus naine . </s> <s> Kahju , et ma tema kohta midagi täpsemat ei teadnud . </s> <s> Näiteks , kas ta on juba jõudnud mehele minna ? </s> <s> Sest neil seal Rootsis käivat see ruttu . . . </s> <s> Oma viga – polnud senini julgenud küsida , nüüd , sel hetkel nagu ei sobinud ! </s> </p>
<p> <s> Selsamal hetkel kajas üle rabaavaruse ja oosi kile , ühtaegu müstiline hüüd . </s> <s> Nagu oleks tundmatu soo-olevus mingis imelises piinas vaevlemas . </s> <s> Karin võpatas , tõusis püsti , tuli mulle ligemale , nagu kardaks ta tõega sealt raba poolt kuuldunud hüüdu . </s> <s> Ma ei rutanud tema maharahustamisega . </s> <s> Sest mu mõte oli alateadlikult kogu aeg vaevelnud selle kallal , kelle moodi Karin tegelikult on . </s> <s> Ja nüüd , kus ta tegi esimese sammu minu poole , teadsin äkki – tas on midagi Marina Vladyst , tollest prantsuse näitlejannast , keda ma olin mõned head aastad tagasi näinud peaosas filmis “ Nõid ” . </s> <s> Piisas ju sellest , et “ Nõid ” oli filmitud tema , Karini kodumaal , sealsetel kaljumaastikel . </s> <s> Ainult et praegu oli kogu situatsioon nagu pahupidi pööratud – loodusemõistja ja-seletaja rollis olin mina , meestegelane. Aga nemadki , nii too teedeinsener-kaljudelõhkaja kui ka noor arbuja olid pidanud ületama keelevõõrust . </s> <s> Ja teatud hetkest peale ei olnudki seda enam nende vahel . . . </s> </p>
<p> <s> Siis kostis too linnuhääl uuesti ja pikemalt . </s> <s> Ehkki ma olin selle kohe ära tundnud . </s> <s> Aga ehk raba hüüdis nüüd tema , minu külalise pärast ! </s> <s> Mul jäi üle vaid see salapära hajutada ja lausuda : “ Grus grus . ” Ja kohe selgines küsimusmärk Karini näos imestuseks , ja siis ta naeratas häbelikult ja oli tol hetkel nii loomulik ja ilus , et ma tahtnuks teda mingis vennalikus tänutundes sülelda . </s> <s> Kuid ei , elus oli alati tabusid ja üks sääraseid oli praegu siin , mu käeulatuses , kuulamas Eesti raba kõige mõistatuslikumat häält , kui ehk öine rukkiräägu-krääk või kume hüübihüüe kõrvale jätta . </s> </p>
<p> <s> Ja nagu selle mulje jätkuks märkasin , et tal , mu kaaslannal , on pikk ilus kael , nagu . . . nagu just nimelt sookurel ja ta tippivais sammudeski , kui ta ennist nende kaunite kuldkingade riigis liikus , oli midagi sellestsamast graatsiast , nagu ma neid linde tundsin . </s> <s> Karin justkui aimas neid minus keerlevaid loodusteaduslikke võrdlusi , ja ta vaatas mulle nüüd juba arusaamatul pilgul otsa , nagu oleks ta mu ilmest välja lugenud kõiki neid meeldumusi ja ka kõhklusi . </s> <s> Aga siis värvis Karini väikest värvimata suud , mille poolest ta küll Vladyst erines , kerge muie . </s> <s> Või mitte just muie , vaid aimus , et tal oli õnnestunud esimest korda ära arvata , mis mõttesegu mus keerles . </s> <s> Ma ei tea , mida oli selles naeratuses rohkem , kas kerget halvakspanu – ah et ikkagi niisugused mõtted ! – või etteheidet , et ma alles nüüd teda tõeliselt nägin ! </s> <s> Või hoopis arusaamist , et mul ei õnnestu , ükskõik kuidas ma seda ka püüan , tema eest varjata , et ta mulle algusest peale meeldib . </s> <s> Ja on nüüd vaid t ä i e s t i tema teha , kuidas ta selle teadmusega ümber käib ! </s> </p>
<p> <s> Rabakutse ajas meid liikvele ja mõne hetke pärast olime oosinõlvast all ja jalgupidi vetruvas , minu jaoks alati nii meeldivas sfagnumis . </s> <s> Karin oli oma tenniskingad jõudnud ära võtta ja kaela ümber riputada ( milline praktilisus ) ja nüüd kääris ta ka oma naljakalt lõhestatud pükste sääretorud kõrgele üles ning lausa lustis vetruval pinnasel hüpates ning ennastunustavalt huilates . </s> <s> Muidugi rootsi keeles . </s> <s> Mul polnud sellest vajagi aru saada , ma teadsin juba varasemast , ühtede Moldaavia teatraalide järgi , kellele ma juba kord varemalt ekskursioonijuht olin olnud , mida tunneb üks esmakordselt Eestimaa raba pehmele pinnasele sattunu , kes on rohkem harjunud kõndima kõval kaljusel või liivasel pinnal – ta kaotab reaalsusetaju ja muutub lapseks . </s> </p>
<p> <s> Vaatasin vaid hetkeks rabaavarusse , ning äkki kostis mu lähedalt looduslapse hädakisa : ” Hilfe-e ! ” ja ma olin veel ühe saksakeelse sõna võrra rikkam . </s> <s> Ta oli helerohelisele älvekohale astunud ja üht jalga pidi põlveni sees . </s> <s> Millest oli paanikaks küllalt . </s> <s> Murdsin meelega viivitades ühe kuiva männijässi , heitsin end demonstratiivselt kõhuli , lasin tal toikast kinni haarata , tirisin tõsist pingutust teeseldes ja asja meelega üle dramatiseerides , kuni sain ta – mudase põlve ja käputäie sfagnumiga peos – Rootsi kuningriigile tagasi võidetud . </s> </p>
<p> <s> Oh milline kergendus teda valdas . </s> <s> Ja ta , vaene laps , vajus mulle jõuetuna kaenla ning hoidis minust tükk aega kinni ning ta keha läbisid järjest vaiksemaks jäävad vapped , mis oli teistpidi ( oh minu mõtteid küll ! ) kui hetkelise andumuse kaja ta kehas . </s> </p>
<p> <s> “ No , noo , “ noomisin ma teda eesti keeli , “ ega see siis nii kähku ka käi . . . ” Ta vaatas mulle poolnutuse näoga korraks otsa , ja ma pidin tast lahti laskma , et ta ei hakkaks oma abituse pärast kannatama , sest ta oli muidu ju vahva tüdruk . </s> <s> Ja ma pidin tahtmatult tunnistama , et üht naisekeha oli niimoodi , üle üsna pika aja küllatki meeldiv hoida . </s> </p>
<p> <s> Edaspidi astus ta kuulekalt minu jälgedes . </s> <s> Kuni me olime lõpuks rabajärve ääres . </s> <s> Missugune sära süttis taas ta silmis ! </s> <s> Me viibisime keset raba , me olime kui vaikusesaarel . </s> <s> Ja samas kui millegi tõelise ja tsiviliseeritud inimese jaoks kaotatu südames , mille sümboliks sobis nii hästi hele järvepind , raba ürgne pilkumatu silm , tõe tunnetamise peegel , milles heiastusid hetkel selle suve kõige heledamad ja kaunimad pilved . </s> <s> Me võtsime istet kõrgel ja kuival puhmasmättal ning ma vandusin oma mõttes mitte midagi ebameeldivat mõelda ega teha . </s> <s> Temasse , kes ta mu lähedal istus , ma hetkel ei ulatunud . </s> </p>
<p> <s> Keerasin end mättal külili , noppisin roosade õitega jõhvikaväädi , demonstreerides talle seda . </s> <s> Ta noogutas . </s> <s> Siis keerasin end kõhuli , murdsin kõrre ja osutasin samblal kasvavale huulheinale . </s> <s> Seda omapärast taime tundis ta muidugi ka , aga ta polnud näinud kunagi tõeliselt , looduses , kuidas putukas sinna kleepuvasse vedelikku kinni jääb ja kuidas taim seda seedib . </s> <s> Sedamaid oli Karin minu käes olnud jaki enda kätte haaranud , jakitaskust väikese luubi välja otsinud ja süvenes meid ümbritsevasse mikromaailma , eemaldudes nõnda minust . </s> <s> Ma olin rahul – me retke tunnetuslik õpiosa oli alanud . </s> </p>
<p> <s> Ma olin varemgi märganud , kuidas töö või toiduvalmistamine või filmivaatamine , rääkimata lugemisest , mõne inimese justkui teise mõjuväljast ära röövib . . . </s> </p>
<p> <s> Meie kaks sõnatut inimlast , me olime nüüd kumbki eraldi iseenda jaoks . </s> <s> Rabapistrik , kes oli kogu aeg kõrgemal keerelnud , tuli ja laskus meist eemal kasvava pisikese väänduva honga otsa , millel võis olla mitu korda pikem eluiga kui meil Kariniga kokku . </s> <s> Linnu pea oli meie poole pööratud . </s> <s> Keda ta pilk meis nägi ? </s> <s> Tema maailma tungijaid kindlasti . </s> <s> Kuid kas ka vaenlasi ? </s> <s> Vaevalt . </s> <s> Lindudel on üsna eksimatu vaist , kui seda nii võiks nimetada . . . </s> </p>
<p> <s> Äkki hakkas Karin rääkima . </s> <s> Rootsi keel voolas ta suust . </s> <s> Ta vaatas maha , hoides sõrmel kleepuvat huulheina seal kinniistuva putukaga , siis mind , siis liikumatut lindu eemal soomänni ladvas – ja ma ei saanud pihta , millest ta räägib . </s> <s> Tahtsin uskuda , et ta rääkib üldisest – meie koosolemisest selles loomulikus ümbruses , sellise maastiku puhastavast toimest inimese hingele , hetke ainulisusest ja samal ajal meist kahest kui teineteisele ootamatult lähedaseks saanud inimlapsest . </s> <s> Igal juhul mitte mingit arusaamist rikkast looduskooslustest , mille olemust ta oli äsja kogenud . </s> <s> See oli endastmõistetav , seda polnud vaja toonitadagi . </s> <s> See oli teisejärguline . </s> </p>
<p> <s> Päike oli kogu aeg põletanud me kuklaid . </s> <s> Karini otsaesisel pärlendas higi . </s> <s> Ta kiskus pluusi seljast , seal all polnud tõesti üht ilusat läikivast siidist rinnahoidjat – kumu rääkis , et nemad seal Läänes ei pea sellest naisekeha ahistajast eriti lugu . </s> <s> Liigutus ja kerge pilk minu suunas olid nii loomupärased , et mulle ei tulnud pähegi sõna “ häbenema ” ( või kuidas see oleks küll saksa keeles , vist ” beschämt sein ” ) – muidugi on rootsi preilil kuum ja see oli minu asi , kuidas ma oma pilku peidan . </s> <s> Püüdsin kuidas püüdsin – aga ma ikkagi nägin ta poolalastust . </s> <s> Ja see mõjus kuidagi nii , nagu oleks me vahel juba pikk usalduslikkus . </s> <s> Jah , aga ma ei teadnud isegi veel seda , kes ta on – kas noorproua või alles neiu . </s> </p>
<p> <s> “ Rolf ? “ lausus ta peaaegu aktsendivabalt mu nime . </s> <s> Ja see oli rohkem küsimus kui pöördumine . </s> <s> Ning ta viipaski järve poole . </s> <s> Ja me istusimegi ümber kaldapervele , kus tagumikualune sai paratamatult märjaks . </s> <s> Kuid sest polnud midagi . </s> <s> Karin oli oma pikad jalad tumeda vee kohale välja sirutanud ning ta varvas puutus vett . </s> <s> See ilmselt tundus talle pagana soe . </s> <s> Ja ta päikest saamata rinnad olid paratamatus kontrastis selle valgusrohkusega , mis meid endas nagu imelikus võrgus hoidis . </s> </p>
<p> <s> Noogutasin , samas kahetsesin oma nõusolekut . </s> <s> Mulle torkas kohe meelde ta abitus seal älvekaldal . </s> <s> Siin oli ju sama situatsioon . </s> <s> Kui ta ka oskab hästi ujuda – ta ei oska seda l a u k a s , laseb jalad alla vajuda , sealt uhkab talle kohe s e l l i s t külma vastu ja tõuseb muda ning ta ehmatab , hakkab summima , kergitab veel rohkem muda üles . . . </s> </p>
<p> <s> Aga mul ei olnud põhjust teda ka keelata . </s> <s> Külalise ohutuse huvides läksin mingit kõvemat puuronti otsima . </s> <s> Lind tõusis lendu ja lendas ära , jättes meid ilma oma jälgivast pilgust . </s> <s> Sealt , rabapistriku istumispuu lähedalt leidsin kuiva kaadunud männitüve , mida polnud raske ära tuua . </s> <s> Karin jälgis suure vaimustusega , kuidas ma mitme meetri pikkuse tüvehakatise üle väikese järvesopi heitsin , et talle vetteminekut kindlustada . </s> <s> Sellest saab ka hästi kinni haarata , kui ta hakkab välja ronima . </s> <s> Nii ei peagi ta ennast sfagnumkaldale lohistama , mis nõuab omajagu oskust . </s> </p>
<p> <s> Seejärel tegin talle aeglaselt kõiksugu sõnu segamini aajdes selgeks , et tal pole vaja isegi mitte püksikutes vette minna , et laukas supeldakse just nimelt alasti , et selles ongi tõeline mõnu turbapurusest veest , mis on tegelikult puhtamast puhtam , igal juhul suvalise mereranna omast ohutum ja tervislikum . </s> <s> Aga seda viimast ei osanudki ma talle öelda , takerdudes mitme keele sõnavõimetusse . </s> </p>
<p> <s> “ Nein , nein ! ” hüüdis ta vastu , kui tahtsin eemale mändide vahele minna , kus ma olin valmis vaadanud teise mõnusa mahakaldunud tüve . </s> <s> Karin ilmselt ikkagi kartis . </s> <s> Kuid mitte mu pilku , mis ta alastust kaeks – ikka seda üksijäämist , talle võõrast keskkonda . </s> <s> Seda siis minust enam . </s> <s> Aga vesi oli veelgi meelitavam . . . </s> </p>
<p> <s> Ma vaatasin häbitult pealt nagu poisike naiste sauna akna taga , kuidas ta oma liibukad , mis olid nagunii ühest kohast märga saanud , maha tiris ja seejärel , ilma kõhklemata , justkui käsutäitlikult ka oma siidpüksikesed . </s> <s> Igatahes , Karin ei häbenenud minu vaatamist , mis oli nüüd päris avalik , sest ma pidin ju iga hetk tema turvalisust valvama ; ta ei pidanud isegi vajalikuks käsi risti rinnal või oma keskkoha ees hoida , mis jäi , tõsi küll , minu pilgu jaoks ( seal , kus ma seisin ) ta kaardus puusa varju . </s> </p>
<p> <s> Ta vaatas pigem ootusliku naeratusega mu poole , küsides mult veel kord pilguga , kas tal ikka on luba sellesse rabajärve astuda . </s> <s> Ja kohaliku loodusejumalana andsin talle noogutusega selle ning ta libises vaikselt ja graatsiliselt nagu . . . nagu emasaarmas vette ning vaikne vaimustushüüd levis üle absoluutselt sileda rabajärve , kandudes eemale , sinnasuunas , kus äsja olid uuesti häälitsenud sookured , need inetud-ilusad linnud , keda mina , hoolikas looduseskäija olin paraku näinud kõrgel õhus , aga mitte kordagi soos mätaste ja männijässide vahel kõndimas , nagu ma seda kujutlesin . </s> </p>
<p> <s> Minagi olin jõudnud vahepeal särgi seljast võtta ja mu turi juba tulitas . </s> <s> Ootasin ujujat kaldale , aga temal polnud kiiret . </s> <s> Ja ta oli tõesti hea ujuja . </s> <s> Alles mõne aja pärast söandas ta veest välja tulla ja ma kummardusin , et ta palgijupist kinnihoidvatest kätest kinni haarata , seejärel osutades , et ta ka põlve sellele peale tõstaks . </s> <s> Karin oli üleni pruunide turbakübemetega koos ja üks ulakas pruun sfagnumitükike oli takerdunud ta häbemekarvadesse , mis talle endale suurt lõbu tegi . </s> <s> Ma olin laotanud oma rohelise matkakuue kõrgemale rohumättale , aga ta ei tahtnud sellele heita . </s> <s> Ta kargles alasti ringi , hüpates lausa poisikese kombel vett kõrvast välja ja naeris ning rääkis kogu aeg rootsi keeles , millist selles rabas polnud vist mitusada aastat kuuldud . </s> <s> Seejärel sain minagi julgust juurde ja asusin teda kaasavõetud puuvillasärgiga kuivatama . </s> </p>
<p> <s> Ja ta seisis nüüd vaikselt paigal ning justkui nautis seda , kinnisilmi , kuidas ma kogunevaid veetilku ta reitelt ning kõhult ja ka häbemekarvadelt keelega noppisin , ühe käega ta puusade ümber kinni hoides . </s> <s> Seepeale läbis teda justkui hetkeline kõhklus . </s> <s> Ja ta otsustas ning surus oma märja keskkoha mu suu vastu ja laskis mul sel moel tükk aega tema vastas lämbuda . </s> <s> Justkui selleks , et mul sellest tahtest , mis mus pulbitses , küllalt saaks , samal ajal kui ta enda kurgus hullas mingi kurisev heli , nagu ei pääseks erutus või naer või mõlemad korraga tast kuidagi välja , sest nii suur erutusklomp oli ees . </s> <s> Ta märg keskkoht lõhnas soo , ürgsuse järele . </s> <s> Karin oli hetkel nagu suur taim , lihasööja taim , alati vaid siin kasvanud . </s> <s> Inimtaim , kelle keskkohas asus nagu seesama huulhein , mida me mõlemad väheke aega tagasi koos olime vaadelnud . </s> <s> Ja ma liibusin uuesti huultega selle taime , teda meenutava koha vastu . </s> <s> Mina olin nüüd see putukas , kes pidi sinna kinni jääma . </s> <s> Ja kõik minus oli loomupäraselt virgunud ning piinas mind . . . </s> </p>
<p> <s> Ja ma ei mõelnud midagi enamat ega millelegi järgnevale ; sel hetkel ei mäletanud ma Sillat ega kedagi teist oma eelmiste aegade tüdrukuist . </s> <s> Oli vaid tema – tundmatu ja nii ettearvamatu käitumisega soonaine , kel polnudki nime . </s> <s> Ja ma tundsin heameelt elu vastu , et võisin niimoodi olla selle naise vastas , tunda ta naha võpatusi , ta märga keskkohta . </s> <s> Kuid sealsamas väga lähedal asus ka piir , tabu . </s> <s> Õieti – me vahel oli mitu seina , üks neist teadmatus . </s> <s> Teadmatus temast , kes ta õieti on . </s> <s> See meie lähenemine oli juhtunud nii kiiresti . </s> <s> Jah , ma arvasin , et küllap ta käed ja kogu ta olemus hakkaks mind kohe tõrjuma , kui ma sellest piirist üle astuks . </s> <s> Ning ma ise võin midagi võimalikku ja ilusat ja hilisemat ära rikkuda . </s> <s> Kes seda võis teada . . . </s> </p>
<p> <s> Kui ma viimaks suu temast , ta märjast häbemest lahti rebisin ja ülespoole vaatasin , olid ta silmad ikka veel suletud ja näol ilme , mida mul on raske kirjeldada . </s> <s> See oli , nagu usaldaks ta hetkel vaid oma keha impulsiivsust , nagu asuks ta samasugusel , aga minust erineval piiril , kust ta ei tea , mis edasi järgneb . </s> <s> Igal juhul piinasin end selles olukorras sadistlikult edasi ja võib-olla piinas temagi . </s> <s> Või kust mina teadsin , kust ma võisin teada , näha temasse , kellele antud tõotust ta pidas või kellele ta end võis hoida . </s> <s> See ei pruukinud mina olla , ja meie olukord ei pruukinud olla see kõige tähtsam </s> . . . . </p>
<p> <s> Kui ta viimaks pärast seda tardumust oma liikumise tagasi sai ja pärast viivitavaid liigutusi ( nagu mulle igatahes näis ) riides oli , kallistas ta ise mind ja lähendas oma niiske näo ja hallid silmad nii lähedale minu omadele , et ma ei näinud mitte midagi , ja ma ei saanud aru , kas ta tänas mind või avaldas kahetsust me mõlema nimel selle , juhtumatu suhtes . </s> <s> Aga ehk oli see too tõe tunnetamise tõeline hetk , milleks rabajärv oli meid sundinud . </s> <s> Sest seda ilmet , mida ma olin tunnistanud , polnud ma kohanud veel ühegi naisterahva silmades . </s> <s> ( Kuigi mul polnud teda , Karinit , just paljudega võrrelda . ) </s> <s> Ja siis ta sasis kaua ja mõtlikult mu juukseid ja tõmbas mu suu enda oma ligi ja peaaegu sundis mind ennast suudlema . </s> <s> Ning ma suudlesin teda peaaegu valulisuseni . </s> <s> Ja tundsin , kuidas midagi tundmatut , mulle seni teadmatult hella voogas minusse , kandudes kõikjale mu kehasse laiali , maandades ja lepitades mu paisunud ootuse ja täites mind mitte niivõrd sellesama keha kui just mõistuse veel peenema valu ja ärevusega , kui oli hetke eest olnud füüsiline valu minus . </s> <s> Me unustasime uuesti ümbruse ja ma tundsin uuesti läbi riiete ta keha ja kõik ähvardas taas palju hullemini korduda , kuid just sel hetkel vabastas ta oma suu ja käed minust ning lükkas mu kerge liigutusega endast eemale . </s> <s> Sest sel uuel hetkel oli ta minust kainem , minust vanem ( ehkki ta tegelikult seda polnud ) , see oli nüüd tema teha . </s> <s> ( Ning nõnda ma jäingi selle teadasaamatu vangiks– niikaua kui ta Eestis viibis . ) </s> </p>
<p> <s> Kuid siis muutus kogu ta olek asjalikuks ja ta hüüdis midagi , mis võis ja pidigi rootsi keeles tähendama suplust , ja see käis minu kohta . </s> <s> Ma tahtsin ja ei tahtnud ka vette minna , sest minulgi polnud supelpükse jalas . </s> <s> Karin kinnitas samal ajal innukalt , et küll tema valvab me asjade järele . </s> <s> Mis oli nii naeruväärt – kes neid siin rabas puutuma pidi . </s> <s> Kõik see jutuajamine käis nüüdsest rootsi keeles , nagu pidanuks ma pärast juhtunut , tema ihu ja lõhna sissehinganuna mõistma ka ta keelt . </s> <s> Kuid midagi ma tõesti mõistsingi , nagu avanenuks me kahe vahel mingi sõnatuse , õigemini sõnadeta arusaamise kanal . </s> <s> Hetketi teadsin päris täpselt , millest jutt on , nagu oleks minus ärganud keegi varasem ja teisest soost ning rahvusest eellane – selle õhu , vee ja taimestiku läbi , mis meid kogu aeg oli ümbritsenud . </s> <s> Jah , ega minulgi sobinud eputada ning pesupükstes vette minna . </s> <s> Nii ma siis kuuletusin . </s> <s> Ja Karin kuivatas hiljem mind oma pluusiga , aga ta käsi tõrkus mind siiski igalt poolt puudutamast , nii et ma pidin ta pluusi enda kätte võtma ja lõpuks laskma päikesel lõpetada selle , mis ta kätel pooleli jäi . </s> </p>
<p> <s> Kartsin , et see vahejuhtum muudab meid kuidagi kammitsetuks. Aga mu kartus oli asjatu . </s> <s> Karin jäi me edasise sooretke aegu lahedaks ja vahetuks . </s> <s> Ma aitasin tal ka tagasiteel soo-ohtudest jagu saada ja puutusin temasse igal võimalusel , ning ma vist ei eksi , kui ütlen , et ta laskis ennast meeleldi aidata . </s> <s> Siis olime taas oosinõlval . </s> <s> Karin hingeldas järsust tõusust ning palus käeliigutusega teha peatuse . </s> <s> Me pöördusime tahtmatult tagasisuunas , nagu sooviks mõlemad hüvasti jätta ühe elamusega . </s> <s> Seal laugasteahela taga , mis olid nagu sinised piklikud helmed ühes kees , kerkis sinise ja tagasikutsuva kühmuna tume soosaar . </s> <s> Tundsin vaistlikult , et Karini pilk jäi nagu küsivalt sellel peatuma . </s> </p>
<p> <s> “ Mis seal. . . on ? ” küsis ta meie vahel tekkinud segakeeles . </s> </p>
<p> <s> “ See on . . . õigemini , seal oli pelgupaik , “ püüdsin ma seletada temale , kes ta tuli teistsugusest ajaloost . </s> <s> Või kas ikkagi nii väga teisest ? </s> <s> Talle polnudki , nagu selgus , nii võõras mõista , mda ma üritasin seletada . </s> <s> Selgus , et ta oli lugenud kellegi Vilhelm Mobergi romaani “ Ratsuta täna öösel ” ( nii just oskasin ma seda pealkirja tõlkida , aga see kõlas hästi ) . </s> <s> Ja ma rääkisin talle , samal ajal kui ta käsi mu õlal puhkas , kuidas minu esivanemad – ning seda isegi veel viimase sõja ja sellele järgnevate aastate jooksul – sääraseid kohti enda , oma ligimeste , oma vara päästmiseks kasutasid , et sinna viisid tümasse pinnasesse taotud palgiotstele toetuvad salateed , et need on seepärast põnevad kohad tänini . </s> </p>
<p> <s> Tundsin , kuidas Karin süttis , kuidas ta tahe oleks soovinud seal ära käia , ja ka mind läbis kahetsus , et see polnud mulle varem pähe tulnud varem , et ma olin kinni olnud rohkem me matka botaanilises . . . ja nagu selgus , ka intiimses küljes . . . </s> <s> Aga ma teadsin , et kui oleksin Karini viinud sinna , ühte pelgupaika , siis me poleks samal päeval linna tagasi jõudnud ja me vahel oleks kindla peale juhtunud midagi sellist , mida oli kümneid kordi juhtunud sadu aastaid tagas siinsamas . . . </s> <s> Kuid seda ma talle ei öelnud . </s> </p>
<p> <s> Niisiis , muud ei olnudki ( ei siis ega hiljem ) , sest me tahtsime ju ka oositaimi vaadelda ja üles joonistada ( milleks Karinil oli haruldane käsi ) – et kõike seda värvikust kuidagigi jäädvustada . </s> <s> Ning ta pisike fotoaparaat sai ülesvõtetest lõpuks täis . </s> <s> Ning ma kuulsin rõõmuga , et ta püüdis nende kuldkingade ja kuutõverohu kõrval ka mind ühele kaadrile jäädvustada . </s> <s> Sest mida muud see pisike klõpsatus tähendas , kui ma end unustades tagasi Ohepalu rabajärve ja selle taga kummuvatele tumedatele soosaarte poole vaatasin . </s> </p>
<p> <s> Surmväsinutena , Karin sõna tõsises mõttes minu küljes rippumas , jõudsime veel viimasele rongile . </s> <s> Linnas saatsin ta ilusasti hotellini ja me seisime kaua aega vaikides teineteise vastas seal fuajees , jättes vist administraatorile veidra mulje . </s> <s> Ta ei kartnud minule nüüdki avali pilguga ja poolnaeratuse saatel otsa vaadata ja minulgi polnud midagi häbeneda , nagu seda vahel taolistel puhkudel elus juhtub . </s> <s> Ma olin lihtsalt näinud , milline ta ilma nende rõivasteta on , ja tema oli näinud mind . </s> <s> Me olime olnud küllaltki lähedased . </s> </p>
<p> <s> Siis ta pöördus ja läks ära oma tuppa . </s> </p>
<p> <s> Ma olin koju jõudes liialt väsinud , et midagi veel mõelda või kujutluses seda päeva jätkata . </s> <s> Aga otsustasin siiski , nagu oli mu komme , lasta muusikal seda teha . </s> <s> Taaskord tahtsin lasta juhusel vastav pala valida , kuid siis loobusin sellest – mulle meenus üks klaverikontsert , mida ka Silla ses toas oli armastanud kuulata , ja oli veel üks asjaolu , miks ma pidin just selle plaadi üles otsima . </s> <s> Tegu oli kuulsa Mozarti 21. klaverikontserdiga . </s> <s> Pisut vaeva oli vastava osa leidmisega , siis oli seegi käes – ja mu toas kõlas imeilus teema , mille juurde nii orkester kui ka klaver aina uuesti nagu ainuvõimaliku juurde tagasi pöördusid . </s> <s> See oli väga selle päeva muusika moodi juba sel kokkulangeval põhjusel , et kõlas kogu aeg ühes Rootsi filmis nimega “ Elvira Madigan ” , filmis ärapagenud rootslannast tsirkuseartistist ja ta tagaotsitavast sõjaväelasest-desertöörist . </s> <s> Ja olgugi , et film kulges keset looduseidüll , ei tõotanud see kaunis ja harmooniline Mozarti muusika neile kahele lõpuks midagi head . </s> <s> Seal see oligi – peaaegu meie lugu , muutu või ebausklikuks ! </s> </p>
<p> <s> Ma lootsin teda , Karinit , nii väga unes näha , kuid nägin hoopis midagi muud. . . Ma nägin mingit barokset kuldsete ilustustega saali – Viinis või Salzburgis või Prahas – ja selle keskel valget klaverit ning üht Mozarti klaveriõpilastest , Paradisiot ( pimedat neiut , ütles keegi mulle selles unes väga selgesti ) selle taga istumas ning innustunult mängimas . </s> <s> Ja sealsamas kõrval seisis ka väike heledas parukas Mozart , üks käsi puusas , jälgides Don Giovanni magusal ilmel oma õpilase mängu . </s> <s> Ning justkui sealsamas saalis , aga kuulajate peade kohal oli pinguletõmmatud köis , mida mööda pidi hakkama kõndima … millegipärast Silla , peenike ja habras , nagu ta oli , ja mina olin sama köie teises otsas , temale , sellele Silla moodi kõndijale appi ruttamas – ja siis ma ärkasin võimatust hirmutundest ning sain aru , et Eliso Virsaladze poolt sissemängitud klaverikontsert keerleb oma lõpuringi mööda edasi ning Elvira Madigani teema on ammu lõppenud . . . </s> </p>
<p> <s> Me ei teinud kumbki sellest Ohepalu järve ääres toimunust järgnevatel päevadel juttu , isegi mitte vihjamisi . </s> <s> Me vaid vaatasime teineteisele silma , nagu seal rabajärve ääres , nagu seal hotellifuajees , nagu aina küsides sõnatult – mis see siis oli ? </s> <s> Ja vastasime niisama tummalt – mul on sinu üle nii hea meel , et sa oled maailmas olemas . . . </s> </p>
<p> <s> Ma saatsin Karinit muidugi ka järgmistel looduseskäikudel , aga need kujunesid kuidagi teistsugusteks , sest nüüd oli me autojuht kaasas ja ta oli kogu aeg kusagil lähedal , nagu näiteks Matsimäe järvede juures , kus ta jäi lesima rabajärve maapoolsele liivasele kaldale , sel ajal kui meie läksime raba peale – mõõtma ning kirjeldama vaevakaski ja muid rabataimi . </s> <s> Ning endastmõistetavalt polnud sel korral toda lahutumust välisilmast , neid hääli ja seda suvehuumust , mis meid mähkis ja vallutas ja ka hullutas seal Ohesaare rabajärve ääres . </s> <s> Ka polnud ükski järgnevatest käikudest enam nii läbinisti improvisatsiooniline – meil oli kas rohkem asju kavas ja kindel programm taga ajamas või oli ilm pilvealune või koguni vihmasegune , sõnaga mitte nii paradiislikult soodus nagu tookord . </s> <s> Ja laukas või soojärves ujumas me enam ei käinud . </s> </p>
<p> <s> Karin elas kogu selle aja hotellis , kuid ühtki korda enda juurde hotelli külla ta mind ei kutsunud . </s> <s> Kuidas ta seal elas ja mida ta vabal ajal tegi , sellest meil jutuks ei tulnud , ehkki me suhtluskeel aina täienes ja rikastus nii rootsi sõnade ( minu poolt ) kui ka mõnede eesti sõnade näol , mis tema suus üsna loomulikult kõlasid . </s> <s> ( Oh , ta oli siiski suur näitleja , nagu lõpuks selgus ! ) </s> </p>
<p> <s> Kui ta siis kuu lõpupäeval ära hakkas sõitma ja kui ma lennujaamahoones temaga hüvasti jätma hakkasin , ehmatas ta mind millegagi – pärast seda , kui olin talle üksnes käe ulatanud , sest seal oli kuidagi palju inimesi kedagi saatmas , haaras ta mul ümber kaela kinni , surus oma suu mu kõrva vastu ja sosistas lause , mis oli eestikeelne – nii et ma jõudsin koguni mõelda , et ta on selle sõna-sõnalt selgeks õppinud – enne kui lause mõte minuni jõudis . </s> </p>
<p> <s> “ Sind ma tahaksin küll endale meheks , “ oli nimelt see karinlikult otsekohene lause , mille peale ma küsisin eesti keeles vastu : </s> </p>
<p> <s> “ Kas sa siis polegi veel mehel ? </s> <s> Mina arvasin , et oled ? ” </s> </p>
<p> <s> Ta sai mu küsimusest aru ja vastas : </s> </p>
<p> <s> “ Ei , ma pole abielus . “ Ja see , küll pisut aktsendikas eesti keeles öeldud , ei saanud enam olla juhuslikkus , sest ta ei eksinud üheski sõnas . </s> </p>
<p> <s> “ Karin , sa oskad siis eesti keelt . . . ? ” </s> </p>
<p> <s> Ta noogutas . </s> </p>
<p> <s> “ Aga miks … miks sa lasid mul siis kogu aeg seda õudset puu-segakeelt murda , miks sa juba varem ei . . . ? ” </s> </p>
<p> <s> “ Aga sa olid ju kogu aeg nii vahva ! </s> <s> Ja me saime kõigest räägitud , Rolf , saime ju ? ” küsis ja vastas see suur pettur ühekorraga. Aga ma ei osanud ta peale vihastada . </s> <s> Tahtsin teada , kuidas siis ikkagi . </s> </p>
<p> <s> Ja seal rabedas , mõõdetud minutitega lahkumismeeleolus jutustas ta kiirustades , et ta vanaema on eestlanna , on pärit Noarootsist ja tema ongi Karinile lapsest peale õpetanud eesti keelt ja seetõttu siis tema siiasõit ja kõik muu . </s> </p>
<p> <s> Mida pidin tegema selle teadasaamisega , mida pidin jõudma öelda ? </s> <s> Ei midagi . </s> <s> Mõtlesin vaid raugelt , nagu Karin juba ise püüdis öelda – kes teab , kas me lugu olekski kujunenud sääraseks , kui meid poleks lahutanud see keelekammits , tegelikult tema , Karini kehtestatud reegel . </s> <s> Ja ma vaid naeratasin talle kohtlaselt ja tema muudkui kaelustas mind ning lohutas mind paljude eestikeelsete sõnadega , mille sisu oli üks ja sama – kõik on ju hästi , kõik oli ju ilus , nii et paremini ei saagi olla . . . </s> </p>
<p> <s> Aga ometi olin vastuse saanud vähemalt ühele oma küsimata küsimusele – Karin polnud ennast veel elus kellelegi ära lubanud . </s> <s> Mingis mõttes oli see mulle lohutav . </s> <s> Ei , see isegi rõõmustas mind . </s> <s> Jah , ja ma olin tõesti kui too teedeehitusinsener sealt “ Nõia ” nimelisest filmist – sest et ma pidin oma Karini tema maailmale tagasi andma . </s> <s> Ta oli mingil kombel – mõttelt ja hingelt ja isegi kehalt – olnud minu oma ja nüüd lahkus ta ühe piiri – tegeliku piiri taha , kust ta polnud enam kättesaadav . </s> </p>
<p> <s> Aga mis kasu oli minule sest . </s> <s> Ta oli lennanud kiiresti kui nool läbi minu olemuse ja lahkus nüüd sinna teadmatusse , kuhu . . . kaovad kõik mälestuseks saanud asjad , sinna , kus leidub muuseas lugematul arvul noori naisi , kes kõik võiks mulle väga-väga meeldida ja kellele ka mina väga meeldiksin , kui . . . me vaid kordki võiksime kohtuda . </s> <s> Ka tema oli olnud samasugune olematus , aga nüüdsest enam polnud . </s> </p>
<p> <s> Sel õhtul , kui Karin ära sõitis , valdas mind tõeline hingekitsikus . </s> <s> Kui meie suhtlus oleks olnud tõesti nii kerge ja lõpuks koguni naljakas , nagu seal lennuväljal äkki selgus , siis oleksin pidanud naerma ja mängima endale mitmeid kordi Dvo ?? ki lühipala “ Humoresk ” . </s> <s> Kuid nüüd pidin asjaolude sunnil midagi muud valima . </s> <s> See sai olla vaid midagi põhjamaist . </s> <s> Ja siis meenus mulle karp Sibeliuse sümfooniatega , mis oli õieti küll Silla jagu ja nüüd minu oma . </s> <s> Leidsin kerge vaevaga just selle , mis sobis mu eleegilise meeleoluga – see oli helilooja Kolmanda sümfoonia mõtlik teine osa andantino con moto , milles oli peidus justkui hellus , millest ma olin millalgi – nüüdsama või hiigelammu , oma lõplikult kaotatud lapsepõlves või hoopis oma poolikus abielus ilma jäänud . </s> <s> Ja see vajakajäämine möllas nüüd minus koos selle muusikaga . . . </s> </p></div2><div2 type="alaosa"><head> ANNEMARI </head>
<p> <s> Pärast Karini ärasõitu märkasin , et ma pöördun sagedamini muusika kui millegi kaudse ja mind ning ärasõitnut ühendava lüli poole . </s> <s> Ehkki see mõju ei saanud ju olla otsene – me ei rääkinud Kariniga kordagi muusikast , raamatutest ja filmist küll . </s> <s> Tähendab , see oli ikkagi Silla jäetud jälg , mis niimoodi kaudselt ennast ilmutas . </s> <s> Muud ma ei osanud igatahes arvata . </s> <s> Aga ma ei tahtnud käia tema maitsete ja muusikaeelistuste rada . </s> <s> Ja nii hakkasin järgnevatel aegadel otsima endale vastavat . </s> <s> Pealegi olin koduse plaadihulga võimalused peaaegu ammendanud . </s> </p>
<p> <s> Alustasin oma uut hingeravi sellest , et tegin end ühel kenal päeval tuttavaks plaadipoe asedirektoriga , kena pikka kasvu naisega , kes kandis suuri ümmargusi välismaa-prille . </s> <s> Tegelikult ma uuendasin mingit tere-tutvust – me olime teda Sillaga paar korda kontsertidel kohanud ja ma mäletan , et Silla oli talle tervituseks noogutanud ning küllap minagi olin teinud viisakusest sedasama . </s> <s> Näis , et ta mäletas mind – mingi üleprillidepilk reetis seda . </s> <s> Viisin talle maitsetult suurte punaste roosidega kommikarbi , järgmine kord lilli – ja nõnda , märkamatult sattusin nende väheste väljavalitute hulka , kellele pakuti neid t e i s i plaate , mis polnud “ Melodija ” omad – sõnaga Eterna , Polydori , Supraphoni , mõnikord harva isegi EMI ja Deutche Grammophoni tooteid . </s> <s> Ja sealt tulid minuni Richard Strauss ja Gustav Mahler ning Respighi ja Janaček ja Hummel ja Mysliveček . </s> </p>
<p> <s> Mulle igatahes tundus , et just sel moel on võimalik Sillaga lahkumineku jälgedest üle saada . </s> <s> Ka terve kuu Karini seltsis oli hästi mõjunud . </s> <s> Ometi tabasin aeg-ajalt endal töö juures me naispere kaastundlikke pilke – vaeseke , see meie Rolf , kui raske tal praegu on . </s> <s> Nagu ikka , oli teiste teadmus minust ja mu üldisest seisundist faasi võrra tegelikkusest maas , kui füüsikalist terminit kasutada . </s> <s> Tahtsin nüüd pigem seda , et nad minust jälle midagi ei arvaks ja ei teaks või teaksid vaid minimaalset , ilma milleta ei suudeta olla kolleegid . </s> <s> Nii et võimalik hingepuistamisaeg Juta või mõne teisega nende hulgast oli seekord möödas . </s> </p>
<p> <s> Jah , ma olin sellest üle saamas . </s> <s> Ning selle märgiks oli tõsiasi , et ma olin isegi korra teatris käinud ja vaadanud üht hooaja viimast etendust . </s> <s> See oli olnud parajalt lustakas lugu . </s> <s> Nimelt Offenbachi operett “ Rüütel Sinihabe ” . </s> <s> Nagu teada , on see legend mehest , kes meelitas ja kollektsioneeris naisi , peites nad siis uinunuina oma lossi keldrisse . </s> <s> Sellest teatritükist jäi minusse helisema üks väga kaunis hääl – sopran , kes laulis talutüdruk Boulotte'i rolli . </s> <s> Paigutasin ta kohe oma lemmikute naishäälte galeriisse . </s> </p>
<p> <s> . . . </s> <s> Sinihabe , kes peitis naised keldrisse , igaühe eraldi kongi – kas polnud see kuidagi tuttav motiiv ? mõtlesin juba teatrisaalis . </s> <s> Ja mulle meenusid mu töökoha võlvitud keldriruumid , millesse oli kindlasti suletud sündmusi ja inimsaatusi , mida peaks olema ju kuidagi võimalik tabada . </s> <s> Ehk mõnel soodsal sisendushetkel . </s> </p>
<p> <s> Ma ei arva seda niisama , suusoojaks . </s> <s> Seal raamatukogu ukse kõrval on niisugune veider inimese õlgade laiune seinaorv , mille otstarvet ei ole võimalik öelda . </s> <s> Nõjatusin kord juhuslikult sinna ja kohe tabas mind vaikne võbin või õieti voogamine , nagu läbinuks mu olemust mingid tundmatud lained , ja kui ma pidasin sellele võõrale ja üldiselt ebamugavale tundele mõnda aega vastu , ilmus minusse mingi teise aja ja ühtaegu kellegi teisena olemise tunne . </s> <s> ( Võimalik , et kõik oli puhas meelekujutlus , et süüdi oli lihtsalt hapnikupuudus , mida ma raamatukogus olles pidevalt tundsin , hoolimata avatud keldriaknast . ) </s> <s> Jah , ma olingi keegi tugevam ja rohmakam mees ja mul oli mingi süüsuhe ühe naisega , keda ma hoidsin sellessamas keldris kinni , tahtsin teda saada endale , vägisi ja tahtevastaselt , sest see naine . . . oli teise mehe oma ja jäi selleks minu , see tähendab tolle teda kinnihoidva mehe jõhkrusest hoolimata ja ometigi ei suutnud mees teda vabastada ning naine kidus ja kustus selles pimeduses ja kisendas vahel ennastunustavalt ning just need kisendused , see koletu läbielamise energia säilus mingil kombel neis kiviseintes . </s> <s> Nii nagu pimeruumi lõppu asetatud tundlik plaat jäädvustab inimese kujutise . . . </s> </p>
<p> <s> Legend legendiks , kuid see teisik , see peaaegu Rüütel Sinihabe – elus ei saa ju olla midagi hullemat kui mehe poolt pealesurutud armastamiskohustus . </s> <s> Kas minuski polnud midagi tollest mehest , kas ma polnud ebaõnnestunud oma abieluski seepärast , et ma . . . et minus oli kellegi eelkäija mehe süü . . . </s> <s> Ptüi , millised mõtted ja kujutlused ründasid mind raamatukoguvaikuses , selles kinnises ruumis , mis sobis küll raamatutele , kuid mitte inimestele . . . </s> </p>
<p> <s> Ma tegelesin nüüd päevad otsa Steinbergi memoriaaliga , mida direktor juba suve algul oli nõudnud . </s> <s> Aga vahepeal saabus ju Karin . </s> <s> Tembeldasin ja numereerisin neid Jelizaveta Steinbergi raamatuid , kandes neid sisse mahukasse aidaraamatusse , mis selleks hästi sobis . </s> <s> Seal konteineris oli ka ajalehtede vahel terve lasu taimi , mis tulid alles herbaariumiks vormistada , aga milleks , ausalt öeldes , puudusid mul igasugused oskused ning kogemusedki . </s> <s> Pean lisama – muus osas see tegevus mulle meeldis . </s> <s> Ja tahtmatult elasin sisse ka selle kaua aega võõrsil elanud ja tegutsenud teadlase isiksusse – mitte ainult ta erialasse botaanikasse , vaid ka ta muudesse huvidesse , mis kaudselt kajastusid seal konteineris leiduvas . </s> <s> Ja ühtaegu tungisin ühe vana ning üksiku naise maailma , kellest ma varem midagi ei teadnud ja kellest – imelik küll – polnud leida ühtki fotot , nii ma hakkasin teda mõne aja pärast kujutlema ühe teise pildivaese naise , eesti kirjaniku Lilli Suburgina , kellest on teadupärast olemas vaid üks , seotud põsega foto . </s> <s> Igal juhul pidi ta olema vanatüdruk , sest kõik vähegi arvestatavad naisteadlased on olnud vanatüdrukud , kui just Marie Curie-Sklodowska välja arvata . . . </s> </p>
<p> <s> Just niisuguses seisundis kohtasin ma Annemarit . </s> <s> Õigemini , ta ise tuli ja otsis mu üles . </s> <s> Olin sel lõunatunnil juhtumisi instituudihoones täiesti üksinda . </s> <s> Seepärast oli mul keldrikorruse uks lahti , et võiksin kogu maja kuulda . </s> <s> Ühel hetkel käiski välisuks ja keegi hüüdis tasakesi ning hakkas vastust saamata väikesest trepist alla laskuma . </s> <s> Küllap hakkas tulijale silma valgusejälg , mis trepile ulatus . </s> </p>
<p> <s> Ma läksin talle oma tolmuses sinises kitlis vastu . </s> <s> Keegi seisatas pimedas vaheruumis , ma nägin vaid ta väikest tumedat kogu , hetk hiljem kuulsin pehmet naisehäält , mis reetis tulija samasugust olemust . </s> </p>
<p> <s> “ Tere ! </s> <s> Ma olen see kunstiinstituudi tudeng , kes teile mõne päeva eest helistas . </s> <s> Annemari Kollo on mu nimi . ” </s> </p>
<p> <s> Ta ilmus nüüd keldrivalgusse ja ma võsin teda paremini näha ning talle käe ulatada ja ennast tutvustada . </s> <s> Ja seal ta seisiski mu õhuta kuningriigi piiril – väikest kasvu ja Mireille Matthieu soenguga mustajuukseline neiu , näos – põsesarnades , kitsas silmalõikes – midagi idamaist . </s> <s> ( Ja see idamaisus hakkas edaspidi mu ümber aina korduma , nagu olekski Annemari saabumine vallandanud terve rea vihjeid , mida tavalises elus pole võimalik märgata . ) </s> </p>
<p> <s> “ Mäletate , te veel ütlesite , et teie raamatukogus on ilusaid taimealbumeid , mis mind võiks huvitada . </s> <s> Ja herbaariume ka . . . ” lausus ta oma väikest , pisut higist kätt minu omast vabastades . </s> </p>
<p> <s> Imelik , minule polnud keegi helistanud , ma polnud kellegagi midagi kokku leppinud ! </s> <s> See oli eksitus . </s> <s> Ilmselt ajas ta mind kellegagi segamini. Aga mis sellest siis ! </s> <s> Igatahes oli mul hea meel , et keegi mind selle üksluise töö juures eksitas . </s> <s> Küllap ma olin külalisest , ta välimusestki niivõrd imestunud , et mitu lauset ta edasisest laulvast jutust läks kaduma . </s> <s> Hakkasin teda uuesti kuulma poolelt lauselt : </s> </p>
<p> <s> “ . . . kasutada oma oma diplomitöös mõningate looduslike taimede motiive . . . </s> <s> Kas te aitaksite mind . . . ? ” </s> </p>
<p> <s> “ Jah , seda küll . . . midagi ikka leiab . . . ma pean mõtlema . . . ” pääsesid minust mingid lausekatked . ” Võtke istet . . . </s> <s> Ei , selle väiksema laua äärde . . . </s> <s> Vabandage , siin on nii vähe õhku ja palju tolmu . . . </s> <s> Ma olen harjunud . . . </s> <s> Oodake , ma lükkan selle akna lahti ! ” </s> </p>
<p> <s> Ja ma astusin oma toolile ning lükkasin pikka joonlauda kasutades kõrgel asuva keldriakna lahti , mis avanes üleval otse maapinnale . </s> <s> Seal õuel , otse selle akna all , jalgupidi asfaldi sisse valatud , kasvaski too puu , mida mainisin – vana muhkliku tüvega pärn , mis oli kui meie maja tumm tunnimees . </s> </p>
<p> <s> Poole tunni pärast võinuks keegi juhuslik sisseastuja meid näha juba kõrvuti istumas , õlad aeg-ajalt kokku puutumas , lehitsemas üht albumit , mille suurtele värvikatele lehekülgedele üksainus alasti elektripirn ülevalt lae alt valgust heitis . </s> <s> Mul oli hea tunne niimoodi istuda , ja aeg-ajalt tõstis Annemari oma kaks läikivat karneooli ( nii just sobis ta silmade kohta öelda ; võrdlus torkas pähe ehk sellest , et olin hiljaaegu üht vääriskiviraamatut uurinud ) ja vaatas mulle oma lapseliku tõsida pilguga otsa , nagu oleksin kes-teab-mis autoriteet nende taimede alal , mis meile albumist vastu vaatasid . </s> <s> Tegelikult tundsin end küllaltki ebakindlalt – ma ei teadnud , kas ma ikka saan talle kuidagi kasulik olla . </s> <s> Igal juhul – ta vajas huvitavaid taimi ja minul oli seejuures oma arvamus , mis mulle kunstisaalis käies aina rohkem silma hakkas : </s> </p>
<p> <s> “ Ma . . . ma olen märganud , et teie , kunstnikud , pöörate liiga suurt tähelepanu aialilledele . </s> <s> Kui palju maalitakse näiteks roose . </s> <s> Miks küll ? </s> <s> Sest nad on nii kättesaadavad . . . </s> <s> Aga kunstnikud võiksid rohkem käia pärislooduses , mitte ainult aias . . . </s> <s> Hiljaaegu näiteks . . . " </s> </p>
<p> <s> Ma tahtsin sellele tudengile rääkida Ohepalu oosi kuldkingadest , kuid kohe mõistsin , et nii peaksin rääkima ka Karinist , aga et see oli minu ja tema ühine elamus , siis mul ei sobinud ja ma vakatasin . </s> </p>
<p> <s> Annemari vaatas mulle küsivalt otsa . </s> </p>
<p> <s> “ Ah , ei midagi , vabandage mind . </s> <s> Võib-olla teen kunstnikele oma sõnadega ülekohut , ja teid ma ei mõelnud , sest et . . . </s> <s> Kas te näiteks niisugust taime nagu härghein tunnete ? ” torkas mulle äkki täbarast olukorrast väljapääsumõte . </s> </p>
<p> <s> Ta raputas pead . </s> </p>
<p> <s> “ Oodake , ma kohe . . . mõnest teisest värvialbumist . . . </s> <s> Teate , haruldaselt huvitav värvikooslus . </s> <s> Lilla ja kollane . </s> <s> Ülestikku . . . </s> <s> See pole küll mingi haruldane taim , üsna tavaline teine. . . Näete , sel fotol . . . </s> <s> Aga siin pole värve . . . </s> <s> Oodake , parem oleks juba herbaarium . . . ” </s> </p>
<p> <s> Rohkemat ma sel esimesel kohtumisel ei jõudnudki . </s> <s> Annemari pidi uuesti tulema , siis juba joonistamisvahenditega . </s> <s> Ja mina pidin talle koostama nimekirja taimedest , mis võiksid tema graafilise sarja kuuluda . </s> <s> ( Nendest kujunekski siis tema diplomitöö . ) </s> </p>
<p> <s> Võtsin oma ülesannet tõsiselt . </s> <s> Juba herbaariumi mainides olid mulle meenunud doktor Steinbergi kuivatatud taimed , mis polnud herbaariumiks saanud . </s> <s> Ehk leiab sealt midagi eksootilisemat . </s> <s> Sest ma olin kindlaks teinud , et tegu on Altaisse ja Sajaanidesse toimunud ekspeditsioonide materjalidega . </s> <s> Märkasin , et taimede kuivatamiseks-pressimiseks oli kasutatud venekeelseid ajalehti . </s> <s> Ja et need olid kolmekümne seitsmenda aasta “ Izvestijad ” . </s> <s> Muidugi teadsin seda kurikuulsat aastat . </s> <s> Kuid vaevalt et doktor Steinberg võis puudutatud olla selle aasta jubedustest Venemaal . </s> </p>
<p> <s> Järgmisel päeval , kui Annemari tuli , hakkasin talle millegipärast Jelizaveta Steinbergist rääkima . </s> <s> Niipalju kui temast teada olin saanud . </s> <s> Minu imestuseks huvitas see jutt Annemarit väga ja ta pakkus ennast mulle abiks , sest ma polnud veel seda sügavat konteinerit ammendanud . </s> <s> Koos kummardusime selle kohale . </s> </p>
<p> <s> Selgus , seal oli ka asjakohaseid esemeid – taimeraame , mitu kokkumurtavat luupi , pintsette – , aga ka vanadaami isiklikke asju . </s> <s> Seal peitus justkui üks kadunud elu . </s> <s> Näiteks olid seal mustas pappvutlaris vanaaegsed näpitsprillid , mida me mõlemad olime näinud vaid vene kirjanike , nagu näiteks Tšehhov , fotodel , ja kõige põhjast leidsime pika äralõigatud juuksepatsi . </s> <s> Kellele see küll kuulus , olin ju Jelizaveta Steinbergi kujutlenud lühikesejuukselise hallipäise vanadaamina ? </s> <s> See nisuvärvi neiupats oli nagu osa elust – elamata elust . </s> <s> Ja kõige viimase esemena tuli konteineri põhjast nähtavale midagi siiditükki keeratut ( jaapani siidisiilu , nagu mulle riidemustri järgi tundus ) . </s> <s> Sealt seest keeras end valla pärlmutterjalt kumava sisemusega suur merikarp , mis kutsus Annemaris esile üllatushüüde . </s> <s> Ja ta avaldas kohe soovi seda merikarpi joonistama hakata , nagu oleks ta oma tegeliku eesmärgi hoopis unustanud . </s> </p>
<p> <s> Veidi hiljem asusime nende kuivatatud taimede kallale , mida keegi polnud üle kolmekümne aasta puutunud , õieti küll näinud , sest puutumiseks olid need taimed üsna haprad . </s> <s> Me olime seal nagu kaks doktor Steinbergi retkes osalenut , ehk ta assistendid , ja püüdsime tungida tolle retke õhustikku . </s> <s> Minul oli see kergem , sest sealmail olid retkelnud ka kaks mu suurt eeskuju õpinguaegadest – Granö ja Humboldt – ning kolmandana Sven Hedin , keda ma olin hiljem lugenud . </s> </p>
<p> <s> “ Milline taimeparadiis on Altai . . . </s> <s> Üksi juba putked kasvavad mitme meetri kõrguseks . . . ” rääkisin õhinal Annemarile , nagu oleksin seal ise käinud . </s> <s> Ja tema vaatas mind võlutult , peaaegu kindel , et olengi neid hiigelputki ise näinud . </s> </p>
<p> <s> Siis jäin äkki vait , et ta jumala pärast ei hindaks mu teadmisi taimeriigi osas üle . </s> <s> Ma ei tahtnud näida parema ja targemana , kui ma olin – ja samas olin kiivas . </s> <s> Ma ei tahtnud teda mõnele meie instituudi pärisbotaanikule üle anda . </s> <s> Ma olin temaga nende kahe külastuse jooksul juba nii harjunud . </s> </p>
<p> <s> Ta läikivad tumedad juuksed olidki olnud esimene , mida ma tast märkasin , kui ta seal trepil seisis . </s> <s> Ja need lõhnasid nüüd kogu aeg mu lähedal . </s> <s> ( Ka siis , kui teda ennast polnud , ) Ta juustest hoovas justkui nendesamade taimede lõhna , millest ta nii huvitunud oli . </s> <s> Mis seal koos võisid olla – raudrohi , kummel , nõges ? </s> <s> Ei , miski muu , miski vaid temale omane lõhn lehvis ta juustest ja kadus raamatukogu liikumatusse õhku , sinna pimedusse , võlvide alla , veel üheks osaks siin asetleidnust . </s> <s> Kuulasin iseennast kui kedagi kõrvalist rääkimas , aga jälgisin üksnes teda – üht soonekest tukslemas ta randmel , teist ta meelekohal , mis kummardus minu poole , ta tumedaid , ninajuurel kokkukasvanud kulme . . . </s> <s> Ta oli mulle nii lähedal , see uus ja erutav nägu , samal ajal üks täiesti uus olemus , millest ma ei teadnud midagi . </s> <s> Ma ei teadnud tast rohkem kui nime – Annemari ! </s> <s> Kõik ülejäänu oli teadmata , see igaühesaladus , mis on niikaua meie osa , kuni me pole seda edasi jutustanud , ennast avanud , kedagi päriselt usaldanud . </s> <s> Ja kui see juhtub , ja see juhtub paratamatult igasuguse suhtluse edenedes , siis teine nagu kaotaks midagi enda erilisusest ja samas muutuks selle kaotuse läbi meile lähedasemaks . . . </s> </p>
<p> <s> Aeg-ajalt puutusid mu sõrmed tema omi , sest me polnud täpselt kokku leppinud , kes peab just albumilehti keerama ja nii tegime seda vaheldumisi . </s> <s> Ja me naersime esimest korda koos üksteise kohmakuse üle ning see lõbusus lähendas meid samavõrd nagu me kokkupuutuvad õladki . </s> <s> Kõrvaltvaataja jaoks olime kui kaks sõbralikku , teineteist aitavat tudengit ja samas . . . alles armastamist õppivat noort inimest . </s> </p>
<p> <s> Aga mina , mina ju polnud talle vääriline partner ! </s> <s> Ma olin see keegi teine ! </s> <s> Ma olin see salakaval noorte neidude uudishimul mängija , nende keldrissemeelitaja , oma juttudega nende tähelepanu kõrvaleviija , magamauinutaja . </s> <s> Nagu oli hiljutinähtud muusikatüki peategelane . </s> <s> Muusikatüki , mille mõned meloodiad helisesid ikka veel minus . . . </s> </p>
<p> <s> Kas ma oleksin tahtnud Annemarit tol hetkel sinna jätta , kui see oleks kuidagi võimalik ? </s> <s> Ja keda ma nägin temas hetkel rohkem – abi vajavat naistudengit või noort naist , keda suruda hullus sööstus sinna seinaorva , et temagi satuks tolle , eelmise aja meelevalda ? </s> <s> Küllap vist . </s> <s> Ja järgmisel hetkel tundus see vaid hullu mõttena . </s> <s> Aga me ju ei vastuta keegi oma sügava olemuse üle . . . </s> </p>
<p> <s> Kui ma sest nägemusest ärkasin , siis nägin , et Annemari oli vahepeal teispoole lauda istunud ja tegi oma joonistusplokki visandit mingist taimest , mida ma polnudki talle soovitanud . </s> <s> Sel keldriajal olid tõepoolest tühikud sees . </s> </p>
<p> <s> Pärast , üleval toas ja kergemas õhustikus istusime minu töölaua taga , jõime köömneteed ja mulle tuli äkki üks õnnelik mõte : </s> </p>
<p> <s> “ Teate , Annemari , herbaariumitaimed ja ka fotod taimedest . . . nad on , kuidas nüüd öelda , nad on üksnes jäljendid . </s> <s> Ja ükski , ka kõige parem värvifoto ei anna edasi looduse värve . </s> <s> Te peaksite . . . me peaksime neid taimi looduses vaatlema ja joonistama </s> . . . . <s> Teate , tulge mõnikord . . . edaspidi mõnele meie väljasõidule kaasa . </s> <s> Meil siin üks noorem seltskond käib koos ja teeb huvitavaid väljasõite maale . . . ” </s> </p>
<p> <s> Annemari vaatas üles , ta pilk oli järsku tõsine ja küsiv . </s> <s> Mis sul mõttes on ? tahtnuks ta nagu teada . </s> <s> Päriselt , edaspidi ? </s> <s> ( Ta nagu aimanuks , et varem või hiljem ületab me suhtlus sõbraliku aitamise või altruistliku konsultatsiooni piiri ning omandab millegi muu jooned . </s> <s> Võimalik , et ta aimas minus mu esimese elulüüaku jälgi ja teadis naiseliku vaistuga – ma vist juba märkisin , et peaaegu kõigil naishingedel on loomupärane omadus mehi läbi näha – , et niisugused mehed nagu mina ruttavad pärast toibumist oma kaotust tasa tegema . ) </s> <s> Igal juhul ta kõhkles , mida oli selgesti tunda … Kuid pärast lühikest pausi ta justkui halastas mulle ja noogutas vaikides pead . </s> <s> Muidugi ta tuleb ! </s> </p>
<p> <s> ( Ja mina juhmard ei taibanud , et selles kahkluses oli tegelikult varjul eitus – heameelega , heameelega tuleksin sinuga edaspidi ükskõik kuhu . . . kui me kohtunuks , kui me vaid kohtunuks mõni aeg varem. Aga nüüd on hilja ! </s> <s> Kuid minu õnneks ja õnnetuseks korraga polnud ma suuteline tema lugu aimama . . . ) </s> </p>
<p> <s> Kui ta siis teist korda sealt Sinihabeme valdusalast lahkus , jäin ma pikaks nädalaks üksi Jelizaveta Steinbergi paberite ning kujutlusega temast . </s> <s> Millest polnud mulle suurt abi . </s> <s> Kuid tal oli mulle kaudses mõttes pakkuda paar üllatust . </s> </p>
<p> <s> Nimelt avastasin ta raamatute hulgas , millest suurema osa moodustasid mitmes keeles botaanikaalased monograafiad ja muu puhtalt erialane kirjandus , ka mituteist köidet Goethet – kõik muidugi saksa keeles , ilusad soliidsed rohelised köited . </s> <s> Imestasin algul doktor Steinbergi sellise kirjandushuvi üle . </s> <s> Kuid kui hakkasin siin-seal leheküljeservadel kohtama pliiatsimärkmeid , ilmselt tema enda omi , meenus mulle tõsiasi – Goethe oli ju ka suur loodusteadlane . </s> <s> Ehkki ma polnud teda ülikoolis sellest küljest tundma õppinud . </s> <s> Mis oli mu enda ja küllap ka mu õpetajate viga . . . </s> </p>
<p> <s> Ma olin tegelikult õppinud geomorfoloogiat , üht maateaduslikku distsipliini ; muidugi olin tuttav ka botaanika ning geobotaanikaga , kuid loodusteaduste filosoofiliste aspektidega olime kokku puutunud põgusamalt . </s> <s> Otsustasin , esimene asi , millega ma tööjärgsetel õhtutel tegelema hakkan , on just see valdkond . </s> <s> Kuid miks pidin sellega tegelema tööväliselt ? </s> <s> Ma võisin sellega vägagi vabalt tegelda ka päeval . </s> <s> Keegi polnud öelnud , et ma pean alatiseks jääma instruktoriametisse – kõigega ja eriti eimillegagi tegelejaks . </s> </p>
<p> <s> Ja siis alles tuli mulle mõte , mis pidanuks tekkima tunduvalt varem . </s> <s> Ma taipasin esmakordselt küsida endalt , kuhu kulub mu aeg selles instituudis ? </s> <s> See valgub ju tühja , oli mu vastus . </s> <s> Ma peaksin end kokku võtma , ma peaks mõtlema tõsisemale kirjatööle , mitte ainult treima nuppe ajalehtedele ja mõnikord põgusaid reisikirju “ Eesti Loodusele ” . </s> <s> Mis siis , kui m i n a viiksin vanadaami mõtte lõpuni , mis siis , kui ma kirjutaks kandidaaditöö Goethe loodusteaduslike ideede arengust – see oleks ju parim , mida ma saaksin tema , selle Jelizaveta mälestuseks teha . </s> <s> ( Võib-olla peaksin oma töö isegi tema mälestusele pühendama . </s> <s> Et unustus päriselt ta nime ei neelaks . </s> <s> Kui see , pühendus nimelt , vaid liiga pretensioonikana ei kõlaks . . . ! ) </s> <s> Ainult et kas saaksin oma nappide oskustega hakkama . </s> <s> Ja taas tõusis mulle silme ette dotsent Morna irooniline nägu , kes mõlemal semestril mind geobotaanika eksamil vahele tõmbas . </s> <s> Kuid just tema , kes ta minusse ei uskunud , kiuste peaksin selle kandidaaditööga maha saama . </s> <s> ( See oleks küll paras vastus Morna igavesele irooniale ! ) </s> <s> Ja juba teist korda püüdsin silme ette manada seda vanadaami , kes elas üle Leningradi hirmsa blokaadi – ja seekord ei viirastunud ta mulle kirjanik Lilli Suburgi kombel kinniseotud põsega , see tähendab hüljatud ja äraunustatud vana naisena , vaid hoopis ühena neist kombekatest suursugustest sakslannadest , kes meeldisid suurele Goethele . </s> <s> Muidugi oli see paljas hetkeline kujutlus , võib-olla nimest Steinberg inspireeritud . </s> </p>
<p> <s> Tundsin , et mu mõte on tabanud mingi võimaluse enesekssaamisel . </s> <s> Nüüd olenes vaid minust endast , kas ma suudan edasi sammuda . </s> <s> Kas mul ikka on selleks püsivust ja meelekindlust ? </s> <s> Oht oli ju selles , et ma tundsin endas ka mingit kirjanduslikku , võib-olla koguni luulelist tõmmet , mis ähvardas mind loodusteadustest kõrvale tirida . </s> <s> Kuid ma sain kohe Goethest tuge . </s> <s> Tema oli ju parim eeskuju minusugusele , tema laiahaardelisus tõestas , et oli võimalik ka neid kaht näiliselt kauget ala ühendada . . . </s> </p>
<p> <s> Ning minus kõlas üks loodusteaduslikke põhitõdesid – looduses on kõik kõigega nähtamatult ja samas põhjuslikult seotud . </s> <s> Ent Goethe näitel laienes see väljapoolegi . </s> <s> Tema isikus ulatasid teineteisele käe loodusteadus ja poeesia . </s> <s> Siit-sealt vilksatavate nimetuste ja ka jooniste järele sain ma aru , et Goethe loodusteaduslike huvide hulka kuulusid ka näiteks värvus looduses ja seal valitsev sümmeetria . </s> <s> Kõrvu muidugi ebasümmeetriaga . </s> <s> Mis väljendus tema traktaadis merikarpide kohta , kus võis näha läbilõikeid paljudest karpidest , millest mõned olid parempoolse keerdumisega , teised jälle vastupidise kruvijoonega . </s> </p>
<p> <s> Ma uurisin kõik need Goethe köited läbi , tutvusin nime- ja ühe köite puhul ka aineregistriga . </s> <s> Kuni sattusin ühe köite vahel mõnedele kokkumurtud ja servast päevitunud paberilehtedele , kus vilksatas mitmel korral ladinakeelne nimetus Ginkgo biloba . </s> <s> ( Mulle tundus , et olin seda kohanud ka tolles aineregistris . </s> <s> Tunnistan , et siis veel ei meenunud mulle , millega tegemist on . </s> <s> Teadsin küll , et taimenimetusega . </s> <s> Kuid mitte rohkemat . ) </s> <s> Vanadaami poolt kirjapandust sain niimoodi aru , et tegu on mingi artikli või pikema töö sissejuhatusega , mis oli tegijal ilmselt pooleli jäänud . </s> </p>
<p> <s> Sedasama nimetust Ginkgo biloba kohtasin ootamatult veel kord , seekord sootuks teises kontekstis . </s> <s> See oli rasvases püstkirjas üle terve lehekülje ja kõige järgi oli tegu luuleteose , poeemi pealkirjaga . </s> <s> Ent ma kohtasin doktor Steinbergi märkusi ka selle poeemi servades . </s> <s> Pliiatsikiri oli nii tuhmunud ja käekiri nii peen ja märkusedki ilmselt saksa keeles , nii et ma ei lugenud neist midagi välja . </s> <s> Poeemile järgnes üsna pikk kommentaar , kus kordus tihti üks naisenimi , kes esines juba ka poeemi alguses . </s> <s> Niipalju oskasin välja lugeda , et poeem “ Ginkgo biloba ” on pühendatud kellelegi Marianne von Villemerile , keda ma muidugi mõista ei tundnud . </s> <s> Nagu ma ei tundnud kuigi hästi neid teisi daame , keda suure luuletaja elus oli kuuldavasti rohkelt , nii et võis koguni öelda – Goethe oli suur armuja , kelle pikk elu , noorusest , Wertheri-east peale kuni soliidse vanaduseni , oli täis pikitud suuri ja väikesi romansse . </s> <s> Aga ühtki neist lugudest ma ei teadnud . </s> <s> Kuid nüüd oli põhjust huvituda . </s> </p>
<p> <s> Kuid veel suurem üllatus ootas mind ees tegelikus elus . </s> <s> Kuidagi juhuslikult pöördusin veel samal päeval oma töökaaslase Airi poole , kes oli me parim botaanik , ja mainisin talle kahe sõnaga seda Ginkgo biloba asja . </s> </p>
<p> <s> “ Kuidas , Rolf ! ” imestas ta ja tõstis kulme . “ Mida ma kuulen – sa ei tea me linnaosa kõige silmapaistvamat looduslikku objekti . </s> <s> Kuidas sa oled saanud siin instituudis niisuguses teadmatuses üldse töötada ! </s> <s> Ginkgo biloba , ehtne hõlmikpuu kasvab meist vaid sadakonna meetri kaugusel . </s> <s> Me lähme kohe , me lähme seda viivitamata vaatama . . . </s> <s> Oleks ma varem teadnud . . . ” </s> </p>
<p> <s> Ja me läksime otsejoones läbi õuede ja hoovide . </s> <s> Ma ei mõelnud seejuures , kuidas see puu võiks välja näha . </s> <s> Mõtlesin hoopis – mida on üldse väärt mu loodusteaduslik ettevalmistus , kui ma säärasest puust varem midagi kuulnud pole , vaevu ja ähmaselt seda ladinakeelset nimegi mäletades , suutmata seda õige eestikeelse nimetusega kokku viia , ning kõige tagatipuks ei teadnud , et üks selline elav puu kasvab lausa mu töökoha lähedal . . . </s> </p>
<p> <s> Puu jättis üsna tavalise , isegi silmapaistmatu mulje . </s> <s> Eemalt muidugi . </s> <s> Ta oli umbes kaheksa kuni kümne meetri kõrgune , hallika tüve ja kehva lehestikuga ; tänavast eraldas teda kooldus ja pehkinud tara , vastasküljes sulges vaate eikellelegi kuuluv kuur . </s> <s> Ega siia olnudki nii kerge sattuda ! </s> <s> Kuid puud ümbritses siiski väike puhas murutükk , mis oli nagu vaid temale kuuluv pinnaühik , ja üsna puu all paistis nii tuttav madal betoonpostike , tammelehekujutisega looduskaitsetähis selle sees . </s> </p>
<p> <s> “ Näe , siin ta ongi , ” kuulutas mu kolleeg ja kutsus mu lausa puu alla . </s> <s> Lähedalt oli puu tõesti teistsugune – ta hall krobeline tüvi meenutas idamaise draakoni nahka ( kust ma seda küll nii hästi teadsin ! ) , veelgi eriskummalisemad olid ta karedad roodsed lehed , mis polnudki tegelikult üldse lehtede moodi , vaid meenutasid miniatuurseid idamaiseid lehvikuid . </s> </p>
<p> <s> “ Eks ole , ta lehed on nagu mõne meile tuntud puu seemned , “ lausus Airi ja lisas : “ Ma olen teda aasta lõikes jälginud . </s> <s> Kevadel läheb ta teistest puudest tunduvalt hiljem lehte , mis tähendab , et on siin oma päriskodumaast kaugel . </s> <s> Ja tüvi muutub eriti vihmaga lausa mustaks . </s> <s> Vaata , ta oksad , eriti oksaraod moodustavad üksteise suhtes peaaegu täisnurga , nad on otsekui murtud. . . Ma olen leidnud siit puu alt isegi ta vilju , mis on muide söödavad . . . ” </s> </p>
<p> <s> Ma ei kuulnud aegamisi enam , mida ta rääkis – tundsin , kuidas minusse voogab seesama idamaine rahu , mida ma olin endale neil päevil mitmel moel sisendada püüdnud . </s> <s> See oli kui kooniline ajatorbik , mis meie ümber moodustus , ja me olime aastatuhandete , ei , miljonite kaugusel selle puu tõelises ajas ja ühtlasi ära siit sellest ümbrusest . </s> <s> See oli üsna seal all keldriorvas läbielatavaga sarnane tunne . </s> <s> Ainult et see tundus haaravat vaid mind , mu kaaslane näis viibivat oma tegelikus ajas . </s> <s> Kuni ta sõnad : ” . . . nüüd sa siis tead ! ” mindki tegelikkusse tagasi tõid . </s> </p>
<p> <s> Ja tõesti , nüüd hakkasin oma töökoha ümbrusele palju suuremat tähelepanu osutama . </s> <s> Ma jäin mõnikord koguni kauemaks tööle , et siis üksinda pisut ringi käia . </s> </p>
<p> <s> Ent mitte ainult puud polnud mu vaikivad või kohisevad kaaslased neil hilissuve aegadel . </s> <s> Neil kordadel , just erilisel hämarusetunnil , näis elustuvat kogu puumajade linnaosa endine elu – sada , kakssada , võib-olla kolmsada aastat tagasi . </s> <s> Selles linnaosas olid siis elanud ja kaubelnud tatarlased , võimalik , et mõned muudki idamaalased . </s> <s> Ma põrkusin piirdeta ja taradeta hoovides mingitele mahalõhutud hoonete vundamentidele , mu teele kasvasid ajatud kuurid . </s> <s> Ja äkki olingi selles ajas sees – õhus rippus vänge nahalõhn , haises hobuste ja petrooleumi järele , lahtistest luhvtakendest ulatus õue pesupalide seebihõngu , kuuldus võõrast kurguhäälset kõnet , sekka heledat naisehäälset kiljumist ning nuttu ; pimedates lävesuudes seisis küürus vaikivaid vanainimesi , keset majadevahelist takjaplatsi sattusin lastekambale , kes katkestas oma mitte-eestiliku mängu , vaadates mind imelikul tõsisel pilgul , nii et see tekitas lausa külmavärina – ja mulle näis , nagu peituks nendes varatarkades ilmetes mingi korduselu võimalus . </s> </p>
<p> <s> Tunnetasin selgesti seda õhustikku . </s> <s> Nii , nagu ma olin juba tunnetanud ka meie maja keldrikorrusel . </s> <s> ( Mul on kaasaegse loodusteadusliku hariduse saanud inimesena imelik tunnistada , et ma tunnetan aurasid ja ka olnud elude mõjuvälju . </s> <s> Ju see on seotud mu üldise tundlikkusega , millest ma oleksin mõnigi kord hea meelega vaba , sest see on mind seganud ja segab ilmselt edaspidigi . . Aga see pole enda teha . </s> <s> Ja teisest küljest , see pole kellegi teise asi – ega ma seda siis afišeerima pea ! ) </s> </p>
<p> <s> Kuid “ Ginkgo biloba ” nimelise poeemi asjus aitas mul selgusele jõuda. . . Annemari . </s> <s> Kui ta järgmine kord tuli , ei läbenud ma oodata , kuni oleme ta visandeid vaadanud , vaid hakkasin õhinal rääkima oma huvitavast puust – kuidas ma selle peale olin sattunud – ja pakkusin vahepeal rutakalt , et ta peaks seda ise nägema , järsku soovib ta seda joonistada , ning siis näitasin Goethe köidet , kus too poeem sees , ning avaldasin kahetsust , et ma ei saa saatetekstist hästi aru – et kes see Marianne von Villemer õieti oligi ? </s> </p>
<p> <s> Annemari võttis raamatu enda kätte ja hakkas ootamatu soravusega tõlkima : </s> </p>
<p> <s> ” Mida vanemaks luuletaja sai , seda nooremaks näis muutuvat ta süda . </s> <s> 1815. aasta suvel , kui ta oli kuuekümne kuue aastane , külastas ta Frankfurdis oma pankurist sõpra ja literaatorit parun Willemeri ja tutvus ta majas endise näitlejanna ning paruni laste kasvatajanna Marianne Jungiga kellest oli selleks ajaks saanud ta sõbra naine . </s> <s> Ning ta armus lootusetult naisesse . </s> <s> Hiljem , sama aasta septembris saatis ta Marianne von Willemerile kirjas hõlmikpuulehe . </s> <s> See leht polnud juhuslikult valitud . </s> <s> Loodusteadlasena peitis ta oma saadetisse kaks teadet – oma armastusest , samas austusest sõbra naise vastu ning ühtlasi oma tunde hilisusest , lootusetusest . </s> <s> Mõni aeg hiljem kandis ta oma tunded ja läbielamised üle poeemi “ Ginkgo biloba ” , mis oli ühtlasi kui hüvastijätt ühe oma elu paljude armastustega , kuigi mitte viimase armastusega . </s> <s> ( Aasta hiljem seisis tal Weimaris ees taaskohtumine Charlotte von Buffiga , oma nooruse Lottega . ) </s> <s> Poeemi kaunitest eleegilistest ridadest õhkub kõigile selle lugejatele olulist teadet – ükskõik milline elu ka poleks , ta on igal ajal ilus ja täis lohutust . </s> <s> Nõnda muutis Goethe geenius iidse hõlmikpuulehe kahekordseks sümboliks – ühendatuse ja samal ajal ka lahutatuse omaks . . . ” </s> </p>
<p> <s> Annemari lõpetas lugemise ja vaatas mulle otsa . </s> <s> Ta nägu säras , et oli võinud selle teksti mulle ära tõlkida , et ta oli saanud ka minule mingi teene pakkuda . </s> <s> Kiitsin teda ta hea keeleoskuse eest – ja ta punastas . </s> <s> Äkki , vist saksa keele mainimise tõttu meenus mulle Karin . </s> <s> Kui erinevad nad siiski olid ! </s> <s> Ja ometi meeldisid oma erinevusest hoolimata mulle mõlemad . </s> <s> Mis sai olla selle meeldimise ühisnimetajaks ? </s> </p>
<p> <s> Kohe , kui Annemari oli lahkunud , asusin omal käel Goethe teisigi armastuslugusid uurima . </s> <s> Need huvitasid mind . </s> <s> Teadsin siiani vaid Charlotte Buffi , kellega ta kohtus uuesti , nagu selgus , Weimaris aasta pärast Mariannet . </s> <s> Sedasama Charlottet , kes “ Noore Wertheri kannatustes ” kannab Lotte nime ja kellest Thomas Mann omakorda räägib romaanis ” Lotte Weimaris ” . </s> </p>
<p> <s> Kuid minu Sinihabeme-keldris leiduvast raamatukogust ei piisanud , pidin minema suurde raamatukokku . </s> <s> Nõnda sain üsna pika rea Goethe armastusi ning ühtlasi muusasid , nagu ma olin arvanudki . </s> <s> Sain muuseas teada , et seesama Marianne Willemer oli talle veel eeskujuks ka Zuleika puhul “ Lääne-Ida diivanis ” . </s> <s> Tegin kõigist neist naisenimedest selguse mõttes nimekirjagi : Maximiliana von la Roche , Käthchen Schönkopf , Susanne von Klettenberg , Frederika-Elisabetha Brion , kellega saatuslik kohtumine toimus 13. oktoobril 1771 , Anna-Elisabetha Schönemann , tema luule-Belinda , ja ka Charlotte von Stein . </s> <s> Seda nimekirja päädis muidugi Christiane Vulpius , kellega see suur armastaja lõpuks abiellus ja kellega tal oli poeg August . </s> </p>
<p> <s> Ja ma jõudsin järeldusele , et kuulus Goethe ei olnud mitte ainult suur armuja , vaid ka lootusetu armuja , leidmata tihti vastuarmastust . </s> <s> Kuid seda tugevamat läidet sai ta haigetsaanud südamest tema luule . . . </s> </p>
<p> <s> Vahepeal ei olnud mul võimalik Annemariga ligi nädalapäevad kohtuda , ja ma märkasin imestusega , kuidas ma selle tõttu kannatama hakkasin . </s> <s> Ja selle igatsuse käigus tegin ootamatu avastuse – Annemari oli ju ümberpööratud variant ( kuidas see nüüd oligi võõrkeelse sõnaga ? ) nimest Marianne , seega oli ta nimesugulane Marianne von Willemeriga , mis tähendab , et see poeem riivas justkui tedagi . . . </s> <s> Mõtleks vaid , millisteks seosteks on elu võimaline – üks haruldane puu ja suur Goethe ja tema poeem ja keegi ammuelanud Marianne von Willemer , kelle portreedki polnud võimalik leida , ja tema , Annemari . . . </s> <s> Kavatsesin talle sellest rääkida , kuid samas muutsin meelt – ma ei olnud kindel , mida ta võiks sellest arvata . </s> </p>
<p> <s> Igal juhul muutusin kuidagi rahutuks ega suutnud kogu aega seal all raamatukoguruumis viibida . </s> <s> Annemari pidi tulema esimeste visanditega alles järgmisel nädalal , aeg venis . </s> <s> Ma veetsin nüüd oma lõunatunni me uhkel klaasverandal , kuhu olid siginenud ümmargune lauake ja kaks tooligi . </s> <s> Ja nõnda sattus mu ekslev pilk ühel päeval me instituudi kõrval olevale mahajäetud ja eikellelegi kuuluvale väikesele aiale , mida värvilised klaasid kuidagi eksootilisemaks muutsid . </s> <s> Ikka on nii , et mõnikord , millegi eelneva mõjul vaatad ammututtavat täiesti uue pilguga . </s> <s> Aga tegelikult oli aed räämas , koguni võimatult , lootusetult räämas . </s> <s> ( Nii et pidin lausa valjusti hüüatama – kuidas selline korratus m e i e instituudi kõrval on saanud üldse kesta ! ) </s> <s> Milleski , ilmselt oma mahajäetuses ja peidetuses , meenutas see vaade paar kvartalit eemal asuva hõlmikpuu ümbrust . </s> <s> Unustatud aiakeses kasvas , nagu ma kindlaks tegin , viis või kuus viljapuud – kaks neist õunapuud , kolm või neli kirssi ja aianurgas suur vana pirnipuu , mis näis pärinevat veel varemast ajast kui see aed ise . </s> <s> Mingist hävinud eelaia ajast , mis lisas me ümbrusele seda hingust , mis mind vaimustas . </s> <s> Selgus , et pirnipuud ma mäletan – selgi kevadel oli see olnud nii tihedalt õisi täis , et õitehulk varjas ära mitte ainult pirni lehed , vaid isegi puu suuremad oksad . </s> </p>
<p> <s> Mu plaan sündis järsku , kui iseenesest . </s> <s> Aga alles nädala keskel sain selle liikuma . </s> <s> Kui ma olin direktorile ette kandnud edukalt kulgevast tööst Steinbergi pärandiga , võtsin südikuse kokku ja esitasin talle tagasihoidliku soovi – et tahan instituudi kõrvale rajada “ pisikese haljasala ” , rõhutades , et teen seda isiklikust entusiasmist ja osaliselt ka oma vabast ajast . </s> <s> Nagu ikka , oli direktoril järjekordselt kiire , nii et ta vaevu maldas mind ära kuulata , ja minu imestuseks oli ta asjaga päri , lausudes vaid : ” Laske käia , Rolf ! ” </s> </p>
<p> <s> Ja nii ma siis alustasin juba järgmisel päeval sellest , et murdsin kõigepealt maha vastiku kooldus tara , mis kinnitus üht serva pidi me instituudimaja külge ja oli senini olnud kui hooneseina pikendus . </s> <s> Ja kui see liigutus oli tehtud , avastasin ma tara varjus kükitanud ja ajast-arust putka , millel uksekoht oli kinni müüritud , nii et putka kujutas endast kui mõistatust , omamoodi aja musta kasti . </s> <s> ( Mida see oligi . ) </s> </p>
<p> <s> Kui ma asusin vasaraga neid uksekive lahti kolkima , tuli mind kõrvalmajast vaatama üks pikka kasvu kookus ja kondine vanahärra , kes lausus ilma erilise sissejuhatuseta : </s> </p>
<p> <s> “ Kas noorhärral selle asja pärast pahandusi ei tule . . . ? ” </s> </p>
<p> <s> “ Ei tule , “ teadsin mina kindlalt , “ see pole kellegi oma . ” </s> </p>
<p> <s> “ Kes teab , kes teab . . . ” pomises vibalik vanahärra ja tõmbus tagasi . </s> </p>
<p> <s> Varsti olin oma lammutamisega nii kaugel , et õhku kerkis mehine tolmu-ja krohvipilv ning midagi ragises ja kukkus mulle peale , nii et pidin tagasisuunas kargama ning siis lendas kunagise ajalehekioski ( jah , seda ta oli ) lae ja katuse vahemikust minu jalge ette pakk pehkinud ajalehti , mille kõik eksemplarid kandsid 1940. a juunikuu viimaseid kuupäevi . </s> <s> Keegi oli need ilmselt sinna peitnud – mingiks lootuseta ajaks . </s> <s> Kahmasin paki kähku maast üles ja viisin alla meie keldriraamatukokku , kus peitsin leiu kõige kaugema riiuli alla , tegelikult doktor Steinbergi materjalide hulka – et kui keegi need meie aega kompromiteerivad ajalehed leiab , siis on need lihtsalt tulnud Leningradist , ehkki see oli täiesti võimatu tõestada , kuidas need viimased eestiaegsed ajalehed võisid sattuda sõjaaegsesse ja pärastsõja Leningradi , sest doktor ei käinud pärast Eestist lahkumist enam kordagi oma kodumaal . </s> <s> Muidu poleks teda siin nii korralikult ära unustatud . </s> <s> Ja kuna Altai-ekspeditsiooni taimed olid ikka veel omaaegsete “ Izvestijate ” vahel , nagu oleks herbaariumigi sünniprotsess mingil välisel põhjusel seisma jäänud , siis kohtusid seal riiulil nagu kaks vastandlikku maailma. . . Niisugune oli igatahes minu arusaamine neist ajalehtedest ja ajast , mida ma aitasin sinna keldrisse sulgeda . </s> </p>
<p> <s> ( See vastasmaja eestiaegne mees ikkagi kaebas mu peale linnavalitsusse , aga selleks ajaks , kui fakti kontrollima tuldi , oli mul juba instituudi kulul koormatäis soredat kruusa tellitud ja aianurgast viltune tee läbi rajatud ja äärekividki paika pandud , lisaks paar ilupõõsast korda tehtud ning koguni kollane aiapink tellitud , nii et see pilt jättis kohaletulnud linnaametnikule hoopis vastupidise mulje . ) </s> </p>
<p> <s> Annemari järgmine käik tabaski mind seal aias . </s> <s> Kuulutasin talle – temale esimesena – , et tahan selle aiakesele idamaise sisu anda . </s> <s> Ja oma sõnade ilmestamiseks lõin sealsamas aiapingil lahti ühe Steinbergi fondis leidunud suureformaadilise albumi Jaapani omapärasustest , kus oli sees ka värvifoto Ryosani kloostri kuulsast Kivide aiast . </s> <s> Annemari kummardus albumi kohale , ta juustest hoovas jälle taimešampooni lõhna , mis sobis sellesse ümbrusse . </s> </p>
<p> <s> “ Eks ole , see on nagu universumi mudel , “ laususin ma teadjana , ehkki see oli loetud ja võõras tarkus . “ Kivid , need on kui saaared , ja liiv on kui ookean oma tardunud olekus . . . ” </s> </p>
<p> <s> Pildil oli buda munk ametis liiva rehitsemisega kivide ümber , mis olid asetatud kuidagi korrapäratult , aga samas siiski mingi täpse hoolikusega sellele pinnale . </s> </p>
<p> <s> Annemari võttis mu liivase käe ja surus seda . </s> <s> Ja vaatas mind vaimustunult . </s> <s> Ma ei lasknud ta kätt kohe lahti , tõstsin ta käeselja oma suu juurde ning puudutasin seda huultega . </s> </p>
<p> <s> “ Tänan sind . . . et sa tulid , “ laususin ma ja taipasin alles siis , et olin teda esimest korda sinatanud . </s> <s> Ta punastas , kuid jättis käe minu omasse nii kauaks , kui ma seda soovisin . </s> </p>
<p> <s> Ja sealsamas pingil asusime vaatama tema visandeid . </s> <s> Kas polnud lausa imelik kokkusattumus , et ta oli eestimaiste taimede – aas-karukella ja ojamõõla ja sellesama härgheina – kõrval joonistanud ka bambust , mis läks kokku minu hetke idamaise meeleoluga . </s> <s> Ja ma hakkasin vaikselt naerma , mille peale Annemari vaatas mulle imelikult otsa , taipamata , mida ta valesti on teinud . </s> <s> Rahustasin teda ja ütlesin : </s> </p>
<p> <s> “ Mulle meenus lihtsalt üks mu õppejõud , dotsent Morna , kes meid iga väiksemagi vea puhul näägutas . </s> <s> Ja minu kallal sai ta ükskord tänitatud , et ma ei teadnud maailma kõige kiirema kasvuga taime , sedasama bambust , mida . . . sina oled nii hästi joonistanud . </s> <s> " </s> </p>
<p> <s> Annemari vahtis mulle teraselt näkku , tahtes aru saada , kas olen ikka siiras . </s> <s> Jah , tal oli tõesti hea meel , et need visandid mulle meeldisid . </s> <s> Ning mina tundsin tõesti alles nüüd neid joonistusi vaadates – sel tüdrukul on hell kerge hing , temaga oleks nii hea kaasa heliseda . </s> </p>
<p> <s> Aga mul oli töö pooleli jäänud – liiv ja kruus olid laiali aetud , kuid kivid polnud veel paigas . </s> <s> Aga nad olid olemas , viisteist tükki , nagu peab . </s> <s> Osalt pärinesid nad siitsamast aiast . </s> <s> Mõned kivid olid tulnud kruusakoormaga – mitte juhuslikult , ma olin palunud autojuhti , et ta mõned parajad kivid kaasa võtaks . </s> <s> Ent need aiaservas lebanud kivid olid sobivamad – kuidagi palju vanemad , urbsed , justkui tundmatutest kivisöödikutest uuristatud . </s> </p>
<p> <s> Pidin nad vaid omal jõul kohale veeretama . </s> <s> Annemari hakkas mind haletsema , tahtis appi tulla . </s> <s> Tõrjusin ta sinna uhiuuele pingile istuma ja palusin , et ta oma joonistusploki uuesti välja võtaks : </s> </p>
<p> <s> “ Joonista üles , kuidas Sisyphos oma igavest kivi veeretab ! ” </s> </p>
<p> <s> Lahkudes kinkis ta selle joonistuse mulle ( ma olin sellel tõesti jõuline kuju ) ja ka need taime-visandid , öeldes , et nüüd on need nagunii tal käe sees . </s> <s> Ma sattusin neist kingitustest segadusse , aga siis meenus mulle , millega olin oma eelmist õhtut veetnud , ja ma palusin tal väheke oodata . </s> </p>
<p> <s> Asi oli selles , et neil päevil olin avastanud mitte ainult Kivide aia filosoofia , vaid ka kuulsa jaapani luuletaja ja ränduri Bashō , nagu käinuks need kaks asja koos . </s> <s> Ja terve pika õhtu olin lugenud tema lühikesi kolmerealisi luuletusi-haikusid . </s> <s> Luuleraamat oli muidugi venekeelne , aga tõlked tundusid meisterlikud , kellegi Vera Markova tehtud , ning nende ilu ja kujundlikkus jõudsid minuni , hoolimata sellest kaudsusest . </s> <s> Eriti meeldis mulle üks neist – öine kuu , tiigipeegel ja vette sulpsatav konn . </s> <s> Märkustest raamatu lõpus sain niipalju teada , et seda haikut peetaksegi Bashō varasema luule üheks paremaks saavutuseks . </s> <s> Luuleraamatu teises pooles avastasin aga preester Dōgeni haruldaselt mahuka aastaaegu kokkuvõtva haiku . </s> <s> See meeldis mulle niivõrd , et püüdsin seda teise keele vahendusel eesti keelde tõlkida . </s> <s> Ja selle tõlke , kokkumurtud paberilehel , söandasin kinkida Annemarile . </s> </p><lg type="free"><l> “ Kevadel kirsiõied </l><l> suvel kägu </l><l> sügisel kuu </l><l> talvel külm valge lumi , ” </l></lg>
<p> <s> luges tema oma maheda madala häälega ja see sobis talle nii väga . </s> </p>
<p> <s> “ Oi kui kaunis , “ oli ta lühike reageering . </s> <s> Ja siis : ” Tead , mul on kohe piinlik oma joonistuste pärast . </s> <s> Need on nii kohmakad . . . ja maised selle luuletuse kerguse ja . . . ” Ta otsis ega leidnudki seda teist sõna . </s> <s> Mis oligi nii , et see ei mahtunud päriselt ühtegi meile tuttavasse sõnasse . </s> </p>
<p> <s> Me järgmine kohtumine pidigi olema sellel väljasõidul , kuhu olin Annemarit kaasa kutsunud . </s> <s> Ma polnud kolm või neli nädalat , pärast Kariniga käike , kusagil matkamas käinud , nii et mind valdas mingi kerge värin . </s> <s> Ma püüdsin selgusele jõuda , kas see on tõesti vaid Annemari kaasatulekust . </s> </p>
<p> <s> Meie väikesel sõpruskonnal oli seekord üsna kindel eesmärk – külastada ja ühtlasi aidata kaht vanainimest , metsaerakutena elavaid Laane Marti ning tema õde Margat . </s> <s> Kusagilt oli instituuti jõudnud teade , et vanakeste suitsutare õlgkatus laseb vihma läbi . </s> <s> Taolised asjad ei käinud ju meie instituudi ülesannete hulka , aga inimlikus plaanis ehk siiski , sest kedagi teist aitajat ei paistnud olevat ja suuremad sügissajud polnud enam kaugel . </s> </p>
<p> <s> Keegi mu kaaslastest Annemarit ei tundnud , ja et mul polnud selles seltskonnas ühtki sümpaatiat , siis võisin küll kogu rongitee Annemari käsi enda omades hoida ning vaheldumisi aknaklaasipeegeldusel ja ka tegelikkuses ta naerutuksatusi jälgida . </s> <s> Ma ei peljanud oma kaaslastele armunud poisikese muljet jätmast , ja nemad ei pannud meid kaht märkamagi . </s> </p>
<p> <s> Aeg-ajalt vilksatas minus imelik tunne , mida kutsutakse vist déj ? -vu – et kõik on juba kord niimoodi olnud . </s> <s> Aga siis meenus mulle , et poolteist kuud tagasi olin täpselt sellessamas elektrirongis ja üsna samamoodi jälginud üht teist tüdrukut . </s> <s> Ja mind valdas vahepeal kartus , kas ei elustu järsku Annemari seltsis midagi Kariniga seotut , mis võiks mind valusalt riivata , mu uut suhet mingi pisiasjaga rikkuda . </s> </p>
<p> <s> Pärast rongilt mahatulekut seisis meil ees ligi kümme kilomeetrit jalgsi minna . </s> </p>
<p> <s> Niisuguseid maadligi okstega ja nii laiu kuuski , nagu teel sinna laanekurusse , polnud ma veel kunagi varem elus näinud . </s> <s> Õieti oli sõna tee kerge liialdus – juba ammuilma polnud seda puudevahet ükski neljarattaline veok sõitnud , ja see ei mahtunukski sellest aeg-ajalt ärakaduvast metsalõhest läbi . </s> <s> Kuid keegi ometi meie hulgast pidi seda teed hästi teadma ja olema hiljaaegu sealkandis käinud . </s> <s> Oli kes ta oli , ta kõndis kusagil esimeste seas , me Annemariga olime üks viimaseid . </s> <s> Meie seltskonnas oli veel mees , keda hiljem kutsuti millegipärast Ajakirjanikuks , ehkki tal oli ilus kolmetäheline , justkui Tammsaare loomingust laenatud sulasenimi . </s> <s> Selgus , ta oligi ametilt ajakirjanik ja teiseks , ta teadis uskumatul hulgal põnevaid metsa- ja muidujutte , millest tubli pool olid kohe kindlasti ta enda poolt välja mõeldud . </s> <s> Teadsin , et tal on ilmunud kaks loodusekirjutiste raamatut , kuid ma polnud kumbagi lugenud , mida aga tõotasin teha kohe peale seda nädalavahetust ja temaga tutvumist . </s> <s> Ajakirjanikul oli kaasas oma personaalne imetleja ja võileibade valmistaja , kena šatään neiu , kes astus kogu tee minu ees , ja minu järel tuli Annemari . </s> <s> Aeg-ajalt seisatasin , et pikki ja vetruvaid kuuseoksi tagasi hoida , et need talle vastu nägu ei viipsaks . </s> </p>
<p> <s> Ja siis ükskord olime laanest , nende puuhabemetega kuuskede riigist väljas , ning seisime keset lagedat , inimese võidetud maad , mida mets oli paraku tagasi võitmas . </s> <s> Seal ilusate vanade künnapuude all paistis pikk ja madal ja muidugi korstnata tare , sest muidu poleks ta olnud suitsutare ( oli tõesti haruldane vaatepilt ning tõotas omapärast kogemust meile kõigile ) , ja selle vastas kooldus katusega laut ning pisut kaugemal hõredate seintega heinaküün , mille ümber liikus pool tosinat vanunud kasukaga lammast . </s> <s> Ja kõige selle jõuetu majapidamise ning paari väikese põllutüki ümber kulges katkendlik tahraed – jällegi esmakordne kogemus . </s> </p>
<p> <s> Aga seal õuemurul oli enne meid ilmselt käinud vanker , mis oli küllap tulnud teist teed või lennanud taevast , sest selle jälgi ei olnud me kordagi kohanud , ja sealt vankrilt olid maha heidetud tõrvapaberirullid ja pikad koolduvad lauaseljad – kõige odavamad ja ajutisemad vahendid läbilaskva õlgkatuse parandamiseks . </s> </p>
<p> <s> “ Näe , peremees tulebki meile vastu ! ” </s> </p>
<p> <s> Se muhklikust kepist tuge saav seitsmekümne kaheksane Mart oli tõesti harjumatu kuju linlase jaoks ; ta oli üleni hall , alates oma ürbist ja palju kordi lapitud pükstest ja lõpetades ühtse halli juuste- ning habemepusaraga , mida vist vaid lambaraudadega pügati , ja ta liikus köökus , aga kiiresti ja polnud mitte abitult kõveras , vaid oma vanadusest ja eraklikkusest väärikas . </s> <s> Tema lähenedes häbenesid vist mõnedki meist oma ebakindlust ja heitlikkust , nagu näiteks mina . </s> </p>
<p> <s> Seltskond tervitas vanakest juba kaugelt – läbisegi ja korratult – , aga vana mees ei vastanud enne , kui oli päris ligi , oli seisma jäänud ja kõigile oma üllatavalt siniste silmadega otsa vaadanud , nii et ta meenutas mulle sel hetkel krahv Lev Tolstoid ( ma olin teda ühes varases , haruldases dokumentaalfilmis näinud kõndimas ja talupoegadega vestlemas ) . </s> <s> Ja alles seejärel lausus Laane Mart oma käriseval , justkui roostesel häälel , mille põhjuseks oli küllap teiste inimestega vähene suhtlemine : </s> </p>
<p> <s> “ Tere teile kõigile. . . Hea , et tee üles leidsite ! </s> <s> Täna tuleb ilus suveilm . ” </s> </p>
<p> <s> Seltskond valgus õuele ja künnapuude varju laiali , nüüd ilmus suitsutare lahtisest ukseaugust õuele ka Mardi õde Marga , samuti köökus , kuid oma aastatele vastavalt vennast kribuke käbedam . </s> <s> Ja tõi kohe põlletäie õunu , sest see oli selle pere ainus kost , mida pakkusid need suitsutare taga kasvavad sammaldunud tüvega uibud . </s> <s> Olime ettenägelikult leiva ja leivakõrvase kaasa võtnud , sest meid ootas ju mehine töö . </s> </p>
<p> <s> Aga enne kuulasime ära perenaise kaebuse . </s> <s> Selgus , et katus laseb läbi kohe mitmest kohast – kõigepealt eeskambri kohalt ( tegelikult mingit vahet sellel suurel ruumil polnudki , keset ruumi olev kolle aitas siiski taret kaheks osaks jagada ) , ja vihmavesi tilkuvat otse söögilauale ; teine koht olevat lõuka taga , kus läbi andsid mõlemad katusepooled ja ohus olid mõlema magamisasemed . </s> <s> Aga neid väiksemaid auke olla mujalgi . </s> <s> Nii et temal , Margal , ei jätku puuanumaid , mida alla panna , kui sadu kestma jääb . </s> <s> Ja mis veel – kinnitambitud savipõrand muutub sellest veest kole libedaks , ning kukkumist kardavad nad mõlemad . . . </s> </p>
<p> <s> Seda kõike oli siiski võimalik ette kujutada , ja veel nähtavamaks sai see mulle üleval katusel , kuhu mind koos Hillarist kamraadiga läkitati , ehkki meil puudus igasugune sellelaadiline kogemus . </s> <s> Hea oli asja juures see , et lauaselgade kätteulatajaks määrati Annemari ja see Ajakirjaniku šatään muusa . </s> <s> Õlgkatus oli kohati lausa mäda , aga sealsamas kõrval kuiv ja terve , nii et õlgede seest tõusis ninna aastakümnete tagust suitsuhõngu . </s> <s> Rullisime esimese ruberoidirulli lahti ja lõime kahele tondinahksele siilule esimese lauaselja peale , ja ime , et naelaotsad ikka leidsid mingid roovlatijäänused , kuhu sisse tungida . </s> <s> Peagi olid mõlema mehe käed kuni küünarnukkideni nõest süsimustad . </s> <s> Aga see käis töö juurde </s> </p>
<p> <s> Päev möödus ruttu . </s> <s> Lõuna eel jõime ahnelt allikavett ja Annemari muudkui naeris kui pisike paharet , sest vesi voolas mu suust mööda ja märgas mu vana kampsunit , mille olin selga tõmmanud . </s> <s> Ja ta silmad särasid mulle vastu ka selles kerges hämaruses , mis päeva lõppedes õuele langes , samal ajal kui me tööd jätkasime , sest pidime pool katust enne õhtule jäämist valmis saama . </s> <s> Selleks ajaks oli mu käsi nii töntsiks jäänud , et mõningi nael läks mööda ja vasar riivas tihti vaid naelapead , lüües sellest sädemeid . </s> <s> Ma lausa vankusin , kui redelilt alla õuemurule laskusin . </s> <s> Jalad surisesid , suu kuivas hullusti . </s> </p>
<p> <s> “ Me tuleme homme jälle tagasi , “ lausus keegi meist Laane Mardile . </s> </p>
<p> <s> “ Kõik võib olla , kõik võib olla , “ vastas vana mees oma ludumütsis pead väristades talle omase kodukootud skepsisega . </s> <s> Ma sain aru – selles eas ei ole väga kindlaid asju . </s> <s> Kõik võib olla , arvas tema . </s> <s> Ta justkui tahtis öelda , et see õhtu ja uus hommik on lahutatud ööga . </s> <s> Kuid meie kahe õnneliku ja väsinu jaoks , kes selle inimrivi lõpetasid , polnud põhjust kahelda kummaski , ei öös ega päevas , ja kui vaja , võisime me kõndida niimoodi , teineteisel käest kinni terve öö . </s> </p>
<p> <s> Kiiresti , kuidagi üleliia kiiresti vajus metsakuru kohale augustiöö , varjates selle koha lüüme ürgsuse , ja kellegi tahe pillutas üles puulatvade vahele suurte peotäite kaupa neid süsi , mis olid alles hõõgunud Marga koldes . </s> <s> See mõjus mõistusele ja kujutlusele nii , nagu oleks keegi suure hulga muistset teadmist me pähe surunud ning siis söed üles taevavõlvile pillanud . </s> <s> Nii kui me hämara metsakaarda varju jõudsime , kadus nõrk , hiljutiste rattajälgedega tee me jalge alt hoopiski ja me hakkasime lausa huupi minema , üksteist hõigeldes nende tüvehiiglaste vahel ja komistades ammustele mehistele kändudele , mis jalapuutest pehmete ja kergetena laiali paiskusid . </s> <s> Kuhu küll oli kadunud meie teetaju , mis meid pidi seekord juhtima ! </s> <s> See ootamatu pimedus pluss metsa enda öine hämarus mõjusid kokkuvõttes ärevakstegevalt . </s> <s> Ja juba kuuldus esimene heledahäälne hädaldus : </s> </p>
<p> <s> “ Parem , kui oleksime sinnasamasse jäänud . . . ” Ja teine hääl , mis mõjus peaaegu osatusena : “ Miks me küll telke kaasa ei võtnud . . . ” Ning siis kuulsime meist vasakul Ajakirjaniku häält , kes nagu oligi oodanud , et nii läheks . </s> </p>
<p> <s> “ Ükskord üks metsamees jäi Alutaguse mail kah pimeda peale . </s> <s> Astub siis mööda sihiteed ja näeb järsku , et ta ees läheb suurt kasvu suure seljakotiga mees . </s> <s> Jõuab siis mehele peaaegu järele ja küsib : ” Kas sina oledki see mees , kes mul vaigutopsikuid puude küljest maha kisub ? ” Seljakotiga mees pöördub ümber ja mees taipab järsku , et hiline teeline pole keegi muu kui . . . ” Ajakirjanik tegi pausi , ja ma juba sain aru , kellega tegu oli – eks karuga ju , kui kusagilt pimedusest hakkas kostma tuttavat häält : </s> </p>
<p> <s> “ Head inimesed , te lähete eksi. . . Tulge siiapoole , ma juhatan teid õigele poole ! ” See oli Metsavana enda hääl , vana Mardi hääl . </s> </p>
<p> <s> Kust ta teadis , et me eksi läheme ? </s> <s> Kes joonistas tema jaoks kustuvale taevale märke homsest ja ülehomsest ? </s> <s> Ja kuidas temal olid ööga sellised usalduslikud suhted ? </s> </p>
<p> <s> Mõtlesin nende asjade üle kogu tee Kallijärve väikese koolimajani , mis oli küsitud me ööbimiskohaks , sest seal polnud ammu kooli ja kedagi ei elanud nagunii . </s> <s> Tegelikult oli ju tegu Jäneda mõisa ühe vanema majaga , mille kunagisse külalistuppa mahtusime kõik lahedasti ära . </s> <s> Sellel polnud muidugi enam seda väljanägemist , mis kunagi – ainult kipsrosett laes , aga ülejäänus nagu mahajäetud majas ikka – pigi väljaajanud korstnajalg , tahmaluuk , mille küljes võidunud nöör , soemüür . </s> <s> Ja hõngas nii magusalt kopituse ja niiskunud krohvi järele – kõik kuidagi varasest lapsepõlvest nii sügavale minusse jäädvustunud lõhnad , et tuletasid nüüd meelde tuhmumatuid pilte , tegelikult nii ebaolulisi sündmusi . . . </s> </p>
<p> <s> Seal sumbunud ja tolmuses ruumis , mida tüdrukud kohe korjatud lilledega kaunistama hakkasid , olid ka mõned palja raudreformiga voodid , mis loovutati üksmeelse otsusega õrnemale soole . </s> </p>
<p> <s> Soemüürile kõige ligema , ent ülearu lühikese voodi valisin Annemari jaoks ja laotasin sinna laiali kaaasavõetud magamiskoti . </s> <s> Ise kavatsesin , nagu veel mõned meeshinged , öö istudes ja tukkudes mööda saata . </s> <s> Aga ega sest magamisest midagi välja tulnudki . </s> <s> Sest Ajakirjanik võttis jälle jutuotsa üles . </s> <s> Oh mis lugusid sealt kõike ei tulnud , ja pooled neist olid seotud Jäneda mõisa omaniku ning tema kurikuulsa kaasaga , kellest me keegi polnud midagi kuulnud . </s> <s> Madam Benckendorff–Budbergist ehk lihtsalt Murast . </s> </p>
<p> <s> Siis keset seda juttu kustus valgus ära , truupides ja korstnas umises , midagi kriiksus – keegi liigutas vist tahmaluuki . </s> </p>
<p> <s> “ . . . Jajaa , see on Herbert Wellsi vaim , kes valguse ära kustutas . </s> <s> Kuulsite kriiksatust . </s> <s> Nüüd on ta siin toas . </s> <s> Vaadake , akna foonil on näha ta pea kuju . . . </s> <s> Ta tahab meid kõiki proovile panna </s> . . . . <s> ” See oli muidugi väsimatu Ajakirjanik . </s> </p>
<p> <s> Tundsin , kuidas Annemari soe pea mu õlaõnaruses liigutas ja ta ümises : “ . . . ma ei usu seda mitte üks gramm . . . see pole . . . lihtsalt võimalik . . . ” </s> </p>
<p> <s> “ Mis , kas te siis ei tea , et Herbert Wells on elusast peast siin käinud ? </s> <s> Ta elaski just selles toas , ja nüüd on ta siin tagasi . . . </s> <s> Midagi vaevab teda . . . </s> <s> Võib-olla ta räägib meile ise oma loo . </s> <s> ( Tahmaluuk liikus , keegi tõmbas ilmselt nöörist . ) </s> <s> Jah , just nimelt sellessamas toas ütles Mura talle , kui nad olid järvelt ujumast tulnud , et sõitku ta tagasi oma Londonisse , et see lubadus , mille pärast ta siia Kallijärvele tuli , ei kehti enam . . . </s> <s> Mister Wells , kas te tulite siia Murale kosja ? </s> <s> Vastake , mister Wells ! ” ( Luuk lõgises kaks korda . ) </s> <s> “ Olge tasa , Wellsi vaim tahab meile ise öelda , mis nende vahel siin toas juhtus . </s> <s> See on fantastilisem kui kõik tema kirjatükid kokku . . . ” </s> </p>
<p> <s> Ajakirjaniku hääl tasanes pidulikuks sosinaks , siis kostis teistmoodi kriuksatus ja ilmselt õhuaken paiskus lahti ning tuppa tungis värske õhu voog . </s> </p>
<p> <s> “ Wellsi vaim lahkus , ta ei pidanud vastu , need olid väga valusad mälestused . . . ” </s> </p>
<p> <s> “ Oi kui põnev . . . ” kuuldus ajakirjaniku sõbranna hääl . </s> </p>
<p> <s> “ . . . Ma ei usu . . . mitte üht sõna . . . ” pomises Annemari mulle veelgi lähemal ja ta juus lõhnas selleski pimeduses edasi . </s> <s> Ent varsti tukkusin ka mina . </s> <s> Mõne aja pärast virgusin – teema oli ikka veel sama : </s> </p>
<p> <s> “ See polnudki nii ammu , kolmekümne neljandal aastal. . . Mura oli siis veel ilus ja vastupandamatu naine , ehkki tal oli seljataga tormiline elu. . . Oot-oot , ma ütlen kohe , kui vana madam Benckendorff siis oli . . . </s> <s> Kui parun surma sai , oli ta . . . ” </s> </p>
<p> <s> Ärkasin sellest , et voodi raudpulk pressis end valusasti vastu mu nägu . </s> <s> Annemari oli minust lahti lasknud ja magas kerrakiskunult magamiskotil . </s> </p>
<p> <s> Oli varane hommik . </s> <s> Kõik magasid – väsinud lõpuks neist Ajakirjaniku lõpututest juttudest . </s> <s> Magas ka jutumeister ise – korstnajala kõrval toanurgas istuvana , tahmaluugi küljest tulev nöör peos . </s> <s> Tema lähedal voodil kaisutas ennast kägaras Ajakirjaniku kaaslanna . </s> <s> Ta asend ja olek sarnanes hetkel Annemari omaga . </s> </p>
<p> <s> Mu pea kumises kergelt . </s> <s> Nõrk piimjas valgus pressis vastu aknaklaase . </s> <s> Selles valguses sarnanes endine Kallijärve mõisa härrastetuba mingi seiskunud aja peidukohana . </s> <s> Kui poleks olnud vaid seda iseäralikku rännuseltskonda . </s> <s> Nüüd torkas ruumi mahajäetus palju rohkem silma . </s> <s> Järsku silmasin kõrgel akna kohal riiulit ja sellel mõnda köidet . </s> <s> Astusin üle magajate , tõusin kellegi kohale , sain ühe raamatu kätte , avasin selle põnevusega . </s> <s> Raamatu autor oli mulle tuttav – Frances Hodgson Burnett , aga pealkiri “ Two Little Pilgrims' Progress ” ” tundmatu . </s> <s> Tiitellehe ülaservas oli pliiatsikirjas “ Johann Benckendorff , 1916 ” . </s> <s> ( Kusagil hiljaaegu olin ma veel mingit pliitasikirja kohanud , ainult ei mäletanud , pea oli kui valget udu täis . ) </s> <s> Kuidas sattus see Ameerika lastekirjaniku teos siia tühja majja ? </s> <s> Ja miks sattus just see raamat mulle sealt ülevalt kätte ? </s> <s> Ja kes olid need kaks väikest palverändurit – kas meie kahekesi Annemariga ? </s> </p>
<p> <s> Imelik tunne süvenes . </s> <s> Ma pidin kohe sest ruumist välja pääsema . </s> <s> Püüdsin liikuda hästi vaikselt . </s> <s> Paotasin ukse ja olin väljas trepil – see , mida olin pidanud koiduhahetuseks , oli tegelikult udu , mis mattis kogu koolimajaümbruse . </s> <s> Sel hetkel tundsin kedagi enda kõrval – see oli Annemari , kes hõõrus sõrmenukkidega silmi . </s> </p>
<p> <s> “ Mina tulen ka sinuga kaasa , “ teatas ta veendunult . </s> <s> Kuigi mul polnud endalegi selge , et tahan kuhugi minna või midagi ses hommikus teada saada . </s> <s> Sinna uduseina oli lausa füüsiliselt raske astuda . </s> <s> Vettinud ja tihkena nagu mingi õhusült pani see vastu . </s> <s> Üle udu paistsid puuladvad , eristus vallseljaku kõrge küür ja paistis heledam ring , mis pidi olema päike . </s> <s> Hakkasime endale aru andmata sinnapoole minema . </s> <s> Kuid mingi ebamaisus näis edasi kestvat . </s> </p>
<p> <s> Järsku olimegi sellest seinast läbi ja seisime päikesepaistes . </s> <s> Päike oli kõrgemal , kui oskasin oodata . </s> <s> Me lähedal tõusis vallseljaku järsk nõlv , pooleldi nõlva kaevatud teerada viis sellest üles . </s> <s> Loodus oli öö jooksul kuidagi tabamatult muutunud . </s> <s> Ei saanud ju nii olla , et vahepeal oli saabunud lausa sügis . </s> <s> Me ümber seisid kollasest puudutatud puud ja roostest haaratud rohi vallseljaku jalamil . </s> <s> Vaatasin igaks juhuks selja taha – madalat koolimaja polnud enam nähagi . </s> <s> Annemarit kättpidi tirides jõudsin üles vallseljakule . </s> <s> Meist paremal paistis läbi lehevaese puuvõrastiku sihvakas telliskivikarva torn . </s> <s> Tahtsin Annemarile öelda selle hoone nime , see oli mul suus , kuid ei saanud sõnaks . </s> <s> Seeasemel laususin tasakesi , nagu kartes seda sügishommikut häirida , ta saksakeelse nimetuse : </s> </p>
<p> <s> “ Yendeli mõisahoone . ” Annemari noogutas nõusolevalt . </s> <s> Me teerada käändus sedaaegu üha vasemale , jättes mõisatorni selja taha . </s> <s> Seal , selle oosi taga oli kohe teine , veel kõrgem vallseljak , üle kitsa-kitsa oru viis roheliseks värvitud puusild . </s> </p>
<p> <s> “ Kuradisild , “ teadsin ma kusagilt , justkui loetust , ja laususin siis valjusti . </s> </p>
<p> <s> Just samal hetkel kostis eestpoolt püstolipauk , siis teine , siis veel kolmaski . </s> <s> Udusein teispool silda nagu lõhestus hetkeks . </s> <s> Justkui tohutu nuga oleks selle läbi lõiganud . </s> <s> See tegi hetke vältel valu ; valu paiskus otse mu silmisse . </s> <s> Kohe kostis karjatus , sammumüdi ; kellegi tume kogu langes sellest udust välja ja varises vaikselt teerajale teispool Kuradisilda . </s> </p>
<p> <s> Kaks vilksatuslikku kogu , pigem lapsed , kui täiskasvanud – üks õige väike ja teine suurem , poiss ja tüdruk – tormasid meist mööda . </s> <s> Liiga kiiresti laste kohta . </s> <s> Nad kadusid sellesse uduseina , siis kõlas uus hele karjatus , millest udu nagu võpatas ja uuesti värelema lõi . </s> </p>
<p> <s> ” Parun on tapetud ! </s> <s> Rudolf Roosipuu tappis parun Joann von Benckendorffi </s> . . . . <s> Mille pärast. . . jumal hoidku , mille pärast ta seda tegi . . . ! ” </s> </p>
<p> <s> Kadedusest ilusa elu pärast , eestlase igavesest kadedusest ja võimetusest , vastas justkui keegi teine ja elutark minus ja ma pöördusin ümber , sest meil polnud vaja enam kaugemale minna – me olime kõik teada saanud . </s> </p>
<p> <s> Annemari peatas mu , ta tõusis kikivarvule ja hoidis minu ümbert kinni : </s> </p>
<p> <s> “ Mis see oli ? . . . </s> <s> Ma kardan . . . ” </s> </p>
<p> <s> Meil seisis uuesti sellest uduseinast läbi minna , ja see katkes kui kelme. Siis olime jälle Kallijärve kaldal ja esimene kala lõi järvepinnal sulpsu . </s> <s> Ja kõik selle udu sisse jääv kaugenes meist tohutu kiirusega kuhugi iseendasse ( just nimelt niisugune tunne mul oligi ! ) . </s> <s> Ja ma olin nii õnnelik , et näivusel ja tõelisusel on ikkagi vahe ja et Annemari oli kogu aeg mu kõrval tõendamaks , et üks oli läinud üle teiseks . </s> <s> ( See imelikust udust kaks korda läbiminek oli kui me koosolemise kõige tõesem aeg . ) </s> </p>
<p> <s> Siis avanes uks ja väljas trepil seisis Ajakirjanik . </s> <s> Ta haigutas , vaatas meid ja ta haigutus katkes : </s> </p>
<p> <s> “ Mis teiega lahti on ? ” </s> </p>
<p> <s> Ma rääkisin talle avameelselt juhtunust – tema ju näis teistest rohkem teadvat , tema vääris me usaldust , sest toimunu kuulus ju tegelikult meile kahele . </s> <s> Ajakirjanik ei imestanud kriipsuvõrdki . </s> <s> Ta vaid küsis : </s> </p>
<p> <s> “ Mis kuupäev täna on ? ” </s> </p>
<p> <s> “ Täna </s> . . . . <s> on 18. juuli , “ vastasime Annemariga nagu ühest suust . </s> </p>
<p> <s> “ Siis on kõik selge , ” vastas Ajakirjanik . ” Sest see kordus nähtavasti jälle. . . Teil igatahes vedas , et seda pealt nägite . . . või kuidas võtta . . . ” </s> </p>
<p> <s> Ja ta vaatas meile kõiketeadvalt otsa . </s> </p>
<p> <s> “ Mis kordub ? ” ei saanud Annemari aru . </s> </p>
<p> <s> “ Noh , paruni tapmine . </s> <s> See oli nii ülekohtune ja hirmus sündmus siinses elus , et kordub mõne aja pärast sellesama kuupäevaga hommikul , kui kuritöö aset leidis . ” Ajakirjaniku nägu oli kõike muud kui naerune , ta hääles kõlas veendumus . ” Tavaliselt juhtub see kevadel , mõnikord ka suvel , harva sügisel . </s> <s> Sest maastik ei suuda seda sündmust endas kinni pidada – ma ei tea , kas te olete kuulnud midagi kohamälust . </s> <s> Siin on tegemist millegi taolisega . </s> <s> Ka hooneseinad ja ruumid säilitavad niisuguseid sündmusi . . . </s> <s> Nii jah , 18. aprilli varahommikul 1919. aastal , just sellisel ajal nagu praegune , tapeti parun Johann von Benckendorff kahe lasuga rinda . </s> <s> Parun oli just jahile minemas , püss seljas . </s> <s> Aga tulistati revolvrist , mitte jahipüssist , nii et see polnud enesetapp . </s> <s> Ta lapsed kuulsid neid laske ja leidsid ka isa surnukeha . . . </s> <s> Tapjat ei saadudki teada . . . ” </s> </p>
<p> <s> “ Kuidas nii . . . ei saanudki teada . . . ! ” imestasin mina , sest me olime ju Annemariga selgesti üht nime kuulnud . </s> <s> Ma tahtsin selle välja öelda , kuid Annemari sikutas mind käisest ja ma vaikisin – me ei pidanud edasi rääkima seda , mis polnud kõigile määratud . </s> </p>
<p> <s> Siis olime juba kõik minekuvalmis , meid ootas sel pühapäevahommikul taas töö – taas jalakate lehevari ja suitsulõhna levitav vana õlgkatus ja allikavesi ja Laane Mardi pikaldane jutt ning mind eraldi Annemari vaikses vaimustuses ülespoole suunatud pilk . </s> </p>
<p> <s> Aga Annemari oli ikka veel pooliti selle küljes , mida me olime läbi elanud . </s> </p>
<p> <s> “ Mis see ikkagi oli – kas meeleviirastus ? ” küsis ta jälle . </s> </p>
<p> <s> Ma naersin närviliselt , sest ei osanud vastata . “ Kas kahel inimesel saab korraga olla üks ja sama viirastus ? . . . </s> <s> Tegelikult , ka mina olen kusagilt lugenud , et Inglismaa vanades hoonetes , kabelites ja kirikutes ning surnuaedades on olnud samu juhtumeid . </s> <s> Arvatakse , et need pole viirastused , vaid tegeliku elu pildid , inimeste läbielamused , nende võimas hetkeline energiatulv – armastuse meeletus , surmahirm ? . . . </s> <s> Ma arvan , et siingi on midagi säärast mängus . . . </s> <s> Ja kas sellega pole seotud ka paruness Benckendorffi edasine elu . </s> <s> Milliseid mehi tal küll pärast parunit polnud . . . </s> <s> Ma arvan , et kõik see oli selles karjatuses varjul . ” </s> </p>
<p> <s> Äkki tuli mul mõte , et Laane Mart , kes on sündinud enne selle sajandi algust , võiks ju teada midagi neist sündmustest , mille kaja me läbi elasime – veelgi enam , ta võis tunda isegi toda Rudolf Roosipuud , kelle nime me kuulsime. Ja ilma seda Annemarile ütlemata tõotasin endale , et ma küsin seda esimesel võimalusel tingimata vanalt Mardilt . </s> <s> ( Kuid muidugi unustasin ma seda teha ! ) </s> </p>
<p> <s> Me olime avarale kohale välja jõudnud . </s> <s> Põllulagi moodustas sujuva kumeruse , ja see oli justkui osake maakera enda palju suuremast kumerusest . </s> <s> Taevas me kohal oli samuti haruldaselt avar ja lõpmatult sinine , et mul tekkis tunne – see on Pascali tohutu raadius , mis seda lõputust joonistab . </s> <s> Tekkis teistmoodi , hoopis teistmoodi tunne . </s> <s> Mingi üleüldine kergus ja selgus kogu olemuses . </s> <s> Seda pidi olema kuidagi võimalik väljendada . </s> <s> Aga mina ei osanud . </s> </p>
<p> <s> “ Vaata seda taevast . </s> <s> Kas sina kui kunstnik ei märka , et kellegi nähtamatu käsi jätab sinna mingeid arusaamatuid märke ? ” küsisin äkki . </s> </p>
<p> <s> Aga üks väike käsi suruti mulle suule ; seesama kunstnik temas ei tahtnud , et ma midagi rohkem ütleksin – ja ma vaikisin. Ta käsi jäi edasi mu suule , ma olin need paar hetke tõeliselt õnnelik . </s> </p>
<p> <s> Järsku märkasin kõrgel kraavipervel õitsevaid , justkui selle suurepärase hommiku juurde kuuluvaid jumikaid ja mulle meenus , et ma pole ikka veel täitnud üht talle antud lubadust , näidata talle selle suve mõnda vapustavat õitsejat . </s> <s> Need jumikad on just need , mida tema , Annemari peaks joonistama . </s> <s> Juba üksnes selle laitmatu lilla värvuse pärast . </s> <s> Ja me kummardusime lillede kohale . </s> </p>
<p> <s> “ Minu meelest on just see absoluutne armastuse värv , “ ütlesin mina ja vakatasin . </s> <s> Annemari pilk oli mulle nii lähedal . </s> <s> Ta silmaterade sügavuses puhkes mingi mõte või õis . </s> </p>
<p> <s> Laane Mardi ja Kallijärve-käigult tagasitulnuna vaatasin väljasttulnu , justkui kõrvalise ja hindava pilguga oma elamise kolme seina , lage , akent , kogu seda pooltühja tuba ja mind hämmastas äkki selle suurenenud kõledus . </s> <s> Ma sain aru , et see polnud mitte ainult õhu liikumatus ja tolm , mis selle tunde lõi , vaid inimesetus , millegi toimumatus nende seinte vahel . </s> <s> Eriti nähtavaks sai mu suure toa poissmehelikkus pimeduse saabudes , sellest hoolimata , et olin akna ette pannud ema poolt kingitud kardinad . </s> <s> Aga kuna mul kardinapuud polnud , siis olin tõmmanud kahe kardinapuukonksu vahele sinise telefonijuhtme , mis isegi välja ära paistis , kuna ülejääv pundar juhet tolknes piki seina alla . </s> <s> Lisaks see alasti valgus , mida heitis poolte pirnideta tolmunud armatuur . </s> <s> Selles valguses tõusis veelgi enam esile laepaneelipragu , mis oli meid mõlemaid Sillaga ühtmoodi häirinud ja kõneks olnud , kuid ma polnud üritanud seda täita või siluda . </s> <s> Ka seintelt mahavõetud piltide kohalt vastuvaatavad heledamad nelinurgad tõusid samaks etteheiteks . </s> <s> Mõttes võis sellele interjöörile juurde lisada rullikeeratud madratsi ja kokkuväänatud välivoodi , mõlemad täitmas kohta , kus varem oli seisnud too jutuksolnud kirsivoodi , ning vastasseinas oleva kapi , mille uks ei seisnud kinni ja vajas seepärast papinutsakat . </s> <s> Lisaks muidugi seina ääres põrandal tolmunud raamatupakid ning plaadid ja plaadimängija , needki kerge tolmukorraga kaetud . </s> </p>
<p> <s> Aga ma ju t a h t s i n Annemarit siia sellesse elamisse külla kutsuda ! </s> <s> Ja ma tahtsin talle mängida midagi sellest muusikast , mis seal seina ääres vaikivalt oma järge ootas . </s> <s> Jah , ma ihkasin talle mängida midagi meeleoluloovat ja meeldetuletavat . </s> <s> Kas selleks ei võiks olla näiteks Vivaldi “ Aastaaegade ” “ Suvi ” . </s> </p>
<p> <s> Aga kui ma tegin siis selle kujutlusliku külasolemise peaproovi ja panin plaadi Baršai orkestri esituses keerlema , sain ma aru , et vist ei armasta enam nii väga neid nelja viiulikontserti . </s> <s> Ehkki kunagi olin lausa nautinud . </s> <s> Tõrke allikaks , nagu selgus , oli jälle olnud Silla . </s> <s> Sest tema jaoks oli pillide kuninganna klaver . </s> <s> Mööndamisi tunnustas ta veel ka tšellot , kuid viiulit mitte. Ja kord oli ta mulle maininud , et plaat , mida ma pidevalt kuulan , noh , see muusika on rohkem kooliõpilaste repertuaari kuuluv ja nõnda edasi ja “ üleüldse ” ning kolm punkti , mis oli tema lemmikväljend , kui tal sõnadest puudu tuli , kuni ta hävitustöö mu muusikalise maitse alal oli sellega lõpule viidud . . . </s> </p>
<p> <s> Jah , ” Suvi ” meeldis mulle vanastigi sellest tsüklist kõige vähem – oli kuidagi lõunamaist , Vivaldi kodumaa raskeid lõhnu ja tiinust ning raugust täis . </s> <s> Seda et – mulle ei meeldinud ka meie oma suvi . </s> <s> Mind häiris kõige rohkem elu tühikäik suvel – kõik need päevitamised ja jutud puhkusest , oleskelust , muiduolemisest. Aga too päev , kui me Laane Mardi juurde läksime , kas see polnud täis soojavooge , õhu võbelust väljade kohal , hullu lootust , et see kõik – õitsemine , need lambad ja kiivitajad ja tohutu maailmakuppel – , et see võiks samasugusena korduda veel meie paljude käikude aegu kuni karge Vivaldi-sügiseni välja . . . </s> <s> Sõnaga , ma heitlesin oma mõtetes , püüdes vist eitada selle , nüüd mööduva suve sündmusi ja pilte ning lootes , et algav sügis toob mu ellu mingeid ootamatusi . </s> </p>
<p> <s> Jah , ma tahtsin nii väga mängida Annemarile just nimelt Vivaldit , kuid Silla segas igakord vahele . </s> <s> Ja pealegi ei teadnud ma kõige tähtsamat – kas Annemari üldse tulebki minu poole , kui ma teda kutsun . </s> </p>
<p> <s> Niimoodi järgmisel õhtul oma asemel lesides ja pilguga oma elamist hinnates sattus mu pilk tapeedile , mille me Sillaga tülitsedes olime seina pannud . </s> <s> Ausõna , mu ärritus nagu uuenes , kuid kohe seejärel sain ma aru , et seesama ärritus oli tol korral olnud nii tugev , et ma polnud pööranud tähelepanu tapeedi mustrile ja see tähelepanematus oli kestnud siiamaani , mis juhtub vahel kõige tavalisemate asjadega . </s> <s> Ei siis ega hiljem . </s> <s> Oli see võimalik ? </s> <s> Oli . </s> <s> Ja mulle ei meenunudki enam , milline oli selle alla jäänud tapeet – kellegi teise poolt enne meid pandud , justkui meist eelnevaid täisimbunud pilt . </s> <s> Sest alles nüüd nägin Silla valitud tapeedimustrit justkui esmase kaine pilguga – need olid üsna maitsetud punased õied , võimalik , et hibiskid , roosal foonil , mis tõusid otsekui olematusest ja valitsesid nii võimukalt selle toa üle . </s> <s> Ning see mustergi muutus mu jaoks me lühikese kooselu võrdpildiks. Võpatasin , mulle tuli tahtmine sellest kõigest vabaneda . </s> <s> Jälle üks neid endise elu täieliku eitamise hetki ! </s> <s> Tahtsin kas või kohe üles hüpata ja hakata tapeeti seinalt maha kiskuma . </s> <s> Siiski suutsin end taltsutada , lükata asi pisut edasi . </s> </p>
<p> <s> Ja järgmisel päeval tegin enda kohta tavatu liigutuse – ma ostsin kuus rulli uut tapeeti , enda arvates väga õnnestunud mustriga , mis pealegi kõlas kokku mind hetkel valitseva meeleoluga . </s> <s> Midagi õnnestunumat olnuks lihtsalt võimatu leidagi ! </s> <s> Otsustage ise – tapeeedipaanil kordusid iga väikese vahemaa tagant kolm elementi : idamaine , kergitatud katuseservadega pagood , õitsev kirsioks ja kolmandana kauge kooniline mägi , tipus lumemüts . </s> </p>
<p> <s> Ja seejärel ma tõestasin endale veel midagi – suutsin selle tapeedi poole laupäeva hinnaga ning jumala üksi ning seejuures absoluutselt närvi minemata seina panna . </s> <s> Nii , et vähemalt mu enda silm oli tehtuga rahul . </s> <s> Tuba hakkas kumama kui uues valguses . </s> <s> Mõtlesin – miks ma polnud seda juba varem teinud , ehk oleksin juba varem oma koduga ära leppinud ! </s> <s> Jah , tõesõna , mul tuli jälle tahtmine selles viibida ja ööbida . </s> <s> Eelmine elu jäi justkui lamedakslitsutult sinna uue tapeedikihi alla . </s> <s> Nii nagu selle Silla-tapeedi alla oli jäänud kellegi üleeelmise elaniku pandud tapeet oma sootuks unustatud mustriga , oma ammuste ajalehtedega , mis kandsid endas ühe kitsa aja , ühe kuupäeva teateid – väikesi ja suuri . </s> <s> See kõik oli alles , aga enam mitte nähtav ; sellega oli nüüd nagu me alateadvusse peitunuga – üksnes uned ja mingid suuremad vapustused võisid sealt midagi ellu äratada . </s> <s> Aga vaid osakese , kunagi mitte kõike . </s> </p>
<p> <s> Kui ma pärast seda töist nädalavahetust tööle läksin , vilksatas see tapeedipanek mulle hoopis teise nurga alt . </s> <s> Ma teadsin nüüd , et olin sellele minnalaskvale meeleolule vastu hakanud . </s> </p>
<p> <s> Ent see kõik jäi toimumata ja lõppes täiesti ootamatult – ja selleks oli ootamatu põhjus . </s> </p>
<p> <s> Nädalapäevad pärast seda olin Annemari juurde külla kutsutud . </s> <s> Ta polnud kutsunud mind üksinda , vaid veel mõned uued tuttavad , kes olid talle seal suitsutare katusele viiva redeli ja maapinna vahel ja lõunatundidel ja teel Laane Mardi juurde tekkinud , aga see seltskond polnud suur – pool tosinat inimest . </s> <s> Ajakirjanikku ega ta tuttavat nende hulgas millegipärast polnud . </s> <s> Annemari oli meile valmistanud võilille- ja pärnalehesalatit , et me kohtumine jätkaks justkui varem poolijäänud õhustikust , ja küpsetanud kohupiimakoogi . </s> <s> Või oli kogu see kulinaaria ta teatrikunstnikust ema looming , kes meid kõiki ühekaupa teraselt pilguga üle kaes , nagu tahtes mingite tütre juttude järgi paika panna – kes on kes ? </s> <s> Kuni ta läbinägelik pilk peatus minul . </s> <s> Tundsin end sellest peale ebamugavalt . </s> <s> Kuid siis istuti lauda . </s> </p>
<p> <s> Aga mitte kaetud laud ei püüdnud mu pilku nende avaras elutoas , vaid seintel rippuvad maalid ja graafika . </s> <s> Ja ühel hetkel vaatasid mulle vastu tuttavad lilled ; Annemari oli need asetanud sinisesse vaasi ; ta pilt oli akvarellis ja ta polnud jõudnud seda veel raamida. Kuid kogu seltskonnast teadsime vaid meie kahekesi selle pildi tagamaid . </s> <s> Ma naeratasin tema poole ja Annemari naeratas mulle vargsi vastu – jah , need olid ju needsamad lillad jumikad , mis ma olin talle seal Jäneda tee äärest kraavikaldalt korjanud ja kaasa pannud . </s> <s> Ja et need kauem kestaksid , oli ta need pildiks muutnud . </s> </p>
<p> <s> Ma ei suutnud pilku pildilt lahti kiskuda ja rõõmustasin – tal oli õnnestunud edasi anda midagi hella ja habrast – sinine klaas , vesi ja see kõikevõitev lilla . . . </s> </p>
<p> <s> Ma pidin oskama sel piduõhtul teistest kauemaks kohale jääda . </s> <s> Tahtsin Annemariga rääkida lilledest ja kõigest muustki , mis minusse selle vahepealse nädalaga oli kogunenud . </s> <s> Ent kui uks viimase lahkuja järel kinni oli klõksunud , kutsus ta ema mu ootamatult kööki . </s> <s> Ma mõistsin kohe – talle polnud ükski me ripsmeliigutus märkamatuks jäänud . </s> <s> Aga ma olin valmis ta küsimusele ausalt vastama . </s> </p>
<p> <s> Ent ta ei küsinudki mult mu tunnete kohta ta tütre vastu . </s> </p>
<p> <s> “ Mida te , noormees , arvate ! </s> <s> Et leidsite endale sobiva pruudi ? </s> <s> Mis ! ? </s> <s> Ma ütlen teile kohe ära – ärge hellitaga võltslootusi ! ” Nii algas minu maa peale tagasikutsumine selle peenemaitselise ja valjukäelise daami poolt , kes meenutas mulle kohe esimestest sõnadest peale kedagi väga tuttavat – Silla ema . </s> <s> Vahtisin aknast välja , mitte talle otsa , et ennast nõnda säästa . </s> <s> Märkasin alles nüüd , et nad elavad soliidse eestiaegse maja neljandal või viiendal korrusel . </s> <s> Midagi ta tiraadist läks niimoodi kõrvale vaadates kaduma , aga mul polnud sest kahju . </s> <s> Pigem vastupidi . </s> </p>
<p> <s> “ . . . ja olgu teile nüüdsest siis teada antud , et tal on peigmees , oma kindel peigmees , noh , peaaegu mees . . . </s> <s> Kahjuks momendil sõjaväes , aga on paari kuu pärast tagasi tulemas . . . </s> <s> Nii et teie romaanist ei tule midagi välja. . . Ei , kohe päris kindlasti . . . </s> <s> Sest et . . . ” </s> </p>
<p> <s> Siis näis ta pisut nagu taltuvat , sest ma polnud kogu see aeg veel sõnakestki vastanud . </s> <s> Aga ta võis sel kohal mäletada mõnda oma elu delikaatset hetke . </s> <s> Ilmselt seepärast jäi ta vait , see kestis mõne pikad hetked , nii et ma kuulsin , kuidas väljas pimedal tänaval tuult tõstab ja jõudsin mõelda : huvitav , kus Annemari praegusel hetkel on . </s> </p>
<p> <s> Ja siis lausus proua Kollo sootuks teisel toonil , ja see oli nüüd justkui minu lohutuseks : </s> </p>
<p> <s> “ Temale , rumalukesele , te ehk meelditegi , sest teis paistab olevat seda romantilist hinge nagu ta isegi . . . </s> <s> Kuid , noormees , elu ei seisa koos ainult romantikast . </s> <s> Ja et teie vastu täiesti aus olla – pääle kõige muu on veel üks asjaolu , mille pärast mina ei saaks ka kõige parema tahtmise juures teie tutvusel lasta edasi kesta. . . Asi on nimelt selles , et kogu me elu , nii tütre kui ka minu oma , on nagu ette määratud . </s> <s> Kogu see uhke korter , see pole üldse meie oma – me elame nimelt tema tulevase mehe korteris . </s> <s> Õigemini küll temale pärandatud korteris . </s> <s> Sest meil endil polekski kusagil elada . . . </s> <s> Juhtus nii , et jäime ilma peavarjuta . . . </s> <s> Tänu ühele jõhkrale mehele . . . </s> <s> Annemari isale … Ah , ma ei taha sellest sõnagi rohkem rääkida . . . ” </s> </p>
<p> <s> Proua Kollo auks olgu öeldud , et ta ei keelanud oma tütrel minuga hüvasti jätmast . </s> <s> Ma leidsin Annemari koridorist , ta vaatas mind kummalise näoga . </s> <s> Me astusime trepikotta , kust lai keerduv trepp viis allapoole . </s> <s> Aga me tõusime korrus kõrgemale , kust algas pööning . </s> <s> Mulle tundus , et väljas oli vahepeal veelgi tuulisemaks läinud . </s> <s> Jah , nüüd juba rabises selle ümmarguse , pooleldi majast eenduva trepikaevu akende vastu vihma </s> </p>
<p> <s> Annemari pöördus minu poole ja jäi seljaga vastu jahedat keskküttepatareid . </s> <s> Mitte kunagi varem polnud see must läikiva juuksega pea , ta nägu , ta seelikus ja pluusis keha , mida ma olin senini nagu kartnud ja mingiks eriliseks korraks hoidunud , olnud nii ahvatlev ja mulle nii lähedal ja ometi keelatud . </s> </p>
<p> <s> “ Nagu sa kuulsid – ma olen juba ära lubatud , antud , müüdud , võta seda kuidas tahad , ” sosistas ta ka mulle ja haaras mu käed enda omadesse . “ Anna andeks , et ma seda sulle varem ei suutnud öelda . . . </s> <s> Või millal ma oleks pidanud seda tegema ? </s> <s> Võib-olla siiski kõige alguses. . . Aga me olime seal Laane Mardi juures ja Kallijärvel kogu aeg nagu teises maailmas . . . ” </s> </p>
<p> <s> “ Jah , me olime seda tõepoolest , ” sosistasin mina . </s> </p>
<p> <s> “ Tead , mida ma tahtsin juba siis öelda – ma olin nii uhke . </s> <s> Ja olen siiamaani . </s> <s> Minu jaoks panid sina üksi selle katuse peale . . . ” </s> </p>
<p> <s> “ Ma tänan sind , ” ütlesin mina ja surusin ta vastu seda keskküttepatareid ja sülelesin teda , võõra mehe pruuti , peaaegu naist , ja tema liibus mu vastu ja lubas mu kätel rännata ta pluusi all , oma soojuse ligi , nagu külmetaksid need , ta lubas mu põlvel suruda end ta jalgevahesse ; ta lubas mul olla nii enda ligi , kui see oli võimalik ; ja mina nagu tahtnuks selle lühikese aja jooksul tasa teha kõik siiani edasilükatu ja samas varuda tast mingit laadi intiimseid mälestusi selleks ajaks ette , kui mul teda enam pole ja pärast teda veel kedagi teist pole . </s> <s> Ja mu käsi hellitas ta keha salakohti ja aeg kulus ja väljas peksis vihm juba vastu klaase , mis oli nagu kellegi nimetu kannatamatus ja hoiatus meile mõlemale . </s> <s> Ja kusagil üleval kibeles ta ema , et me vahel midagi rohkem enam ei juhtuks . </s> <s> Aga midagi ei saanud enam juhtuda , see kõrvetav teadasaadu hoidis mind ja hoidis ka teda tagasi ning tegi imelikult nõrgaks ; üksnes mu käsi armastas teda ning see oli ometi nii , nagu toimuks see päriselt , üleni . </s> <s> Veel väheke oli veel alles me aega – selles koorduva värviga trepikojasilindris , kus ei põlenud ükski elektripirnidest , kus oli hoopis teistsugune õhk kui kõigis neis kohtades , kus me varem teineteise seltsis olime olnud – meie raamatukogukeldris , Kallijärvel , seal laanekurus , keset pimedaid puid . </s> </p>
<p> <s> “ Ära sina . . . ära sina . . . muutu kunagi teistsuguseks . . . ” sosistas Annemari , või tegi seda keegi teine , temanimeline ja mulle senini tundmatu . ” Ei , ei ! ” lubasin ma talle , olles trepiastme võrra tast madalamal , põlvitamas sel astmel , suu uppunud ta kroogitud , nüüd lahtisesse pluusiesisesse , hingates oma kuuma hingeõhku ta paljale võpatavale kehale . </s> <s> Ja ta laskis mu käel puutuda ennast ja ta liibus hetkeks mu käe vastu ning selles lõpuniminematus olekus oligi kogu hingelise ja kehalise kokkukuuluvuse maksimum , millegi , mida ma ei riski nimetada armastuseks , aga mitte ka vaid kiindumuseks , selle algus ja lõpp korraga . </s> </p>
<p> <s> Aga rohkem ei võinud ma ei teda ega ennast ega ta ema seal üleval korteris proovile panna . </s> <s> Ma vankusin trepist alla ja seisin tükk aega , enne kui vihma näkku peksva tuule kätte astusin . </s> <s> Seal tänaval vaatasin ülespoole ja nägin terve maja kohta vaid üht valgustatud akent . </s> <s> Ei , see polnud tuba , mille seinal rippus raamimata pilt imelilladest ja tohutu suurtest jumikatest . </s> <s> See oli selle kõrval asuv tuba , magamistuba . </s> <s> Kardinad olid kõrvale lükatud ja rohelise kupliga lamp oli asetatud aknalauale . </s> <s> Ma tean – see oli minu jaoks . </s> <s> Ta oli seda lubanud hüvasti jättes . </s> <s> Mine ! justkui ütles see tuli . </s> <s> Mine , ja sa ei eksi ! </s> <s> Siis ilmus lambi kõrvale see , kes oli tule süüdanud. Ta tõusis aknalauale . </s> <s> Ta seisis seal altpoolt tulevas lambivalguses täiesti alasti ning valgus laskis kumada ta jalasäärtel ja puusadel ja rindadel ja kaelal , mis kõik justkui säilitasid mu peopesade puudet . </s> <s> See oli kui kingitus minule . </s> <s> Rohkemat kinkida polnud tema võimuses . </s> <s> Ja ma naeratasin , samal ajal kui vihm kattis mu näo oma pisaratega . </s> </p>
<p> <s> Siis astusin läbi kesköise vanalinna , mis sarnanes sel hetkel imelikul kombel metsaga , mille üle valitsenuks täielik pimedus , kui polnuks selle akna rohelist tuld , mida ma enam ei näinud , kuid mis põles edasi . </s> <s> Selles öös ei käinud ükski buss ega tramm . </s> <s> Aga mul polnudki neid vaja . </s> <s> Suur linnaväljak oli tühi . </s> <s> Läksin risti üle selle . </s> <s> Kuid Annemari aknale tõstetud lambi jõud ulatus läbi majade , ulatus tänavanurkade taha , saatis mind kuni instituudihooneni . </s> <s> Seal üleval korrusel viskasin end kõigis riietes tuttavale diivanile . </s> <s> Diivan vastas nahkse ohkega . </s> <s> Mu silme ees keerlesid tumelillad jumikad , surusin käsi vastu nahkdiivani külgi . </s> <s> Uni ei tulnud . </s> <s> Seinal heitles teispool tänavat kasvava kastani vari ja kahe kõrvuti akna hõredad kardinad lasksid sisse tänavalaterna samamoodi heitlevat valgust . </s> </p>
<p> <s> Tõusin üles , mu meeleolu vajasin nüüdki ehk muusikat . </s> <s> Siis meenusid kaks muusikaplaati , hiljaaegu ostetud ja alla sahtlisse peidetud . </s> <s> Läksin ja tõin need altkorruselt ära . </s> <s> Kuni raadio indikaatortuli põlema lõi ja raadio ise soojenes , oli mul hetk aega . </s> <s> Astusin akna juurde . </s> <s> Lisaks tänavalaternale põles veel üks tuli – vastasmajas , korrus allpool asuvas korteriaknas . </s> <s> Tänu oma kõrgemale vaatepunktile võisin ma näha , mis selles toas sünnib . </s> <s> Kardinaid polnud ees või olid need akna madalama osa jaoks – laial asemel heitlesid armuühenduses kaks alasti keha . </s> <s> Kas nad võisid aimata , et keegi jälgib nagu varjuteatris seda teineteise tõrjumise ja ühtesulamise , seda ühtaegu ahvatlemise ja keelamise mängu . </s> <s> See toimus nagu imelikus , ainult ühe vaatajaga teatris . </s> <s> Terav valutunne käis mu kehast läbi , mitte niivõrd valu kui kogu keha äng . . . </s> </p>
<p> <s> Raadio oli sedaaegu üles soojenenud ja justkui lõputust eetrikaugusest ärkas muusika ning tungis toavaikusse , nii et mul polnudki vaja plaati radioolale asetada . </s> <s> Muusikapala kirglik alatoon ühtis teispool tänavat toas toimuvaga . </s> <s> Seda esitas naishääl . </s> <s> Ma ei olnud midagi taolist kuulnud . </s> <s> ( Hiljem , kunagi tundsin sellel hilisel tunnil esitatus ära soprani aaria Hector Villa-Lobose Brasiilia bachianast number 5 , aga selle tookordne esitaja jäi mulle muidugi mõista alatiseks teadmata . ) </s> <s> See muserdas mind lõplikult ja kui muusikapala lõppes , jättis ta mu üksinda ja räsituna maha sellesse öössse . </s> </p>
<p> </p>
<p> <s> Keerasin kõhuli , sest nii oli parem , ja surusin sõrmed nahksesse diivaniküljesse . </s> <s> Südame ümber kirvendas – mingist ärevusest ja pingest , ja keha alaosas valitses tuim valu , täitumatus või kehaäng , mida äsjanähtu veelgi võimendas . </s> <s> Mu käsi mäletas veel ühe noore naise ihupehmust , mida too ilma mingi valehäbita oli sallinud ja nautinud , justkui teades , et see jääbki me kõige ligemaks ligiduseks . </s> <s> Aga sellest oli praegu vähe – ma pidin mäletama , kasvõi vastukaaluks äsjanähtule , midagi lõpuniminevat oma varasemast elust ja et mul polnud sealt paremat võtta , siis meenusid nüüd mõned intiimsed hetked Sillaga . </s> <s> See , kuidas ta oli lubanud ennast mõnikord täiesti alistunult ja liikumatult võtta , kui ta justkui andis oma keha vabatahtlikult mulle , ehkki selles polnud toda põnevust , heitluslikku , mis praegu seal vastasmaja korteris , seda pooleldi nõusolekut ja pooleldi vastuhakku . </s> <s> Üksainus kord oli siiski juhtunud , et ta liibus vabatahtlikult mu külge , haaras jalgadega mu ümbert kinni , aga see oli juhtunud muusika sunnil , mingi Richard Straussi helitöö kõlades me pimedas korteris . </s> <s> ( Imelik , kuidas Richard Straussil , kellest endast räägiti kui väärate kommete kütkes olijast , õigemini ta muusikal oli sedavõrd kaasaaitavat mõju tavalise armastuse heaks ! ) </s> <s> Ja seda ma tahtsin kõigis üksikasjus mäletada ja nüüd uuesti läbi elada . . . </s> </p>
<p> <s> Kas ma olin petta saanud , kas ma , rumal , polnud millestki tähtsast aru saanud ? </s> <s> Jah , ma olin mõelnud , et pärast Karin Nymanit , kes oli olnud nagu mingi prelüüd , oli elu mulle kinkimas midagi suuremat ja võimalikumat . </s> <s> Ja , näe , milleks see osutus ja kui kiiresti see pettumus käis . </s> </p></div2><div2 type="alaosa"><head> HALLA </head>
<p> <s> Sügise aimudes , ta esimest puhet tundes haarab mind juba noorukieast peale rahutus ja vaikselt tugevnev melanhoolia . </s> <s> Ei ole abi ka ta kuldsetest värvidest ja tagasitulevatest mahedatest päevadest , mida minu keel küll kuidagi eestipäraselt vananaistesuveks ei suuda kutsuda ja mispärast tarvitan väljendit indiaanisuvi . </s> </p>
<p> <s> Nii tundsin järsku ka selle aasta augustis . </s> <s> Algas see sellest , et ma ei leidnud endale enam asu – teatud ajast peale olin hakanud kartma õhtust töölt kojuminekut . </s> <s> Nii et igasugused ettekäänded pikemalt töö juurde jäämiseks olid lausa teretulnud . </s> </p>
<p> <s> Ma olin hakanud õõristama oma kodu , seda oma tuba , püüdes seal viibida nii vähe kui võimalik . </s> <s> Kuni jätkus suvelõpu looduseskäike , polnud vähemalt vaja nädalavahetuste hõivatuse pärast muret tunda . </s> </p>
<p> <s> Jah , nagu alles selle uue sügise hakul sai mulle selgeks , et just s e l l e s ruumis oli see aset leidnud – mu lahkuminek Sillast . </s> <s> Kuid nüüd oli sellesse lisandunud veel midagi muud – mu konflikt iseendaga . </s> <s> Või õieti mõte – me polnud kumbki juhtunus süüdi . </s> <s> Süü oli kusagil meist väljaspool . </s> </p>
<p> <s> Mul oli seda veider iseendalegi seletada . </s> <s> Kas mul polnud nüüd kergem olla ? </s> <s> Ma olin ju rohkem mina kui aasta tagasi . </s> <s> Sest minu ligidal polnud enam selle teise inimese füüsist , kes mind pikka aega oli nii imelikult häirinud – ma ei pidanud kuulma ta samme , tundma ta hingamist , vastama ta mittemidagitähendavatele lausetele , mul ei olnud vaja mõistatada ta vaikivat , suletud nägu , püüda tungida sellel lasuva ilmetusemaski taha ja mõelda , kas mul üldse tasub vaeva näha , et see ilme muutuks millekski teiseks . </s> <s> Ma olin sellest inimesest vaba. Ma olin vaba iseenda , oma mõtete ja tegemiste jaoks . </s> <s> Kas see polnud suurepärane olukord minusuguse jaoks ! ? </s> <s> Kuid imelik , see oli vabadus ja kergus i l m a temata , keda ma küll ei sallinud , kuid kellest tundsin imelikku puudust . </s> <s> Millestki just sellisest , mida ma varem olin tauninud . </s> <s> Niisiis , ta jälg minus oli selgesti olemas ja ta lahkumine sellest toast kaotus , ükskõik milliseid ettekäändeid või süüdistusi mu mõte ka tema kahjuks ei otsinuks või leidnuks . </s> </p>
<p> <s> Kas see polnudki igasuguse abielu kõige ohtlikum püünis , et sa harjud sellega , mis sind omamoodi ahistab ja piirab ja närvidele käib , ning ei oska ega saa ilma selleta elada ? </s> </p>
<p> <s> Niisiis , ma kartsin nüüd vastu sügist ja tulevast pimedaaega pisut enam oma toa vaikust . </s> <s> Või seda täitvaid mälestusi minust ja Sillast . </s> <s> Mitte niivõrd meie vaikimiste ja tülidega seotut , vaid me kooselu meeldivamaid hetki . </s> <s> Igatahes haaras mind pisut kauem nende seinte vahel viibides pooliku olemise tunne . </s> <s> Õieti ilmus uuesti toosama rüüstatud pesa tunne , millest ma olen vist juba rääkinud . </s> <s> ( Seoses varesega . ) </s> <s> Või et sellest toast on midagi tähtsat ära viidud . </s> <s> Mis oli tegelikult seesama . </s> </p>
<p> <s> Aga ilmselt oli kõik see , mis mind ahistas , mõnevõrra keerulisem . </s> <s> Võib-olla peaksin tõeliseks põhjuseks pidama üksindusehirmu – ma ei olnud kunagi oma senises elus päris omaette elanud . </s> <s> Kodus , internaadis , ühiselamus oli alati olnud keegi mu lähedal hingamas , liikumas , rääkimas . </s> <s> Või peaksin seda pidama hoopis omamoodi neuroosiks : olin lapsena olnud pimedusekartja , millega liitus lõikav surmahirm , nii et mu süda hakkas äkki selle mõtte teravusest ebaühtlaselt lööma . </s> <s> Aga olgu nende teismelise saladustega kuidas oli . . . </s> </p>
<p> <s> Minu kodukartuse tõeliseks , sügavaks põhjuseks võis olla hoopis Halla . </s> </p>
<p> <s> Sest ma nagu teadsin oma alateadvuses , et ta on olemas ja võib kunagi välja ilmuda . </s> </p>
<p> <s> Ma ei saa siinkohal , enne ta tegelikku ilmumist , öelda , et ta oli kui elu saadetud omamoodi lohutus , veel vähem , et ta oli mu järgmine armastus peale Sillat . </s> <s> Aga kindel on igatahes see , et ta oli mu järgmine naine pärast Sillat . </s> <s> Selles mõttes , et ma polnud pärast Sillat maganud ühegi teise naisega , aga tema , Hallaga , see juhtus , just nimelt juhtus selle sõna täpses tähenduses . </s> <s> Osaliselt kokkulangevate asjaolude ja osalt seetõttu , et ma olin nii kaua aega pidanud tsölibaati pidama , kui te minust aru saate . </s> </p>
<p> <s> Tegelikult ei moodustagi Halla–lugu omaette tervikut , nagu teised siinkohal esitatavad kiindumuslood , vaid see on saadud katkendlikest ja eri aegadel toimunud sündmuste vägivaldsest ühteliitmisest ja seda lihtsalt sel lihtsal põhjusel , et Halla oli mulle eluiroonia tõttu kõige lähem naine ( mis ei märgi , nagu te varsti aru saate , üldsegi hingelist , vaid kõigest ruumilist ligidust ) . </s> <s> Kuni ma lõpuks võtsin ette sammu , mis mind lõpuks ta kaaslusest vabastas . </s> <s> ( Aga selleni on veel aega . ) </s> <s> Tahan vaid rõhutada , et ta tungis oma olemuse ja olekuga ( kahtlemata tugeva ja vastuolulise natuuriga ) ka teiste naisolevuste aega ja ruumi . </s> <s> Jah , ta ootamatusi jätkus edaspidigi , pärast siinkirjeldatu lõppu , ainult et selleks ajaks olin õppinud ta vastu juba immuunne olema ja ma polnud vist oma lootustes nii üksi . </s> <s> Kuid mingi kamraadlik kohustus või elementaarne viisakus ta vastu säilis minus ka edaspidi . </s> <s> Ehkki selles suhtumises , nagu kogu meie vahekorras sisaldus mingi vastuolu , mida ma ei oska tänini ära seletada . </s> </p>
<p> <s> Lihtsalt ühel päeval selgus , et mul on täiesti ja tegelikult olemas korterinaaber . </s> <s> Kes oli sisse kirjutatud sellesse tuppa , mis oli alati lukus olnud ja mida me polnud Sillaga koos elades nagu märganud , nagu ei kuulunukski see alati kinnise ukse taha jääv tuba üldsegi me korteri juurde . </s> <s> Kogu meie kooselu jooksul polnud seal tõesti keegi käinud . </s> <s> Nii et me uskusime siiralt , et nad seal elamute valitsuses pole üleüldse seda tuba kellelegi välja andnud , sest neil oli selline komme – hoida siin-seal uusrajoonides teatud arv tube tühjana , mida iga tähelepanelikum inimene võis näha , kui ta viitsis õhtuti pimedas kardinateta , mustendavate ruutudega korterid või toad üle lugeda . </s> <s> Samal ajal kui sajad või isegi tuhanded korterivajajad ummistasid nende kitsukest koridori Kinga tänava osakonnas . </s> </p>
<p> <s> ( Mäletan , et Silla oli seda tuba kord naljatamisi Pandora laekaks nimetanud . </s> <s> Mis sa arvad , kas Pandora laekas saab peituda midagi meeldivat ? olin ma temalt seepeale küsinud . </s> <s> Ja tema oli samuti naerdes vastanud – muidugi ei . ) </s> </p>
<p> <s> Niisiis nüüd , kui ma olin üksi , tehti see Pandora laegas ühel heal päeval lahti ja sealt astus välja mu uus , ei , tegelikult ju vana korterinaaber . </s> <s> Ehkki tõele au andes tuli ta muidugi välisuksest , ja selleks oli tal olemas võti ning igapidine õigus tulla . </s> </p>
<p> <s> Kuid küllalt sellest teoreetilisest arutlusest . </s> <s> Aeg on rääkida asjadest nende endi keeles . </s> </p>
<p> <s> Ma sattusin sel õhtul melanhoolsele lainele . </s> <s> Algas kõik sellest , et pidin tegema pesupäeva , sest mu aluspesutagavara ja puhaste päevasärkide varu oli selleks korraks otsas . </s> <s> Ning soovisin seda või mitte , ma pidin auruses vannitoas paar tundi või enamgi vaeva nägema . </s> <s> Seal siis oligi mulle see elukurbus peale tulnud . </s> <s> Mu käed vajusid jõuetult rippu , istusin vanniservale , ülesriputatud särkide vesi pähe tilkumas – siin ma siis olen , ebaõnnestunud mees , ebaõnnestunud isiksus . </s> <s> Jätsin osa pesu likku ning tulin vannitoast välja , rullisin oma madratsi lahti ja heitsin pikali . </s> <s> Ristluudes valutas tugevasti . </s> <s> Ja mulle tõusid äkki silme ette mõned meeldivamad hetked Sillaga . </s> <s> Vähemasti polnud seda vaeva . </s> <s> Äkki oleks pidanud siiski suutma edasi elada ? </s> <s> Kõige kiuste , ah ? . . . </s> <s> Pool aastat oli nüüd siis juba möödas , ma ei teadnud tast absoluutselt midagi , ta polnud suvatsenud mulle kordagi helistada . . . </s> <s> Kas tal läks siis sedavõrd hästi . . . ? </s> </p>
<p> <s> Kruus kuuma , jahtuma hakanud teed kõrval , olin oma väsimusest ja kurbusest magama jäänud . . . </s> </p>
<p> <s> Ja just sel õhtul hilja ta tuligi . </s> <s> Võti keeras end ootamatult välisukse lukuputkes – ja keegi astus sisse , aga tuld ei süüdatud ; siis kõlksus võti uuesti , ent nüüd juba lähemas , teises lukuputkes . </s> <s> Kuulsin seda kõike läbi poolune , kuid mõistsin , et see ei saa olla unenäojätk . </s> </p>
<p> <s> Kujutlesin teda läbi selle häiritud poolune vananeva , korratu ja millegipärast kunstnikust mehena , kel on hõredad juuksed ja viltutallatud kingakapid . </s> <s> Aga see oli naine , nagu ta kõnnaku ning millegi veel tabamatu järgi aru võisin saada . </s> <s> Seejärel , rahunenult hakkasin teda selle tõelisena , seega siis juba naisena ette kujutama . </s> <s> Et ta on selline kahvatu ja värvitu kuju , omamoodi Tuhkatriinu variant ning sellele vastavalt ka ebamäärases rõivastuses – pikas hallis seelikus , nii pikas , et see varjab ära ta pisut kõverad ja karvased jalasääred , ja triikimata pluusis , näol lasumas väsimusevarjud , silmis kergelt elu poolt räsitu pilk , aga samas ka midagi hingelist ja kaasatundmist väärivat . </s> <s> Ja et ta on üldiselt sõnavaene ja teeb mulle vähe tüli . </s> <s> ( Selles osas lasin küll kõvasti mööda ! ) </s> <s> Ning järgmine mõte oli küsimus – ei tea , kus ta kõik selle aja on olnud ? </s> <s> Imelik , et ta polnud selles toas kordagi me kooselu jooksul käinud , aga nüüd , kui Silla oli läinud , oli ta järsku kohal . </s> <s> Ja siis läbis mind järgmine loogiline ja ehmatav mõte – ta võis siin ka varem , niisamuti keset ööd käia ning nõnda minust ja Sillast palju enam teada – näha meid magavatena , kuulda meid salaja hommikul pealt , teada meist seda , mida keegi teine ei võinuks teada ega aimatagi . </s> <s> ( Nagu hiljem selgus , pidas see oletus suuresti paika . ) </s> <s> Ja alles kolmanda mõttena hakkas mus millegipärast ( kas tahtmatult ? ) tiksuma mõte , et ehk ta on vallaline ning üldsegi mitte kole . </s> <s> Vallaline , nagu minagi . </s> <s> ( Selgus , selleski osas oli mul tõesti õigus . ) </s> </p>
<p> <s> Nüüd siis ma teadsin , et veel keegi viibib minuga ühe ja sama ukse taga , mida oli omamoodi meeldivgi tõdeda , nagu sedagi , et välisuks keerati ilusasti kinni . </s> <s> Ja siis jäi kõik kohe vaikseks . </s> <s> Ning imelik – mingi pinge , mitte minust endast lähtuv , vaid kauasest teadmatusest sugenenud pinge nagu alanes ühekorraga – ja korteritki ennast läbinuks kui kergendusohe , sest toad on minu meelest omamoodi hingelised olevused . </s> </p>
<p> <s> Aga ma ei suutnud siiski uuesti magama jääda . </s> </p>
<p> <s> Järgmine päev oli laupäev ; ma teadsin kohe ärgates , et pole korteris üksi ; see puudutas esmajoones koridori , kööki ja vaikusekambrikest . </s> <s> Väljusin oma toast , kõõritasin suletud kõrvaltoaukse poole – uks vastas umbselt ja ebamääraselt . </s> <s> Kas on võimalik , et mu naaber on niisama umbne , et tal pole vajagi oma toast välja tulla ? </s> <s> Mõtlesin – kumb meist on kangem , tema või mina ? </s> <s> Ja vastus oli õige pea käes – tema . </s> <s> Kõhklesin veel , ja kuna kedagi ei liikunud , siis tõusin ja tegin need füsioloogiliselt vajalikud toimingud ära . </s> <s> Aga WCs tõmbasin vett kartlikult , nagu nüüdsest peale kellegi ees süüdi olevus , aga mitte iseseisev persoon . </s> <s> ( Olen neis asjus lapsest peale väga tundlik . ) </s> </p>
<p> <s> Lõpuks hakkasin koguni kahtlema , kas ma öösel mitte valesti ei kuulnud . </s> <s> Võtsin žiletitera , hiilisin ukse juurde ja libistasin selle uksepraost sisse . </s> <s> See ei kohanud lukukeelt – seega , keegi oli ikkagi seal toas , ja see keegi kas magas või uneles või ootas pingsalt , millal mina või ükskõik kes peaks olema – ühesõnaga , millal see teine ( või teised ) korterist lahkub . </s> </p>
<p> <s> Ja mul tuli juba teist korda järjest alla anda – otsustasin välja minna , ehkki mul polnud seal suurt midagi teha . </s> <s> Kolistasin meelega valjemini , et mu väljaminek selgemini ära kostaks . </s> </p>
<p> <s> Vahepealset aega oli igatahes ära kasutatud ; ma olin nimelt vannitoaukse servale tiku pannud – ja see oli nüüd maas . </s> <s> Ja ta uks oli nüüd lukus . </s> </p>
<p> <s> Kuulsin ka ööl vastu pühapäeva , kuidas uks käis ja kuidas ta jälle koju saabus . </s> <s> ( Nojah , koju , kuhu siis mujale ! ) </s> </p>
<p> <s> Ka seekord ma teda ei näinud , sest läksin esmaspäeva hommikul vara tööle , ja sel ajal ei kuuldunud kõrvaltoast kippu ega kõppu . </s> <s> Nädala sees teda ei käinud . </s> <s> Ja ka järgmisel nädalavahetusel , mille veetsin kogemata kodus . </s> <s> Nii et ma juba mõtlesin – küllap korterinaaber käis vaid korra läbi ning on nüüd jälle tagasi seal , kus ta kogu aeg on elanud , et võib-olla ta ei tule enam niipea ning nõnda võin täielikus rahus unelda oma õitsvas toas , mis mulle nüüd üha rohkem meeldis , sest olin jõudnud ka raamatute jaoks riiuli üles panna ning plaadimängija jaoks komisjonipoest tumeda kapikese osta , kuhu alla üksjagu plaate ära mahtus . </s> <s> Nii et mu tuba nägi jälle elamise moodi välja . </s> </p>
<p> <s> Ja ma ei tahtnud , et sinna satuks keegi kõrvaline inimene , et keegi kasvõi üle ukseläve sisse vaataks . </s> <s> Ma tahtsin seal üksi olla . </s> </p>
<p> <s> Mu pilk ja kujutlus süüvisid nüüd üha sagedamini mulle vastu vaatavasse , tegelikult korduvasse motiivi . </s> <s> Aga pildi paljusus ei häirinud mind . </s> <s> Nüüd , peale mõningast eneseharimist täitus see vaade hoopis konkreetsema sisuga . </s> <s> Jah , see oli tõesti Jaapan . </s> <s> Veelgi enam , tegu näis olevat ühe kindla kohaga , Kyoto linnapargiga õrnal kevadeajal , kui õitses sakura ja tiigi teisel kaldal olev Kuldne tempel silmitses oma liikumatut peegeldust ning kaugel ja kõrgel kõige selle kohal paistis püha Fudji lumest pärjatud koonus . . . </s> </p>
<p> <s> Kuldne tempel ? </s> <s> Kust ma olin selle ehitise kohta lugenud ? </s> <s> See oli olnud . . . see oli olnud midagi ebameeldivat . . . mingi masendav lugu . . . ? </s> <s> Või mis oli neis kolmes elemendis koosvõetult sellist , mida ma pidin tingimata teada saama ? </s> <s> See vaevas mind pisut , ent mitte liiga . </s> <s> Otsisin endast , oma mälust . </s> <s> Aga mulle meenus vaid see vähene , idamaine , mis mul oli lapsepõlvest kaasa võtta . </s> <s> Kahjuks olid seal vaid muinasjutud – korea ja hiina omad , aga mitte ühtki jaapani oma . </s> <s> Ja nende hulgas oli eriti meelde jäänud üks – rändurüliõpilasest Yun-sust . </s> <s> Jah , muinasjutt kollasest toonekurest , mille tudeng igas uues kohas kollase kriidiga seinale joonistas ja mis äkki elustus , seinalt maha lendas ning ränduriga kaasa hakkas käima . </s> <s> Miks just see lugu mulle teistest enam meelde oli jäänud , mida see tahtis mulle tõestada , just minule – kas kujutlusvõime suurt osakaalu elus ja eriti minu puhul ? </s> </p>
<p> <s> Ma olin terve päeva tööl mingil kaugel idamaisel lainel ja vahtisin vist kaaslastele eemaloleva pilguga otsa , sest nad hoidsid minust sel päeval eemale . </s> <s> Ja olin kuidagi endast eemal ning eleegiline ka veel sel hetkel , kui ma kodus välisust lahti hakkasin keerama . </s> <s> Aga uks oligi lahti , ja see ootamatu tegelikkus tõi mind kohe maa peale tagasi . </s> <s> Nii et ma ei imestanudki eriti , kui uksest sisse astudes esimest korda oma korterikaaslast Hallat kohtasin . </s> </p>
<p> <s> Ta istus köögis aknalaual ja tõmbas suitsu . </s> <s> See vänge sigaretiving , mis mulle köögiukselt vastu lõi , häälestas mind kohe tema vastu . </s> <s> ( Mulle endale pole suits kunagi istunud , on ajanud südame pahaks , ehkki ma koolipõlves vist isegi proovisin – aga niisama , pahvimisi , sisse kiskumata . ) </s> </p>
<p> <s> Ta oli tõesti pikas halliruudulises seelikus , nii et ma õnnitlesin end mõttes suurepärase kujutluspildi eest . </s> <s> Ning ta oli tõesti ilmetu ja blaseerunud näoga ja nii umbmäärases eas , kui pealt kolmekümnene ning pealegi hiljaaegu pidu pannud naine üldse võib välja paista . </s> <s> See viimane oli selgemast selgemini ta näost välja paistmas . </s> </p>
<p> <s> “ Tervitus , naaber , “ lausus ta , tegelikult rohkem teada andes oma suurepärasest persoonist kui mind oma ärasuitsetanud häälega tervitades . </s> <s> Märkasin , ta ees oli tühjakssöödud pabertuutu ; seal oli olnud mõnisada grammi rosoljet . </s> <s> Tuutu kõrval lebas tükk hammustatud leiba . </s> <s> ( Millegipärast tõusis just see pilt hiljem Hallat iseloomustavaks kujundiks – suitsukoni , roosa rosolje ja huulepulgajälgedega kohvitass . ) </s> </p>
<p> <s> “ Ärge mind kartke , ma ei ole mingi õudne ja irisev vanatüdruk , nagu te ehk arvasite olevat . </s> <s> Olen lahutatud naine . </s> <s> Ja teile täiesti ohutu . </s> <s> Sest mul on sest kõigest kõrini . </s> <s> Sellest nõndanimetatud perekondlikust kooselust ja meestest ja kõigest sinna juurde käivast . . . </s> <s> Teie , mehed , ei suuda mind enam mitte millegagi üllatada . </s> <s> Te ei saa kunagi paremaks , kui olete . </s> <s> Oh , kuidas see on mind ära tüüdanud . . . kui lõputult ära tüüdanud . . . </s> <s> Nii et ma tulin jälle üle pika aja oma vana urgu tagasi . . . </s> <s> Aga mis ma räägin – te ju kah meesterahvas . . . ” Ja ta heitis mulle esimese pikema pilgu ning ta väsinud näos tuksatas midagi hetkelist . ” Ah , ärge pange mu sõnu lihtsalt millekski . </s> <s> Need tulevad mul nii kergesti . . . ” </s> </p>
<p> <s> Siis jäi ta vait . </s> <s> Milline naiselik ülbus , milline enesekindlus ! mõtlesin ma . </s> </p>
<p> <s> Aga ta ei oodanudki , mida mul seepeale meeste ja sealhulgas enda kaitseks öelda on . </s> <s> Ta tõmbas suitsu rahulikult lõpuni ja läks ning lukustas ennast oma tuppa . </s> <s> See mu naaber . </s> <s> See mu uus vana naaber , keda mul lõpuks õnnestus näost näkku näha . </s> </p>
<p> <s> Ja siis hakkasin ma esimest korda mõtlema , kes ta õieti on või täpsemini – mis töökohta niisugune naine peab ? </s> <s> ( Nime Halla oli ta mulle vist jõudnud öelda , aga kas mina oma ka , seda ma ei mäletanud ? ) </s> <s> Kes ta õieti võiks olla ? </s> <s> ( Seda , kes Halla ametilt on , poleks ma tol esimesel kohtumisel eales ära arvanud . ) </s> <s> Ei tea , kas jääb nüüd jääb tõesti pikemaks ajaks siia elama ? </s> <s> Küll kuidagi ei tahaks seda. . . Need ja umbes taolised olid mu mõtted , kui ma talle järele vaatasin . </s> <s> Tal polnud eriti kenad jalasääred ja ta lohistas oma number või kaks suuremaid tuhvleid jala otsas endaga kaasa . </s> </p>
<p> <s> Hea küll , ma sain kõigest aru – et ta elas muul ajal kusagil mujal . </s> <s> Kus , see polnudki niivõrd minu asi . </s> <s> Aga mis teda sidus selle korteriga ? </s> <s> Kas oli mõtet nii harva siinviibimise eest üldse üüri maksta ? </s> </p>
<p> <s> Selgus , et oli . </s> <s> Selgus , et ta oli mingis mõttes isegi minu saatusekaaslane . </s> <s> Ainult selle vahega , et ta pidi sealt , kus ta senini elas , ära tulema . </s> <s> Ja hea , et tal oli see tuba alles – kui eluhädas põgenemise ja varjumise koht või õieti vahejaam mingile teisele rongile ümberistumise ajaks . </s> <s> Ja praegu oligi üks säärane ümberistumine käimas . </s> <s> Ilma et ta ise ka teadnuks , millal uus rong ette antakse ja kuhu see teda viib . . . </s> </p>
<p> <s> Meie teistmoodi tutvumine toimus mõni nädal hiljem . </s> <s> See oli Halla jaoks tegelikult alandav seik , millest ta ise paraku teadlik polnud , aga mis meid imelikul kombel puht inimlikul tasandil isegi lähendas . </s> <s> Sel õhtul hiljem koju tulles – ka meil oli töö juures väike pidu olnud – leidsin Halla me koridoripõrandalt magamast . </s> <s> Ma olin vapustatud vaatepildist endast – tal oli seljas lõhikuga sametkleit , peas hele parukas , ta põsed roosatasid , kui ta joobnud inimese kombel sügavalt hingas , ja ta rind , mille olemasolu ma polnud varem eriti märganud , oli mu pilgule valla , tõustes ja laskudes soojalt . </s> <s> Ta nägi seal esikuvaibal vabas poosis lamades . . . noh , mitte enam nii närtsinud ja igapäine välja , nagu ma teda olin harjunud nägema . </s> <s> Tal oli küljes mingi teise oleku , millegi kunstliku hingust . </s> <s> Ja ma küsisin endalt taas tahtmatult – mis alal ta tegutseb . </s> <s> See äranihkunud parukas ta lühikestel poisikesejuustel muutis pildi veel segasemaks . </s> </p>
<p> <s> Ma tirisin ta koos vaibaga kööki , sest tema lukustatud toa võtit mul üles leida ei õnnestunud . </s> <s> Heitsin talle jahedavarjuks oma vana mantli peale , loovutasin isegi ühe oma kahest padjast ja kustutasin siis kõik tuled . </s> </p>
<p> <s> Hommikul , mis oli juhtumisi laupäevahommik , pidime paratamatult kohtuma . </s> <s> Nii-öelda hommikulauas , mis tähendas stseeniliselt seda , et tema oli enne mind virgunud , aseme köögipõrandalt ilusasti ära koristanud ja solistas juba vannitoas , tulles mõne aja pärast tilkes peaga kööki , kus mina keedumuna ja kohviga ametis olin . </s> <s> Aga ta oli sõnavaene ega teinud eelmise õhtu teemal üldse juttu . </s> <s> Vastupidi , tal olid teised teemad meeles . </s> <s> Ta proovis mind kohe algul ja esimesena rünnata . </s> <s> Seda oli kohe näha , et ta tahab tingimata minu kohta halvasti öelda . </s> <s> ( Sest keegi oli ilmsesti tema endaga halvasti käitunud , võisin mina ta norivast tujust järeldada . ) </s> </p>
<p> <s> “ Kuule , sa pole isegi oma nime mulle suvatsenud öelda . . . </s> <s> Ah et Rolf ! </s> <s> ( Oleks ta teadnud , kuidas ma ise seda vanemate pandud nime jälestan ! ) </s> <s> Ei , sellise-nimelist hoorjäägrit mul pole veel olnud . . . </s> <s> Miks sa silmad suureks ajasid , kas sa pole siis kuulnudki seda ütlust või . . . ? </s> <s> Seda et , mida ma tahtsingi sinu kohta öelda . </s> <s> Ei , tegelikult teie mõlema kohta . . . </s> <s> Nojah , sinu ja su naisukese kohta ikka – ma käisin ka ikka varem mõnikord siin ööbimas . </s> <s> Tulin hilja ja läksin hilja . </s> <s> Jah , igakord pärast teid . </s> <s> Nojah , eks ma siis heitsin pilgu üle ukse ka teie peale . </s> <s> ( Oo õudust , mul oli ka selles osas õige vaist olnud ! ) </s> <s> Kui laokil te mõnikord magasite ! </s> <s> Nii et teilt oleks võinud te armuvahendid ära varastada . . . </s> <s> Hahaa ! ” Ja ta naeris mulle näkku oma läppunud hingeõhku , nii et mul paha hakkas . “ Te , tuvikesed , muidugi ei aimanudki seda , et kuri tädi luusib teie elamises ringi . . . </s> <s> Oh , mulle meeldib mõnikord saladus olla . . . </s> <s> Seepärast ma olengi seda tuba hoidnud , ehkki mulle pole seda ju peaaegu vaja läinud . </s> <s> Sest kui häda käes , võtab ema mind mõneks ajaks enda juurde – nii südametu ta ka pole . . . </s> <s> Aga kui nüüd hetkeks aus olla – ma isegi kadestasin teid vahel . . . </s> <s> Eriti seda tüdrukut , seda sinu naist . </s> <s> Muuseas , ma ei tea ta nimegi . </s> <s> Ehk ütleksid . . . ” </s> </p>
<p> <s> Ma vist punastasin selle jutu peale . </s> <s> Aga siis vihastasin enda ja ka Silla nõmeduse peale , mõeldes , milliseid stseene me olime võinud korraldada , mida kõike teineteisele öelda , olles kindlad , et oleme ainsad hinged kogu korteris . </s> <s> Tema , ta kadestas mind Silla pärast . . . ? ! </s> </p>
<p> <s> “ Silla , “ ütlesin ma neelatades ja mõtlesin , kus ta võiks sel hetkel olla – oma vaimustava ema kaisus , oma õdede ja vennaga ühes majas linna servas , väikses karbis , millel kõigil nägu üks , nagu laulusalm ütleb . . . </s> </p>
<p> <s> “ Nojah , see sinu Pille-Sille , kus ta siis nüüd elab . . . </s> <s> Läksite vist armsasti lahku ? ” </s> </p>
<p> <s> “ Pole sinu asi ! ” </s> </p>
<p> <s> “ Õigus , ei ole jah – haa-haa-haaa . . . ! ” </s> </p>
<p> <s> Seejärel ei olnud teda mõnda aega kuulda ega näha . </s> </p>
<p> <s> Ja edasi juhtus millegipärast nii , et ma küll kuulsin teda , aga me ei kohtunud koridoris ega köögis . </s> <s> Teesklesin neil kordadel hoopiski , et mind pole kodus . </s> <s> Tahtsin jälgida , mida ta teeb . </s> <s> Aga ta ei askeldanud hoogsamalt ega tuisanud mööda korterit ringi , ei katsunud mu ust , millel ju polnudki lukku , ei rääkinud endaga , mis on egotsentriliste inimeste komme , ei laulnud , ei vandunud omaette , nagu mulle tundus , et ta võiks seda vabalt teha . </s> <s> Kord oleksin nagu ta tasast nuttu kuulnud . </s> <s> Aga see oli ka kõik , mis ma tast niimoodi luurates teada sain . </s> <s> Kasutasin seda taktikat niikaua , kuni ükskord pidi mu põis peaaegu lõhkema . </s> <s> Siis loobusin kivikuju mängimisest ja tegin end avalikuks . </s> <s> Tema ei ilmunud sellest hoolimata “ oma urust lagedale ” . </s> </p>
<p> <s> Tegelikult vahetasin vaid taktikat. Ma lasin igakord koju tulles välja paista , et olen täiesti olemas . </s> <s> Juhuks , kui tema on juba olemas . </s> <s> Elasin nii-öelda täiel häälel . </s> <s> Panin kohe muusika mängima . </s> <s> Mu hing otsis mingeid meloodiaid , mis mulle midagi annaks . </s> <s> Ja kui ma midagi sobivat leidsin , siis ma ei mõelnud tõesti enam oma korterinaabri peale – et ta võib juhtumisi kodus olla ja kõrvaltoas muuusika valjuse tõttu kõrvu kinni toppida , sest see kõik , mis minuga kaasa helises , võis talle tunduda võimatu sumbuuri ja kakofooniana . </s> <s> ( Aga ma pean tunnistama , et Halla ei tulnud mind selle aja jooksul kordagi manitsema ei muusika valjuse ega selle sisu pärast – niikaua kui me ühe ukse taga elasime , ja see kestis peaaegu terve aasta , kuni ta sai uue korterinaabri , kes polnud kahjuks minu valida , ning kui ma seda saanuks teha , siis oleks selleks olnud naisterahvas , temast igal juhul vanem naine , kel oleks olnud sama palju või enamgi iseloomu kui temal . . . ) </s> </p>
<p> <s> Just neil aegadel , mäletan ma , vaimustusin ma Puccinist , kes tõrjus Verdi , mu senise lemmiku , kõrvale . </s> <s> Puccinis tundus rohkem mingit peenust ja intiimsust , mida võimsalt ja müristavalt Verdilt ei tohtinud nõudagi . </s> <s> Ehkki itaallased olid nad mõlemad ja melomaanid ka . </s> <s> Märkasin alles nüüd , nii-öelda Puccini muusika valgusel , et vanal Verdil olid kõik ajastud ja riigid , kus ta ooperite tegevus toimus , kuidagi üheülbaliselt ( muidugi muusikaliselt ) kujutatud – Inglismaa , Hispaania , Rootsi , Vana-Egiptus , ei olnud neil erilist vahet . </s> <s> Puccini oli nüansseeritum ja ajastu- ning kohatruum . </s> <s> ( Kujutan ette , kuidas Silla selle arutluse peale oma pead tõstaks ja muigaks – kus tuli mul alles muusikahindaja välja ! ) </s> <s> Tegelikult algas mu tutvus Pucciniga omamoodi eksitusest . </s> <s> Olin oma Kivide aia rajamise päevil kuulnud raadiost meloodiat või õieti intermetsot , mille lõppedes , tegelikult kogu saate lõppedes mainiti vaid Puccini nime . </s> <s> Selle meloodia idamaiselt peen , arabeskne võrk jälitas mind mitu aega , ma suutsin selle lõpuks isegi mälust üles leida ja kaasa ümisedes endas kinnistada . </s> <s> Millegipärast olin kindel , et see on pärit idamaa-ainelisest “ Turandotist ” , mida ma absoluutselt ei tundnud . </s> <s> Suur oli mu imestus , kui ma leidsin sellesama rauge ja kauni intermetso hoopis “ Boheemist ” , ooperi teise vaatuse kohvikupildist. Nüüd oli ta asukoht määratud , nüüd võisin ta igal hetkel plaadilt oma tuppa kutsuda . </s> <s> Ja mu seinapilt – pagood , sakura ja Fudjijama – muutus selle aegu aegamisi ähmasemaks ning sinna asemele tulid Pariisi katused ning tornid ja algas õrn lumesadu , mis oli siiski natuke kirsiõielehtede langemise moodi . </s> <s> Olin sedalaadi hilisõhtust muusikat hakanud kutsuma tapeedimuusikaks . </s> </p>
<p> <s> Kuid tõeline idamaine üllatus Puccinist seisis mul alles ees ! </s> <s> Kas polnud just “ Turandot ” see , mida ma pidanuks kohe alguses kuulama . </s> <s> Sest on ju “ Turandot ” ta luigelaul , minu meelest maksimum ! </s> <s> Aga sageli on nii , et selle sobiva ja õigeni jõuame elus ikka mitte sirgjoont , vaid mingit kaart või sinusoidi pidi . </s> <s> Olgu kuidas oli – nüüdsest kõlasid mu toas vaheldumisi ooperi massiivsed koorid ja Pingi-Pongi-Pangi tertsett ja muidugi Calafi aaria ning ooperi kirglik finaal , ehkki see polnud veel kogu maksimum , mis heliloojas peidus võis olla , sest ooper jäi tal oma näilises lõpetatuses tegelikult lõpetamata . </s> </p>
<p> <s> Püüdsin samaaegselt endas jälile saada , mis võiks olla just selle muusika erilisus minu jaoks . </s> <s> Kuni mus vilksatas lihtne seletus – “ Turandot ” on oma olemuselt , sisult või peaks ütlema libretolt , ju samuti hiina muinasjutt , nagu oli olnud “ Kollane toonekurg ” , mida ma poisikesena lugesin . </s> <s> Ainult et nüüd tuli see kõik minuni uuel , kõrgemal , täiuslikumal tasemel . . . </s> </p>
<p> <s> Ma arvan , et ma ei mõelnud neil hetkedel kahekesi selle muusikaga olles mitte ainult idamaisest , vaid ka oma lahutatud naisele , kes peitis end nähtamatu-kuulmatuna selle muusika sisse nagu salakaup , nagu võõrkeha , et mu hinges edasi igritseda . </s> <s> Jah , ta tuli nüüd minusse kõverteid kaudu ( ja muusika oligi tema võimalus ) , pugedes mälestuste vahelt mu ligi ja tuletades praegugi meelde , et ma olin Puccinit tundma õppinud just tänu temale , Sillale . </s> <s> Silla – nüüd oli ta nimi taaskordselt välja öeldud ja see torkas mind nagu nõel – ta oli nüüd minu ihus ja hinges ja täitis lihtsalt üht kohta , mida paraajsti ei täitnud keegi teine . . . </s> </p>
<p> <s> Kuid mida saigi mu naabril , Hallal , sel rohmakal ja ebatäiuslikul naisel , ühist olla mu kujutlusmaailmaga ? </s> <s> ( Kui ma vaid teadnuks , kuidas ma järjekordselt eksin ! ) </s> </p>
<p> <s> Jah , selles imelikus koos elus ( lahkukirjutatult ! ) </s> <s> Hallaga , ei , selles kõrvuti elus ei saanudki ju teisiti minna . </s> <s> ( Kes , kurat , küll mõtles välja taolise ühiskorteri mudeli ! ) </s> <s> Ma mõtlen – varem või hiljem pidi see juhtuma , mis minuga juhtus . . . </s> </p>
<p> <s> Ma tundsin end sel õhtul tõesti mõnusalt . </s> <s> Olin pikali heitnud , ja kõrval kruus kohviga , kuhu ma olin sortsanud nii mõnekümne grammi jagu aserbaidžaani konjakit , kuulasin Ottorino Respighi “ Rooma piiniaid ” , sest puud olid sel sügisel muutumas aina lähedasemaks . </s> <s> Järsku oli ta koputamata mu toas . </s> <s> Seisis tummalt keset seda . </s> <s> Ja hakkas seelikulukku lahti tõmbama . </s> <s> Ta tegi seda kohmitsedes , minu poole vaatamata – ma sain aru , et ta toimetab meelega aeglaselt , et mulle aega anda , sest see üks liigutus , püksikeste äravõtmine , pidi tal küll , vabandust , sõrmede sees olema . </s> <s> Ma ei saanud teda peatada , ma ei saanud ju tõusta ja seda lukku tagasi kinni tõmbama minna – ükski mees ei saaks nõnda toimida . </s> <s> Ma olin algusest peale ta võimuses . </s> <s> Mul jäi nagu halvatult kõike pealt vaadata . </s> <s> Viimasena jäi talle selga helesinine kombinee . </s> <s> Vanamoeline ja rebenenud pitsiga . </s> <s> Ja siis , paari kiire liigutusega olid nii kombinee kui ka sellega ühte värvi taevasinised püksikesed keset põrandat hunnikus . </s> <s> Nüüd jäi üksnes rinnahoidja . </s> <s> Ta seisis endiselt seljaga minu poole . </s> <s> Siis ta avas käsi painduvalt selja taha sirutades ka selle oma viimase ihukatte haagi . </s> <s> ( Sel hetkel mõtlesin tahtmatult muust , aga siiski nähtavaga otseselt seonduvast – miks küll naised jätavad lahti riietudes viimasena selga rinnahoidja ja riietudes panevad selle esimesena endale ümber , samal ajal kui võõra ( meesterahva ) pilgu jaoks kõige varjatavam koht asub hoopis madalamal ? </s> <s> Või on see üksnes mehelik loogika ? ) </s> <s> Ta seisis endiselt seljaga minu poole , et ma võiksin näha – tal on ümarad , hästivoolitud õlad ja ta keha , erinevalt näost , on üllatavalt proportsionaalne , meenutades nagu kõik korralikud naisesiluetid tagantpoolt tšellot , üksnes selle vahega , et keeled olid puudu ( Aga need keeled on ju igakord olemas , ainult et nähtamatud . . . ) </s> </p>
<p> <s> Niikaua kui ta polnud ümber pöördunud ja ma polnud ta järjekordsete eluvõitlusejälgedega nägu näinud , polnud sel kõigel tõesti vigagi . </s> <s> Siis ta otsustas , et on mind küllalt küpsetanud ja keeras minu poole . </s> <s> Neelatasin tahtmatult , kuid viisin meelega pilgu kohe madalamale . </s> <s> Kolmnurkse käharuse asemel nägin peaaegu raseeritud häbet . </s> <s> Selle nurkadest lähtusid kaks valget armi – märk vahelesegatud sünnitusest . </s> <s> See intiimne märk , millegi salajase teadasaamine temast lepitas mind tema agressivsusega ja esmakordselt üle pika aja tundsin ihakihvatust . </s> </p>
<p> <s> Ma olin ju selle imeliku nähtusega tuttav . </s> <s> Naise inetusega . </s> <s> Minu meelest oli siin meeste puhul ( võtan õiguse rääkida kõigi nimel ) tegu kahesuguse mõjuga . </s> <s> Üks oli tõukav , teine tõmbav jõud . </s> <s> Jah , ma olin teadlik sellest , et mõnikord sünnitab säärane inetus arusaamatut kihu , ei , koguni vaimustavat , jõulist seksuaalsust , nagu püüaks sa loodusele oma meheliku jõuga kätte maksta selle eest , et ta mõnda naist pole iluga õnnistanud . </s> </p>
<p> <s> Aga ta ei pugenud kohe mu kõrvale ega püüdnud mind kätega erutama hakata , nagu olin arvanud . </s> <s> Selle asemel võttis ta mu lõdvad , tekil puhkavad käed ja asetas need endale kaela ümber , ja kui ta tundis , et see on mulle ebamugav või isegi vastumeelne , lõtvus tas äkki miski , ta käed langesid alla ja ta puhkes järsku kõige loomulikumal ja naiselikumal kombel nutma , mida ma poleks küll osanud oodata . </s> <s> Siis laskus ta mu kõrvale pikali ja pööras mulle selja . </s> <s> Ta selga ilustasid kaks peaaegu sümmeetriliselt asuvat sünnimärki . </s> <s> Ma vaatasin neid , ja järsku muutusin minagi haledaks – see ta selja koolduv abitus , need sünnimärgid ja ta nutt kokku muutsid ta hetkel kuidagi haavatavaks ning kaastunnet vajavaks . </s> </p>
<p> <s> Ja ma ei saanud muidu , kui pidin neid sünnimärke vaheldumisi puudutama , nagu kahtleksin nende ehtsuses . </s> <s> Kumbki neist oli kui kellanupp , kui signaalpunkt , et temaga sisemiselt ühendust saada . </s> </p>
<p> <s> Ta pööraski end kohe ohates minu poole ja võttis mul kätega ümber kaela kinni ning me lamasime kaua nii , tema mind oma pisaratega märjaks tehes , nagu oleksime õde-venda ( kellega ma olin juba nii lebanud ? ) , kes on kaua aja järel kokku saanud ja kel on teineteisele võimatult pikki ja segaseid lugusid ning asjaolusid pihtida . </s> </p>
<p> <s> “ Ma tean , et olen sinusugusele vastumeelne . </s> <s> Olin seda ka oma mehele . </s> <s> Ta abiellus minuga eksitusest . </s> <s> Kihlveost . </s> <s> Nad vedasid mu peale kihla . . . </s> <s> Ainult mõnikord – ta ise tunnistas , pihtis mulle . . . tekitavat see vastumeelsus mingit . . . ” Ja siis järgnes mulle peaaegu tuttav mõttekäik . </s> <s> Ning kohe , kui see oli välja öeldud , alanes see , mis minus tema kehasse puutumisest oli sündinud , peaaegu olematuks ja lahustus uutesse sõnadesse nii minu kui tema poolt ja muutus viimaks uneks , väikeste rahutute unenägude reaks , millest me mõlemad pääsesime välja alles uuel hommikul . </s> </p>
<p> <s> See kõik oli kena ja lähendas meid mõnevõrra teineteisele , kuigi seda lähenemist polnud ju üldsegi tarvis . </s> <s> Jah , ja ma polnud arvestanud üht – ta alateadvusse pesitsema jäänud naiselikku solvumist , et ma olin teda lohutanud pigem vennalikul kombel , aga mitte sellisel viisil , nagu lohutab üks mees üht naist , kes ta juurde tuleb . </s> <s> Ja ma ei võinud aimata , kui rängalt see reetlik bumerang mind tabab . . . </s> </p>
<p> </p>
<p> <s> Olin tol nädalavahetusel käinud retkel Suure Emajõe suudmesoodes ja tühjadel soosaartel , viibinud kaks ja pool päeva täiesti inimesetuis maastikes . </s> <s> Mis sünnitas imeliku inimesepelguse . </s> <s> Sest kui ma varahommikuse bussiga sinna jõudsin , toimus minus mingi reaalsusenihe , mille põhjuseks võis olla ka magamatus , kogu tee veinirüüpamine ja üleüldse – nii kiiresti ei vahetata aega . </s> <s> Olin seda ju varemgi tähele pannud . </s> </p>
<p> <s> Mind võttis kodus vastu täielik vaikus ja rahu . </s> <s> Vaid kusagil tilkus meloodiliselt kraan . </s> <s> Ja köögis oli hiljaaegu suitsetatud . </s> <s> ( Kas seda tuli võtta kui märki , et Halla oli mind oodanud – või kuidas ? </s> <s> Ka selle mõtte peale tundsin taas juba tuttavat ebalust , et miski kisub vales suunas . ) </s> </p>
<p> <s> Igatahes vajusin surmväsinuna magama . </s> <s> Kui ma pärastlõunal üles ärkasin , näis mulle , et ma olin näinud mitte ainult tõelist und , vaid samaaegselt ka mingit teist – poolund . </s> <s> See uni ise oli olnud imelik , isegi une kohta väga imelik . . . </s> </p>
<p> <s> Tõstsin pea padjalt . </s> <s> Valitses kuidagi võõras tunne . </s> <s> Katsusin enda ümbrust , sõrmed kohtasid midagi pehmet . </s> <s> Tõusin istukile ja nägin , et mu ase ja padjaümbrus olid juuksesalke täis . </s> <s> Need pärinesid kahtlemata mu peast . </s> <s> Nagu oleks keegi mind lambaraudadega une ajal püganud . </s> <s> See sai olla vaid üks inimene . </s> <s> Kas ta oli praegugi siin ? </s> <s> Tormasin üles , raputasin ta ust , sajatasin . </s> <s> Siis taipasin , et teda pole ju enam kodus – Halla oli peale oma nurjatust jalga lasknud . </s> </p>
<p> <s> Ta oli minuga käitunud nagu Delila Simpsoniga – hoolimatult püganud , mu juuste läbi mind alandanud , püüdnud mu jõudu ja väärikust ( kui seda mingi gramm olemas oligi ) ära võtta . </s> </p>
<p> <s> Minut hiljem vajusin masendusse – nüüd pean juuksurisse minema , aga sealgi on vaja midagi seletada . </s> <s> Rääkimata töö juures , kuhu ma ei saa sellisena mitte mingil juhul minna . </s> </p>
<p> <s> Õnneks oli tuttav juuksurisalong täiesti tühi . </s> <s> Kui ma bareti häbelikult peast ära võtsin ja mingit lugu oskamatust pügajast ja tõelisest juuksurist püüdsin kokku sahmerdada , puhkes heledapäine näitsik veel heledamalt naerma – üldsegi mitte aasivalt , vaid rahustavalt . </s> </p>
<p> <s> “ Oh , sellest pole midagi ! </s> <s> Küll ma korda teen ! </s> <s> Ega te esimene ole , kellel armukadedad naised pea ära rikuvad ! ” </s> </p>
<p> <s> “ Armukadedad . . . ? ” ei saanud ma aru . </s> <s> Kuid olin kohe tema versiooniga päri . </s> <s> Mingi nüanss seal ju oli . . . </s> </p>
<p> <s> “ Jah , just nimelt ! </s> <s> Meesterahva juuste nüsimine on naistel nii levinud võte . </s> <s> Et mehi mõnda aega häbistatult kodus hoida . </s> <s> Mul on mitu korda selliseid päid tulnud parandada . </s> <s> Ja ma olen kõigile oma klientidele kinnitanud , et see lugu jääb meie vahele . </s> <s> Nii-öelda ametisaladuseks . . . </s> <s> Hea , et ta teile mingit vänget vene odekolonni peale ei kallanud . </s> <s> Muidu käiksite paar päeva ringi kui lõhnaõlipood . . . </s> <s> Nii , võtame siit , ja siit . . . </s> <s> Saab korda küll . </s> <s> Nüüd käite mõnda aega lühikese siilisoenguga ringi </s> . . . . <s> Ma vaatan , teile meeldib siiski pikk juus . </s> <s> Ja sobib paremini ka … Aga mis sa ära teed . . . ” </s> </p>
<p> <s> “ Jah , “ oskasin vaid vastata ja neelatasin . </s> <s> Erutus või pinge oli ikka veel tunda . </s> </p>
<p> <s> Igaks juhuks tõmbasin lahkudeski bareti pähe . </s> <s> Kuidagi imelik oli juuksurist niisuguse peaga lahkuda . </s> <s> Enne veel tegin uue rumaluse – palusin toda tüdrukut pärast tööd kohvikusse . </s> <s> Aga neiu ei vastanud midagi , üksnes kõõritas korra salonginurga poole , kus keegi mees ajalehega krabistas . </s> <s> Oli see alles vibalik , kui ta püsti tõusis . </s> <s> Aga seda ma nägin juba läbi juuksurisalongi akna , kui väljas olin . </s> <s> Kahju , mõtlesin ma . </s> <s> Ta oli minu maitse , ainult veidi suur suu ja natuke liiga jutukas . </s> </p>
<p> <s> Ma ei oleks arvanud , et ma Hallale tõeliselt kätte tahan tasuda . </s> <s> Mis tunnistab seda , et me ei näe isegi enda sisse , rääkimata teistest . </s> <s> Mis nagu kinnitab , et mõnikord ärkab meis justkui teise poole ( teise ajupoole ) olevus . </s> </p>
<p> <s> Olin sel päeval saanud oma esimese kõrgendatud palga ning seda kergelt tähistanud . </s> <s> Vajusin raskelt koduuksest sisse , ragistasin ukse kärarikkalt kinni . </s> <s> Ja tammusin märgade jalgadega ringi ning panin kõik tuled põlema ja vannivee jooksma . </s> <s> Siis just saingi aru , et pole üksi kodus . </s> <s> Ja tõesti – kui esikutule kustutasin , ulatus Halla uksepraost imepeenike valgusekiil esikusse . </s> <s> Ta oli siis tagasi . </s> <s> Oot-oot , millal see viimati oligi , kui me nägime . </s> <s> Ei tulnud meelde . </s> <s> Aga meenus too juuste lõikamise juhtum . </s> </p>
<p> <s> Kõik minus kohus korraga kuraasiks ja kättemaksuks . </s> <s> Joodud vein tõusis nii-öelda pinnale . </s> <s> Igal juhul – ka mina ei koputanud , ja Halla uks oligi lahti . </s> <s> Ma olin esimest korda ses toas , mis asus minu oma kõrval ; ma olin selle sisemust vaid ette kujutanud ja korra ( Silla aegu ) tahtnud sinna isegi sisse murda ( naljaga pooleks muidugi ) , et teada saada , mida seal peidetakse . </s> <s> Ja nüüd oli Pandora laegas mu ees avali . </s> <s> Pilt ei vastanud üldse mu ootustele , kujutlusele mingist kaootikast , tolmust ja asjadega liialdamisest või ülekuhjatusest või vähemalt lahtipakkimatusest , nii-öelda kohvrite otsas elamisest . </s> <s> Halla toas valitses kord ja puhtus . </s> <s> Koguni mingi omamoodi hubasus . </s> <s> Mis ainsana mu pilku häiris , oli pikk riidepuu või stange , mis asendas tal nähtavasti kappi . </s> <s> Selle küljes rippus umbes tosin igasuguses tegumoes , värvigammas ja pikkuses kleiti . </s> <s> Minu toa poolset seina ja ka vastasseina katsid kaunites raamides väikeseformaadilised õlimaalid – linnavaated ( vist Tartu omad ) , lillekompositsioonid , maastikud . </s> <s> Maale oli palju , neil oli lausa kitsas seal seintel olla . </s> <s> Mu pilk rändas edasi ja leidis toast ka raamatuid – ühelt segariiulilt ja aknalaualt ja peeglialuseltki . </s> <s> See oli hiigelsuur ovaalne vanaaegne peegel , mis asetses magamisaseme otsas ja laskis endas heiastuda sellel asemel lebajat ( või lebajaid ) . </s> <s> Mingi lausa Tiziani laadis peegel . </s> <s> Puudus vaid peeglit hoidev Cupido ning momendil ka see , keda nõnda täiuslikuna peegeldada . </s> <s> Halla oli igatahes riides , istus patjade najal asemenurgas , seinalambi valgus langemas ta tõstetud põlvedel olevale kaustale. Ta kõrval sellel asemel oli kruus ja taldrik võipaki ning saiaviiludega . </s> <s> Ta nägi puhanud välja ja vaatas minu poole rahulik-imestaval ilmel – ah , sina ka lõpuks . . . ! </s> <s> Ning ma sain aru , et olen ehk mõttes liialdanud ta vanusega – ta polnudki ehk vanem kui kolmkümmend kaks või kolmkümmend kolm – see eatuse-mulje oli senini olnud lihtsalt asjaoludest tulenev , osaliselt ka juhuste kokkulangemisest . </s> <s> Siiski , tumedad varjud olid nüüdki ta silme all . </s> <s> Aga ma ei riskinud teda enam inetuks pidada . </s> <s> Ehkki ta näos oli tõesti midagi viimistlematut . </s> <s> Mitte nina ega laup eraldi . </s> <s> Või suu . </s> <s> Või lõug . </s> <s> Vaid see mulje sündis pigem kõikide nende elementide sobimatust kokkukõlast . </s> <s> Ent just nõnda moodustus omamoodi peibutav brutaalsus , mida ma juba eespool selgitada üritasin . </s> <s> Ja nüüd sõnastus see selgeks käsuks – jah , karistada seda looduse viga , rakendada ta kallal täit vägivalda , rutjuda ja muserdada seda keha – need sõnad tundusid olevat hetkel kõige sobivamad . . . </s> </p>
<p> <s> Halla tõstis pea , ta näos ( imelik küll ) säilis veel hingestatud jälg sellest , mida ta oli lugenud – küllap mingi lugu , mõne naise elu ( seegi oletus tabas märki , nagu ma hiljem veendusin ) – , siis ta ilme muutus , ta naeratas avalalt , nagu ei mäletaks ta üldse põhjust , miks ma , tema korterinaaber , tema juurde nii tormakalt sisse võisin tungida . </s> <s> Siis , järgmisel hetkel see põhjus siiski meenus . </s> <s> Aga see polnud ehmatus , mis üle ta näo lendas . </s> <s> Ta oli kahtlemata valmis järgnevaks . </s> <s> Ja ma taipasin – ta on sedasama situatsiooni või umbes taolist mitu korda elus üle elanud . </s> <s> Muide , sedasama kinnitasid kohe ka ta sõnad : </s> </p>
<p> <s> “ Hahaa , ma näen , et ega sinagi pole parem , ka sina , Rolf , mis </s> . . . . <s> ? ! ” </s> </p>
<p> <s> Olin kahe sammuga üle toa ja haarasin-heitsin kausta ta sülest kõige kaugemasse nurka , nii et lehed , mida ta pliiats oli puutunud , lendasid üle kogu toa laiali . </s> <s> Ja langesin kogu oma raskusega , vihmamantlis ja saabastes ta peale , kiskudes teda samal ajal sealt turvalisest nurgast eemale . </s> <s> Imelik , et just samal hetkel juhtusin nägema ennast , oma nägu sealt oskuslikult kaldu seatud peeglist . </s> <s> Ja tundsin ennast vaevalt ära – sealt vaatas vastu täiesti võõras persoon . </s> <s> Halla ei karjatanud ega rabelnud mu all , vaid talus tuimalt mu raskust , nagu oleks ta taolise ahistamisega , jah , samuti tuttav . </s> <s> Temast õhkus täielikku ükskõiksust . </s> <s> Ka siis , kui mu käsi teda kobas ja ta koduriideid lahtisemaks kiskus . </s> <s> Siiski , naiselik käsk jõudis viimaks kohale ja ta hakkas seepeale loiult mu käele vastu võitlema , aga ainult käele , mis ei tähendanud , et ta oleks mind asemelt üritanud maha tõugata . </s> <s> Ja kui olin ta riietest enam-vähem vabaks kiskunud , ennast selle käigus aina rohkem üles küttes , sattus mu pilk uuesti sinna peeglisse , ja kuna mulle sealt paistev pilt veel vähem tuttav oli , siis sirutasin vabama käe üle ta pea ja kiskusin lambipistiku seinast välja . </s> <s> Tagasiteel puutus mu käsi võipakki – ja ka ta jalgevahe sai mitmest kohast ( ja tõesti kogemata ) võiga kokku . </s> </p>
<p> <s> Mul ei õnnestunud temasse pääseda , sest ta lamas kuidagi ebamugavalt ja kõik temas oli kitsas ja ma ise liiga tormakas . </s> <s> Nüüd , tänu sellele võipudemele läks see ootamatult korda . </s> <s> Siis taipas temagi sündinut , lõtvus , hakkas vaikselt mu all naerma ning haaras siis minust ümber selle krobiseva vihmamantli kinni. Küllap ta pidas minu kogemata liigutust huvitavaks väljamõeldiseks . </s> <s> Aga , ausõna , see sündis täiesti spontaanselt . </s> <s> ( Aasta hiljem kohtasin ma taolist pikantset nüanssi ühes uues ja kõmulises Bertolucci filmis , mida mul oli õnn näha ühes kinnises kinoklubis , kuhu ma tänu ühele naistuttavale sisse sain . </s> <s> Aga tema , selle naistuttava lugu pole niipalju väärt , et sellest eraldi rääkida . ) </s> </p>
<p> <s> Ma olin temast tema arvatava meesterohkuse tõttu jumal teab mis lõtvust ja avarust arvanud , seda õieti nende meeste juttude peale , keda ma olin pidanud neis asjus vilunuks , kuid kes olid – nagu mehed ikka – vaid suured lobasuud ; igatahes ei paistnud selle põhjal , mida mina olin kogenud , suurt midagi tegu olevat naiste tegeliku füsioloogiaga või voodi-sagedusega ja jutud ise olid oma brutaalsuses ehk igakord varjukatteks omaenda ebaõnnestumiste peale , mida tegelikkuses tuleb tunduvalt rohkem ette , kui meie , meeste , uhkus või püha õiglustunne suudab tunnistada . </s> <s> Jah , Halla oli sellest ootamatust abivahendistki hoolimata erutavalt kitsas , ümbritsedes mind usalduslikult ja tuntavalt ja reageerivalt , mis oli mulle esmakordne kogemus . </s> <s> Niisiis , ma olin üllatatud . </s> <s> Eriti Sillat taolises olukorras meenutades . </s> <s> See oli tunne , nagu oleks ta mind oma meeldivasse vangistusse võtnud . </s> <s> Minu , kes ma peaaegu vägistaja olin selles meie ühises korteris , nii imelikult kui see ka ei kõlanud . </s> </p>
<p> <s> Kuid mina tahtsin olla robustne ja haigettegev . </s> <s> Eriti temaga , kes ta ise oli nii räme ja väljakutsuv . </s> <s> ( Või tahtis seda nimelt olla . </s> <s> Välja arvatud see üks kord . ) </s> <s> Ja mida kauem ma tahtsin julm ja brutaalne olla – kõik see märg mantel seljas , porised kingad jalas , märg rõivas vastu tema sooja ja nüüd juba vastuvõtlikku ihu , seda enam näis tema just seda hoogu maandavat , endasse koondavat ja samal ajal ka mitte hukka mõistvat . </s> <s> Halla , ta tegi mind oma tahte , oma rütmi osaliseks . . . </s> <s> Ning ma sain aru , et mees ei saa lõpuni vägivallaga midagi tõestada . </s> <s> Milles vist ongi vägistamise kui sellise paratamatu krahh . </s> </p>
<p> <s> Aga siis , kui olin temasse voolamas , üllatas ta mind taas , haarates mu liikmest kinni ja pigistades seda nii kõvasti ja oskuslikult , et kõik see , mis pidanuks temasse sattuma , voolas nagu imelik jõgi rütmiliste tõugete saatel tagasisuunas . </s> </p>
<p> <s> Ja siis kohe naeris ta oma tuttavat kurgunaeru . </s> <s> Tal oli hea meel . </s> <s> See oli ja polnud ka mulle vastutegemine . </s> <s> Aga valus oli just see , kui ta mõni hetk hiljem sundis mu mehelikkust vastutahtsi virguma , ja kui mu füüsis ja tahe sellele ei allunud , siis ta peaaegu rebis seda , et tema soov peale jääks . </s> </p>
<p> <s> “ Mis sa arvad , et sa võid kõike teha , mis sulle pähe lööb ! </s> <s> Ja just siis , kui sinule sobib ! ” sisistas ta , ja see käis hetkel ilmselt mitte ainult minu , vaid teistegi meeste kohta , kel oli olnud juhust ja julgust või õnnetust ta keha pruukida . </s> </p>
<p> <s> Nõnda pidin sõna tõsises mõttes tema poole pealt taganema ja oma toas vaikses raevus maha rahunema . </s> <s> Aga ma teadsin , et sellega me suhe ei jää , et üks meist on ikka aeg-ajalt nõrgem ja teine seetõttu eelistatumas olukorras . </s> <s> Ja järgmine kord võin selleks olla taas mina . </s> </p>
<p> <s> Vahepeal oli Halla mitu aega kadunud , aga just siis läks mulle teda vaja – ma jäin ootamatult haigeks . </s> <s> Mingi külmetus või viirus , nagu ma esialgu arvasin . </s> <s> ( Aga kõigel sel oli omamoodi järeldus . </s> <s> Ma nimelt hakkasin mõtlema , et mu haiguse põhjuseks võis olla Halla võime inimesi tavalisest tugevamini mõjutada , mida varematel aegadel nimetati posimiseks või nõidumiseks , aga mida mina Halla puhul nimetaksin arbumiseks . </s> <s> Niisiis , ma olin lausa kindel , et ta i s e kutsus mulle haiguse kaela . </s> <s> Sest kust ma sain selle ootamatu palaviku ja selle valu selga , kopsude piirkonda , mis mind sama kiiresti maha suutis jätta , kui tema vaid minusse puutus . ) </s> </p>
<p> <s> Niisiis , ühel hommikul olin võimetu tõusma ja kui ma olin pool päeva palaviku ja reaalsuse piiril jampsinud , käis välisuks ning tuli tema . </s> <s> Ta näos valitses mingi õhin , kui ta minu eest hoolitsema hakkas – ja põetada ta oskas kohe tõelisel kombel . </s> <s> Mis mind taas üllatas . </s> </p>
<p> <s> “ Nüüd oled sa mõni aeg minu oma , “ irvitas ta oma halbade hammaste naeratuse saatel , kui ma pidin neelama kõiki ta mõrusid mikstuure , mis äratasid mus esmakordselt mõtte tema kahtlastest võimetest , mida ma talle kohe ka ütlesin . </s> </p>
<p> <s> “ Võib-olla . . . väga võimalik , “ mõmises ta vastu . </s> <s> Sest tal oli rätik tihedalt pähe seotud ning ta teises suunurgas tossas tema väljanägemisest lahutamatu sigaret . </s> <s> Siis pani ta selle ära , võttis end kiiresti , ilma etendamata riidest lahti , puges mu kõrvale , lähendas oma näo minu omale , nii et ma ei näinud muud kui vaid ta silmi ( ja need olid äkki meeldivad ning siirad ) ning lausus : </s> </p>
<p> <s> “ Vaata nüüd ! ” Ma vaatasin . </s> <s> Ta silmis valitses hall tõsidus , ja need olid ootamatult sügavad . </s> <s> Ja ma nägin seal iseennast . </s> <s> Sellisena , nagu ma polnud ennast veel kunagi tavalisest peeglist näinud . </s> </p>
<p> <s> Siis ta soojendas mind oma kehaga , hõõrus mind selja pealt , surus oma tundlike sõrmedega mitmesse kohta mu kehal ; ta tegi minuga igasuguseid vigureid , ja mina lasin kõigel sel sündida . </s> <s> Ja tund või pisut hiljem tundsin ma end nii hästi , et . . . </s> <s> Aga ta oligi sellega arvestanud , ta oligi seda üritanud . </s> <s> Sest see kuulus nähtavasti ta raviprotseduuri lõppfaasi juurde . </s> <s> Seekord oli ta leplik ja lubas mul endaga olla lõpuni , võiks öelda enamgi ning mulle tundus , et minust imetakse välja mitte ainult kõik haiguseidud , vaid ühtlasi kõik mu trots ja üleolek , et mind kistakse mingisse meeldivasse sügavikku ning et see kestab nii kaua , kui keegi teine , minust väljaspoolne seda just soovib . . . </s> </p>
<p> <s> Kuid sellest leplikust ja äraleppivast Hallaga magamisest minu poole peal , minu toas hakkas mus tiksuma ometi üks hoiatus , ja ma hoidusin nüüd jälle oma korterist eemale , ööbides pikki perioode töö juures – nüüd mitte enam tahtmatusest oma korterinaabriga kohtuda , vaid mingist kainest otsustusest , et need vastastikused lohutused või vaheldumisi nõrkolemised ei tohi muutuda reeglipäraseks , sest sealt edasi terendas mingi reaalne ja suur oht , mida ma selgesti ei suutnud endale sõnastadagi . </s> </p>
<p> <s> Niisiis , edaspidi olime ikkagi vaiksel sõjajalal . </s> <s> Ja ma võtsin ette rea ettevaatusabinõusid . </s> <s> Esiteks , ma panin oma toale luku . </s> <s> Siiani oli see olnud avatud igaühele , kel oli välisuksevõti taskus , ja mind läbis külmavärin , kui mõtlesin , kes siin kõik on võinud sees käia . </s> <s> Jah , ma ei usaldanud teda , sest polnud kindel , et ta pole sedasama välisuksevõtit kopeerida lasknud ja mõnele “ oma järjekordsele kaabakale ” ( “ kaabakas ” oligi muide Halla sõna ) välja pole jaganud . </s> </p>
<p> <s> Samuti jõudsin mõttele , et ma võiksin nüüd pikemalt töö juures ööbida . </s> <s> Et niimoodi kaitsta end Halla mõjujõu ja arbumisoskuste eest . </s> <s> Ning ühel päeval leidsingi end pärast kõiki teisi paika jäävat ( justkui käsilolevast väga hõivatuna ) . </s> <s> Mu käsutada oli pikk õhtu . </s> <s> Võisin magamiseks kasutada instituudi varustuse hulka kuuluvat magamiskotti ning ööbimiskohana oma kirjutuslaua alust . </s> <s> Kuid hiljem muutusin julgemaks ja hakkasin magama direktori kabineti eesruumis oleval külaliste nahkdiivanil . </s> <s> Selleks oli mul sinna ühte unustatud kappi ära peidetud pruun baikatekk ja paar mitte just esimese heledusega voodilina . </s> <s> Olen üldiselt kaunis varase ärkamisega , nii et sissemagamine ei tulnud kõne allagi . </s> <s> Katsusin nii tõusta , et mul oleks piisavalt aega ruumi tuulutada ning seejärel väljas kerge tiir teha , et just parajasti pärast esimese hommikuse saabuja kannul tagasi olla . </s> <s> ( Ma ei tea seniajani , kas mõni mu töökaaslane seda ööbimise-asja ka aimas . </s> <s> Vaevalt küll . ) </s> </p>
<p> <s> Sügis oli peaaegu käes , ülepäeva sadas vihma . </s> <s> Tihe sadu piitsutas minu rajatud Kivide aia rahnusid ning liiva , kustutades sealt mingeid märke ja vagusid . </s> </p>
<p> <s> Mõned korrad söandasin siiski ka kodus ööbimas käia . </s> <s> Halla näis taas kaotsis olevat . </s> <s> Aga ma mäletasin , kui petlik on tema äraolek . </s> </p>
<p> <s> Nii et järgmine kohtumine temaga laskis end tükk aega oodata . </s> <s> Ja juhtus hoopis nii , et sel korral otsis ta mind ise mu töö juurest üles . </s> <s> Ma lausa ehmatasin , kui teda meie klaasverandal nägin – näost järjekordselt ära ja seesama tuttav sorakas seelik seljas . </s> <s> Ma ei mõistnud vaid üht – kuidas ta mind üles oli leidnud . </s> <s> Ma polnud talle kunagi reetnud , kus ma töötan või mis on mu amet ning eriala . </s> <s> Sisse ta keeldus tulemast , ja õieti oli ta lasknud mind Airil kutsuda sinna meie klaasverandale justkui erapooletule pinnale . </s> <s> Airil , sel me vanatüdrukueelikul . </s> </p>
<p> <s> “ Rolf , ma olen jälle nii õnnetu ! ” teatas ta toolilt püsti karates ja mulle paar sammu vastu liikudes , hoolimata Airist , kes lahkumisega selgesti viivitas ja ka me kõneluse järge oleks tahtnud kuulda , kui ma poleks ta poole kurjalt vaadanud . </s> <s> Halla ja minu suhe pidi neile küll mõistatuseks jääma , olgu teistega kuidas on . </s> <s> Võtsin Hallal käest kinni ja tirisin nagu oma eksinud õe sealt verandalt alla õue . </s> <s> Selgus , seda Hallale just vaja oligi . </s> </p>
<p> <s> Oli lõunaaeg – ma olin just mõelnud linna peale minna , et võib-olla “ Gloria ” püstijalabaaris seljankat süüa . </s> <s> Sest olin saanud äsja “ Eesti Loodusest ” honorari oma eelmisel suvel tehtud reisi kajastava loo eest ja olin muidugi pisut uhke ka kümne separaadi üle , mis mulle olid toimetusest saadetud . </s> <s> Neid võis mõnele kirjatööd austavale tuttavale kinkida . </s> <s> Me astusime vaikides linnasüdame poole , ja Halla ei rutanud oma pihtimusega . </s> <s> Ma ei saanud aru , kuhu ta mind vaikselt suunab , aga seda ta kahtlemata tegi . </s> <s> Nii jõudsimegi nagu iseenesest raudteejaama . </s> <s> Seal teisel korrusel oli tunnustatud restoran , kus sai korralikult süüa . </s> <s> Olin treppi mööda tõustes otsustanud talle ja endale kanasupi välja teha . </s> <s> Aga enne kui valges põlles täidlane ja klaari näoga vene ettekandja jõudis minu poole pöörduda , oli Hallal menüü käes ja üks-kaks-kolm kõik tellitud – ja seejuures ilusasti järjekorda pidades : heeringas hapukoorega , kaks kanasuppi , kaks kooreklopsi , kaks jõhvikatarretist vahukoorega . . . ja kolmsada grammi viina . </s> <s> Ma jäin sõnatuks . </s> <s> Kust ta teadis , et mul oli taskus raha selle eest maksmiseks – tavaliselt seda mul ju polnud , ja sedagi , et ma pole mingi rahamees , teadis ta üsna hästi . </s> <s> Ei midagi muud , kui jällegi oli tegu tema arbujavõimega . </s> <s> Sest kui ma talle siis otsa vaatasin , sest heeringas ning viin olid juba lauale toodud ja kaks pitsigi ettekandja pontsaka käe poolt täidetud , naeris ta oma tumedate silmade sügavuses mu üle . </s> <s> Kuid see oli heatahtlik naer . </s> </p>
<p> <s> Ja nüüd siis võis ta pihtida . </s> <s> Aga kogu ta jutt polnud , kuidas nüüd öelda , me lõunasööki väärt – keegi , kelle nime ta ei maininud , oli talle liiga teinud ja veel oli ta oma rahakoti ära kaotanud , mis võis ka väljamõeldis olla , sest Halla oskas siiralt luisata ja seda ise peaaegu uskuda . </s> </p>
<p> <s> Me läksime lahku Rohelisel turul . </s> <s> Ta kaelustas mind tormakalt ja ütles : ” Aitäh , Rolf ! </s> <s> Sa oled tore sõber . </s> <s> Nüüd on mul hoopis inimese moodi tunne . . . ” Aga ta silmist paistis , et ta oleks peale sellist suurepärast lõunasööki veel midagi elusat soovinud . </s> <s> Kuid see ei tulnud kõne allagi , ja ma raputasin pead . </s> <s> Või mulle vaid näis , et ma tegin seda . </s> </p>
<p> <s> Separaati ma talle ei kinkinud . </s> <s> Ta oli oma osa mu looduseelamustest teisel kombel , nii-öelda natuuras kätte saanud . </s> </p>
<p> <s> Ent kümmekond päeva pärast seda sain ma tema kohta midagi olulist teada . </s> <s> Ma kohtasin teda nimelt . . . teatris . </s> <s> Ei , me ei kohtunud päriselt . </s> <s> Mina olin saalis – hulk inimesi me töö juurest , meil oli nii-öelda ühiskülastus , nii et ma mäletan , et istusin Airi kõrval – , kui tema suurt koli täis varandusekäru lükates lavale ilmus , kõrval tammumas kaks teatrilast , kes näisid neile langevast valgusest justkui ära hirmutatud . </s> <s> Tema tundis end enesekindlalt kohe algusest peale . </s> <s> Ma tundsin ta kohe ära , hoolimata paksust grimmist , mis teda tegelikust vanemaks aitas muuta , nii et tal polnud vajagi suud lahti teha ja oma madala häälega esimest fraasi lausuda . </s> <s> Jah , ta võinuks ka sosistada , nii nagu seal minu kõrval asemel lebades . </s> <s> Ja kui ta oma näidendi-laste poole pöördus , siis mõtlesin ma – huvitav , tal ju endal pole lapsi , kuidas ta oskab ema mängida , taibates samas , et nii arvata on üksjagu rumal . </s> <s> Aga see polnud ju väga kindel , et tal pole lapsi – need võisid vabalt kusagil olla , sest äkki meenusid mulle nood kaks kiirjat särbulist kinnikasvanud haavaarmi , mis ta kubemest lähtusid . </s> <s> Ning ma vist võpatasin või tegin mingi loogikavastase liigutuse , sest Aili mu kõrval pöördus mu poole ja küsis siis sosinal : ” Rolf , mis on , kas sul hakkas halb või ? ” </s> </p>
<p> <s> Ei , mul ei hakanud halb . </s> <s> Ma olin lihtsalt teada saanud , kes Halla oli . </s> <s> ( Pean ütlema – teater , näitlemine sobisid talle tõesti ja raske olnuks üldse leida teist ametit , kus ta poleks põrunud . ) </s> <s> Aga kogu ema Courage'i lugu läks minust mööda ja mul on vabanduseks öelda vaid seda , et ega Brecht mulle väga ei istugi . </s> <s> Isegi mitte “ Kolmekrossiooper ” , kus on ju ka muusikat . </s> <s> Aga seda võin ma ka öelda , et endast vanema naise roll sobis Hallale rohkem kui ta tegelik noorepoolsus . . . </s> </p></div2><div2 type="alaosa"><head> HESTER </head>
<p> <s> Tunnistan , et usun mõnevõrra ennetesse ja märkidesse ehk teisiti öeldes – olen parajal määral ebausklik . </s> <s> Või nagu väljendub mu sõber Hardo – elu saadab meile pidevalt oma oomeneid . </s> </p>
<p> <s> Hesteri-oomen oli hõbedane raha , Ameerika pooldollar , mille leidsin ühel hommikul – lausa võimatu ette kujutada – oma Kivide aia jalgrajaliivast . </s> <s> Sellest paistis välja vaid pisike serv . </s> <s> Pühkisin ta puhtaks , hüpitasin peopesal . </s> <s> Mündil oli ka väljalaskeaasta – 1946. </s> <s> Mis oli täpselt ( nagu hiljem selgus ) Hestri sünniaasta . </s> </p>
<p> <s> Kasutu oli tookord ja on ka praegu küsida , kust pudenes see Ameerika raha sinna teerajaliiva ? </s> <s> ( Igatahes on see mul tänini alles ja praegugi minuga kaasas kui üks mu talismane . ) </s> </p>
<p> <s> Tegelikult sain ma Hesteriga tuttavaks – milline iroonia – tänu Hallale . </s> <s> ( Kas selle taga oli ka ta naiselik salakavalus , küsin ma nüüdki veel ega tea vastust . ) </s> <s> Kõige tõenäolisemalt tahtis Halla mulle üllatuse valmistada – tutvustada üht ilusat naist , temast endast mitmeid kordi ilusamat , kes oli pealegi õnnelikus abielus . </s> <s> Mitte nagu meie temaga ! </s> <s> Nii et samal ajal oli see mõeldud ühtlasi peibutusena minusuguse jaoks . </s> </p>
<p> <s> Või tahtis ta lihtsalt demonstreerida oma huvitavaid tuttavaid , ning ka Hestrit nende hulgas . </s> <s> ( Aga ma räägin , kuidas see kõik minu vaatekohast paistis . ) </s> </p>
<p> <s> Tegelikult oli Hestri nägemine ja temaga tuttavakssaamine kui kingitus . </s> <s> Imelik vaid , et ta oli kingitus mulle Halla sünnipäeval , kus me ju kohtusime . </s> <s> ( Kingitus , millega ma ei osanud piisavalt hellalt , nagu olukord seda nõudis , ümber käia . ) </s> </p>
<p> <s> Aga kõik võinuks väga vabalt ka olemata jääda . </s> <s> Kui ma oleks veel mõned päevad töö juures ööbinud või kusagil sõidus olnud , siis ma poleks sünnipäevakutset kätte saanud . </s> <s> Paraku astusin ma just õigel ajal läbi ja märkasin juba ukselt , et mulle on esikupeegli serval kiri ning taipasin , et keegi teine peale Halla ei saanud seda sinna jätta . </s> <s> Käristatud ümbrikuservast ilmus lagedale ilukirjas tekst : ” Rolf , oled lahkeste kutsut minu hällipäevale , mis leiab aset . . . ” Järgnes aadress – vanalinnas , Pikas tänavas , majas , mille number ei öelnud mulle mitte midagi . </s> </p>
<p> <s> Tegelikult oli kutse mind tükk aega oodanud . </s> <s> Vaatasin alles nüüd kuupäeva ja kellaaega – sünnipäevaõhtu oli mõne tunni pärast algamas . </s> <s> Mõelda polnudki midagi . </s> <s> Mis siis ikka – kui nii kenasti kutsutakse , siis pole põhjust ära öelda ! </s> </p>
<p> <s> Pidu toimus mingis kunstnikuateljees , kutsutuid oli mõniteist , valdavalt Halla erinevate eluperioodide sõbrannad . </s> <s> Mehi oli vaid paar tükki , ja minu meelest polnud need ükski olulised kujud . </s> <s> Kohe algusest peale oli tunda mingit naistevahelist lahedat ühtekuuluvust . </s> <s> Aga see polnud siiski mõeldud Sappho-õdede koosviibimisena , kuigi see nüanss oleks ehk sünnipäevalapsele , keda oli muide huvitava soengu ja maani kleidi tõttu raske ära tunda , isegi mingil moel sobinud . </s> <s> Niisiis , see naiste masendav ülekaal ei mõjunud ( kui pisut ette rutata ) meile , vähestele meestele , ahistavalt . </s> <s> Vastupidi – meil lasti selles seltskonnas end hästi tunda , meile pühendati parajalt tähelepanu . </s> <s> Muidugi mitte nii palju kui naiste omavahelisele suhtlusele . </s> </p>
<p> <s> Ma märkasin teda kohe sisse astudes . </s> <s> Ta istus kaminale kõige ligemal , punakas paiste mänglemas ta mõtetest hõivatud näol , kokkupandud peod põlvede vahele surutud , peene koega kootud liivakarva kleit varjamas õlgu ja büsti ja ulatumas servapidi põrandale , varjates nii põlvi kui ka jalasääri . </s> <s> ( See oli ülimalt kombekas poos , milles ta mulle meelde jäi . ) </s> <s> Paar järgmist hetke tundus ta mulle tuttavana – ta oli ühe kodumaise filminäitleja moodi . </s> <s> ( Te vist mäletate , et tundsin taolisi assotsiatsioone juba Karini puhul – ilmselt on see mingi mu kompleks , et kipun niisuguseid paralleele otsima . </s> <s> Ja mis veelgi imelikum Hestri puhul – ta perekonnanimi , nagu ma veidi hiljem teada sain , langes tolle filminäitleja omaga kokku . </s> <s> Kuid paraku oli see ta mehe nimi – mida taipasin alles tagantjärele . ) </s> <s> Siis pööras ta näo minu poole . </s> <s> Ja üle selle libises kerge ehmatuselaine – mis minus võis sel hetkel sellist olla , et ta pidi ehmuma ? </s> </p>
<p> <s> Halla viis mind kohe tema juurde , sest see üksainus koht Hestri kõrval oligi ja vaid vaba . </s> <s> ( Niisiis polnud tegu mingi juhuslikkusega ! ) </s> </p>
<p> <s> “ Rolf , saa tuttavaks – minu hea sõbranna . </s> <s> Nime ütleb ta sulle ise . </s> <s> Ta on kunstiajaloolane ja tal on muuseas igas asjas laitmatu maitse , nii et ole ettevaatlik . . . </s> <s> Kõiges . . . ” Need olid Halla sõnad , millega ta meid kokku viis . </s> <s> Nii väga tema moodi . </s> <s> Pomisesin vastuseks , et mina pole oma kunstis kuigi kodus ja üleüldse ei ole oma maitseotsustustes kindel . </s> <s> Ja siis laskusin Hestri kõrvale tumbale – peaaegu teda , ta kleiti riivates , sest ruumi oli üldiselt vähe . </s> </p>
<p> <s> Sellest hetkest peale tundsin end hästi . </s> <s> Nii hästi kui ei kunagi varem . </s> </p>
<p> <s> Kui Hester mulle esimest korda oma nime ütles , siis kuulsin esimest korda ta veidi narisevat “ r ” -i ja see väike iluviga sobis talle väga . </s> <s> Sest kõik muu tas paistis tõesti laitmatu – nägu , keha , olek , temperament . </s> </p>
<p> <s> Muidugi pidin alustuseks ütlema , et pole kohanud ühtki sellise eesnimega naist , mis kõlas mu enda jaoks pisut teisiti – ma pole oma elus veel kohanud nii veetlevat naist . </s> </p>
<p> <s> Tema vaid kergitas kulmu – kas tõesti ! </s> <s> See olevat ta isa pandud nimi , ühe kõmulise ja eesti-ajal tuntud raamatu järgi . </s> <s> Järsku olen lugenud ? </s> <s> Ja ta nimetas selle raamatu pealkirja . </s> <s> Kuid just sel hetkel kostis ruumisisemusest vägev naerurõkatus , ja Hestri nimepäritolu jäigi mu jaoks saladuseks . </s> </p>
<p> <s> Nojah , see nimi oli ju natuke Halla oma laadis , mõtlesin ma . </s> <s> Huvitav , mis neid ikkagi seob ? </s> <s> Nad on ju täiesti erinevad . </s> <s> Millal , mis asjaoludel nad võisid küll tutvuda ? </s> <s> Oleksin tahtnud seda küsida , kuid hoidsin end tagasi . </s> <s> Või kes kõik selles ruumis polnud Halla tuttavad . . . ! </s> <s> Sama küsimuse võinuks esitada veel nii mõnegi puhul . </s> </p>
<p> <s> ( Pean tunnistama , et mu vaist osutus üsna õigeks . </s> <s> Ja üleüldse pean ma intuitsiooni üheks oma tugevamaks küljeks . </s> <s> Nimelt paar tundi hiljem sattusin sealsamas kõrval köögis sünnipäevalapsega kahekesi jääma – õieti oli Halla ise mind kutsunud konservikarpe avama – ja kuulsin ta enda suust , et see oligi tegelikult olnud tema salakaval plaan meid Hestriga omavahel tuttavaks teha . </s> <s> Et jälgida , kuidas ma piinlen , nagu Halla mulle naerdes otsa vaadates lausus , üht ilusat ja samas kättesaamatut naist käeulatuses nähes . </s> <s> Sest et – Hester olevat õnnelikus abielus ja tal olevat kaks väikest imeilusat tütart ja üleüldse olevat ta tema sõbrannadest “ üks kõige moraalsemaid ” . </s> <s> Need olid just tema sõnad , kui ta mulle naerdes otsa vaatas ja seejärel veinisuusena suudlema kippus . </s> <s> Mis tähendas ju seda , et ta pidas mind mingil määral ikka veel endale kuuluvaks . </s> <s> Ja mulle tuli korraga meelde , millist tsirkust ja vägivalda oli Halla minu kallal rakendanud , ning jubedusejudin veeres üle mu selja . </s> <s> Ja ma lükkasin ta endast kergelt eemale , mispeale tema naeris oma madalat nais-Mefisto naeru , justkui ta ei oodanukski mult muud reageeringut . ) </s> </p>
<p> <s> “ Ah , kas sul on keegi teine siginenud ? </s> <s> Nojah , nagunii on ! ” kinnitas ta siis teistmoodi naerdes , aga ta elevus siiski vaibus . </s> <s> Ent vaid hetkeks . </s> <s> Siis ähvardas ta mind näpuga ja kurjustas tehtult : </s> </p>
<p> <s> “ Ära sa kohe mõtlegi Hesteriga seoses midagi niisugust. . . Sul ei tule sellest nagunii midagi välja . </s> <s> Küll sa näed ! ” </s> </p>
<p> <s> Olin vait . </s> <s> Mõtlesin endamisi – imelikud on need naisolevused . </s> <s> Tõepoolest – nagu koerad heintel , kui üht Lope de Vega näitemängupealkirja tsiteerida . </s> <s> Ise ei söö , ja teistele ka ei luba . </s> <s> Aga ma ei hakanud seda talle muidugi ütlema . </s> <s> Ta oli ettearvamatu ja impulsiivne selletagi . </s> </p>
<p> <s> Kuid Hestris tundus justkui Hallale vastukaaluks kõik nii pingetu ja tasakaalus. Või kui , siis võis tas tunda õige pisut mingit hajevilolekut . </s> <s> Justkui oleks ta hinge kodumaa mujal , mitte siin , kus me parajasti asusime . </s> <s> Mille ta järgmisel hetkel kustutas oma naeratusega , mis oli sama kerge libisema üle ta näo ja peituma siis suunurkadesse , milles pigem aimus kui oli olemas tulevane kurbusekurd . </s> <s> ( Kas mitte seesama hetkeline äraolek polnudki märk tas peituvast ebakõlast , millest ma sain aimu alles hiljem temaga lähemalt tuttav olles . ) </s> </p>
<p> <s> Ja mis mulle Hestri puhul eriti meeldis – ta oli oma kaaslase suhtes siiralt tähelepanelik , ta oskas kuulata , ning kui sind mõistis , lehvis üle kogu ta olemuse naeratus , nagu tahaks ta sellele teisele anda osakese oma päikselisest loomusest . </s> <s> Ta on tõesti küps naine , mõtlesin mina ja muutusin sest mõttest kuidagi ebakindlaks . </s> <s> Kõik mu vähene kuraas jooksis hetkega tühjaks . </s> <s> Või peaksin ütlema , et muutusin relvituks . </s> </p>
<p> <s> Hiljem , kui kõik olid pisut joonud , sain nagu osa oma harilikust enesekindlusest tagasi ja mu pilk viibis juba häbenemata temal kauemat aega. Ta tundus mulle tõesti naisena , kes küll aimab ja isegi teab oma väärtust , kuid ei võta üheski olukorras midagi ette , et seda oma loomupärast veetlust kuidagi suurendada või endale kasulikus suunas rakendada . </s> <s> Ja samas säilitas ta profiil endise sujuvuse , tütarlapseliku värskuse . </s> </p>
<p> <s> See loomulikkus oligi Hestri suurim voorus . </s> <s> Ja samas – ta nagu ei teadnud üldse , et just sellega avaldab ta palju suuremat hullutavat mõju enda ümber . </s> <s> Jah , ta nagu polnud absoluutselt teadlik , milline tugev sensuaalsuse väli tema ümber levib , temaga kaasa liigub . </s> </p>
<p> <s> Kuid seda mõtlesin ja tundsin ma selgemini siis , kui me juba tantsisime . </s> <s> ( Tõe huvides olgu öeldud , et tantsimine on minu puhul eneseületuslik samm . </s> <s> Aga küllap Hester mõjus mulle sedavõrd soodsalt . ) </s> <s> Ja kuna oli kitsas , siis suruti meid tihedalt teineteise vastu – rohkemgi , kui ise oleksin söandanud . </s> <s> Ja kõik juba eespool kirjeldatu nagu võimendus veelgi – ta keha oli nii tuntav kõigis oma üksikasjus , nii tukslev ja elav ja hingav , ent veelgi meeleäraseks tegevalt mõjus mulle millegipärast see teadmine , et see rauge ja praegu minu käte juhtida keha on endas järgemööda kandnud kaht last ja neile maailmavalguse kinkinud . </s> <s> ( Võib-olla mõjub sünnitamismüsteerium sedavõrd meie seksuaalsusele . ) </s> </p>
<p> <s> Ta erutas mind arusaamatult , tegelikult , ja see hakkas isegi tantsimist segama . </s> <s> Mu mõte oli kui seotud . </s> <s> Tundsin imelikku õhetust üle kogu keha levivat . </s> <s> Temagi pidi seda kuumust tundma . </s> <s> Võin tunduda naiivse ja sentimentaalsena , kui ütlen , et just ta hillitsetud olek , ta napid vastused mu otsitud jututeemadele aina kasvatasid mu erutust . </s> <s> Ja kuna see , mis mind vastupandamatult ründas , oli antud olukorras võimatu , siis lasin ennast üleni haarata hullul ja loogikavastasel kujutlusel , tegelikult rumalal mõttepildil , nagu neid kõigil inimestel – meestel ja naistel – aeg-ajalt ette tuleb . </s> <s> Et me lahkume kohe sellest ruumist , ja ta pika kootud kleidi serv jääb kinni uksepakus oleva salakavala naelapea taha , aga me tõuseme koos mööda treppi – tema minu õlale toetumas – avatud rõdule õhku hingama ( sest sees oli tõesti palav ) , ja samal ajal kleit muudkui hargneb ja hargneb ning ei tema ega mina märka seda , sest oleme teineteisest nii hõivatud , ja kui me oleme lõpuks seal üleval hoiame raudpiirdest kinni ja silmitseme vanalinna tulesid , tunneb ta lõpuks , et on kuidagi jahe , et midagi on lahti , ja ka mina tunnen ta rahutust ja näen siis , et ta on peaaegu alasti ning heidan siis oma kuue ta õlgadele ja emban selle varjus ta külmsiidises kombinees värisevat keha ning see liibub minu vastu ning seal pole kellegi segavaid pilkusid ega midagi muud meid lahushoidvat . . . </s> <s> ( Tegelikkuses läks mõnevõrra aega , enne kui ma teda säärasena tunda võisin . ) </s> </p>
<p> <s> Aga oh neid meeste fantaasiaid , veinise mõistuse loodud fantasmagooriaid ! </s> <s> Nad on nii lennukad ja etteruttavad ! </s> <s> Ja ei ole neile võistlejaid naiste kujutluses sündivatest ! </s> <s> Või kust ma tean , ilmselt me , mehed , siiski alahindame naiste fantaasiamänge , mis võivad olla palju rikkamad ja ohjeldamatud . . . </s> <s> Igal juhul , ma andnuks palju , et võinuks tol hetkel näha Hestri mõtetesse . </s> </p>
<p> <s> “ Kuidas. . . palun ? ” ei olnud ma kuulnud tema küsimust ja nii pidi ta seda üle kordama . </s> <s> Selgus , me olime vahepeal tagasi istuma tulnud . </s> </p>
<p> <s> “ Mis teile elus kõige rohkem meeldib ? ” küsis see keegi nimetu mu kõrval . </s> </p>
<p> <s> Nagu mingi ergastus oleks mind läbinud . </s> </p>
<p> <s> Minule , elus … mis ? </s> <s> Kui ma vaid ise ka teaks ? </s> </p>
<p> <s> “ Mulle meeldivad . . . mulle meeldivad kõige enam pilved . . . </s> <s> Nende omaette maailm . . Vabandust , kas ma ütlesin , et olen õppinud loodusteadusi , sealhulgas meteoroloogiat . . . </s> <s> Ja olen pidanud mitut puhku pilvi vaatlema ning neid määrama. . . Jah just – pilved . </s> <s> Sest nad on kerged ja muutlikud kui inimese enda mõtted . . . ” </s> </p>
<p> <s> “ Huvitav – pilved , poleks nagu oodanudki säärast vastust , “ lausus tema ja pöördus nüüd täielikult minu poole , nagu otsutanuks alles nüüd mind tõsisemalt võtta . </s> <s> Kui ta nii istus , kokkupandud käed rüpes , rind kerkimas ja vajumas hingamise taktis mu silmade kõrgusel , tundsin ma taas temast levivat parfüümi , ei , ta soojavoogu , mis oli nii tugev , et ma pidin ennast tagasi hoidma , et end mitte tema vastu kallutada ja midagi hullu teha – ta kaela ümbert kinni haarata , teda suudelda , nuuksuda , karjuda , teda hammustada … </s> </p>
<p> <s> “ Jah , ja just nende kättesaamatus , nende igavene muutlikkus . </s> <s> See , kuidas nad kogu aeg kuju muudavad ja üksteiseks üle lähevad . </s> <s> Tegelikult ju ükski pilvevaade , ükski taevavaade ei kordu eales . </s> <s> Ja selle kõigega on seotud nii-öelda taevased valgusemängud . . . ning meie endi meeleolu saab ju sellest mõjutust . . . </s> <s> Võib-olla olete kuulanud mõningaid Debussy kergeid ja impressionistlikke klaveripalu . </s> <s> Seal on kõik see ilusasti sees , mida ei oskagi sõnadega edasi anda. . . Kuidas teiega on , mis teid elus kõige enam võlub ? ” peaaegu pomisesin ma , sest mul polnud enam õhku ega energiat selle küsimuse jaoks . </s> </p>
<p> <s> “ Minule meeldib samuti nagu teilegi loodus . </s> <s> Ma olen , kuidas nüüd öelda , ilmade koguja . . . </s> <s> Ma leian ka näiteks tavalises hallis sügiseilmas enda jaoks palju ilu . . . ” </s> </p>
<p> <s> Ausõna , ma ei mäleta , kuidas see pidu lõppes ja kuidas me lahku läksime . </s> </p>
<p> <s> Igal juhul ei hoolinud ma Halla hoiatusest . </s> <s> Jah , mul oli jultumust Hestrile , sellele õnnelikus abielus naisele juba ülejärgmisel päeval töö juurde helistada . </s> <s> Sest nii tahtis mingi minus möllav ebaloogika . </s> <s> Ja ma ei helistanud selleks , et Hestrilt kuulda , et olen nii huvitav vestluskaaslane ja me võiksime edaspidi kohtuda kui sõbrad – kõike muud , aga mitte seda ! </s> <s> Ma ei tea , aga mulle tundus , et ma aimasin ta reageeringust justkui rõõmu , nagu oleks ta mu helistamist oodanudki , või vähemalt üllatust , et ma seda tegin . </s> <s> See soe ja sõbralik , koguni huvitunud toon ta hääles üksnes julgustas mind . </s> </p>
<p> <s> Et kõik oleks võimalikult erapooletu ( me ei rääkinud sellest , aga kõik oli ütlematagi selge ) , siis pidime kohtuma tema linnaosa väikeses puiestikus , millest saigi edaspidi me kindel kohtumispaik . </s> <s> ( Veel hiljemgi ei saanud ma sealt ilma teatud elevuseta , võbinata hinges mööda sõita – äkki ta ootab mind nüüdki veel ! ) </s> <s> Ja et kohtumine oleks erapooletu ja väliselt juhuslik ja täidaks samas ka praktilisi eesmärke , siis oli ta välja tulnud oma kümnekuuse tütrekesega . </s> </p>
<p> <s> Jah , just neil päevil oli tõeliselt alanud sügis , ja ma tundsin äkki , et olen armunud . </s> <s> ( Kas see oli üldse mõistlik ? ) </s> <s> Ja ma tahtsin kohe viivitamatult sel esimesel vis- ? -vis olemisel temalt , abielus naiselt , küsida – otse ja talle silma vaadates – öelge , kas mul on lootust ? </s> <s> Milline naiivsus ! </s> <s> Kas ta tohib , kas ta saab üldse taolise küsimuse peale midagi vastata . </s> <s> Ja mida ma talt siis ikkagi soovisin ? </s> <s> Et ta hakkaks minuga nüüdsest salaja kohtuma , et tast saaks aegapidi mu armuke , et ma saaksin tema abiga – ja selles olin ma tollal üsna veendunud – mingist iseendaga konfliktist üle ? </s> </p>
<p> <s> See oli ühtlasi esimese kollase saju päev , sest puhus paras läänetuul ja üle taeva liikusid kiired rebenenud pilved , mille nime ta kohe pingile istudes mult küsis . </s> <s> Need on fractonimbused , hatakpilved , ütlesin vist mina . . Hetkeks lapsevankri käepidemest lahti lasknud , vaatas Hester minu poole ja kummardus siis maha , et korjata mõned üllatavalt suured paplilehed . </s> <s> Laps sinises vankris me mõlema pilgu ulatuses magas rahuliselt ; ta oli üleni Hesteri nägu , täielikult tema kordus , tema olemus. Siin ei olnud midagi kõrvalist . </s> <s> Ja siiski , teadsin ma nagu esimest korda , on ta ka selle mehe laps , keda ma pole suuteline teatavaks võtma , ehkki ma pole teda näinud ja ei tea isegi ta nime . </s> <s> Aga ta oli kusagil olemas . </s> <s> Kusagil siinsama üsna l i g i d a l. </s> <s> Ja Hester kandis ju neid paplilehti hoidva käe sõrmes kitsast kuldset ringi , mida meil Sillaga polnud kunagi olnud , sest Silla oli pidanud sõrmust tühiseks minevikuharjumuseks . </s> <s> Ja sedasama sõrmust vaadates tundsin ma , kuidas minus kerkib kusagilt sügavusest mingi viha – ebaloogiline ja täiesti arusaamatu viha selle vastu , et nende kahe , Hestri ja ta mehe vahel , valitseb see harmoonia , mille poole meie nii asjatult püüdlesime , ja seal oli ka kadedus selle suhtes , mis n e n d e vahel enne mind oli toimunud ja veel enam selle vastu , mis nende vahel edaspidi toimub . . . </s> </p>
<p> <s> Siis äkki liikusime küljetsi üheaegselt teineteise poole ja liibusime õlgu pidi sõnatult teineteise vastu ja püsisime kaua-kaua niimoodi , ilma et midagi oleks öeldud . </s> <s> Ma tundsin , et me oleme mingis mõttes kui ühendatud anumad – et me mõtted voolavad teisesse , aga kehad on ja peavadki olema lahus . </s> <s> Aga siis põimis ta oma parema käe ümber minu , lastes samal ajal lapsevankri käepidemest lahti , ning ta teine käsi asetas paplilehtede punti hoidva käe oma siidsukas põlvele , ja see siidjas kate , mis osakest ta ihust ümbritses oli ju nagu fragment ühest hullust kujutlusest , mis mind sellest jahedast ilmast hoolimata taas ründas , ning ma asetasin käe ta käele ja ühtlasi ta põlvele , mis oli jahe. Aga tema vabastas oma lehti hoidva käe ja otsis käekotis , leidis pastapliiatsi ning kirjutas vaid hetkeks oma paremat kätt abiks võttes ühele puulehele midagi . </s> <s> Ja üllataval kombel jäi pastapliiatsikiri sinna veel paremini kui paberile pidama . </s> <s> Siis ulatas ta lehe mulle . </s> <s> Seal oli kirjas : </s> </p>
<p> <s> “ Mäleta seda päeva kui üht paljude hulgast ! ” Ja all : “ Hester ” . </s> </p>
<p> <s> ( Ma mäletan seda päeva nii selgesti – taevas oli hallides kihtpilvedes , millest madalamal liikusid needsamad fractonimbused , puhus paras tuul , see liigutas Hestri šatääne juukseid ja ajas neid ta näole , kust ta pidi neid naerdes eemale puhuma . . Ta meenutas mulle sel hetkel noort Ingrid Bergmani . </s> <s> Ja leht , mille ta mulle ulatas , oli tegelikult armastuse indulgents – selle armastuse , mida ma siis ei julgenuks välja öelda . </s> <s> Kuigi ta oli olemas . ) </s> </p>
<p> <s> Ülejäänud pärna- ja vahtralehed asetas Hester magava lapse tekile . </s> <s> Ja laps liigutas end seal sinises kärus , ta silmad olid avali ja ta vaatas mulle otsa oma ema sinihallide silmadega . </s> <s> Ja lapse põsel oli suur pisar . </s> <s> Külm liikumatu pisar . </s> <s> Nagu oleks tal häbi me imeliku kohtumise üle . </s> <s> Ei , laps ei hakanud nutma ega isegi ei häälitsenud , aga Hester ruttas teda puutuma . </s> <s> Ning pisarat ära pühkides vaatas ta vilksamisi , tõsise pilguga minu poole . </s> <s> Umbes nii – kas sina , mees , oled väärt seda lapsepõse pisarat ? </s> </p>
<p> <s> Hester , mõtlesin ma tast tol päeval lahkudes , sa oled nagu puu , seesama pärn , mille lehe sa mulle kinkisid . </s> <s> Ilus puu , mis kasvab nüüdsest mu mõtete tagamail . . . </s> <s> Jah , miks ma ei võinud teda varem tunda , kohata – milline triviaalne mõte , tuhandeid kordi kellegi poolt korratud , läbi kannatatud . </s> <s> Ent minu poolt mitte . . . </s> </p>
<p> <s> Me kohtusime nüüd tõepoolest ülepäeva . </s> <s> Ja juhtus , et ma aitasin tegelikult Hestrit ta emakohustustes – seda lapsevankrit lükates , nagu oleks see seal teki ja kärukatte varjus me ühine laps . </s> <s> Jah , elu on veidrate vaatepiltide tootja . </s> <s> Mõne kõrvalvaataja jaoks võisime me tõesti välja näha rahuliku ja mõtliku jalutuskäigul viibiva paarina . </s> <s> Ent milline iroonia – seal sinises kärus lamas mulle tundmatu mehe tütar , silmakesed kinni , leebe sügispäike mängimas pikkade ripsmetega silmalaugudel . </s> <s> Aga kui see laps , see imik olnuks võimeline , ta pidanuks oma väikeses südames mind sellel hetkel kõigest jõust vihkama või armukadedust tundma . </s> <s> Sest ma ohustasin tema jaoks kõige tähtsamat , ta ema . </s> <s> Ja ma ise pidin tahtmatult mõtlema – miks küll minuga on nii , et ma püüan lühikese aja vältel juba teist korda varastada võõra elu rõõme ? </s> </p>
<p> <s> Ülejärgmisel korral kutsus Hester mind enda juurde sisse , ütles nagu muuseas , et on üksinda – mees olla sõitnud vanema tütrega mõneks päevaks maale , sest oli parajasti õunte aeg . </s> </p>
<p> <s> “ Tule vaata , kuidas ma elan. . . Siis tead minu peale selgemini mõelda , kui me mingil põhjusel . . . kohtuda ei saa . . . ” Ja ta takerdus ning punastas nagu noor tüdruk . </s> <s> Jah , ma tahtsin näha , kus ta elab . </s> <s> Aga ma teadsin , et ma näen paratamatult ka tuba , kus on voodi , milles ta igal öösel oma mehe kõrval magab . </s> </p>
<p> <s> Laps ärkas üles just siis , kui me ta käru teisele majakorrusele kandsime. Ta vaatas mind , ta nägi vaid mind , mitte oma ema ! </s> <s> Hiljem ta istus patjade vahele tõstetuna kulunud kanapeel ja vaatas meid mõlemaid oma tõsisel ilmel , nagu üksnes väga väikesed lapsed – need , kelles mõne filosoofi arvates on täisteadmus kõigest , mis neilt umbes aastaselt ära võetakse – oskavad vaadata . </s> <s> ( Kas ma olin tõesti juba siis milleski süüdi ? </s> <s> Või tekkis see süüaine alles hiljem ? </s> <s> Igatahes see Hestri pisitütre Inga süütu ja teadmatu , ent minu jaoks ometigi etteheitev pilk jälitas mind mitu päeva . </s> <s> Ja teatud mõttes jälitab see mind ka veel praegu , aasta hiljem . </s> <s> Ning ma tahaksin sellest ükskord vabaneda . </s> <s> Kuid ma suudan igakord mõelda vaid millestki kaasnevast – praegu veel usaldab see laps kogu olemusega oma ema ja aja kõikvõimsat käiku , ent huvitav , milline see laps ükskord aastate pärast täiskasvanuna välja näeb – kindlasti väga kaunis , võib-olla ehk kaunimgi kui tema ema praegu ühe võõra mehe kõrval – ja kas mul on teda siis ka juhust kohata ? ) </s> </p>
<p> <s> Aeg tiksus kusagil , nähtamatuses , me istusime teineteise vastas , põlved teineteisest lahus . </s> <s> Laps magas meist eemal , vajunud ühel hetkel külili . </s> </p>
<p> <s> Siis pööras Hester pilgu minu poole , justkui unustanud lapse. Küllap ta nägi , et mu pilk on janune ta järele . </s> <s> Aga tema vaatest hakkaks mul imelik tunne . </s> <s> Ta pilk nagu muukis mu hinge lahti . </s> <s> Ja mulle hakkaks tunduma , et ta sinihallide silmade ovaalsed kivid ähvardavad lõpuks lahustuda ta silmanurkades keerlevas vees . </s> <s> Milliseid lootusi sidus ta hetkel minuga ? </s> <s> Mis küll sõnastamatu igatsus oli meid kokku viinud , et me istusime nüüd selles toas ? </s> <s> Kas mul on üldse lootust seda teada saada ? . . . </s> <s> Ja mida ta minust küll nõnda arvas ? </s> <s> Kes ma olin talle – kas vaid ilusate ja muutlike pilvede nägija ning nendest jutustaja või keegi enam . . . ? </s> </p>
<p> <s> . </s> <s> Küll sinul , mehenaine , on janune ja ahvatlev suu , karjatasin ma vaikselt ja tõusin toolilt , liginesin talle ja surusin oma suu ta oma vastu . </s> <s> Ma imesin end ta suu külge , mu keha liibus samamoodi ta keha külge . </s> <s> Ja see polnud enam tants , kus midagi sellesarnast oli lubatud . </s> <s> Kas tohiksin veel midagi enamat lubada ? oli mu tumm küsimus . </s> <s> Ja vastust saamata sukeldus mu käsi ta kaelaavausest sisse , sõrmed libisesid harali üle ta rinna , ma puutusin ta kaenlaaluse märga ; ma embasin teda tugevasti ja kramplikult , olin valmis teda üles kergitama , ei-tea-kuhu kandma . </s> </p>
<p> <s> Kuid just sel hetkel häälitses laps , ja Hestris lõi kohe emainstinkt välja . </s> <s> Ta vabastas end mu kätest , tõmbus eemale , läks ja laskus kanapee ette põlvili . </s> <s> Mul hakkas järsku kiire . </s> <s> Oli varastaja tunne . </s> <s> Pelg , et keegi võib siiski tulla . . . </s> </p>
<p> <s> Mõnel hetkel ma tõesti ei mäleta , kas see on tegelikkus , et ma temaga alles-alles koos olin </s> . . . . <s> Mis tal seekord seljas oli – muidugi mitte too liivakarva kootud kleit , vaid lõdva vööga kokkuseotud hommikumantel , mille sees , nii kättesaamatus läheduses oli olnud ta ahvatlev keha , mis pole kahest sünnitusest hoolimata kaotanud vähimatki oma ilust . </s> <s> Vastupidi , vastupidi – üksnes juurde saanud … Kui uimastav , kui hull võiks olla selle keha alastus , sellesse puutumine ! </s> <s> Nagu elekter , mis läbib kõiki kudesid . . . </s> <s> Umbes nii kirjutasin sellest mehenaisest oma harvade hingepuistamiste kladesse . </s> <s> Aga kirjutamise hetkel ma päriselt nii enam ei mõelnud . </s> <s> Tegelikult ma valetasin nii iseendale kui ka paberile usaldatud sõnades , tegelikult süüdistasin elu või saatust , mida ju tegelikult olemas polnud . </s> <s> Jah , ja edasi tulidki teistmoodi sõnad . </s> <s> Mees , kas sul on vähegi mõistust , kas sul on raasukegi oidu – mida sa mõtled ja mida loodad ? </s> <s> Milleks sulle need raasukesed , mida sul lubatakse varastada , kui ta kuulub kõikidel öödel s e l l e l e mehele , samal ajal kui sinu jagu on vaid mõned juhuslikud päevased tunnid kusagil tuulisel pargiteel ! </s> </p>
<p> <s> Tõesti – mitte ühegi inimese vastu ei ole ma tundnud säärast vastumeelsust , ma mõtlen – säärast nüri ja arutut armukadedust kui Hestri abikaasa vastu . </s> <s> Ma ei saanud midagi teha , et minus sugenesid totrad või triviaalsed mehelikud küsimused – miks tema on tõmmanud selle särava loosi , miks tema on saanud just selle naise ? </s> <s> Kas nende mõne aasta tagune kohtumine poleks võinud olemata olla ? </s> <s> Kas Hester poleks võinud siiani vaba olla ? </s> <s> Ent siis poleks ta olnud päriselt tema , pidin ma ometi tunnistama . </s> </p>
<p> <s> Hester ei andnud endale aru , et ma ju ei tunnegi ta meest , ta ei taibanud , et parem on , kui ta temast juttugi ei teeks , ehkki teda polnud võimalik olematuks vaikida . </s> <s> Ma ei mõistnud , mida ta tahtis öelda lausega : </s> </p>
<p> <s> “ Kui me abiellusime , siis arvasid kõik , et oleme suurepärane paar . . . ” Kuid ta jätkas : “ Aga nüüd , nüüd ma ei tea , mis on muutunud . . . ” Selkohal jäi Hester vait ning lõi siis endale vastu suud ja nõnda ma ei saanud seegi kord teada , mis teda vaevab . </s> <s> Kuid juba niigi oli liiga palju öeldud . </s> <s> Tunnistan , see poolik lause tõi mind sügavast lootusetusest jälle tagasi elu pinnale . </s> <s> Aga sellest mulle varsti ei aidanud . </s> <s> Ühelt poolt – ma ei tahtnud , et ta kuju saaks . </s> <s> Ja teisalt – ma pidin ometigi ta meest nägema </s> </p>
<p> <s> Olin juhuslikult teada saanud , et Hestri mees töötab ühes linnasüdames asuvas instituudis . </s> <s> Mul polnud iga päev lõuna paiku midagi paremat teha kui seal ligiduses passida . </s> <s> Ja ehkki ma polnud teda tegelikkuses ega isegi fotol näinud ( ma olin nende kodus viibides kramplikult vältinud igasuguseid perekondlikke fotosid ) , lootsin ma ta millegi iseloomuliku , millegi hoomamatu tõttu ära tunda . </s> </p>
<p> <s> Ja ükskord arvasingi , et ma tabasin ta . </s> <s> Hakkasin tolle mehe kannul kõndima . </s> <s> Tal oli selline enesekindel hoiak ja iseloomulik kõnnak ; tast õhkus parajalt ülbust või vähemalt endaga rahulolu . </s> <s> Vahtsin ta tagataskut punnitavat rahakotti , halvustasin mõttes ta pehmest riidest ruudulist jakki ja eriti ta pehmeid pruune välismaiseid kingi , nagu oleks neisse esemetesse kätketud mingi üleolek minust , kes ma kandsin palju lihtsamaid asju . </s> <s> Millega minul jäi üle silma paista , parem olla ? </s> <s> Ka see oli triviaalselt rumal küsimus , aga ma ei suutnud seda kohe tõrjuda . </s> <s> Ja sel hetkel oli mul vaja kuidagi ta vastu võidelda , tast mõttes üle olla . </s> </p>
<p> <s> Ning siis tõusiski mu silme ette viimane kohtumine ta naisega – t e m a korteris , t e m a valdusalas , t e m a l e kuuluvate asjade ja seoste keskel. . . Jah , me jõime veini , Hester ja mina . </s> <s> Hester seisis toanurgas , kahe õlimaali vahemikus , nägu helendamas , käsi tumesinise Mozeri väärtklaasist pokaaliga suu juurde tõstetud . </s> <s> Ta oli tol hetkel nii vastupandamatu , et minagi pidin tõusma , liginema talle , suruma ta sinna nurka , haarama ühe käega ta juustest , kaevuma sõrmedega nendesse , kallutama ta pea aeglaselt ja hellalt , aga samas siiski võimuka liigutusega kuklasse – ja ma märkasin , et Hestri pokaali hoidev käsi on kaotanud kontrolli enda üle . . . ning vein voolas pokaaliservast tumeda peenikese nirena ta kleidiavast sisse ning valgus piki ta ihu allapoole , ilma et ta oleks võpatanudki , ja mina , selle asemel et suruda huuled Hestri ootvel suule , järgisin hoopis seda tema keha mööda laialivalguvat veini , rüpsides seda huultega , hõõrudes seda oma vaba käega ta ihu mööda laiali , tundes , kuidas ta keha võpatab sellest mängust , sellest peibutavast olukorrast . </s> <s> Ja siis ma kuulsin end kui kedagi teist sositamas , peaaegu vannutamas teda : “ Ära enam kunagi lausu minu kuuldes , kui ilus paar te kunagi välja nägite . . . ” Ning Hester , ta naine , üksnes ümises vastuseks ja oli mulle nii ligidal , et miski ei võinud meid enam segada . </s> <s> Mitte miski , välja arvatud meist vaid paari meetri kaugusel magav laps . . . </s> </p>
<p> <s> Sedaaegu olin ruudulises jakis meest ehk Hestri abikaasat jälitades jõudnud klaasist kohvikuukseni , millest mees sisse astus , mina ta kannul . </s> <s> Istusime teineteisest eraldi laudadesse . </s> <s> Selle järgi , kuidas ta istus , kuidas ta kella vaatas , sai mu veendumus aina kindlust juurde – see on tema ! </s> <s> Aga keda ta ootas ? </s> <s> Ega ometi oma naist , Hestrit ? </s> <s> See oleks mu jaoks küll täielik šokk , kui peaksin neid koos nägema ! </s> <s> Ent järgmisel hetkel valdas mind hoopis parastustunne . </s> <s> Sest ma mõistsin – Hestri mehel oli selles kohvikus kohtamine . </s> <s> Kellegi teise naisega . </s> <s> Ja tõesti , viie minuti pärast istus ta lauda naine , säärane värvitud vuhva , kes oli Hestrist nii palju madalamal , et ma polnud kõiges enam nii kindel . </s> <s> Siin sa oled , mees ! võidutsesin ma . </s> <s> Ja kelle vastu sa oled t e m a välja vahetanud ! </s> <s> Su kaunis naine on lastega kodus ega aima , kellega sa hetkel oled ! </s> <s> Sinna siis on jõudnud te ülimalt harmooniline abielu ! </s> <s> ( Mõni aeg hiljem selguski kogemata , et olin jälitanud võõrast meest . </s> <s> Ma ikkagi söandasin paluda , et Hester näitaks mulle oma vanema tütre fotot , aga seal , teiste hulgas oli üks pilt , kus nad olid kõik kolmekesi ( Ingat polnud siis veel olemas , ta oli varjul , aimena oma ema erilises ilmes ja olekus ) ja nii nägingi , et mu rivaal , kui nii tohtis üldse mõelda , oli hoopis teist tüüpi mees . </s> <s> Mulle vaatas fotolt vastu pehme näo , juustevaese lauba ja justkui sündimisest peale kurbade silmadega mees , kes oli täielik vastand minu poolt kohatud jõujuurikale ; tema oleks mu kindla peale läbi peksnud , kui ta oleks mind oma elamises kohanud ; aga seda ma küll foto vahendusel ei uskunud , et Hestri tõeline abikaasa olnuks suuteline kellegi vastu kätt tõstma , olgu tegemist kasvõi ta abikaasa võrgutajaga . . . ) </s> </p>
<p> <s> Vahepeal oli muidugi päevi , mil ma Hestriga ei kohtunud . </s> <s> Aga Hester oli seda ju ette näinud ! </s> <s> Mis ei tähendanud , et ma poleks tema peale pidevalt mõelnud ja oma kujutluste käes piinelnud . </s> <s> Kuid mu ellu pidi paratamatult mahtuma ka muid sündmusi , õhtuid iseendaga , öiseid unesid . . . </s> </p>
<p> <s> Sel õhtul olin tuld kustutamata , raamat rinnal , magama jäänud . </s> <s> Põrandale tõstetud väikese kupliga laualambi valgus ajas mind keset ööd üles . </s> <s> Õigemini unenägu oma hirmutava paisumisega. . . Ma olin mingis võõramaises linnapargis või linnaaias , mille taustaks olid justkui tušiga joonistatud kauged mäed , kõige kohal lumine ja korrapärane mäekoonus . </s> <s> Astusin mööda kive , mis viisid üle tiigivee ; seal vastaskaldal üksikute puude vahelt paistis ülespoole koonduva katusega kullakorraga kaetud puitehitis või paviljon . </s> <s> Äkki hakkas kusagil eemal kostma hädakell , ja segadus täitis kogu mu uneruumi . </s> <s> Ma tahtnuks ära sealt keset tiiki , kuid mul polnud enam võimalik ümber pöörduda . </s> <s> Keeld hoidis mind paigal . </s> <s> Ma pidin olema tunnistajaks järgnevale , mida ma juba ette teadsin . </s> <s> Kohe hakkas kuldse paviljoni katusest kerkima suitsu , juba tõusid ka leegid ; kuumus oli nii tugev , et mu nägu tundis seda , hoolimata tiigist hoovavast jahedusest ; haraliste kirsside ja rippuvate okstega pajude oksad söestusid silmanähtavalt , juba variseski paviljoni must sõrestik kokku , sädemetepild sööstis kõigis suundades laiali , hädakell peksis veel kõvemini , veelgi meeleheitlikumalt , kuid sellest polnud kasu – kedagi ei ilmunud paviljoni lähedusse ; kogu ta kuldne väljanägemine hävis mõne lühikese hetkega . </s> <s> Sellega koos oli hävinenud kogu kolmikvaate ilu , ja kauge mägi oli mattunud suitsupilvede varju . </s> <s> Ja ma mõtlesin äkki keset und – mis saab nüüd minu toa seintest , kuhu see kõik on jäädvustatud ; kas see põlenud katus , kõrbenud õiteta kirsioksad ning suitsupilvest varjatud mägi jäävustuvad ka sinna. . . Ja ma ärkasin , ning ere tuli langes mulle silmi . </s> <s> Mida see uni pidi tähendama ? </s> </p>
<p> <s> Vastus saabus juba järgmisel päeval , kui ma olin vaid tööle jõudnud . </s> <s> Raadiost tuli kultuurisaade – ja seal oli juttu , et kuulus Jaapani kirjanik Yukio Mishima korraldas demonstratiivse enesetapu-harakiri . </s> <s> Nüüd siis teadsin , et unenägu pärines Jaapanist . </s> <s> Kuid ikkagi , mis tulekahi , miks see häirekell ja suits ja hädakisa ? </s> <s> See ei andnud mulle rahu , läksin lõuna paiku linnaraamatukokku , lehitsesin leksikone , uurisin Mishima kui kirjaniku lugu – ja leidsin üsna ruttu selgituse . </s> <s> Üks Mishima romaane kandis ju pealkirja “ Kuldne paviljon ” . </s> <s> Ja see rääkis ühest hullust ja õnnetust mungast Midzogutist , Aleksandria raamatukogu mahapõletanud fanaatiku kaugest poolvennast . </s> <s> Tema , see munk , kes põletas maha Kyoto kuulsa Kuldse paviljoni , oli Mishima romaani peategelane . . . </s> <s> Aga nagu uned sageli , oli seegi minevikuline . </s> <s> Sest see kõik juhtus kakskümmend aastat tagasi , ja juba viisteist aastat , nagu ma ülevaatest lugesin , seisab Kyoto pargis uuesti ülesehitatud Kuldne paviljon. Niisiis oli unenägu ikkagi millestki muust . </s> </p>
<p> <s> Ja kui ma siis raamatukogust tagasi tulin , seisatasin oma pargikeses , laialiasetatud kivide juures . </s> <s> Mulle oli kohe selge , et mu Kivide aed on tõelisest küllalt kauge – just kivide paigutus oleks võinud olla palju läbimõeldum . </s> <s> Sügis oli vahepeal märkamatult süvenenud , liiv mu Kivide aias oli märg , täis sajuauke , rehitsusjäljed kivide ümber olid peaaegu kustunud . </s> <s> Mõned puulehed ja raod olid langenud liivale ja kivide vahele . </s> <s> Keegi polnud neid ära korjanud . </s> <s> Sealsamas kõrval kasvas lähim , otsekui puuvalust kõver kirss , mida ma polnud tänini osanudki seostada mõttega Jaapanist , kuid mis nüüd , tänu öisele unenäole , omandas oma nõutud koha . </s> </p>
<p> <s> Tundsin , et olen aia ja ühtlasi mingi mõtte endas vahepeal hooletusse jätnud . </s> <s> Ja ma alustasin selle tagasisaamist sellest , et lõikasin ära mõned puukese kuivad oksad ja arstisin lõikekohti määrdega , mille muretsesin lähedalt aianduspoest . </s> <s> Leidsin tüvelt ka värskeid vermeid , mille päritolu oli mulle arusaamatu . </s> <s> Kes küll võis puukest nii tugevasti vigastada ? </s> <s> Sealt immitses nüüd juba vaiku . </s> <s> Korjasin kõige suurema puupisara ning asetasin selle oma töölauale , et hiljem luubiga vaadelda , justkui loodaksin sealt nagu merevaigust leida mõnda alatiseks vangi langenud putukat . </s> <s> Kuid kirsipisar oli puhas ja läbipaistvalt kuldne , see oli elastne ning laskis end koguni vormida . </s> </p>
<p> <s> Aga justkui vastuseks mu kevadisele ja veel nüüdselegi hoolitsusele , või tänu inimkäe puudutusele pikkade aasatte järel , küpsetas seesama kõver kirss mõne päeva pärast kümmekond tumedat marja , mida ma pidin edaspidi meie linnaosa hallrästaste eest kaitsma , kuni marjad olid nii valmid , et võisin nad ära noppida . </s> <s> Ehkki ma ei teadnud , kas tõelised templi-sakurad on mõeldud ka vilju kandma või üksnes õitsema , maitsesin ma ikkagi oma sakura hapukaid vilju . </s> </p>
<p> <s> Ma võõrastasin taas oma kodu . </s> <s> See polnud üksnes süveneva sügise ja selle põhjustatud melanhoolia süü . </s> <s> Ma kartsin tõega , et Halla võib minu suhetes Hestriga midagi segavat ette võtta . </s> <s> Mis kõige hullem – ta võis iseennast sinna vahele segada . </s> <s> Millegi kunagise kordumine rüvetaks selle täiesti . </s> <s> Ja seepärast ööbisin jälle mõnda aega töö juures , juba harjunud asemel direktori eesruumi nahkdiivanil . </s> <s> Ning instituudist sai õhtuti taas mu teine kodu . </s> <s> Pealegi oli keldrikorruse tagumises otsas väike mõnus saun . </s> </p>
<p> <s> Koos sügisega sugenes minusse ka mingi ebakindlus . </s> <s> Ma ei teadnud , millest ma Hestriga seoses veel võiksin unistada . </s> <s> Uutest pikematest kohtumisest , sai üksnes olla see vastus . </s> <s> Et ma võiksin olla temaga päriselt üksi – vabana kartusest olla kellegi –tänava silmade – poolt nähtud või veel hullem – ta mehe poolt avastatud . </s> <s> See soov tähendas , et poleks ka ta imikust tütart , kes oli siiani olnud iga me kokkusaamnise kolmas liige , mis sest , et laps ei seganud meid peaaegu üldse . </s> <s> ( Pean nüüd hiljem , mõnevõrra elutargemana märkima , et me kohtumiste kõige väärtuslikumad hetked olid need , kui valitses seesama kerge oht olla avastatud-tabatud – vaid salajasus ja pinge annavad taolisele suhtele ta õige mandi ning värvingu ! ) </s> </p>
<p> <s> See mu soov täitus varsti ja kõige imelikumal kombel . </s> <s> Me kohtusime pulmas . </s> <s> Ja veel kelle pulmas – Halla omas ! </s> </p>
<p> <s> See pulmakutse tabas mind ja küllap ka Hestrit suure üllatusena . </s> <s> Mõelda vaid – Halla andis kaht kuldset sõrmust kujutava kaardikese näol teada , et ta abiellub kellegi Anton Kruusaga . </s> <s> Ta kutsus mind ja Hestrit ühel kutsekaardil kui oma ” häid sõpru ” . </s> <s> Polnud juttugi , et Hester tulnuks oma abikaasaga , keda Halla kahtlemata samuti tundis . </s> <s> Seega oli sündmus meie seisukohalt täiesti salajane . </s> <s> Ja saladuskattest looritatud olid ka kõik muud pulmaga seonduvad asjaolud ; need pidime teada saama kohapeal . </s> </p>
<p> <s> Halla pulmad peeti linnast eemal . </s> <s> See oli küllalt kummalise väljanägemisega ehitis , mis asus männimetsa serval , paest kallastega jõekese paremal kaldal – kõik pulmalised hüüdsid seda millegipärast jahilossiks . </s> <s> Ju ta siis seda oligi ! </s> <s> Sest esimese korruse saali seintel paistsid kõikjal jahitrofeed – põdrasarved , metskuldi kihvad , kitsenahad . </s> <s> Saali kaugemas otsas mängis kogu aeg ja minu meelest ilma märgatavate pausideta väike orkester . </s> <s> Selgus – need olid Halla kolleegid , nii-öelda laulvad ning pilli mängivad näitlejad . </s> <s> Veelgi enam , Halla tulevane kaasa , pisikeste vurrukestega mustaverd noormees ( silmanähtavalt Hallast noorem ) oli üks nende hulgast . </s> <s> Ja ta enda pulm ei takistanud tal , roos nööpaugus , pundiga kaasa mängimast ja laumast . </s> <s> Veel oli pundi koosseisus kergelt kooldus jalgadega näitlejanna , kes esitas suure sisseelamisega Juliette Gréco repertuaari laule . </s> </p>
<p> <s> Või miks ma räägin temast , tavalisest pidulisest , kui ma peaksin kõigepealt rääkima pruudist . </s> <s> Tõsijutt , ma ei tundnud Hallat kohe äragi ! </s> <s> Mis imeline muutus oli küll toimunud selle halli luigega , mida küll juuksur ja jumestaja ja ta sõbrannade oskus olid tema kallal korda saatnud ! </s> <s> Ta nägi oma pärlhallis maani kleidis ja pisikese krooniga juustel vapustav välja . </s> <s> Ja kui muutunud oli ta hoiak , millise armsusega tervitas ta oma külalisi , jätmata midagi oma sõbrannade-pruutneitsite ja oma daamiliku ema hooleks . </s> </p>
<p> <s> Ma ei mäleta , mida ma seal pulmas sõin või jõin , nagu muinasjuttudes kirjutatakse , aga minu puhul tuleb seda mõista sõna otseses mõttes – sest et mul oli tegelikult silmi vaid Hestri jaoks , kes oli selles sügishämarust ja hiljem mingit jõuetut valgust täis ja elavast muusikast ergastatud jahilossis tõeline kaunitar , kui pruut viisakusest mängust välja jätta . </s> </p>
<p> <s> Ja me kasutasime meile avanenud võimalust täielikult . </s> <s> Me tantsisime vahetpidamata , teineteise ümbert isegi hetkeks mitte lahti laskmata . </s> <s> Aga õnneks ei jälginud keegi meid , sest me polnud ju selle peo peategelased . </s> <s> Ja polnudki kellelgi põhjust jälgida , sest keegi meid ju peale pruudi ei tundnudki . </s> </p>
<p> <s> Hoolimata tähtsast sündmusest ja muutusest oma elus ei olnud Halla , nagu selgus , ometi oma endisi kombeid , sealhulgas oma mõjutuslikke kombeid unustanud . </s> <s> Sest tabanud momendi , kui ta verivärske abikaasa oli ametis oma sõprade-muusikutega , tuli pruut meie juurde , liibus teatraalselt , justkui pruudi õigusega algul minu vastu – ja ma sain järsku aru , et õieti polegi olemas väheahvatlevat naisekeha , vaid kõik oleneb olukorrast ning sisendusest – , ning siis võttis Hestril sõbrannalikult-familiaarselt kaela ümbert kinni ja lausus meie mõlema poole vaheldumisi vilksates : </s> </p>
<p> <s> “ Kas ma ei korraldanud teile suurepärast võimalust , ah ? </s> <s> Ausõna , te näete nii kokkukuuluvad välja ! ” ( Imelik , kunagi oli sedasama öeldud kellegi teise kohta ! ) </s> </p>
<p> <s> Vastasime Hestriga kui ühest suust : “ Sina ise näed suurepärane välja ! ” </s> </p>
<p> <s> ( Küll tema juba teadis , kuidas parajat kogust õli tulle valada . </s> <s> Aga ma ei ütleks , et öeldu poleks Hestrile mõju avaldanud . ) </s> </p>
<p> <s> Pulm kestis kaua üle poolöö , aga ühel hetkel pidid ju enamiku pulmaliste autod hakkama metsa alt kaduma . </s> <s> Me polnud ööbimise peale üldse mõelnud , olime vist kavatsenud suure valgeni vastu pidada . </s> <s> Aga see oli jälle Halla , kel oli mahti meie eest muretseda . </s> <s> Kuna vähesed üksikkambrid jahilossi teisel korrusel ( kuhu ta oli meid mõttes paigutanud ) olid juba hõivatud , viis ta meid ise eemal männimetsa all olevasse väiksemasse suvilasse , hoides meil mõlemal kogu tee kaenla alt kinni . </s> <s> Sinna oli suurest hoonest mõne minuti tee . </s> <s> ( Pärast selgus – see oli noorpaari enda jaoks mõeldud ööbimiskoht . ) </s> </p>
<p> <s> “ Oma pulmas tahan ma tantsida hommikuni ! ” teatas ta meile pidulikult . </s> <s> Ta hääl kõlas nii teatraalselt ja valjult ses sügiseses metsaaluses . </s> </p>
<p> <s> Võti oli antud Hestri kätte , kes läkski suvilaust lahti keerama , mina jäin Hallaga hetkeks puude alla üksi. Tundsin , kui jahedaks oli ilm läinud . </s> <s> Me kuumavad kehad tundsid nüüd tuult . </s> <s> See oli hilise sügise pulm . </s> </p>
<p> <s> “ Sa oled tõeline kupeldaja ! ” sosistasin ma kummardudes ja teda meelekohale suudeldes , sest ta oli selle ära teeninud ja ma olin tõesti , nagu soomlased ütlevad , hüvalla tuulella . </s> </p>
<p> <s> “ Kuidas , kas sa pole siis rahul ? . . . </s> <s> Või oleksid eelistanud mind ? ” küsis ta otse ja rohmakalt , nagu oli tema komme , ning liibus taas mu vastu , selle liigutusega oma vastselt registreeritud meest juba esimest korda reetes . </s> <s> Ja tõsijutt , minagi tundsin taas , teist korda selle õhtu jooksul , et joomase peaga , ühest staadiumist peale on kõik naisekehad võrdsed , nagu juba idamaine kaunitar Bibi Hanõm seda targalt oli öelnud . </s> <s> Aga mulle ei tulnud sel humalasel hetkel ta võrdlus naise ja kanamunaga täpselt meelde . . . </s> </p>
<p> <s> Aga me ei läinud Hestriga kohe sisse . </s> <s> Mu kaaslanna tahtis veel kõndida sel pimedal ja komistama sundival metsateel , mille pimedusse oli kadunud helehalli kleidiga pruut . </s> <s> Mõistsin , Hester nagu tahtis end ette valmistada selleks kahekesi olemiseks . </s> <s> Siis ta viimaks tõmbas mind sõnatult käest sinna sisse . </s> <s> Meil ei tulnud pähegi mingeid lüliteid otsida ega tuld süüdata . </s> <s> Kõik pidi jääma pimeduse mäletada ja vastutada . </s> </p>
<p> <s> Ma haarasin tast kinni tormakalt , kramplikult kui uppuja . </s> <s> Ta tütarlapselikult peen piht kooldus ohtlikult ja jõuetult , kogu ta keha nagu sulas ja vormus ja muundus uskumatul kombel mu kuumade käte ja alkoholiuimas mõistuse käes . </s> <s> Kuid sinna jäi püsima endine raugus , selles polnud minu poolt oodatud õhinat . </s> <s> See oli kuulekas abielunaise keha , mis teadis , kuidas olla ja mida see peab tundma . </s> <s> ( Või see vaid tundus mulle mu liialdatud ootuses ! </s> <s> Või ma olin liiga palju joonud selleks , et teravalt ja kõigis üksikasjus tunnetada tema ligidust ! ) </s> </p>
<p> <s> Kõik mu naised , tegelikult olnud ja veel enam kujutluslikud , segunesid ja ühtusid selles keskmes , mille poole me , mehed , kogu aeg ihkame . </s> <s> Ma armastasin oma öist kuningannat kui nimetut – mäletasin üksnes ta nime , aga ei midagi enamat , veel vähem seda , et ta on kellegi naine ; ta oli selles kõikekustutavas pimeduses ja ruumi suletuses samavõrra ka Silla ja isegi Karin , ta oli ühtaegu ka Annemari , kelle ma olin pidanud vabatahtlikult ära andma ; jah , ta võis koguni olla see tundmatuseni teise välimuse ja oleku omandanud naine , kelle pulmast me olime millalgi ammu lahkunud . </s> <s> Jah , ma armastasin temas neid kõiki , ja ma armastasin teda nendega ühevõrdselt . </s> <s> Suutsin vaid mõelda – las nad võpatavad kõik ühekorraga sel hetkel toimuvast , sest ma mõtlesin neist kõigist sedavõrd lühikese ajahetke vältel ja intensiivselt , las nad tunnetavad sedasama , mida minu raskuse all olija – kes neist siis ootamatult virgununa , kes oma magusas unes , kes kellegi kõrval voodis avasilmi lamades . . . </s> </p>
<p> <s> Kui suures valges ärkasime , olid me mõlema piduriided keset põrandat hunnikus – ja minu üllatuseks ei muretsenud Hester uue päeva pärast , vaid oli uuesti nõus minuga koos läbi elama öist , ainult et nüüd kainemal ja kestvamal kujul , ilma pead täitva alkoholiuimata ja selle ebamäärasuseta , et kõik toimuv võib ka lihtsalt uni olla . </s> </p>
<p> <s> Ent mu pead täitis nüüd teistsugune joobumus . </s> <s> . . . Niisiis , lõpuks Hester ikkagi kinkis end mulle . </s> <s> Kuid üldsegi mitte pettunud naise või januse armukesena . </s> <s> Ta kinkis end mulle pigem impulsiivselt kui läbimõeldult – hetke ajel , erilise olukorra sunnil , millegi suurema ja tugevama loogika tõttu . </s> <s> Ja see oli isegi parem ning meeldivam . </s> <s> Ja mu enesehinnang saavutas taas enneolematu kõrguse – lõpuks ometi olin ta sellelt mehelt endale saanud . </s> <s> Ainult et mida ma selle võiduga peale hakkan ? </s> <s> Kas see võimalus hakkab nüüdsest korduma ? </s> <s> Vaevalt . </s> <s> Ja mis saab üldse edasi , ehkki mõte igasugusest järgnemisest oli nii ähmane ja ebakindel . </s> <s> Ma teadsin ju selgesti , et kusagil on piir , ja ma tundsin selgesti , et olen sellele piirile juba õige ligidal . </s> <s> See kõik võis väga vabalt olla ka tunnetatud piirist üleastumine . . . </s> </p>
<p> <s> Me lahkusime sealt meekarva suvilast alles päeva keskel , peites võtme lävepaku alla . </s> <s> Suur jahiloss oli samuti lukus , me ei kohanud enam ühtki pulmalist . </s> <s> Neist olid jäänud vaid autorataste jäljed metsaalusesse ning mingi jõuetu , muusikakatketest ja alkoholist koosnev aura puude vahele ja jõepervele . </s> <s> See päev ise oli madalale laskunud pilvedega ja veelgi külmem , peaaegu lumeootene ; kogu tee linna , mille me kõndisime maha jala , puhus meile taganttuul . </s> <s> Osa teest kõndisime teineteist sõnatult kallistades ja soojendades , teise osa kumbki oma teepoolel , et meil oleks kergem lahku minna . </s> </p>
<p> <s> Sellest hetkest peale , kui ma tast lahkusin , jäi me vahele valitsema teadmatuseauk . </s> <s> Igatahes , me ei kohtunud enam . </s> <s> Või kas ma üldse peaksin rääkima , kuidas kõik edasi läks . </s> <s> Võib-olla ma ei teeks seda – meenutus selle öö salatud asjadest on mulle tähtsam kui teie teadasaamine . </s> <s> Ja igal pihtimusel on oma piirid . . </s> </p>
<p> <s> Ütlen vaid niipalju , et kõikidele telefonihelinatele tema korterisse vastas edaspidi üks ilmetu , ja nagu mulle tundus , tagasihoitud raevus mehehääl . </s> <s> Panin igakord toru ära . </s> <s> Ükskord siiski palusin Hestrit kutsuda . </s> <s> Hestrit ? küsiti mult vastu . </s> <s> Aga kes teile ütles , et ta üldse tahab kellegagi rääkida ? </s> </p>
<p> <s> Midagi oli seal olukorra keerulises kellavärgis juhtunud . </s> <s> Kas Hester oli kõik mehele ära rääkinud , nagu on sageli naiste komme . </s> <s> ( Nähtus , millest meie , mehed , absoluutselt aru ei saa . </s> <s> Kui teed midagi salajast , siis vähemalt salga seda kõigi jaoks . ) </s> <s> Aga ei ma teadnud , võisin üksnes oletada . . . </s> </p>
<p> <s> Ent Halla endaga kohtusin umbes nädal aega pärast pulmi . </s> <s> Täiesti juhuslikult , tänaval . </s> <s> Halla oli nagu Halla ikka , ainult pisut väärikama olekuga . </s> <s> Ja kuldne ring parema käe sõrmes , mis talle üldse ei sobinud . </s> <s> Kui me olime juba lahku minemas , peatas ta mind käisest ja lausus : </s> </p>
<p> <s> “ See suvila , kus te Hestriga minu pulmaööl magasite . . . ? </s> <s> See , see on tegelikult mu mehe tuttavate suvila . </s> <s> Muuseas , me ise sinna ei jõudnudki . </s> <s> Tantsisime ja laulsime kogu öö . </s> <s> Kahju , et te ära läksite . . . </s> <s> Nojah , meie pulmaööd . . . seda niisugusena , nagu teda kirjeldatakse . . . ühesõnaga , seda polnudki . . . ” </s> </p>
<p> <s> ( Millalgi oli kellegagi just samamoodi juhtunud ! ) </s> </p>
<p> <s> “ Mis selle suvilaga juhtus , ega see ometi maha ei põlenud ? ” küsisin mina ärevalt . </s> </p>
<p> <s> “ Ei , ei , mitte seda , aga. . . aken . . . </s> <s> Üks lind oli vastu klaasi lennates surma saanud . </s> <s> Metstuvi vist . </s> <s> Noh need , kes tumedas metsas ikka huikavad . . . </s> <s> Aknaruut oli katki , ja lind lamas seal asemel , mis akna all . . . </s> <s> Leidsime ta ja matsime jasmiinipõõsa alla . </s> <s> Tuli uus aknaruut panna . . . ” </s> </p>
<p> <s> Midagi mõranes ja klirises minus . </s> <s> Halla vaatas mulle oma ennustajasilmadega otsa . </s> <s> Ta pilk oli tõsine . </s> <s> Aga ta ei lausunud midagi rohkemat . </s> <s> See oli teine , aga seekord halb oomen . </s> <s> ( Ma vist juba ütlesin , et vihkan ja kardan endeid . </s> <s> Need kohutavad mind oma ootamatu sekkumisega me ellu . </s> <s> Parem , kui keegi neile ei osutaks , kui nad ei omandaks kellegi sõnade läbi oma täit tähendust . . . ) </s> </p>
<p> <s> Näed siis , ja sina ennustasid , et meist võinuks saada kena paar , kui me kohtunuks varem , kisendasin ma tummalt . </s> <s> Ei mina saa kellegagi õnnelikuks , mind nagu veetakse mingit neetud ringi mööda . . . ! </s> </p>
<p> <s> “ . </s> <s> . . Mõtlesin , et pean seda sulle siiski ütlema . . . ” </s> </p>
<p> <s> Ja ta keeras ümber ning hakkas kohe minema . </s> <s> Hei , arbueit , miks sa seda üldse pidid tegema , kas sa ei suutnud seda endas pidada ! tahtsin talle järele karjuda . </s> <s> Sina , sina oled kõiges selles süüdi ! </s> <s> Aga ma suutsin ennast pidada , et midagi veel enamat mitte ära rikkuda . </s> <s> Võib-olla oli siiski vaja , et ta seda mulle ütles . </s> <s> Et ma teaks lõpuks oma krahhi ja jätaksin ükskord Hestri numbril helistamise , nii et kurbade silmadega mees , keda ma olin näinud üksnes fotol , ei peaks minu pärast asjatult telefonitoru tõstma . </s> </p>
<p> <s> Kui nii võtta – kõiges oli süüdi ikkagi tema , Halla , see inetu ja kõiketeadev naine , kes polnud ise võimeline õnnelikuks saama , kuid kel oli voli teiste üle . </s> <s> Ta viis meid nimelt kokku , et seejärel seda julmemini nautida me suhte ebaõnnestumist . . . </s> </p>
<p> <s> Ei , see oli minu tahe ja kirg , mida ma algusest peale olin Hestrile peale surunud . </s> <s> Seda enam , et ta oli väliselt nii kombekas , nii hillitsetud . </s> <s> Jah , ta sõnavaesus , ta raugus tegid mind aeg-ajalt lausa hulluks . </s> <s> Ma tahtsin teda , ma tahtsin jõuda kiiremini temani – ja just nimelt ta kehani , sest see oli minu meelest kõige võti . </s> <s> Ma olin valmis seda saavutama kasvõi jõuga , kõiki asjaolusid ja kaineid otsustusi eirates . </s> <s> Ja ta kinkis end lõpuks mulle seepärast , et tal lihtsalt oli hakanud mu õhinast naiselikul kombel kahju . </s> <s> ( See kõhkluseuss ei olnud lasknud mul täielikult tunnetada hetke ainulaadsust juba tol hommikul ses madalas metsamajas , selles männipuu ja vaigu järele hõngavas ruumis . ) </s> </p>
<p> <s> Ning samas , me vahele jäi kogu aeg midagi – ta ei rääkinud mulle kunagi oma abielu peamisest ebakõlast . </s> <s> Võisin vaid mõelda – kas ta mees jõi ( mida on kõige kergem arvata ) , oli kaotanud tema , oma ilusa naise vastu huvi ( mis oli vähem tõenäoline , aga mitte võimatu ) või avaldus Hestris nüüd , peale laste sündi tõesti nii kõrge romantiline nivoo , mingi eriline iluihalus , et ta tundis – just seda jääb ta elus lootusetult puudu . . . ? </s> <s> Ja mida tähendasin mina talle , milliseid lootusi ma tas äratasin ? </s> <s> Ma ei tea . </s> <s> Võib-olla et ma suutnukski talle midagi enamat pakkuda . . Aga ka minul olid oma puudused . . . </s> </p>
<p> <s> Need ja teised hüplevad ning segased mõtted valdasid mind pärast me lahkuminekut , neil järgnevail päevil ja nädalail . </s> </p>
<p> <s> Ah jah , ma unustasin sootuks muusikapala , mida ma mängisin endale Halla pulmast tulles , kui ma olin ükskord jälle tagasi selles korteris , kus Halla oli mind kunagi ravitsenud ja kuhu ta vististi enam tagasi ei pöördu . </s> <s> Ma teadsin , et see peab olema vokaalteos , et see peab olema naishääle esituses . </s> <s> Ja ma valisin lõpuks ühe vana plaadi , kus Birgit Finnilä esitab Schumanni laulutsüklit “ Naise elu ja armastus ” . </s> <s> See sobis isegi väga . </s> <s> Sest selles oli kohati säärast sügavust ja magusat valu , et ma pidin tahtmatult mõtlema – kas ma olen ikka alati mõistnud naisi , kas ma olen suutnud vahet teha inetusel ja ilul , kirel ja armastuseigatsusel . </s> <s> Näiteks Hestri puhul ? </s> <s> Midagi jäi temas mulle igatahes mõistmatuks . </s> <s> Kasvõi see tema rauge olek , kui ta ainult vaatas , aga sõnagi ei lausunud . </s> <s> Ma tahtsin pärast selle laulutsükli mitmekordset kuulamist lugeda Robert Schumanni selle eluperioodi kohta – kust , millest see kõik pärines , kas selle taga oli ta igatsuste Clara või hoopis mõni helilooja nooruse põletavaid armastusi . . . </s> </p>
<p> <s> Mõnel taolisel , veelgi julgemal ja innustatud hetkel oli mul tunne , et mingit akent ei purunenudki ja mingi lind ei saanud me pärast hukka , et kurikaval Halla mõtles selle loo nimelt välja , et meid lahutada , ja et Hester ootab mind koos oma lapsega iga päev seal puiestikus tuulest ja uitsetavast vihmast hoolimata ja mul pruugib vaid bussist maha tulla , kui ma näen teda jälle . </s> </p>
<p> <s> Ma millegipärast ei rutanud sinna kohtumisele . </s> <s> Mis tähendas , et ma siiski ei uskunud päriselt oma kujutlust . </s> </p>
<p> <s> Kas ikka oli nii , et tema tahtis piirduda vaid ilusate koosoldud tundidega , me hingeliste kohtumistega , mu romantiliste lugudega , millegi tavalise ja korduva äraunustamisega . </s> <s> Või oli ta rauguse varju peidetud ikkagi kirg , mis lihtsalt polnud senini oma tõelist väljapääsu leidnud . </s> <s> Ma arvan – Hester oleks tahtnud kõige meelsamini minuga olla vaid usalduslikus hingesuhtes , tahtnuks kuulata mind rääkimas romantiliselt õhinal , olla minu poolt pidevalt ihaldatatud ja ühtlasi idealiseeritud ja selle kaudu üle saada oma esimesest kergest abieluväsimusest . </s> <s> Kuid mitte minna kaugemale kui teineteisele hingepuistamine , kui harvad embused ning suudlused. Ta ei tahtnud saada mitte mingit laadi armukeseks , millegi kärsitu kustutajaks minus . </s> <s> Ta tahtis jääda iseendaks . </s> </p>
<p> <s> Mina olin see , kes seda ei mõistnud . </s> <s> Mind ei suutnud see ühel hetkel enam rahuldada . </s> <s> Ning elu või juhus tegi ootamatu kahingu , nagu ütlevad maletajad . </s> <s> Ja ma kaotasin Hestri kiiremini , kui see oleks meie loo loogilist rada jälgides pidanud juhtuma . . . </s> </p>
<p> <s> Siiski on temal , ainsal mehenaisel , kõige ilusamal naisel mu elus , nüüdsest oluline koht minus ja seda ei saa miski kustutada . . . </s> </p>
<p> <s> Neil ebakindlail ja Hestrist midagi teadmata päevil tõlkisin Bashō kogumikust ära teisegi ja minu meelest parima sügishaiku . </s> <s> See oli nagu haiku ikka mahukas ja musikaalne , mõeldud mitte ainult antud hetke , vaid palju hilisemate päevade jaoks , kui mu aed on tühi ja täiesti mahajäetud : </s> </p><lg type="free"><l> kõledal oksal </l><l> üksik räsitud vares </l><l> Sügise õhtu </l></lg>
<p> <s> Mõni aeg hiljem , justkui vastuseks oma intensiivsele mõtlemisele ja sellele napile luuletusele sain ise saadetise . </s> <s> See oli Hestrilt – mõistsin katsudes , et seal sees on raamat . </s> <s> Ma isegi teadsin , et see on too raamat , mille järgi ta oma nime sai . </s> <s> Ja ma teadsin rohkemgi – selle raamatu kaudu , nii imelik , kui see ka pole , saan ma tagantjärele teada ka midagi temast , Hestrist – ja võib-olla isegi meist kahest . </s> <s> Kuid ma kartsin pühendust , mille Hester oli mulle kirjutatud . </s> <s> Eelistasin seda mitte lugeda , eelistasin ebamäärasust , nagu on minu komme . </s> <s> Ja ma ei rebinudki pakendipaberit kärsitult lahti . </s> <s> ( Niisugusena , avamata kujul on see raamat praegugi minuga kaasas . </s> <s> Ja ma teen ümbrise lahti alles seal , kuhu ma praegu teel olen . ) </s> </p></div2><div2 type="alaosa"><head> VIIS VENELANNAT </head>
<p> <s> Nüüd , hiljem on mul täielik õigus nimetada seda romantiliseks reisiks lumisele maale , aga tookord , keset lörtsist Eestimaa talve tuli see sõit mulle ootamatult . </s> <s> Ja kuna minule peaaegu vastuvaidlemisvõimalust ei antud , siis nõustusin asjaga küllaltki vastumeelselt . </s> <s> ( Aga ma olen tähele pannud , et just säärased vastutahtsi alguse saavad sündmused serveerivad tingimata üllatusi ja etteaimamatuid elamusi . ) </s> </p>
<p> <s> Niisiis , mul polnud absoluutselt mingit tunnet , kui ma sõitma , õigemini lendama hakkasin . </s> <s> Ja polnud ka veel mitte siis , kui lennuk juba maanduma hakkas , kihutades kiiresti üle päikesepaisteta mustvalge maastiku , kus puhtad lumeväljad vaheldusid kaseharvikutega , milles oli aeg-ajalt näha põtru , kes jätsid lennuki üle lennates kasevõsude näsimise ja küünitasid oma sarvilisi päid ülespoole . </s> <s> Mets lausa paistis läbi . </s> </p>
<p> <s> Mingi teistmoodi tunne või ootus hakkas sugenema alles siis , kui ma lennukiuksest välja astusin ja neljakümnekraadise pakase kuiv hingus justkui põletas mu kopsusid , nii et ma ei julgenud enam sügavamalt hingatagi , enne kui olin salli suu ette tõstnud . </s> <s> Tundsin , et loodus paneb mind omamoodi proovile . </s> </p>
<p> <s> Sümpoosion , kuhu instituut oli mind saatnud , toimus ühes Põhja-Venemaa linnas , mis oli tuntud oma tekstiilivabrikute ja eriti pitsikudujate poolest ja eelnevast tulenevalt selle poolest , et naised olid ses linnas valdavas ülekaalus – asjaolu , milles ma edaspidi omapärasel kombel ka veenduda võisin . </s> <s> Jah , neid kohevates helevalgetes villastes rätikutes , ümaraid ja õhevaid naisenägusid kohtasin juba lennujaamas , ja kohe varsti algas õhtuvalgusse vajuv linn ise , mis oli samasugune pitsiline – puupitsiline , sest ta puumajade karniisid ja aknalauad ja välistrepid olid kaunistatud nikerduste ning väljalõigetega , ja härmatisepitsiline , mis kaunistas kõiki puid ja põõsaid . </s> </p>
<p> <s> Mul pidi keegi vastas ka olema , ja ma tundsin ta kohe ära , ehkki mulle polnud teda kirjeldatud . </s> <s> See oli kõhetu prillidega ajakirjanik Fjodor , kes hakkas kohe esimestest lausetest peale kogelema ( mida temaga juhtus ka hiljem , kui ta vaid erutus ) : </s> </p>
<p> <s> “ Me. . . mei-il . . . juhtus siin väi-ke. . . a-aru-saama-tus . </s> <s> Me saime a-al-gul aru , et te-te olete na-nais-te-rahvas ja . . ja see-pärast ma-a-juta-sime te-eid . . . ” </s> </p>
<p> <s> Ühesõnaga , nad olid paigutanud mu elama noorte spetsialistide ühiselamusse , temale , Fjodorile , tuttavate tüdrukute juurde ja nüüd ei saanud enam midagi muuta , sest et ” külalisi on nii-i pa-palju ja ho-tellikohti nii vähe ” . . . </s> <s> Nii et selline piinlik lugu . . . kas ma oleksin nõus või . . . ? </s> <s> Ei , ei , ma elaksin ühes vabas toas , neljatoalises korteris , kus teised naabrid on neiud ja . . . kõik tingimused , ainult et . . . kui ma ikka olen nõus . . . </s> </p>
<p> <s> Rahustasin Fjodorit , patsutasin talle isegi õlale ja lisasin reipalt , et olen üldiselt vähenõudlik inimene , palju matkanud ja üleüldse . . . </s> <s> Ja ma püüdsin naeratada , kuid olen kindel , et see kukkus tehtult välja , sest ma olin tõesti ette kujutanud pikki segamatuid õhtuid mugavas hotellitoas – kus saaksin lugeda ja rahulikult mõelda , kui tuisk väljas mööda tänavat ringi pühib ja kõik kodune on nii kaugel , peaaegu olematu . </s> <s> Aga Fjodor naeratas kohe kergendatult ning siiski poolhädiselt oma paksude prilliklaaside tagant , mina muudkui noogutasin , ja tema rahunes taksosõidul maha ja ta kogeleminegi peaaegu lakkas . </s> </p>
<p> <s> Sellises seisus saabusime mu öömajakohta . </s> <s> Kuna oli alles päevaaeg , siis polnud kedagi kodus , aga Fjodorile oli antud korteri välisukse võti ja me pääsesime sisse – puhtasse päikselisse korterisse , mille juurde kuulus ka neljakandiline hubane köök . </s> <s> Mulle oli mõeldud ajakirjanik Juna , Fjodori kolleegi tuba ; ta ise oli sõitnud talvepuhkusele vanemate juurde Moskvasse . </s> <s> Kes ülejäänud kolmes toas elasid , selle unustas Fjodor mulle teatada . </s> <s> Tutvus nendega seisis mul niisiis ees õhtul . </s> <s> Vahepeal käisime Fjodori ajalehetoimetuses ja vaatasime linnas ringi . </s> <s> Mind hämmastas nende elu hoomatav vaesus ja kaupluste tühjus meie omadega võrreldes . </s> </p>
<p> <s> Ustava ja kohusetruu inimesena tuli Fjodor minuga õhtul kaasa . </s> <s> Esimesena sattus meile vastu Ljuba , ümarate ja ilmekate kehavormide ning nisuvärvi juustega kaunitar , kelle laulvat kõnet ja nägu vaadates meenusid mulle millegipärast kohe Jessenini värsid – Šaganest , Anna Sneginast . </s> <s> Jah , Ljuba võinuks vene kirjanduse hea tundjana seda ainet isegi õpetada , kuid ta andis keskkoolis millegipärast keemiat . </s> <s> Tast õhkus kogu aeg head tuju ning tervet olekut , mida täiendas ta jutukus . </s> <s> Nii et ta võttis harjumuslikult juhtimise enda kätte , tutvustades mulle ka oma ülejäänud korterinaabreid . </s> </p>
<p> <s> Teine neist , Nadežda , oli sale ja peente näojoontega brünett neiu ; ta näos valitses mingi kurbusejälg , mis kadus sealt siiski kohe , kui ta naeratas ja rääkima hakkas . </s> <s> Kuid tema olek ja kõnemaneer olid aeglasemad ja mõtlikumad . </s> <s> Sain teada , et ta töötab stomatoloogina . </s> <s> ( Ja tal endal olid säravalt ilusad hambad . ) </s> <s> Nad mõlemad elasid köögist teisele poole jäävates kõrvuti tubades . </s> <s> Minu , see tähendab Juna poole naabrit polnudki veel kodus . </s> <s> Aga mulle teatati ka temast olulisem – iseloomult kõige õrnem , nimi Vera , ametilt lasteaiakasvataja . </s> </p>
<p> <s> Ma ei tea , kas nad olid seda ka ise märganud , kuid mulle torkas kohe kõrva – nende nimed kõlasid üsnagi kaunilt ja sümboolselt kokku – Vera , Nadežda ja Ljubov , tõlkes seega Usk , Lootus ja Armastus , mis on ju vene naisenimede püha kolmainsus , kui nii võiks öelda ! </s> </p>
<p> <s> Siis varsti saabus ka Vera , põsed külmast õhetamas , ja ulatas mulle pelglikult , justkui vahemaad jättes oma peenesõrmelise käe ning tegi kniksu , mille peale teised naerma puhkesid ja Nadja lausus kohe : </s> </p>
<p> <s> “ Näete , Vera armus teisse juba esimesest pilgust ! ” Mille peale Vera punastas ja pöördus kohe meist ära oma kitsa karusnahkse kraega palitut varna riputama . </s> </p>
<p> <s> Minu arvates ei olnud ükski kolmest kohmetunud või üllatunud , et nende juurde hoopis meesterahvas majutati . </s> <s> Ju oli Fjodor jõudnud neid kõiki vahepeal informeerida . </s> <s> Ma võin eksida , aga mulle tundus – situatsioon isegi lõbustas asjaosalisi . </s> <s> Vähemalt Nadjat . </s> </p>
<p> <s> Kõik kolm hakkasid kohe köögis askeldama , mulle aga anti pisut aega sisseelamiseks , ulatati kaks froteerätikut ning juhatati vannituppa , samal ajal kui Fjodor sai sosinal kõrva mingi korralduse , mida ta kohe välja täitma suundus . </s> </p>
<p> <s> See oli pudel roosiveini , mille ta tõi . </s> <s> Ja me võisimegi lauda istuda . </s> <s> Me esimesel õhtul kostitasid tüdrukud mind mustsõstravareenikute ja kapsarullidega ning väga hea valge leivaga , hiljem , kui vein kergelt pähe lõi , kuulasime lindilt põhjavene aeglasi rahvalaule ja seejärel sama ka tüdrukute endi esituses . </s> <s> Selgus , et eriti Ljubal oli meeldiv madal hääl , peaaegu alt , nagu oleks öelnud mu endine naine . </s> <s> Ja kuna Silla mulle juba meenus , siis ma võrdlesin teda tahtmatult kõigi kolmega ja leidsin , et just Ljuba sarnanes üsnagi palju Sillaga ja seda ka oma kinnisema oleku poolest . </s> <s> Vera oli muidugi kõige sõnavaesem , ta häbenes midagi jätkuvalt – kas oma tasast tuhmi häält või üleüldse , oma keha , mille ta nagu märkamatuks püüdis jätta . </s> </p>
<p> <s> Muidugi olid nad erinevad , nagu on erinevad ükskõik millised kolm juhuslikult kokkuviidud noort inimest . </s> <s> Õieti polnud neist ükski iludus selle mõiste naiselikus tähenduses , kuid kõigis kolmes oli midagi meeldivat , üksteist täiendavat , nõnda et midagi neis igaühes kandus kogu aeg üle teisele , mis muutis nad kokkuvõttes huvitavamaks , kui nad üksikult kohates oleksid olnud – ja nende ametid andsid sellele veel oma mündi , et mitte öelda värvingu juurde . </s> <s> Aga kui nad kõik kolm laulma hakkasid , siis nad kaotasid nagu igaüks veidi oma individuaalsusest ja said üksteisega sarnasemaks ; neist lauludest õhkus veidi vene nukrust , aga aeg-ajalt ka helgust ning rõõmsust , ja see nukrus ja helgus vaheldumisi näiski moodustavat nende teise ning varjatuma ja hingestatuma olemuse . </s> <s> Ma nagu kuulnuks kõiki kolme hääletult ohkamas mingi teise , kaugema ja ilusama järele . </s> </p>
<p> <s> See-eest oli täielik iludus nende neljas kaaslanna , kelle tuppa mind paigutati ja kes vaatas mulle vastu kümmekonnalt fotolt , mis olid asetatud puhvetkapi kahekordse klaasi taha , ja see kaugtutvumine sündis hiljem , kui ma olin juba pikali voodis , see tähendab tema , Juna , voodis – nii meeldivalt jahedate ja mõnusalt õhkavate linade vahel . </s> <s> Kõige vasakpoolsemal fotol minu poolt vaadatuna seisis ta pikajalgse tüdrukuna mingis lõunamaises aias , edasi tuli foto tumedas ja valgekraelises koolivormikleidis , siis ülespandud juustega koolilõpupilt . </s> <s> Ning paremal oli suur foto , millel ta oli pildistatud supeltrikoos – rinnad , käsivarred , sääred ja puusad , kõik ilmselt päikesepruunid , kui see olnuks vaid värvifoto ! </s> </p>
<p> <s> Mida kauem ma tema , see tähendab Juna mereääre-pilti vaatasin , seda kutsuvamaks muutus ta poos – ta justkui naeratas minule , nagu kutsuks mindki sinna Simeizi päikeseranda ( nii igatahes oli kirjutatud foto tagaküljele ) ja ta tundus seal fotol lausa rõõmustavat , et mind oli lastud ta neiukambri saladuste juurde . </s> <s> Mis mind kohe seejärel häiris , oli ühe irooniliste suunurkadega noormehe pilt sellessamas komplektis . </s> <s> Tema leidsin ma üles ka grupipildilt , kus terve hulk noori lustis keset lund ja mingeid puid. . . Selle kerge mõru lisandiga mõttes olingi magama jäänud ja unustanud isegi tule põlema . </s> </p>
<p> <s> Järgmise päeva hommikul oli Fjodor lubatud ajal kohal ja asus mind asjaga kurssi viima – ta andis teada , et sümpoosion on looduslik-kultuuriloolise iseloomuga , et kutsutuid on rohkesti , ja et tema kui noorsoolehe ajakirjanik on saanud ülesande oma lehele sellest sündmusest ülevaade kirjutada , seetõttu osaleb ta kõiges ja on seega kogu aeg minuga koos ; muuseas , sümpoosioni juurde kuuluvat ka väljasõit , et tutvustada osavõtjaile üht suurimat euroopa lehise puistut – kas ma olen ehk kuulnud ? </s> <s> Ei , ma polnud . </s> <s> Seda parem , arvas ta ja lisas taas kogelema hakates , et tema isiklikult tahaks mulle pakkuda ka üht teist või-või-malust , mis oleks küll kõr-kõr-valepõige me marsruudist , kuid tasuks end kindlasti ära – nimelt siinkandi kuulsat kloostrikompleksi , millest tema on tahtnud juba mõnda aega oma ajalehes kirjutada , kuid pole sinnakanti veel sattunud , sest sinna on olnud kauge sõita . </s> <s> Aga nüüd siis oleks . . . meil koos see võimalus . . . </s> </p>
<p> <s> Muidugi olin ma nõus , küllap mu hääles kõlas mõningane vaimustuski , sest Fjodor elavnes tuntavalt ning tõotas mulle suurepäraseid loodusevaateid ja üleüldse kõiksugu muljeid . </s> </p>
<p> <s> Sümpoosionipäev möödus asjalikult , me istusime Stalini-aegses sammassaalis , kus oli palju õhku , tegin huvitavamatest esinemistest märkmeid ; meid toideti lõunatunni saabudes hästi ( eriti kui silmas pidada toidukaupluste tühjust ) ; kõik sujus üsnagi tõrgeteta . </s> </p>
<p> <s> Ja ülejärgmisel hommikul sõitsimegi kitsas ja külmas bussis seda kuulsat euroopa lehise puistut külastama . </s> <s> Sõita tuli kaua , tee oli lumerohke , maastik vaheldusrikas , ent väljasurnud . </s> <s> Igatahes teistsugune kui see , mida olin näinud maanduvalt lennukilt . </s> <s> Tagantjärele tuleb tunnistada , et väljasõit ise sisuliselt peaaegu ebaõnnestus – esiteks oli osavõtjaid oodatust vähem , teiseks saime kõik hullusti külmetada . </s> <s> Ehkki meile jagati korraldajate poolt välja vildid ja lambanahksed kasukad ning karusnahksed käpikud , kujunes ekskursioon sügava lumega võitlemiseks ja päris kohale ei jõutudki , õieti jõudsid vaid mõned nooremad osavõtjad , sealhulgas mina ja Fjodor . </s> <s> Jah , me ikkagi sumpasime kuni lehiseharviku esimeste puudeni ja katsusime mõnda tüve , samal ajal kui suurem osa grupist piirdus vaid puistu eemalt tunnistamise ja fotografeerimisega . </s> <s> Ürituse päästis osaliselt metsavahimajas korraldatud sašlõkk ja kuuekümnekraadine joogipiiritus , mis kustutas kõik vajakajäämised , tekitades kõigis ülemeeliku tuju . </s> </p>
<p> <s> Kloostri külastamise mõtte tõttu oli meil sümpoosionirahvaga ühist tagasiteed vaid kuni rajoonilinnani , kus meid heade soovide saatel maha pandi . </s> <s> Ööbisime tulikuumas võõrastemajatoas , terve öö vaeveldes kahe ülejäänud toakaaslase norskamise tõttu , samuti meid ründavate lutikatega võideldes . </s> </p>
<p> <s> Külmas roosatavas varavalges pugesime teise , aga ka külma karbi tunnet sisendavasse bussi ja asusime kloostri poole teele . </s> <s> Klooster asus kaunis kohas , suurde käärulisse ( milleski me Pühajärve meenutava ) järve tungival kolmnurksel poolsaarel ; pisut madalamal , jäise kalda piiril kükitas mustunud majadega vene küla . </s> <s> Kui ma seda vaadet esimest korda bussiaknasse sulatatud sõõrist nägin , tundus mulle , et see on kõik mulle ammututtav , ainult et teisel kujul . </s> <s> Ja kui me juba kloostri juurde mäkke tõusime , tuli see mulle päriselt meelde – jah , sõjaväeaegadel Moskvas linnaloas viibides olin Tretjakovi galeriis tihti seisnud-istunud tunde mõnede maalide ees . </s> <s> Üks neist oli “ Tütarlaps virsikutega ” ja teine oli see , peaaegu seesama vaade , ainult et Nesterovi maali “ Igavese rahu kohal ” kujul . </s> <s> Ainult et Nesterovil oli tegemist suvise pilvealuse vaatega – väike kabel põlispuude all , rohetav poolsaar , mis tungib kuni silmapiirini ulatuvasse järveavarusse , ja kõige selle kohal samasugune eepiline rahu , endiste aegade lehviv mälestus . . . </s> </p>
<p> <s> Fjodor oli mulle targu ütlemata jätnud , et tegu pole tegutseva kloostriga , vaid muuseumiga , õeti kultuuriloolise kompleksiga . </s> <s> Mis sai mulle nagunii kohe selgeks . </s> <s> Kõik kloostriõuel näis väljasurnuna , üksnes lumest puhtakspühitud tee viis ühe külgehitiseni . </s> <s> Ja otse meie vastas kerkis kloostrikiriku viiekupline ehitis . </s> <s> Seal , kabeli moodi võlvruumis , kuhu me kolistades sisse astusime , oli üllatavalt soe ja õdus . </s> <s> Sest keset põrandat küdes pika punase küttespiraaliga soojendi ja ümmarguse laua taga istus noor , heledas poolkasukas naine , kelles oli midagi tuttavat . </s> <s> Taas maalilikku sarnasust . </s> <s> Aga kellega ? </s> <s> Siis kohe teadsin – ühelt maalilt oli pärit temagi , seejuures peaaegu täielik Menšikovi tütre teisik Surikovi maalilt “ Menšikov Berjozovos ” , kelle kunstnik , nagu ma kusagilt mäletasin , oli maalinud omaenda naise järgi . </s> <s> Kaasa arvatud riietus , pihtkasukas . </s> <s> Püstitõusja sülest pudenes kivipõrandale ruuge laisk kass , raamat , mis noorel naisel käes oli olnud , pandi kõrvale . </s> <s> Muuseumi perenaine Galja oli silmanähtavalt rõõmus külaliste üle . </s> </p>
<p> <s> “ Tere , tere. . . Seda see kass põrandal mässas , muudkui hõõrus ennast minu vastu , “ teatas ta enne veel , kui olime saanud ennast esitleda . </s> </p>
<p> <s> Märkasin , Galja oli enne meie sisseastumist lugenud Perruchot' biograafiat Toulouse-Lautrecist . </s> <s> Aga mina tegingi juttu Surikovist ja tema sarnasusest maalil kujutatuga ning siis küsisin – kas teda , Galjat , ei saadetud mitte samamoodi sundkorras ( nagu Menšikovi ) siia . </s> </p>
<p> <s> “ Ei , ma tulin ise. . . Kohe pärast ülikooli lõpetamist . </s> <s> Tulin huvist asja vastu . </s> <s> Ma olen ju ikkagi kunstiajaloolane . </s> <s> Ja , teate , ma ei kahetse . </s> <s> Olin kuidagi tüdinenud suurlinnast ning kõigest taolisest … ” </s> </p>
<p> <s> “ Kas siis nii elategi siin . . . ihuüksi ? ” tahtsin ma midagi enamat teada , et aru saada tema , noore ja kauni naise üksildusvalemist . </s> <s> Sest ma olin selle mustajuukselise naise juba poolnunnaks või vähemalt õnnetu armastuse eest ärapõgenenuks tembeldanud . </s> <s> Kaunis Galja vilksas kerge etteheitega mulle otsa vaadata , küllap taipas mu küsimuse sügavamat mõtet . </s> <s> Aga ta jäi rahulikuks ja asjalikuks , vastates : </s> </p>
<p> <s> “ Just enne lõpetamist jõudsin abielluda . </s> <s> Aga mu mees jäi edasi sinna , Leningradi . </s> <s> Talle sobib seal rohkem . </s> <s> Kuid me oleme edasi normaalsetes suhetes . </s> <s> Ta käib mul siin külas . . . </s> <s> Vast suvel tuleb pikemaks . . . või sõidan mina puhkuse ajal . . . ” Galja hääles vilksatas mingi ebakindlus , ta lasi pilgul kivipõrandale langeda . </s> <s> Vaikus vajus kongi . </s> <s> Kalorifeer heitis me nägudele punakat kuma . </s> </p>
<p> <s> Ja kuulnud seejärel meie soovist näha kuulsaid freskosid , oligi ta juba üleriides . </s> <s> Kui ta kõrget kirikuust oma käte jaoks harjumatult suure võtmega lahti keeras , teatas ta , et elab siinsamas all külas , et talve aegu leiab vaid mõni üksik fanaatik tee siia , aga suvel ja sügisel pole ekskursioonidest puudu , ning käib ka välismaalasi . </s> </p>
<p> <s> “ Vahel käivad mul siin ka sõbrad külas , aga mitte praegu , südatalvel . </s> <s> Kõigile on väga meeldinud . . . </s> <s> Noh , ja ülejäänud ajaks on mul siin suur virn kunstiraamatuid , grammofon . . . </s> <s> ( Just nõnda nagu minul ! vihvatas must läbi mõte . ) </s> <s> Plaatidest on mul siin peamiselt vene kirikumuusikat – Bortnjanskit ja teisi . </s> <s> Ning ka Bachi . </s> <s> See sobib hästi ettemängimiseks , ” selgitas ta mulle ja Fjodorile rahulikul toonil , lastes meid enda ees kõrgete võlvide alla astuda , kust laskus alla külma ja seiskunud aega . </s> <s> Ja edasi polnud sõnadel enam mingit kaalu . </s> <s> Meile särasid kõrgelt võlvidelt vastu meister Dionissi viiesaja aasta vanused freskod – tempera kanamunakollane ja taevasinine , need kaks venelikku värvi . </s> <s> Hoolimata härmatisest ja ajalaikudest vaatas meie peale alla Neitsi Maarja soe , kõikenägev ja suurt headust ning samal ajal kannatust sisendav pilk ; sama sinised olid ka tema poja , Kristuse kannatajasilmad ning tegelikult ka kõigi apostlite pilgud . </s> <s> Lasknud meil tükk aega selle kõige mõjus viibida , hakkas Galina rääkima . </s> <s> Ja Fjodor pruukis esimest korda märkmikku ; ma märkasin , kui puine on pliiats ta külmetavate sõrmede vahel . </s> <s> Ja mulle tuli pähe kohatu ja siiski milleski asjakohane võrdlus “ Boriss Godunovist ” – tsareevitš Fjodor kirjutab kaebekirja bojaaride pihta . . . </s> <s> Ise lasin sel külmal pildistikul ja Galja hingestatud jutul unisoonis kõlada , mõeldes oma mõtteid . </s> <s> Venemaa ajalugu , ta varased kunstnikud Theophanes , Dionissi , Rubljov rivistasid end kõigi järgnevate kõrvale . </s> <s> Olin neid kõiki näinud soojas ja mõnusas Tretjakovis . </s> <s> Sealhulgas ka Rubljovi töid . </s> <s> Kuid siin oli kõigel teine tähendus ja ka mõõde … </s> </p>
<p> <s> Nii nagu Galja piltlikke väljendeid oli võimatu päriselt meelde jätta , nii oli siit võimatu kaasa võtta ka neile kõrgetele võlvidele kumerduvate freskode värviimet ja pühakuma , seda tasapinnalist ikoonilikku kujutuslaadi , seda külma looduse ja freskode soojade värvide kokkukõla . </s> <s> Siit võis kaasa saada vaid ebamäärase üldise mulje , seda kuidagi endasse mahutades ja teades raudukse kriiksatuse järel , et ei satu siia enam eales – tunne , mis mind oli vaevanud senini vaid vähestes kohtades . </s> </p>
<p> <s> Aga temperas jumalaema nägu siras mu kujutluses edasi . </s> <s> Kuid kaunim veel oli Galja ilme , kui me taas ta väravakongis olime ja kui ta oma pitsilise pearäti ära võttis ning pea ümber mässitud patsi lahti päästis . </s> <s> See oli mingi spontaanne ja võimalik et tähtsuseta liigutus , kuid jäi kohe meelde ja ei hajunud hiljemgi . </s> <s> Tas endaski oli nüüd midagi madonnalikku . </s> </p>
<p> <s> Kuna meil oli aega , siis lasime end Fjodoriga meelsasti teenindada – joota teega , mille juurde käis rohke vaarikakeedis , Galja enda korjatud marjadest , nagu ta uhkusega teatas . </s> </p>
<p> <s> Ent äkki valdas mind hull sööst – ma tundsin , et ei tahakski siit praegu lahkuda . </s> <s> Ma tahaks siia tema , Galja juurde jääda . </s> <s> Ja ma tahtsin tõega juba tõusta , kutsuda Fjodori ukse taha ning öelda talle , et ma ei sõidagi tagasi . </s> <s> Ning ma olin millegipärast veendunud , et hea Fjodor ei päriks mult midagi enamat , vaid oleks nõus mu otsusega , nii nagu ta oli nõus kõigi otsustega , mida teised ta eest tegid . </s> <s> Sest mus vilksatas murdosa hetke vältel nagu tõde . </s> <s> Mulle tundus , et tema , madonna , oli meile kõiges endasse puutuvas valetanud . </s> <s> Ma tahtsin Galjaga üksi sellesse kloostrikongi jääda , talle ligineda , tema ümbert kinni haarata , teda hellalt , siis tugevamini raputada ning öelda – tunnista üles , sul pole mingit meest seal suures linnas , mis jääb nii minu kodumaa ligidale ; sa valetad , see on küll õilis vale , aga ei sobi sinule , kes sa oled usklik ; sa põgenesid siia kahe asja – õnnetu armastuse ja oma usu eest ; kuid ära peta end , ära püüagi etendada endale ja teistele Kristuse pruuti , kahetsevat Maarja Magdaleenat , ehkki see sobib sulle üllatavalt hästi – sina oled määratud elu jaoks , elu ja tagasihoidmatu armastuse jaoks ; usu , sul pole võimalik kuigi pikaks ajaks siia jääda , sest varem või hiljem satub siia mõni vanast maalikunstist haaratud külaline , nagu seda olen minagi , kes sinusse armub ja su siit endaga kaasa viib . </s> <s> Jälle sinna või mõnda teise linna , elu sisse … </s> </p>
<p> <s> Aga juba oligi me aeg otsas . </s> </p>
<p> <s> “ Ma tahaksin mälestuseks. . . teid selle kiriku taustal pildistada , “ ütlesin ma talle vaid õuel . </s> <s> Galja noogutas . </s> <s> Ja nii nad jäidki Fjodoriga kõrvuti sellele pildile , mille Fjodor hiljem noortelehes oma olukirjelduse kõrval avaldas ja seejärel filmi negatiivi mulle ära saatis . </s> <s> ( Kuid imelik , sellel fotot ma ei leidnud Galja näost seda hõõgust , mis ta näol oli valitsenud kloostrikongis , elektrikalorifeeri punakas valguses ja hiljem , külmas kirikus , Neitsi Maarja pisarase pilgu all . </s> <s> Mis tähendab , et ilu ja lummus on eelkõige meie endi silmades . ) </s> </p>
<p> <s> Ma ei suutnud ikka veel heaks kiita seda tema siinolekut . </s> <s> Kuid kuidas saanuks keegi teine , näiteks minutaoline , seda muuta . </s> <s> Ta noorus ja ilu haihtusid siin olematusse . </s> <s> Iga ta päev oli asjatu . </s> <s> Nagu tõelisel nunnal . </s> <s> Või kas ikka oli ? </s> <s> See kõik – tema nägu ja ta soe kong ja ta üksindus või vabatahtlik pagendus – liitusid muljega , mille kloostrikülastajad said Dionissi freskodest , sellest aja poolt hüljatud paigast . . . </s> </p>
<p> <s> See mu rahutus ei vaibunud kogu me tagasitee sinna puupitsilisse ja pitstikanditega linna . </s> <s> Peaaegu kogu tee kujutlesin ette Galja tavalisi talvepäevi selles pärapõrgus , vabandust , pühadusest puudutatud kohas , kus mõnikord ainsatki inimest päeva jooksul ei käi – kuidas ta sulgeb muuseumivärava , läheb oma viltides allamäge , veedab õhtu oma perenaise , vanema naisterahva seltsis , kelle näos on ehk nõrk jälg naistest , kelle järgi rändkunstnikust freskomaalija kord oma Neitsi Maarja ja Maarja Magdaleena maalis . </s> <s> Sest ei ole ju nii , et koha vaim häviks täielikult ja jälgi jätmatult . . . </s> <s> Kuigi enamik selle umbküla inimesi ei mõista ehk enam kloostri ega selle müüride vahele suletud piltide tähendust . </s> <s> Jah , Galja seisab ja vaatab kinnikülmunud järvele , kus pole ainsatki pilgupidet . </s> <s> Järvele , mis kaob kuhugi nurga taha , venib pikaks , on ühenduses teise veel suurema järvega , et edasi muutuda jõeks , mis kannab selle vee põhja , kinnikülmunud mere poole , kuhu on aga veel väga palju maad . </s> <s> Ja seesama tunne muudab selle kandi veelgi üksildasemaks . . . </s> </p>
<p> <s> ( Kuid midagi ses maastikus oli olnud minule nii omast , seda võõrust vangistada püüdvat , nagu vastukaaluks elu täielikule toimumatusele . </s> <s> Aga tookord ma seda ei mõistnud . </s> <s> Kuni ma ükskord hiljem rääkisin sest veidrast tundest ühele oma kaunis teadlikule tuttavale – sellest justkui äratundmisvilksatusest enda sügavuses , nagu oleksin vaadanud kaevu , ei , sügavasse jääauku ses järves . </s> <s> Ja mu tark ajaloolasest sõber vaatas mulle imestamata otsa ning lausus : “ Mis siin nii imelikku on ? </s> <s> Kas sa siis ei tea , sa ära käisid ju meie , soomeugrilaste ammusel asualal . </s> <s> Küllap need maastikud ongi sügaval meis , me alateadvuses ! </s> <s> Pole ime , et see kinnikülmunud järv sulle nii eepilise ja panoraamse mulje jättis ! ” Ma ei tahtnud teda kurvastada ja öelda , et kõige mõjusama mulje sain ma hoopis ühest noorest kunstiajaloolasest , kes luges kunagises kloostrikongis , milles oli ehk alles munkade või nunnade kunagise lihasuretamise õhustik , Henry Perruchot' raamatut Toulouse-Lautrecist , sellest sandist , ja siiski tohutu elutahtega kunstnikust , aga mitte Andrei Rubljovist , nagu olnuks taolises kohas sobivam . ) </s> </p>
<p> <s> Me sõitsime tagasi sellesama külma bussikese tagaistmel – ja klooster kadus korrapealt vaateväljast lumetükkidest ja -pihust kardina taha , mille bussirattad üles paiskasid , niipea kui me liikuma pääsesime . </s> <s> Vahtisin aina seda tagarataste poolt ülespaisatud lumetükikeerlust ja mulle viirastus Galja pilk , mille ta kui etteheite minu suunas saatis , samal ajal oma lahtitulevat palmikut üle õla heites – ta oli midagi ikkagi rääkimata jätnud . </s> <s> Võib-olla just selle , et kunstiajalooõpingud ja vanavene kunst olid ta muutnud seesmiselt usklikuks inimeseks . </s> <s> Ja mis küll imelik külastusabielu see tal on – kas sellest ikka tõesti piisab ? </s> <s> Tundsin samas , et ka lühinägelik Fjodor võitles oma paksude prilliklaaside taga samade mõtetega , korra isegi valjusti ohates ja siis kohe minu poole vaadates – kas ma panin tähele ? </s> </p>
<p> <s> Kas ma oleksin tahtnud sinna kloostrisse kauemaks jääda ? </s> <s> Aga see oli ju võimatu – ma poleks nagunii ta eluvormelit kätte saanud , ja mis kasu olnuks sellestki , kui oleksin. . . Ta oleks mulle ehk tunnistanud , et see on igatsus , mis teda toidab , et ta lühikesed talvised päevad on täidetud ootusest , paljast ootusest ja ei millestki muust , ootusest millegi ebamäärase järele , mille nähtavaks tulemuseks on järjest pikenevad päevad , siis aga rauge ja aina lõputumaks muutuv suvine valgus selle ja teiste järvede kohal ning et tegelikult kõik kunstiajalukku või muusse sellesarnasesse puutuv on vaid kerge pealiskiht , lumekirme , uduvine , hämarus selle palju tähtsama üle . . . </s> </p>
<p> <s> Me jõudsime tagasi üsna hilja . </s> <s> Mu korterikaaslased olid mind oodanud , paistsid omamoodi närviski olevat . </s> <s> Et kuhu me ometi nii kauaks jäime . “ Lumi ju , lumetuisk , tõeline purgaa ! </s> <s> Ja buss jäi kaks korda lumme kinni , ” seletas Fjodor minu eest . </s> <s> Tüdrukud ei võtnud vabandust arvesse , meid hakati kohe kuuma tee ja soojade pirukate ning ergutavate sõnadega turgutama . </s> <s> Mida saatis ka edu . </s> </p>
<p> <s> Märkasin – nad , kõik kolm tüdrukut , suhtusid Fjodorisse familiaarselt – kui oma venda , kui mittekülalisse , kui kellessegi tavalisse nende elamises , kes on pealegi peaaegu kohustatud neid kõigiti aitama . </s> <s> ( Ma ei saanud sellest suhtest ilmselt läbinisti aru . ) </s> <s> Igatahes , nad ükski ei pidanud teda , kuidas nüüd öelda , austajaks ega kavalerikandidaadiks . </s> <s> Mis oli mulle juba esimesel õhtul selgeks saanud . </s> <s> Aga minu poole vaadati hoopis teise pilguga , piieldes ja elevalt , ja ka hoolitsus minu eest oli silmatorkavam . </s> <s> Ma olin neile põnev külaline justkui teiselt planeedilt . </s> </p>
<p> <s> “ Rääkige , “ õhutasid nad mind . </s> <s> Ja ma rääkisin . </s> <s> Ainuke , millest ( kellest ) ma juttu ei tahtnud teha , oli nunnalikult kaunis Galja ja teda ümbritsenud olustik . </s> <s> Selkohal heitsin kiire pilgu Fjodori poole , et ta meid välja ei annaks . </s> <s> Kuid tema ei saanud ilmselt prillide tõttu mu pilgust või näomiimikast aru ja kuulutas nalja laadis : </s> </p>
<p> <s> “ Ja siis käisime me veel kloostris . </s> <s> Ning meie külaline peaaegu armus ühte kloostrineidu . . . ” </s> </p>
<p> <s> “ Oi kui põnev , rääkige lähemalt ! ” nõudis Ljuba ja läks kohe põlema . </s> <s> Teised kaks naishinge vaikisid . </s> <s> Siis sai ka Fjodor aru , et oli teinud vea , ja vakatas . </s> </p>
<p> <s> Võtsin seepeale ise sama jutu , aga natuke leebemas vormis üles , kiites noort muuseumijuhatajat pisut teise kandi pealt : </s> </p>
<p> <s> “ Kujutage ette , kedagi pole . </s> <s> Ja ta on üksinda selles suures külmas kloostrikompleksis . . . ” </s> </p>
<p> <s> Nadja oli see , kes mind kohe katkestas : </s> </p>
<p> <s> “ Ja mis seal siis nii erilist . . . ” Ta silmis välkus tõeline mõistmatusetuluke ning ta jätkas , aga teist mõtet : “ Igal pool võib seda olla . . . </s> <s> Ka linnas näiteks … Nagu meiegi siin . . . ” Siis jäi ta vait , sest ta mõttekäik oli ületanud mingi hella piiri . </s> <s> Igal juhul – sellesse seltskonda ei oleks tohtinud , ka mitte sõnalisel kujul , tuua veel üht naist . </s> <s> Kui , siis sobinuks ehk vaid rääkida äraolevast Junast , sest tema oli ju üks nendest . </s> <s> ( Aga just temast ei tehtud kordagi juttu . ) </s> <s> Küllap Fjodor sai ka ise oma pika taipamisega sellele pihta ja ta rääkis edasi rohkem freskodest ning Neitsi Maarja silmadest kui Galja ilust , kuid isegi sellest paistis läbi meid mõlemaid vallanud elamus “ sellest ilusast nunnast ” , nagu üks tüdrukuist hiljem osatavalt üle kordas . . Et sooja kööki sugenenud jahedat ja mingit hõredat kiivuseatmosfääri lõhkuda , ruttas Fjodori lahti korkima maasikanalivka pudelit , mille mina olin teelt kaasa haaranud . </s> </p>
<p> <s> Õhetus vallutas ruttu kõiki tüdrukunägusid ja nende kurguaukusid . </s> <s> Nad nagu vallandusid , muutusid kiiresti jutukaks – nüüd tahtsid kõik kolm ilmtingimata endast rääkida . </s> <s> Aga ühes sellega algas mingi märkamatu kiirustamine . </s> <s> Nagu alles nüüd selgus , et tegemist on ühtlasi minu lahkumisõhtuga . </s> <s> Ja mingi aja pärast selgus teine tähtis asjaolu –kuna linnabussid käivad vaid teatud kellaajani , siis on Fjodoril viimase topka aeg – ma ise küll tundsin , ta oleks tahtnud kauem olla . </s> <s> ( Ma ei saanud lõpuni aru , kes temale neist tüdrukuist kõige enam meeldis – võib-olla oli selleks hoopis puuduolev Juna ? ) </s> <s> Ja Fjodor muidugi kuuletus ning naeratas vaid süüdlaslikult oma prilliklaaside tagant ning me leppisime kokku järgmise päeva kohtumise , sest olin tagasisõiduks valinud rongi ja see pidi lahkuma alles õhtupoolikul . </s> </p>
<p> <s> Siis jäi külaline , see tähendab mina , üksi nende kolme noore naise ( või nemad tema ) naiselikku meelevalda . </s> <s> Sest kena rõõsa jumega Ljuba , see minu Silla antipood ( imelik mõte või võrdlus , sest Silla polnud ju ammu enam minu oma , kuid ikkagi-ikkagi . . . ! ) ja kolmest kahtlemata kõige söakam , oligi mind juba korra möödudes nagu kogemata puusaga riivanud , teisel korral oma käe mulle justkui äramärkivalt hetkeks õlale toetanud . </s> </p>
<p> <s> Ja kui olime ära joonud viimase murakakeedisega tee , oli aeg end magama sättida . </s> <s> Kõik jäid ootamatult vaikseks , kööki sigines mingi vaevutajutav pinge . </s> <s> Esimesena tõusis ja jättis head ööd just Ljuba ; ta suudles mind kergelt põsele , uhates mind üle mingi tugeva parfüümilõhnaga , mis näis tulevat ta õhetavast kaelaaugust . </s> <s> Tema eeskujust said julgust ka teised kaks – Nadja suudlus oli kiire ja kuum , Vera oma teistest põgusam , nagu ta käeandminegi – kiirustav , lühike vaevutajutav puudutus , et sellest kohustusest kiiresti vabaneda ja samas mingit muljet endast ei rikuks . </s> </p>
<p> <s> Mäletan oma mõtet , mis sel hetkel pähe lõi – ma olen siin juba teist ööd , ja siingi on üldiselt nagu seal kloostris , kus ilus kunstiajaloolane lamab küllap oma piinavate mõtete käes või fantaasiarikkas unes , kandudes ehk oma kaugel linnas oleva mehe juurde , kes võib-olla polegi intiimses mõttes temaga sel hetkel üks . . . ? </s> <s> Et siin on peaaegu samasugune kloostriatmosfäär nagu Dekameroni-novellides , ning mina olen kogemata sattunud tolle aedniku rolli . . . </s> </p>
<p> <s> Siis olin oma toas , kus mulle oli juba ase üles tehtud . </s> <s> Puhvetiklaasi tagant vaatas mind toa perenaise kõrgele üles pandud juustega foto , aga seal kõrval – avastasin nad alles nüüd – ka teiste ta korterinaabrite pildid , ühesõnaga , terve galerii naisenägusid , kes kõik vaatasid häbenemata üht lahtirõivastuvat meest , kaugelt tulnud võõrast , kellega on ju seotud midagi põnevat , mingi saladus , nagu see on kaasas igal võõral inimesel , keda sa pole jõudnud tundma õppida . </s> </p>
<p> <s> Kustutasin laevalguse , surusin öökapil oleva lambikese põlema , heitsin lahti riietumata tekile . </s> <s> Ma nagu ei kiirustanud , ma nagu ootasin peaaegu teadlikuna millegi järgnemist . </s> <s> Vannitoauks käis viimast korda , korteris jäi vaikseks . </s> <s> Tõusin , võtsin puhvetkapist esimese juhusliku raamatu , milleks oli Michelangelo Buanarroti , suure kujuri ja enesepiinaja sonettide venekeelne kogumik . </s> <s> ( Ma pole vist veel jõudnud öelda , et mu ülikooliaeg rebiti sõjaväeteenistuse tõttu justkui pooleks , nii katki , et mul ei õnnestunudki neid kaht poolt päriselt kokku kleepida . </s> <s> Aga midagi ma siiski vastu sain – üsnagi hea vene keele oskuse , mis lubas mul sõjaväes lugeda kõiki vene klassikuid originaalis , ja ka luulest – nii originaalsest kui ka heast tõlkeluulest – maigu suhu saada . ) </s> </p>
<p> <s> Ma jõudsin süveneda vaid suure itaallase kolmandasse sonetti armastusest ja igavesest piinast , mis sellega seotud , kui mu toauks paotus ja kollases siidises hommikumantlis Ljuba libises sisse . </s> <s> Aga ta ei vaadanud minu poolegi . </s> <s> Ettekäändeks oli muidugi riidekapp , mis seisis toanurgas . </s> <s> Leidnud pika otsimise peale käterätiku üles , laskis ta samal ajal mu pilgul küllaldaselt kaua hellitada oma pinguldunud ja üldiselt hästivoolitud jalasääri . </s> <s> Siis tuli ta vaikselt , pilk maas , mu aseme kõrvale ja lausus siis pehmelt ning kudrutavalt , nagu oleks tal lind kurgus : </s> </p>
<p> <s> “ Ma tulin vaatama , kas midagi vaja pole . . . ” Ja ta puus riivas nagu ennistki kogemata mu käsivart , mis oli koos raamatuga üle asemeääre rippu . </s> <s> Siis istus ta ettevaatlikult mu asemeservale ; tundsin , et see ta puus kuumas , see lausa kõrvetas mind , see täitis mind kui elektriga . </s> <s> Ja valelike-säravate silmadega mulle otsa vaadates sosistas ta juba täiesti enda mõjus kindel olles : </s> </p>
<p> <s> ” Kui ääretult kahju , et te juba ära sõidate </s> . . . . <s> ” . </s> </p>
<p> <s> Ma nagu ei riskinud , nagu ei usaldanud kohe tema pakutuga kaasa minna : </s> </p>
<p> <s> “ Ei , kõik on väga hästi </s> . . . . <s> Ainult uni ei tule </s> . . . . <s> Vist sai palju joodud . . . ” </s> </p>
<p> <s> “ Tõesti või . . . ” imestas tema ja kummardus mahalibisenud raamatut üles tõstma . </s> <s> Hommikumantlisiid mängis ta ihuliikmete pinguldumisega kaasa . </s> <s> Raamat käes , vaatas ta mulle uuesti otsa . </s> <s> Mu käsi tõusis lausa mõtlemata , just nagu minus palju tugevamini olelevast pimedast käsust ja haaras ta puusade ümber kinni . </s> <s> Ta ohkas vaid ja lasi end pisut kaugemale voodiservale nihutada . ” Aga ärge veel sõitke ära , “ lausus ta neelatades ja öölambi tuld vaadates , tõstis siis käe ning mässis juuksesalku ümber sõrme . </s> <s> Mulle vilksas meelde , et see liigutus märgib naiste puhul alateadlikku märki tugevast sisemisest seksuaalsusest . </s> </p>
<p> <s> Ljuba paljas põlv oli nüüd otse mu silmade vastas , kergitasin end , haarasin ta õlgade ümber kinni , ta kummardus ja suudles mind soojalt ja lämmatavalt , korrates juba teise häälega ja sumbelt : “ Ärge sõitke ! </s> <s> Ärge sõitke ! ” </s> </p>
<p> <s> “ Kuidas ma . . siis saan . . . see on ju võimatu . . . ! ” </s> </p>
<p> <s> Mu peopesa libises , aina libises mööda ta säärt , kuni kohtas sellest ülemal vaid alastust . </s> </p>
<p> <s> “ Oh ! ” ohkas ta . </s> </p>
<p> <s> Ja tõrjumata mu kätt , lastes sel viibida oma siidja pehmuse juures , kallutas ta pea ühele küljele ja hakkas aeglaselt lahti kruvima oma väikest kuldset kõrvarõngast . </s> <s> Ühega hakkama saanud , keeras pea teispidi ja hakkas kruvima teist . </s> <s> See oli kui aja hetkeline mahavõtmine , kuid mina jõudsin selle ajaga mõttes palju kaugemale . </s> <s> Kuid Ljuba ilme oli edasi unistav ja rahulik , kui ma talle näkku vaatasin . </s> <s> ( Veel üks naiste kummalisus , et nad teatud olukorras ei rutta , vaid pigem venitavad aja maaailmatu pikaks ! ) </s> </p>
<p> <s> Koos teise kõrvarõnga asetamisega öökapile sattus mu kaaslanna jalg nagu kogemata põrandalülitile , tuba mattus pimedusse , mis mõjus kui löök , kuid selle muutuse mõju hajus kiiresti , ning läbi kardinate nirgus juba sisse lumevalgust ; selles pimeduses võis nüüd kuulda vaid kahe inimese tagasihoitud hingamist ning seda , kuidas kusagil tilkus tasakesi , meloodiliselt vesi . </s> <s> Siis tuli lumine puupitsine kuuvalge öö väljast sisse ja vallutas toasolijad ülenisti . </s> <s> Nüüdsest oli ruum täis sosinat “ ei tohi , ei tohi ! ” , kuid hoopis vastupidist käitumist … </s> </p>
<p> <s> Me ühinemine oli tormiline ja lihtlabane , ta aeglus muutus ühest hetkest peaaegu meeletusesööstuks , voodi naksus ja seda pidi olema kuulda kogu korteri peal . </s> <s> Ta oli ühe käega mu särgiesise lahti rebinud , siis oli ta kahe käega mu ihuliikmes kinni . </s> <s> Et see kõik ei lõpeks niipea , et see aeg kestaks , et ta ei peaks tõusma ja lahkuma sellest toast . </s> <s> Ja kui ta lõpuks enam vastu ei pidanud ning vaikselt , summutatult karjatas , siis tungisin ma temasse . </s> <s> Me pidime plahvatama ühel ja samal sekundikümnendikul , jah , nii see pidi olema – ja mulle tundus , et nii sügavale polnud ma tunginud veel ühessegi naisesse . </s> <s> Aga sellest hoolimata ei saanud ma sealt kätte ta valelike silmade naeratust , ta helluse põhjust , ta valutegeva kaisutuse lõppematust. . . Selle lühikese ajaga ei olnud võimalik kätte saada ta olemust , ta tõelisust , mis peitus jälle kuhugi tabamatuse piiri taha . . . </s> </p>
<p> <s> Ma ei vabastanud ennast tast ja ei kuulnud , millal ta ise vabastas end meid siduvast ja mu embusest . </s> <s> Kui ärkasin , vahtis täiskuu kardinavahest sisse ja ma mõtlesin – seesama täiskuu , mis meie korteris Sillaga , seesama kuu , mis on kõige salapärase ja sealhulgas nende , naissoo enda mõju all hoidja . </s> <s> Ja siis mõtlesin temast , äsja siinolnust – Ljuba , su armastus oli kiire ja põletav nagu su nimigi ! </s> <s> Kuid mis sellisest järele jääb . . . ? </s> </p>
<p> <s> Aeg pidi olema tublisti üle kesköö , aga ma ei süüdanud tuld . </s> <s> Lamasin avali silmi . </s> <s> Vesi enam ei tilkunud . </s> <s> Kuulasin korterivaikust . </s> <s> See polnud täielik . </s> <s> Kusagil oli veel keegi ärkvel . </s> </p>
<p> <s> Ma tõusin ja läksin mulle antud pehmete toatuhvlitega hääletult astudes koridori . </s> <s> Mu toauks ei kääksunud . </s> <s> Algul mõtlesin minna vannituppa , kuid siis kuulsin köögist mingit naksatust . </s> <s> Kuna uks oli lahti , siis piilusin sisse . </s> <s> Laua otsas istus keegi , ta sigaretiots hõõgus pimeduses . </s> <s> Siis kuulsin nuuksatust . </s> </p>
<p> <s> Ma tundsin ära Nadja ja just ta juuste järgi . </s> </p>
<p> <s> “ Mis on ? ” sosistasin ukselt . </s> <s> Ta tõstis pea ja heitis mulle läbi pimeduse pilgu. See oli nii tuntav . </s> <s> Ja ta nuuksatas jälle . </s> </p>
<p> <s> “ Mis on , Nadja ? ” küsisin ma ja laskusin ta ette põlvedele . </s> <s> Ta ei vastanud , ulatas mulle vaid oma käe , laskis seda silitada , minu põse vastu suruda , laskis seda suudelda – algul põgusate huultepuudutuste , seejärel aina tugevamalt , iga sõrme eraldi . </s> </p>
<p> <s> Midagi muud ma ei tahtnudki teada – ja ega ma saanudki teada teda vaevavat muret . </s> <s> Kuid see polnudki enam tähtis selles rambuses , selles soojuses , mis meid aina oma kiirtega ühte köitis . </s> <s> Aeg-ajalt tundus mulle , et ma suudlengi Silla käsivarsi ja et need on tema pikad muusikusõrmed , mis sorivad mu juustes . </s> </p>
<p> <s> Tundsin ennast uuesti ergastuvat . </s> <s> Kui ümarad põlved olid sel öisel ülevalistujal , kui pehme ja võpatav oli ta jalasäärte nahk . </s> <s> Ja ometi pidi see pidi harjuma mu sõrmedega , mu suuga . </s> <s> Ja sellest polnud midagi , et ta põlved olid kõvasti kokku surutud , nagu kordaks ta mõte truudust kellelegi , keda polnud hetkel siin . </s> <s> Ma silitasin neid , kuni mu peopesa mahtus nende vahele ja libistas end piki ta jalasääri allapoole ja siis jälle ülespoole , veel pisut ülespoole . </s> <s> Kuid kõik tas oli endiselt suletud , ta kehas oli veel vastupanu , ta ei tahtnud alluda mu lohutusele , ükskõik mis siis oli selle põhjus . </s> </p>
<p> <s> Aegamisi , väga märkamatult liigutas mu käsi ta põlved lahku , ja ma kummardusin ning surusin näo ta rüppe . </s> <s> Kuid mu vastas oli riie . </s> </p>
<p> <s> Ta nuuksatas , aga kuidagi teisiti ja ta põlved paotusid nüüd pisut , nii et ma peaaegu mahtusin põlvili talle lähemale liikudes tema ligi . </s> <s> Ta surus selja vastu tooli seljatuge , nii et see naksatas , ja ta käed , mis olid senini olnud nagu kaitseks põlvedel ja rüpes ning aeg-ajalt mu juustes , tõusid nüüd loobunult üles , et otsisida pakist uus sigaret . </s> </p>
<p> <s> Ma kummardusin veelgi madalamale ja suudlesin teda sinna soojasse jalgevahesse . </s> <s> Lõhnas meeldivalt seebi või šampooni järele – see lõhn kuulus nüüd ja edaspidi tema külge , tema mälestuse juurde , nii nagu lõhnad on üleüldse tugevamad kinnistuma , palju tugevamini kui sõnad . </s> <s> Ja korraga tõusis mu meeltesse üks teine raudrohu- ja kummelisegune lõhn ühest teisest olukorrast . </s> <s> Tõusis , ja kadus kohe . </s> </p>
<p> <s> Sel hetkel , kui ta tõmbas tikku ja süütas uue sigareti , puudutas mu jäigastunud liige teda . </s> <s> Ja oodanud veel veidi , kallutas ta pea kuklasse ning nihutas oma keha tooliserva poole , minule vastu . </s> <s> Vaikselt , väga pehmelt , peaaegu märkamatult liigutasin ma end sügaval temas ja tema vastas mulle sama vaiksete liigutustega , puhudes suitsu kuhugi nähtamatusse . </s> <s> Siis jälle tardusime ühtseks ja liikumatuks , nagu kuulnuks selles öös kedagi kolmandat . </s> <s> Aga seal polnud kedagi . </s> </p>
<p> <s> Nõnda kestis öö ja meil polnud kiiret . </s> </p>
<p> <s> Ta käsi sigaretiga rippus minu kõrval , sealt tõusis kirbet lõhna . </s> <s> Alles siis kui sigaret oli peaaegu isetahtsi lõpuni põlenud , muutus temas miski . </s> <s> Ta muutus järsku kärsituks , nõudlikuks , aina nõudlikumaks – ja siis sirutas ta kustuva sigareti ning surus selle vastu mu käsivart , mis hoidis ümber ta puusade kinni . </s> <s> Võpatasin , kuid talusin äkilist põletusvalu stoiliselt , ilma häält tegemata . </s> <s> Kuid just selle mu valuvõpatuse tõttu läbis teda värin , mis sundis teda mind üleni oma reite vahele vangistama . </s> <s> Nagu vette visatud kivi ringid hakkasid need vaibuma , kuni oli minu kord . </s> <s> Kuid selleks hetkeks oli tema juba kainenemas . </s> <s> Ta püüdis mind endast eemale lükata , ent oli hilja . </s> <s> Hoidsin meie ühesust kõvasti koos . </s> <s> Veel. . . veel . . . </s> <s> Ja siis hakkas ta selles pimeduses vaikselt ning kergendunult naerma , lükkas mu endast eemale , tõusis püsti , võttis mul ümber kaela kinni ja suudles , ei , pigem pures mu suunurki , siis mu kaela . </s> <s> Ja siis libises ta köögist välja ning ta toaukse kerge klõpsatus teatas , et ma olin vaba . </s> <s> Mu käsivars valutas põletusest aina tugevamini , ja mul oli säärane tunne , nagu oleksin millestki põlevast läbi pääsenud . </s> </p>
<p> <s> Hommikul ärkasin ilmselt välisukseklõksatusest . </s> <s> Valgus polnud veel täies jõus , aga teda oli juba aimata läbi kardinate . </s> <s> Kergitasin end küünarnukkidele , kuulatasin . </s> <s> Mulle näis , et keegi on veel kodus . </s> <s> Kes see võiks olla ? </s> <s> Tahtsin hüüda , kuid loobusin . </s> <s> Ootasin . </s> <s> Mulle tundus , et ta ilmub ise välja , see kojujäänu . </s> </p>
<p> <s> Nõnda juhtuski . </s> <s> Põhjuseks ( või ikkagi ettekäändeks ) oli taas Juna toa riidekapp . </s> <s> See oli Vera . </s> <s> Ta koputas ja paotas kohkunud ilmel toaust . </s> </p>
<p> <s> “ Tere hommikust ! “ laususin ma ja tundsin huvi , kas tema polegi tööl . </s> </p>
<p> <s> “ Ei , “ vastas mulle ta selg . </s> <s> Tal oli üll maitsetuna mõjuv türgi või pärsia mustriga kittel , millel oli terve pikk rida nööpe . </s> <s> Mul ei olnud seegi kord muud võimalust , kui vaadata Vera pingulduvaid jalasääri ja paljaid jalataldu , kui ta ülemiselt pesuriiulilt midagi otsima küünitas . </s> </p>
<p> <s> “ Mul on vaba päev . </s> <s> Ja minu kord on toiduainete järel käia ja süüa teha , “ teatas ta kiires kõnes ja surus leitud käterätti vastu kitliesist , vastu oma rindu . </s> <s> Ta oli kuidagi vahva ses poosis – pikk ja sire ja kitsaõlgne . </s> <s> Märkasin – üks , kõige alumine kitlinööp oli lahti . </s> <s> Sellest sai järgmisel hetkel nagu impulss , nagu salamärk , mis käivitas mus une poolt mahajahutatu . </s> <s> Ma nägin teda nüüd muundunud pilguga . </s> <s> Ja minu mõttest käisid vaheldumisi läbi ta kahe sõbranna käitumine öösel , nendega armatsemise maitse . </s> <s> Kui erinev see siiski oli olnud . . . </s> </p>
<p> <s> Kuule , Vera ! ? </s> <s> Kus sina sel ajal olid , kui Ljuba mul raamatu käest lükkas ja tule kustutas , kui Nadja köögis sigaretiga mu kätt põletas ? </s> <s> Lamasid oma voodis , kõrvad ehk kõvasti kinni surutud ja padi pea peal , et need ööhääled sinuni ei ulatu ? </s> <s> Või magasid rahumeeli ja kõigest teadmatult ? </s> </p>
<p> <s> Ei , ma polnud päriselt kindel , et ta päris juhuslikult siin seisis . </s> <s> Mulle tundus , et ta on kergelt erutatud , ehkki püüdis seda varjata . </s> </p>
<p> <s> “ Janutab , ” ütlesin käheda häälega , kartes , et ta saab kohe aru , mis mulle hetke eest mõttesse lõi . </s> <s> Ta oli kohe valmis mulle vett tooma . </s> <s> Sel hetkel ma ei teadnud veel täpselt , mis peab juhtuma või õieti – kuidas see peab juhtuma . </s> <s> Kuni ta köögis ära oli – aga tal läks kauem , kui ma arvasin – , tundsin , kuidas kogu öine põnevus ja ka erksus on minus üllatavalt tagasi . </s> </p>
<p> <s> Vera oma veeklaasiga ei astunud siiski mu aseme ligi , vaid ulatas klaasi üsna kaugelt , nii et see meenutas kangesti , kuidas ta mulle me tutvumisel käe oli ulatanud ; aga ta vaatas mulle oma kirjude silmadega otsa . </s> <s> Ta pilgus oli justkui valvsus – mida ma ikkagi mõtlesin selle veega ? </s> <s> Sel hetkel märkasin – kitlinööp oli endiselt lahti , aga nüüd oli see juba ülemine , kurgualune nööp . </s> <s> Ma sirutasin käe , et võtta klaasi , aga tegelikult tahtsid mu sõrmed tabada järgmist , veel suletud kitlinööpi , mis oleks selge märk , mida ma mõtlesin teda kööki saates . </s> <s> Me sõrmed puutusid kokku ; tema omad olid külmad . </s> <s> Ja ta ei lasknud või ei taibanud klaasi kohe lahti lasta . </s> <s> Igatahes osa selle sisust läigatas mu pidžaamaesisele . </s> <s> Ta vist ehmatas ja arvas , et see on tema süü ; ta kaotas hetkeks valvsuse ning astus tahtmatult sammukese mulle lähemale . </s> <s> See oli niisugune naiselik vaistlik appisööstmisliigutus . </s> <s> Aga just seda ta poleks tohtinud teha . </s> <s> Pidžaamaesisele sattunud vesi mõjus mulle kui impulss , kui elektrilöök . </s> <s> Tõusin järsku istukile , haarasin tal ümbert kinni , tõmbasin ta voodiäärele ja tegin siis midagi täiesti instinktiivselt , ettekavatsematut – ma kallasin vee ülejäägi ta kaelaaugust sisse. Nüüd olime vähemalt mõlemad ühtmoodi märjad . </s> <s> See viis ta täiesti tasakaalust välja , ta kiljatas , tühi klaas veeres põrandale , mu käed vangistasid ta kaela , mu sõrmed näppisid neid märgi nööpe . </s> <s> Mind ei pannudki eriti imestama , et sellest hetkest peale , kui ma ta märjaks olin kallanud , ei teinud ta katsetki vastu tõrkuda . </s> <s> Ning kui ma sest aru sain , valdas mind kohe isemoodi raugus ja ruttamatus . </s> <s> Ma ei tõmmanud teda kohe endaga kaasa pikali ; me viibisime selles vaikivas liikumatuses , selles stoppkaadri taolises seisundis mitukümmend sekundit , justkui selleks , et ta võiks minu ja olukorraga harjuda . </s> <s> Siis alles laskusin aeglaselt selili , tema kogu aeg minu rinna vastas . </s> <s> Aga ta oli algul nii ebaõnnestunult kummuli minu peal , tema rinnad surusid mu nägu ja lämmatasid mu hingamist . </s> <s> Ta nägu oli must kõrgemal , nii et ma ei võinud seda hetkel näha . </s> <s> Seepärast nihutasin teda aeglaselt allapoole . </s> <s> Siis kergitasin ta pead , püüdsin vaadata ta tähnilistesse silmadesse . </s> <s> Ta pigistas need kinni ; Veral olid pikad tumedad silmaripsmed . </s> <s> Samal ajal oli ta suunurka tardunud imelik naeratusetaoline ilme . </s> <s> Ja kui ma olin teda kurgu alla suudelnud , seda ta märga kurgualust , ja tundsin uuesti sõrmedega ta märgi rindu , sosistasin mitu korda kiiresti , hingamist kaotades ta nime : ” Vera ! </s> <s> Vera ! </s> <s> Vera ! </s> <s> Vaata mulle otsa ! ” Aga tema ei vaadanud , ta laskis mul teha , mida ma pidin tegema , mida ma t i n g i m a t a tahtsin teha </s> . . . . </p>
<p> <s> Enam polnud midagi mõelda , enam polnudki mingeid mõtteid . </s> <s> Mu käed tõstsid ta üllatavalt kergesti endast kõrgemale . </s> <s> Ta ülejäänud kitlinööbid tulid sellest liigutusest nagu iseenesest nööbiaukudest välja ja ta kitliservad rippusid minu kohal nagu imelikud linnutiivad . </s> <s> Nõnda moodustuvas hämaruses , minu kohal , väga ligidal oli Vera alasti keha . </s> <s> Ja kui ma siis tundsin , et me oleme väga kohakuti , lasin ma ta kehal aeglaselt allapoole vajuda . </s> <s> Ma peaaegu teadsin , et ta on tütarlaps , seda oli aru saada ta kehahoiaku järgi algusest peale , nende justkui ennast kaitsvate käeliigutuste ja ta ebakindluse ja isegi ta vaate järgi , kui ta mulle oma nime lausus . </s> <s> Ta karjatas , nagu ma olin arvanud – kuid mitte niivõrd valust kui imestusest . </s> <s> Sest kõike seda oli talle vististi teistmoodi räägitud ! </s> <s> Ta kerge karjatus märkis ühtlasi seda , et ma olin sundinud teda oma saladust , oma tüdrukuksolemist reetma ja samal hetkel ka sellest loobuma ; ja nüüdsest kuulusin ma alatiselt ta külge , ükskõik mis temaga ka edaspidi juhtuks või ükskõik kui suurde unustusse ma siit linnast ära sõites ka ei kaoks . . . </s> <s> Ma olin suurena , palju suuremana , kui oleksin hetkel tahtnud , temas , ja ta pidi minul lebades harjuma selle uue tundega , kust polnud tagasiteed . . . </s> </p>
<p> <s> Ka mul polnud senini olnud taolist kogemust . </s> <s> Ma ei teadnud , kuidas temaga edasi olla , ja samas soovisin teda isegi tugevamini kui neid kaht ta öist sõbrannat . </s> <s> Seepärast keerasin end koos temaga teistpidi , nii et tema pidi nüüd taluma minu raskust . </s> <s> Avasin silmad , vaatasin talle näkku , Vera silmad olid endiselt suletud , aga ühes ta silmanurgas oli justkui valu läbi sündinud pisar . </s> <s> Siis hakkasin ennast liigutama – väga hellalt ja aeglaselt . </s> <s> Midagi temas isegi vastas mulle – võimatu , et mingist kogemusest , pigem keha loomulikust teadmisest . </s> <s> Ma ei oleks tahtnud , et see kunagi lõpeks , ma ei oleks tahtnud , et ta peaks ära minema – sinna poodi , minule ja teistele süüa ostma ; ma soovisin vaid , et mul poleks üldse vaja siit voodist tõusta , sellest toast lahkuda . . . </s> </p>
<p> <s> Järsku läbis korterit telefonihelin . </s> <s> Selgus , et aparaat oli siinsamas , öökapi kõrval aknalaual , aga siiani vaid kardinaservaga varjatud . </s> <s> Ja see mõjus nii ootamatult , nii ehmatavalt , et mind läbis võbin , ja samas tundsin , nagu oleks kõik mu sisemised kaitsmed läbi põlenud . </s> <s> Minust käis läbi pikk piinav valutuige , nagu oleks mu kehalt nõutud midagi rohkemat , kui see suudab . </s> <s> Veel viimasel hetkel läbis mind midagi kainuse- või ettevaatlikkusehüüde taolist , mis kõlas – mõtle ka temale , Verale ! </s> <s> Ja ma olingi peaaegu juba tegemas järsku liigutust , kuid Vera käed kaisutasid mind nii tugevasti – ja ma olin sunnitud kihutama selle lõputuses asuva kõrvetava , põletava punkti suunas </s> . . . . </p>
<p> <s> Siis oli see möödas , hetke pärast ka tema jaoks ; ta liigutas end vabaks , tõusis püsti , ei lausunud ühtki sõna , ei vaadanud mu poolegi . </s> <s> Vera oli juba haaramas telefonitoru , sest helin kestis edasi , kui siis tabas ta pilk öökapil midagi , mida seal ei pidanuks igatahes olema . </s> <s> Ja ma märkasin oma kohkumuseks , et seal lebasid Ljuba kõrvarõngad , need imeväikesed kullast reeturid . </s> </p>
<p> <s> Sellest oli küllalt , et ta tormas toast välja . </s> <s> Aga ma oleks nii väga tahtnud kuulda ta häält , kuidas ta oleks vastanud kellelegi , vaid minut pärast süütusekaotust – ja mis jutt see selline oleks üldse olnud ! </s> </p>
<p> <s> Minus möllas imelik tunnetesegu – süüst , piinlikkusest ja reeturlikkusest . </s> <s> Aga kusagil kõige selle põhjas pulbitses imelik ja seletamatu võidurõõm , nagu oleks ma maailmas midagi erandlikku teada saanud ja samal ajal ka korda saatnud . </s> <s> Ma olin ühe tüdruku saladuse luku või pitseri lahti murdnud . </s> <s> Mis ei tähendanud siiski , et ta oleks lasknud end mingist teatud külalislahkusest võtta . </s> <s> Ta oli , nagu selgus , seda kokkuvõttes isegi soovinud . </s> <s> Aga ta justkui ei uskunud kuni vee sattumiseni tema kaelaauku , et ma midagi taolist s o o v i k s i n ette võtta . </s> <s> Sest ta ju ei saanud minu jaoks sellist , sõnaga t õ e l i s t huvi pakkuda ! </s> <s> Mõelda vaid – tema ! </s> <s> ( See oli lühidalt ta pihtimuse sisu , mille ta esitas mulle köögis , endal silmad maas , kui me kahekesi lõunaks kartuleid koorisime , ja see oli ka ainus armastusavaldus tema poolt , kui ta keha hetkelist sõnatut truudust mitte arvesse võtta . </s> <s> Ehkki see on alati palju olulisem kui sõnad . ) </s> </p>
<p> <s> Enne kui ma sellest toast päriselt lahkusin , heitsin veel korra pilgu toa perenaise pildile . </s> <s> Mulle tundus – ta naeratas mulle sealt fotolt vastu . </s> <s> Võis mõista , et nii selles toas kui ka korteris toimunu üle . </s> <s> Ja ma pidin millegipärast sellest hetkest peale mõtlema temast , eemalolevast , mitte niivõrd teistest ta sõbrannadest , kes olid siinsamas . </s> <s> Ja ma soovisin selle intensiivse mõtlemise tõestuseks endast mingi märgi jätta . </s> <s> Temale , tundmatule neiule , kes tundus mulle sootuks teistsugusena kui need teised . </s> <s> Ja ma võtsin peeglialuselt huulepulga ning kirjutasin sellega punaselt , poolviltu peeglile ta nime “ Juna ” . </s> </p>
<p> <s> Kõik kolm tulid oma parimas väljanägemises ning suurepärases tujus mind rongile saatma . </s> <s> Nad olid eri värvi ja tegumoodi talvemantlites , aga ühtmoodi valgetes pearättides ning seetõttu vapustavalt ilusad . </s> <s> Kõik kolm . </s> <s> Või oli põhjus osaliselt ka minus , mu pilgus ja meie kolme eraldi saladustes . </s> <s> Minugi enesetunne , mu olek oli tõstetud . </s> <s> Mõtlesin , kas nad söandavad üksteisele juhtunu osas südant puistata ? </s> <s> Kahtlane . </s> <s> Aga vastastikku huvi tunda küll , kuidas ma kellelegi meeldisin ? </s> <s> Seda muidugi . </s> <s> Ljuba ja Nadja , nemad veel … Nad võivad ehk peale paari klaasi veini seal köögilaua ääres , kus me Nadjaga . . . ühesõnaga armastasime , avameelsusehoogu sattuda – samal ajal kui Vera on oma kaugõppekoolis tunnis – ja vastastikku juhtunu üles tunnistada , aga see käib niimoodi , et Ljuba on esimene ja provotseerib oma kiitlemisega Nadjat nii kaua , kuni toogi enda loo ära räägib . </s> <s> Kuid ma olin lausa kindel Vera peale , et tema suu jääb kriipsuna kokku , ehkki sõbrannad võivad ju tedagi kahtlustada . </s> <s> Kasvõi juba seepärast , et tema jäi hommikul ainsana koju . </s> <s> Kuni nad on lõpuks täiesti veendunud , et külaline ei suutnud vaid nende kahe võludele vastu panna – ja nad rahunevad , tundes oma eelist Tuhkatriinust Vera ees . </s> </p>
<p> <s> Kogu tee , mis ma aeglases öises rongis kodu poole sõitsin , elasin ma läbi neid kolme venelannat , justkui kolme tšehhovlikku õde , kelle sarnased nad ju ometi polnud . </s> <s> Ja ehkki ma kahetsesin mingil kombel oma kergemeelsust ja impulsiivsust , sain ma aru , et teisiti lihtsalt poleks s a a n u d minna . </s> <s> See oli koguni loomulik sündmuste käik , mida mul polnudki vaja oma tahte ja tegutsemisega suunata . </s> <s> See käivitus esimesest hetkest peale . </s> <s> Ja ma lihtsalt ei saanud vaid ü h e g a neist kolmest magada , kui nad olid nii ühevõrra kenad mu vastu . </s> <s> Mis sellest oleks välja tulnud , kui ma oleks pidanud piirduma vaid Ljuba ennastületavale julgusele vastamisega ? </s> <s> See juhtuda võiva ootus oli neis kõigis k o l m e s … Ja mida kaugemale rong mind neist viis , seda vähem suutsin ma nende vahel vahet teha . </s> <s> Sellistena , kuidas nad olid väga mu ligi , ilma näo ja nimeta . </s> <s> Nad sulasid mingiks koondkujuks , üheks naiseks , kelles oli kõigest üksainus saladus. Või siiski , Vera … </s> </p>
<p> <s> Ja ma mõtlesin , kui veelgi alaväärsemana ( kardan , et see pole päris õige sõna ) ta oleks end tundnud , kui ta oleks pidanud kuulma sõbrannade pihtimusi ja kui tal poleks oma salamõtet vastu panna meie vahel hommikul asetleidnust … Ja ma mõistsin , küllap vist esimest korda elus , et riivatus , kergemeelsus , hetkeline järeleandmine oma kihule on igakord nagu kahe teraga mõõk , sest see ei teeni vaid sind ennast , vaid ka teist poolt , ja sa pole ainus otsustaja , vaid üksnes üks osapooli … </s> </p>
<p> <s> See tagasisõit kestis üle kahekümne tunni . </s> <s> Ja ma elasin seal öisel rappuval platskaardivaguni polutil meelsasti uuesti läbi kõigi nende kolmega lähedusehetked ja olin uuesti rõõmus iseenda üle , et ma polnud mänginud munka , ja muidugi kõigi nende kolme üle , et nad polnud lasknud mõistusel naiselikku impulsiivsust maha suruda . </s> <s> Ning pärast seda nägin külmade rongirataste kolksumise saatel und – sellest neljandast , Junast , keda ma olin näinud üksnes neil fotodel ; ta tuli mulle lähemale , lähendas oma näo mulle nõnda , et ma nägin lõpuks vaid ta etteheitvaid silmi ; ja ta süüdistas mind – mitte selles , mis tema toas , ta voodis oli toimunud , vaid selles , et ma teda ära ei suutnud oodata . </s> <s> Ja tal oli millegipärast teistsugune välimus – tolle vabatahtlikus pagenduses viibiva kunstiajaloolase nägu ja tema madonnapilk , pärit , jumal appi , Neitsi Maarjalt sealt Dionissi freskodelt selles külmas ja kõrges ja tühjas kirikus , mille enda kaunidus oli nagu meheta elava ilusa naise kasutu ilu . </s> <s> Ning ärgates , end katsudes tundsin ma , et mu keha oli end selles erootilises unes välja elanud . </s> <s> Kõik oli olnud selles vaguniunes segamini . </s> <s> Ja samas tundsin ma alles nüüd tõelist kahetsust , et ma selle Junast kaunitariga kunagi kohtuda ei saa . </s> <s> Kui ta olnuks seal , kes teab , kuidas kõik veel läinuks … Stopp ! </s> <s> Kui Juna olnuks kohal , siis ma ju ei saanuks üldse tema toas ööbida , sinna , nende tüdrukute juurde öömajale sattudagi . . . </s> </p>
<p> <s> Ja ikkagi hakkasin ma juba seal öises rongis mõttes plaane tegema , mida ma võiksin sellist teha , et ka Junast saaks vähemalt mu meeldivate mälestuste kaudne osaline ? </s> <s> Ning ma mõtlesin esmalt , et kirjutan talle , kirjeldan oma üleelamisi ta toas , räägin , kuidas mulle mõjusid tema fotod – ja lõpuks kutsun ta endale mingil pooleldi varjatud ettekäändel külla . </s> <s> Aga niikaua kui ma pole teda kohanud ja näinud , on mul aseaineks üks neist ta klaasitagustest fotodest – Juna napis kleidis , tuule käes , küljega vaataja poole , pea viltu , juuksed osaliselt silmi varjamas , keharaskus pisut ühele jalale kantud , midagi kutsuvat ja lubavat ses poosis – , mille ma , häbi küll tunnistada , olin kiirustamisi ja viimasel hetkel sealt klaasi tagant kaasa võtnud . </s> <s> ( Ka selle peaksin ma talle ses kirjas üles tunnistama ! </s> <s> Niisiis , kirjutamisainet oleks üksjagu . </s> <s> Ja foto röövimise seik muudaks selle isegi romantiliseks ! ) </s> </p>
<p> <s> Ja tõesti , ma olingi Junale nädal hiljem ning kodus olles valmis kirjutama . </s> <s> Tunnistan üles , et ma koguni istusin laua taha ja alustasin seda kirja sõnadega : “ Dorogaja Juna . . . ” , kuid takerdusin siis valge lehe küsiva ja otsekohese vastuvaate ees , sest kujutasin ette , mida too tundmatu vene neiu võiks minust arvata taolist kirja saades , kust paistab kohe läbi ju omamoodi jultumus . </s> <s> ( Jah , kui ma selle kirjaga hakkama saanuks , oleks see olnud üks mu meeletumaid tempe ! </s> <s> Aga tegelikult üldsegi mitte ! ) </s> <s> Sest elu ise , nagu ma vist olen märkinud , on üks kõige uljamaid ja ettenägematumaid kombinaatoreid , sõnaga üllataja ja vaikselt soovitu täideviija … </s> </p>
<p> <s> Umbes poolteist kuud hiljem sain ootamatult Veralt kirja – see selgus muidugi alles ümbrikut avades . </s> <s> Kiri oli asjalik , ehkki mitte kuiv ; koguni mingit varjatud igatsust õhkus selle nappide ridade vahelt . </s> <s> Vera kirjutas , et nende neljas sõbranna Juna sõidab kaheks päevaks Tallinna ( sõidu põhjust ennast polnudki päriselt nimetatud ) ja et oleks tore , kui ma aitaksin tal selles tema jaoks ikkagi võõras linnas mõningaid asju osta , mida nemad kõik koos on talle kohustuseks pannud . </s> <s> Kirja lõppu olid lisatud kolme omakäelised nimed ja head soovid ning postscriptumina , kus ja kuidas ma Junat kohtama peaksin . </s> </p>
<p> <s> Ta seisis tõesti vaksalis suure tabloo all täpselt kokkulepitud ajal , ehkki sel tunnil ei saabunud ühtki rongi , ja ma tundsin ta ära mulle nii tuttava imekoheva valge suurräti järgi , mille üks ots oli heidetud üle mantliõla ja teine langes üle kitsa karusnahkse krae ja piki nööbirida allapoole . </s> <s> Tal olid kitsad huuled , kõrged kitkutud kulmud ja kitsas nägu , mis peaaegu ei sallinud naeratust ; ta käepigistus oli arglik ; ta oli vaata et Verast ujedam . </s> <s> Ja mina mõtlesin – ta on tõeline haruldus , nii erinev oma kaaslannadest . </s> <s> Aga me vahele sugenes kohe mingi vahesein . </s> <s> Ning nii ma ei söandanud teada saada , miks ta ikkagi meile sõitis . </s> </p>
<p> <s> Selgus , et Juna oli juba jõudnud hankida hotellikoha ja kutsus mind sealt läbi , et me läheksime juba koos linna peale . </s> <s> Kui me vaksalist välja astusime , võttis meid vastu ta suurrätikule vastav talveilm – rohke härmatisega puudel ja täieliku vaikusega . </s> <s> Ma mainisin seda sarnasust ta kodulinnaga – ja ta naeratas esimest korda vaevumärgatavalt . </s> </p>
<p> <s> “ See on teile , “ lausus ta ja ulatas mulle kolm eri suuruses pakikest , mis olid ka erineval kombel pakitud . </s> <s> Me istusime tema neljases hotellinumbris , kus tänu päevasele ajale polnud kedagi teist kodus , ehkki seal olid selged jäljed neist teistest toakaaslastest . </s> </p>
<p> <s> Need olid kingitused – ilus kollane siidlips , justkui teatud hommikumantliga ühest materjalist , seega Ljubalt ; kallis metallist pastasulepeade komplekt Nadeždalt ja raamat “ Russkii Sever ” Veralt . </s> <s> Olin meeldivalt üllatatud . </s> <s> Mingeid kaarte juures ei olnud – Juna ise osutas , milline kingitus kelleltki on . </s> <s> Aga ma taibanuks isegi . </s> </p>
<p> <s> Siis läksime välja ja me sukeldusime ostumaailma . </s> <s> Juna ostis mohäärlõnga ja Kreenholmi käterätte ja lõpuks “ Marati ” pesu firmapoes Pikal tänaval , mind kui kaasasolijat seejuures häbenemata . </s> <s> Hetkel , kui ta neid õrnu asju sõrmede vahel hoidis , kujutasin mina , mõned sammud eemalolija ja ükskõikset ärapöördumist teeskleja , ühekaupa ette selle pesu kandjaid . </s> <s> See kujutlusmäng lõbustas mind , ja ma olin jälle seal , neis olukordades . </s> <s> Ning neid komplekte oli tõesti kokku neli , mille eest ta lõpuks maksis . . . </s> </p>
<p> <s> Õhtul oma toas pöördusin sama mõttemängu juurde tagasi . </s> <s> Oli äärmiselt vaikne , vannitoas korisesid torud ja väljas varesepesaga tammepuu ning minu vahel rippus talvine pimedusekardin . </s> <s> Ma ei maganud enam põrandal , olin ühest sügisesest palgast ostnud kušeti , tõsi poollaia , nagu ei loodaks ma enam kunagi kedagi pidevalt minu kõrvale tulevat . </s> <s> Sest ajutiseks olemiseks piisas ka sellest poolteistlaiusest . </s> <s> Ja Hallat ei olnud juba mitu kuud näha ega kuulda olnud , mis oli väga tema moodi – kui ta kadus , siis kapitaalselt ja pikaks ajaks . </s> <s> Nojah , pealegi oli ta nüüd abielus . </s> <s> Mis ei välistanud tema puhul küll midagi . </s> <s> Kuid kušetist hoolimata valitses toas ikka veel tühjus . </s> </p>
<p> <s> Järgmisel päeval jätkus meie linnaekskursioon Junaga mööda Tallinna vaatamisväärsusi ; me käisime isegi maalinäitusel , kus ta seisis kaua aega mõnede piltide ees , milles ma ise vähe olin leidnud . </s> <s> Ja siis jätkasime temale ostmist , muu hulgas mitu pudelit “ Vana Tallinnat ” , mis olid üleval selles ta nimestikus , kust äraostetud asjad ilusasti maha kriipsutati . </s> </p>
<p> <s> Ma toetasin teda lumekonarlikel vanalinnatänavatel mõned korrad ja see jäigi kogu me intiimsuseks . </s> <s> Ning juba lähenes õhtupoolne rongide lahkumisaeg , mis teeb juba iseenesest nukraks , ka siis , kui sul kedagi saata ei ole . </s> <s> Juna rong pidi minema täpselt kell 18. </s> </p>
<p> <s> Ja siis , üsna õigel ajal selgus tõsiasi , mida me kumbki polnud taibanud ette näha – kõik see ostetu ei mahtunud kohe ilmselt ta nahksesse reisikotti ära . </s> <s> Võinuks ju osta mingi kohvri või lisakoti , aga nagu ma Juna näoilmest aru sain , ei olnud ta sellise ostuga enam arvestanud või nappis tal juba tõega raha . </s> </p>
<p> <s> Siis meenus mulle , et mul on juba mullu kevadest , Sillast lahkuminekuaegadest peale olemas suur ja sinine , valgete rihmadega spordikott . </s> <s> Ma pakkusin kohe seda võimalust – ja me sõitsime jaama ligidalt kõigi selle päeva ostudega minu juurde . </s> </p>
<p> <s> Keegi nagu olnuks Junale kirjeldanud mu korterit , õigemini tuba – ta oskas sinna eksimatult sisse astuda . </s> <s> Ja ma nägin teda taas selja tagant – valge pullover , ilus puusajoon , mitte tšellolik figuur , vaid pikaksvenitatud ning samas oma vutlaris peidus olev viiul . </s> <s> Kui meil oleks olnud rohkem aega , ma oleksin tahtnud talle mõnda plaati mängida , me võinuks rääkida ka minust selles toas , kus nii selgesti hõngas üksinduse järele . </s> <s> Nii et ta pidi seda kindlasti tundma . </s> <s> Tema tuba oli minu oma kõrval igatahes väike mugav pesake . . . </s> </p>
<p> <s> Aga talle ilmselt meeldis minugi tuba ja mu raamatud ja kõikjalt kaasatoodud meened ning eriti vaip , mis oli mu töökaaslaste kingitus mu kahekümne kaheksandaks ( imelik , et nii mitteümmarguseks tähtpäevaks , ilmselt oli siiski rohkem tegu minu haletsemisega ) sünnipäevaks . </s> </p>
<p> <s> Hoolimata meid kannustavast ajast , võttis Juna kingad jalast , laskus põrandale , tõmbas jalad kuidagi ühele poole seeliku varju . </s> <s> ( Ta oskas ja ei häbenenud lõõgastuda , hetke tunda ! ) </s> <s> Sel ajal otsisin mina lagedale tolle spordikoti , mida ta hakkas minu poole vaatamata täitma . </s> </p>
<p> <s> Ma vist ütlesin , et rongini polnud jäänud selle arvestusega , et me peame veel ka ta hotellist läbi käima , mitte eriti palju aega . </s> <s> Kuid ta liigutused olid mõtlikud ja unistavad , ta nagu nautis seda istumist ja seda , et keegi teda jälgib . </s> <s> Tundsin , et midagi , mis seni kammitsenud , on nüüdseks maha varisenud . </s> <s> Ta oli siin , minu toas – ja ta oli äkki keegi teine. Ta oli nüüd tema ise , neilt fotodelt mahaastunu . </s> <s> Mäletan , et mõtlesin – siin toas pole juba peaaegu aasta olnud kedagi nii ilusat . . . ning mõistatuslikku , sest mõistatuslik oli Juna olek hetkel tõesti. Ta nagu ei kiirustanudki lahkuma , samal ajal kui mina vaatasin aina käekella . </s> </p>
<p> <s> Ja siis äkki laskus ta vaibale poolkülili , sirutas ühe käe välja ning vaatas esimest korda minu poole . </s> <s> See oli ühtaegu impulsiivne , tükk aega linna peal ringikäinud inimese sirutusliigutus või väsimusemärk , kuid pilk , mille ta seejuures minule läkitas , meenutas selle välklühikese kestusaja jooksul kellegi teise oma . </s> <s> Kuid kelle ? </s> <s> Ja mis muu saigi olla sellise pilgu sisu ? </s> </p>
<p> <s> Ma peaaegu kartsin teda valesti mõista . </s> <s> Seesama muutus temas sundis mindki käituma peaaegu samamoodi – et ma heidaksin samuti vaibale ja roomaksin kõhuli edasi , kuni mu sõrmeotsad puudutaksid tema väljasirutatud sõrmi , ja ta võiks sulgeda silmad ning olla minuga koos . . . </s> </p>
<p> <s> Kuid ma viivitasin – ja hetk haihtus . </s> <s> Ma märkasin , kuidas see julge sära tas kustus , sest seda ei jätkunud lihtsalt kauemaks , ja ta tõusis istuli ning hakkas valjusti naerma ning jätkas siis tema ümber olevate viimaste asjade kottitoppimist – juba igasuguse valikuta , kiirustades ning hoolimatult . </s> </p>
<p> <s> Ma aitasin talle ta karusnahkse kraega palitu selga , ja ka edasi läinuks kõik väga tavaliselt , kui mu sõrm poleks puutunud ta paljast kaela . </s> <s> Ta võpatas , ta tardus hetkeks . </s> <s> Siis seisis ta mu , see tähendab meie kunagise ühise peegli ees ja mässis oma ilusat rätikut ümber selle külmale kaitseta pika kaela . </s> <s> Tal oli nüüd jälle lõputult aega . </s> <s> Ja seal peeglis nägi ta vist minu nägu , mu lõputut pettumust , mida ma ise ei saanud näha . </s> <s> Järsku ta pöördus ümber , ta kinninööpimata mantlihõlmad avanesid , me liikusime teineteisele vastu , ma haarasin oma hiiglapikkade ja klammerduvate kätega ta piha ümbert kinni , samal ajal kui tema peenikesed käsivarred embasid minu kaela ( mida need oleksid võinud teha juba seal ühes kauges lumises linnas , ühes toas , kui ta olnuks kohal , aga mitte üksnes ta pilt , tema nõrk kujutis – ja kui see oleks õigel ajal juhtunud , oleks see kaitsnud mind ta teiste saatuseõdede eest , kes olid olemas , kohal , tõelisel kujul , lihast ja verest olevustena ; kui tema , neist kõige kaunim oleks seal olnud , poleks mulle kedagi teist mõttessegi tulnud ) . </s> </p>
<p> <s> Ma kiskusin ta maast lahti , ma tõstsin ta seal kitsas esikunurgas olevale jalatsikapikesele , mis kunagi oli takistanud ühe klaveri väljatassimist , mu käed sukeldusid sügavale temasse ja pääsesid talle nii üllatavalt lihtsasti sooja ihu ligi , et ma ei jõudnud imestadagi ; ma kiskusin ülespoole ja siis allapoole seda musta , sel hetkel nii ahvatlevat musta värvi “ Marati ” või ei tea mis poe pesu , sest mul oli kiire , sest meil mõlemal oli kiire , nagu seisnuks keegi sekundiosutise kellaga me selja taga ukse juures ja teatanuks iga sekundi tagant meile jäänud ühist aega – ja need sekundid kõlasid tõesti valjult , kuid olid seejuures imepikad . </s> </p>
<p> <s> Olin sellist seksi , säärast pooleldi õhus olevat rippumist , säärast õhinat ja rütmi näinud vaid üks kord , mingis Itaalia neorealistlikus filmis , mida näidati tollessamas kinnises filmiklubis , kus ma mõned kuud hiljem vaatasin Bertolucci uhiuut sensatsiooni “ Viimane tango Pariisis ” . </s> <s> Aga tegelikkuses oli kõik hoopis isemoodi . </s> <s> Valutaoline sööst läbis mu keha , kui see hetkega oma igatsuse saavutas , ja ma taipasin , et see on kõigist neljast ühtekuulumisest kõige igatsuslikum ja seepärast ka kõige täiuslikum ning et see ei kahvatuks ei teisel , kümnendal ega sajandal korral , kui selleks vaid võimalust tekiks . </s> <s> Kuid sellist võimalust e i s a a n u d lihtsalt teist korda tulla </s> . . . . </p>
<p> <s> Ta rippus pikki hetki oma ristatud jalgadega mu küljes , mu ümber , ta suu oli mu kõrva juures , see sosistas nagu mõne eesti tüdruku oma täiesti aktsendivabalt mu nime , ning kui me õhin oli pisut vaibunud ja kella tavaline tiksumine esikusse tagasi tuli , sosistas ta mulle kõrva ühe ülestunnistuse : </s> </p>
<p> <s> “ Me tüdrukuil . . . kõigil kolmel oli tõesti õigus . . . ” Ja ma sain aru , et nad polnud ükski vastu pidanud ning olid ta erinevatel aegadel küll , aga ühtmoodi oma pihiõeks valinud . </s> <s> Teisiti polnud see mõeldav , niisugune on naiseloomus ! </s> <s> Ma naeratasin selle mõtte peale , lasin ta varvastel põrandani küündida , nii-öelda tagasi reaalsusse jõuda , kallistasin ta nägu ja suudlesin ta kitsaid , mulle algul nii tõrjuvatena tundunud huuli , mis olid järsku soojad ja sulavad ; mul polnud ikka veel kiire – otsisin huultega ta kurgualust , suudlesin karedat mantliriiet neil kumerusekohtadel , kus olid ta rinnad , mis jäidki mu peopesadele tundmata , ja laskusin nägupidi allapoole ning suudlesin ta üska , mis lõhnas äsjajuhtunu , minu ja tema järele , ning kordasin aina , hullu ning uskumatuna , tema nime : </s> </p>
<p> <s> “ Juna ! . . . </s> <s> Juna ! . . . </s> <s> Juna ! . . . </s> <s> Miks sind polnud siis . . . </s> <s> Ja miks sa tulid ? . . . </s> <s> Miks sa tulid ? . . . </s> <s> Miks , ilus Juna ? . . . </s> <s> Et lahkuda , et siit lahkuda , lahkuda . . . </s> <s> Juna , Juna , Juna , Juna , Juna . . . ” </s> </p>
<p> <s> See ta nimi tuli kusagilt kaugelt , palju kaugemalt kui ehk ta ise – ja ta laskis mul seda öelda lõputu arvu kordi , aga tegelikult nii lühikest aega , pöördudes taas esikupeegli poole , et näha seal sosistaja tõelist nägu . </s> <s> Siis pidi ta mu eemale lükkama – ja meil hakkas kohutavalt kiire . </s> </p>
<p> <s> Kaks kotti käes , tormasime me vaksalis otse üle tänava , ja me veel jõudsime . </s> <s> Meile oli jätkutatud isegi niipalju aega , et kaelustada , hellalt ja sõnatult ja teistmoodi , ja Juna nägu polnud nukker , vaid see säras nagu mõni täht ning sinna oli kirjutatud isegi mingi kelmikus , nagu tahaks ta minult küsida – kui nad , igaüks ta toakaaslastest küsib selle reisi üksikasjadest , kui nad lausa nõuavad , kas me vahel ka midagi juhtus , siis kas ta võib midagi sest jutustada . </s> <s> Sest nemad olid ju talle kõ i g e s t pihtinud . </s> </p>
<p> <s> Ja ma noogutasin , ilma et ma oleks selle peale tõsiselt mõelnud . </s> </p>
<p> <s> Ja siis ta läks , kaks kotti käes , sest ta oli keelanud mul ennast vaguniukseni saatmast . </s> <s> Me lahkusime täpselt seal , kus me olime kohtunud – suure rongidetabloo all . </s> </p>
<p> <s> Ta oli neist kõige ilusam , ilusam kui isegi Maarja Magdaleenat meenutav Galja seal kloostris . </s> <s> Sest ta nimi pärines ju rooma jumalannalt . </s> </p>
<p> <s> Juna. . . Juna . . . </s> <s> Juna </s> . . . . <s> vii tervisi lumisele maale . . . </s> </p>
<p> <s> Sel õhtul otsisin kaua ja tagajärjetult muusikalist kaja oma tormilistele läbielamistele . </s> <s> Miski ei tahtnud sobida . </s> <s> Siis äkki meenus mulle mu enda fraas – Juna , vii tervisi lumisele maale . </s> <s> Ka mulle tõusid silme ette ehisraamidega lummemattunud puumajad , klooster künkal , härmas lehised , autobussi taha jäänud lumekeeris , öine rongisõit läbi tuletu lumemaa – ja ma teadsin järsku , mis muusika see peaks olema . </s> <s> Muidugi Georgi Sviridov , tema süit muusikast filmile “ Tuisk ” . </s> <s> Mis on kirjanduslikult üks Puškini “ Belkini jutustustest ” . . . </s> <s> Just nimelt see tormav , lõputult kestev saanisõit läbi külmunud üksildase ümbruse , üks ja aina korduv leitmotiiv . </s> <s> Ja sinna otsa nukker ballimuusika sellesama süidi ülejärgmises osas . . . </s> <s> Kui hea , et mul oli oidu see plaat kunagi osta , ehkki Sviridovi nimi ei äratanud minus erilist usaldust . </s> <s> Kuid kuidas ma olin eksinud ! </s> <s> Keegi maailmas ei suutnuks vist paremini edasi anda lumise , kauge ning pimeduses maa ja samal ajal selle kohal kummuva laotuse tunnet kui see vene helilooja. . . Jah , Sviridov ! </s> </p>
<p> <s> Poolteise kuu pärast , täpselt oma sünnipäeval , kahekümne teisel märtsil , sain sealt lumiselt maalt veel ühe teate , seekord kaardi – mitte enam kõigilt kolmelt , vaid üksnes Veralt . </s> <s> Seal olid lõpus tähenduslikud read : “ Ma jään sind alati mäletama ja sa oled siin minuga , kuigi mind sinu jaoks võib-olla polegi kuigi palju enam olemas . . . ” </s> </p>
<p> <s> Jah , ma mäletasin neid nüüd tõesti ü h e naisena , suutmata vahet teha nende kehadel , mis olid nii lühikese ajavahemiku minu meelevallas ( või mina hoopis nende meelevallas ! ) olnud . </s> <s> Kust ma võisin kõike teada ! ? </s> <s> Ilmselt olin püüdnud endale midagi tõestada – ja võib-olla suutnudki seda . </s> <s> Kuid mida siis ikkagi – et ma ei ole mehena üldsegi nii ebaõnnestunud nagu . . . ? </s> <s> Või oli hoopis nii , nagu elus ikka , mingil tagurpidisel kombel , et igaüks neist oli alateadlikult , kokkurääkimatult suutnud tõestada ühte ja sama hoopis minule . </s> <s> Et naiselikkus on vastupandamatum kui ükski mehelik kihk eales suudab olla ! ? </s> </p>
<p> <s> See kujutlus käis minuga kaasas mõnda aega – ja ausalt öeldes , mõne aja pärast ei riivanudki see enam mu eneseteadvust . </s> <s> Kui nii , siis olid kõik osapooled olnud võrdsed . </s> </p></div2><div2 type="alaosa"><head> LESK </head>
<p> <s> Tegelikult oli ta nimi Maren , “ n ” -ga lõpus , aga me esimesel kohtumisel , mis laskis end oodata , meenutas ta mulle Junat , olles nagu tema elav pikendus mu mäluruumis , ehkki kuidagi hoopis teises helistikus . </s> <s> Ja see kõik kestis lühikest aega . </s> <s> Mõne aja pärast hakkasin teda kutsuma Leseks . </s> <s> Algul , alateadlikult , tegin seda üksnes mõttes , hiljem paar korda ka tema kuuldes . </s> <s> Selle nime olin võtnud muidugi filmist nimega “ Kreeklane Zorbas ” , kus Leske mängis kuulus Ir ? ne Papas . </s> <s> Põhjuseks oli Mareni musta-armastus : ta must seelik ja liibuv džemper , mustad sukad või sama värvi sukkpüksid , kogu ta väärikas ja hillitsetud ja tõsine olek . </s> </p>
<p> <s> Imelikul kombel andsin talle selle nime mõttes veel enne , kui ma olin ta loo teada saanud . </s> <s> Asi oli selles , et kõik need riietusesemed ta seljas ja ta olek olid tegelikult kindla põhjusliku tähenduse või seosega . </s> <s> Kui ma vaid taibanuks seda kohe , mida kõike ma oleksin vältinud . . . ? </s> <s> Ent algul tundsin ma tema musta-armastuses üksnes eputavat joont , kahtlust , et ta tahab niimoodi vaid mehi enda külge köita . </s> <s> Aeg-ajalt aimus ta tumedaarmastuses minu jaoks koguni midagi enamat – pahelist , patoloogilist . </s> <s> Kuni selgus pärispõhjus . . . </s> </p>
<p> <s> Aga selleni , kuni ma teda ennast sellise pahelise , kauni ja musta rõivatatuna nägin , kulus palju aega . </s> <s> Enne , pikka aega võisin kuulda vaid ta häält . </s> <s> Ja tänu sellele häälele sündis detailne kujutlus , milline ta välja võiks näha . </s> <s> Neis kujutlustes oli ta mõistatuslikum kõigist mulle senini tuntud naistest . </s> </p>
<p> <s> Ehkki mu kujutlus erines suuresti tegelikust , ei eksinud ma ühes – ta ilus . </s> </p>
<p> <s> Aga ikkagi , ikkagi – milleks mul küll oli vaja seda telefoninumbrit meelde jätta , minul , kel on raskusi palju lihtsamate üksikasjade meelespidamisega ! </s> <s> ( Milleks , milleks ? küsin veel praegugi . ) </s> <s> Kas üksnes selleks , et temast , ta loost teada saada . </s> <s> Ja sekkuda sellesse nii hullul kombel ? </s> <s> Oma eneseuhkuse ja südame lõhkumise hinnaga . </s> <s> Või vaid selles veendumiseks , et maailm ja inimsuhted on palju keerulisemad , kui ma oleksin eales suutnud arvata . . . </s> </p>
<p> <s> Kuid teisalt tõestab Mareni-lugu , et elus pole tõesti nii , et midagi juhtub sinuga niisama , juhuslikult . </s> <s> Ju ma pidin selles osalema , püüdma tõusta oma nõrga tahtega minust olenematu vastu . </s> <s> Milleks muuks peaksin seda pidama , kui meeleheitlikuks katseks omastada midagi mulle mittemääratut ? </s> <s> Või mis see siis ikkagi oli . . . ! ? </s> </p>
<p> <s> Sel üldiselt muutliku ja segase kevadtalve ühel õhtupoolikul pidin käima loodusmuuseumis . </s> <s> Mäletan , et puud raplesid isegi seal keskaegses kinnises õues üle linna ratsutavas varases tormis , ja tuled muuseumis sees põlesid tuhmilt , vilkudes aeg-ajalt , rääkimata juba tänavalampidest . </s> <s> Ma olin juba muuseumist lahkumas , paar sammu valvelauast eemal , kui seal helises telefon ja valvetädi võttis selle vastu ning jäi mõneks hetkeks kuulama – ja imelik , ma aeglustasin tahtmatult sammu , nagu võidaks helistada just minule , mis oli täielik mõttetus . </s> <s> Ja ma lausa seisin niikaua , kui valvetädi lausus ” ei ! “ ning pani toru ära ; selsamal hetkel silmasin kaht noormeest , kuidagi ühesuguse välimuse ja hoiakuga , seismas klaasputka ligidal , mõlemal mustad mootorratturitagid seljas ja kulunud küünarnukid vastu valveputka serva toetatud , nagu ootaks nad kedagi . </s> <s> Nad ei näinud mind üldse tähele panevat , ning üks neist lausus just selle vaikuse sisse , mille vältel valvelauatädi helistajat pingsalt kuulas : “ Sa helista talle tingimata . </s> <s> Sina pead see olema . . . </s> <s> Minul ei sobi . . . </s> <s> Helista juba täna õhtul , ta on täna kindlasti kodus . . . </s> <s> Ta nimi on Maren . </s> <s> Number on 53 147 . . . </s> <s> Jäta meelde – Maren . . . ” </s> </p>
<p> <s> Oleks ta korranud numbrit – ei , ta kordas vaid nime , nagu saanuks see kellegi teise omaga segamini minna . </s> <s> Maren , kordasin minagi loodusmuuseumist väljudes . </s> <s> Huvitav nimi , pole varem kuulnud , kas mitte rootsi nimi ? </s> <s> Ja mulle tuli millegipärast taas silme ette eelmise aasta varasuvi ning Karin Nyman . </s> </p>
<p> <s> Huvitav , kes ta on , see Maren , kelle numbrit nagu teatepulka edasi antakse ? </s> <s> Kuidas ta võiks välja näha ? mõtlesin ma mõni tund hiljem , kui ma olin üksi oma töö juures ja laualamp heitis ovaalset ringi mu töölauale . </s> <s> Rullisin oma magamiskoti põrandale lahti , tõstsin telefoni laualt enda kõrvale põrandale , võtsin toru – number tuli kohe meelde . </s> <s> Jah , 53 147. </s> <s> Vaja tõesti helistada sellele tüdrukule – enne kui too nahktagis noorhärra seda ise teeb . . . ! </s> </p>
<p> <s> Ma olin nüüd jälle sagedamini töö juures ööd ja olin kuidagi iseenesest hakanud unistama kaaslasest , kellega võiksin õhtuti sundimatult vestelda . </s> <s> Seda mõtet oli võimendanud üks nähtud film . </s> <s> Või teatritükk . </s> <s> Igatahes mingi eeskuju – kaks inimest räägivad õhtuti tundide kaupa telefonis , ilma et tunneksid teineteist . </s> <s> Ma teadsin üht säärast naist – Annemarit . </s> <s> Kuid tema nimel lasus keeld . </s> <s> Ja ma pidasin sellest keelust kinni . </s> </p>
<p> <s> Aga mu käsi keerutas juba ketast . </s> <s> Telefon võeti kohe vastu , vaevalt oli esimene kutsung kõlanud . </s> <s> Kuid mulle ei vastatud ega hallootatud . </s> <s> Ent seal oli keegi – võis kuulda , kuidas torru hingatakse . </s> <s> Ja oodatakse . </s> <s> Lasin vaikusel veel pisut iseenda eest mõjuda . </s> <s> Siis pidin selle katkestama . </s> </p>
<p> <s> “ Tere õhtust ! ” </s> </p>
<p> <s> “ Tere õhtust ! ” vastas madalapoolne ja meeldiv naisehääl . </s> <s> Kust ma teadsin , et just see on Maren ? </s> <s> Ma tundsin seda vaistlikult . </s> <s> Nii et mul polnud vaja ta nime üle küsida . </s> </p>
<p> <s> ” Ma olen teile täiesti võõras inimene . </s> <s> Nii et te võite vabalt toru ära panna , kui see teid kuidagi häirib . . . või . . . ” Sel kohal komistasin esimest korda , “ . . . või ahistab . </s> <s> Aga mul oleks meeldiv . . . ja isegi tähtis , tegelikult väga tähtis . . . kui saaksin kellegagi . . . see tähendab . . . võiksin teile mõnikord ka edaspidi helistada ? ” ( Ma ei öelnud , et mulle on see tähtis , et olen üksik , et mul pole hetkel ühtki naistuttavat ja nii edasi . </s> <s> Aga ta pidi sellest ise aru saama . ) </s> </p>
<p> <s> “ Rääkige , rääkige praegu , miks te nii väga edaspidise pärast muretsete . . . </s> <s> Midagi endast , “ lausus rahulik , ent samal ajal kuidagi elektriline hääl , mis käis erutavalt läbi kogu mu keha , mis oli ennast magamiskotis lõdvalt välja sirutanud . </s> <s> Ma vaikisin , mu seekordne suutlikkusekvant oli otsas . </s> </p>
<p> <s> Teises otsas oodati , siis lausuti vabamalt , kuidagi kergendatult : ” Muidugi võite te mulle nüüd , kui me pisut tuttavad oleme , mõni teine kord helistada . . . </s> <s> Ainult et ma ei ole kõigil õhtutel niimoodi kodus nagu täna . . . ” Tekkis uus paus , ma vaikisin . “ Head õhtut pealegi , “ lausus mu tundmatu kaaslane ja puhkes seal teises otsas naerma . </s> <s> Naer oli küll pisut tehtud , ent lahendas järelejäänud pinge . </s> <s> Ja nii ma siis andsin lubaduse talle lähemal ajal uuesti helistada . </s> </p>
<p> <s> Justkui uskumata , et ta võib tõesti mõnel õhtul ka kodunt väljas olla , helistasin juba järgmisel õhtul . </s> <s> Kuid seekord ei vastanud tõesti keegi . </s> <s> Ja ka ülejärgmisel õhtul mitte . </s> <s> Tundsin kerget pettumust . </s> </p>
<p> <s> Aga kolmandal õhtul võeti toru taas kohe , ja äkki mulle meenuski , kust see motiiv pärines . </s> <s> See õhtuste pikkade telefonikõnede oma . </s> <s> Tegu oli itaalia helilooja Menotti ooperiga “ Telefon ” , mis oli lugu noormehest , kes tuleb oma pruudi juurde talle abieluettepanekut tegema , kuid leiab eest täielikult uuest telefonist hõivatud neiu ja nõnda edasi . </s> <s> Iseenesest lõbus lugu , nii-öelda opera buffa . </s> </p>
<p> <s> Ma ei kõnetanud teda ka sel korral nimepidi , ja tema ei küsinud minu oma . </s> <s> Justkui võinuks vastastikune nimedetundmine hävitada midagi hõrku ja samal ajal saladuslikku me vahel . </s> <s> Ja nii me siis hakkasime sammhaaval avastama teist , ta ümbrust , minnes telefonis aina kaugemale . </s> <s> Tunnistasin talle esimese asjana üles , et ööbin töö juures , et teen seda töökaaslaste teadmata ja püüdsin ausameelselt seletada ka , miks mu korter on mulle võõraks jäänud , mainimata küll Sillat või Hallat , kelle nimed – märkasin alles neile üheaegselt mõeldes – kõlasid kuidagi riimis ja teineteist täiendavalt , ehkki nad olid kõiges muus nii erinevad , rääkimata sellest , et nende kandjad polnud ilmselt kunagi kohtunud , kui kõrvale jätta too Halla kahtlane ülestunnistus , et ta oli mõnikord südaöösiti piilunud üle ukse me tuppa . </s> </p>
<p> <s> Ei sel esimesel korral ega ka hiljem küsinud Maren mult veel üht – kust ma sain ta telefoninumbri ? </s> <s> See võis olla lihtsalt eksitus , suur juhus , hilisõhtune numbrikomistus . . . </s> <s> Või nagu Murphy oma seadustes ütleb – valenumber pole kunagi kinni . </s> </p>
<p> <s> Mu kujutlus sai ergutust , mulle viirastus igasuguseid variante – et ta on noor ja võluv naine , kes elab üksi pärast oma esimest suuremat elupettumust . </s> <s> Või näiteks pärast vanemate surma . </s> <s> Või pärast lahutust , nagu mina . </s> <s> Ega rutta , pea ees , uude elulollusse . </s> <s> Või on koguni läbi teinud hullu katse elust lahkuda . </s> <s> ( Ei , selle mõtte tõrjusin kohe tagasi ! ) </s> <s> Mõnikord , vastupidi , tundus ta mulle uhke ja oma väärtust tundva naisena , kes on üleliia valiv , et kedagi oma füüsise ja oma hinge ligi lasta . . . </s> <s> Või lihtsalt pepsi olekuga ja võimatu iseloomuga naine , kellele meeldib õhtuti telefonis armsakest mängida ja kes väldib igasuguseid meestega kohtumisi . . . </s> <s> Või oli ühe neist noormeestest kooliõde , kes otsis endale sõpra , partnerit ? </s> <s> Aga miks mitte päris-õde , kes elab millegipärast juba iseseisvalt ? </s> </p>
<p> <s> Neist kujutlustest või mudelitest piisas mulle täiesti . </s> <s> Nii et ma ei rutanud talle ettepanekut tegema , et me võiksime ehk mõne aja pärast kohtuda . </s> <s> ( Oh , oleks me tutvus jäänudki sellele tasemele ! </s> <s> Miks oli mul vaja teada saada ta hinge kurbust , mille vastu ma olin nii jõuetu ! ) </s> </p>
<p> <s> Pean tunnistama , Maren ei olnud ülearu uudishimulik , eriti mu mineviku suhtes . </s> <s> Piisas , et ta teadis – ma olen sama vaba nagu temagi . </s> <s> Vastupidi – kõik , mis mul enda kohta tahtmine öelda oli , voolas minust telefonitorru kuidagi iseenesest , nii et tal polnudki vaja vaeva näha . </s> <s> Ja kui aus olla – talle meeldis rohkem ise rääkida kui teist kuulata . </s> <s> Õppisin pikkamööda tähelepanelikuks kuulajaks . </s> </p>
<p> <s> Ta rääkis kõige meelsamini oma hetkemeeleoludest . </s> <s> Need olid huvitavad , isegi põnevad seisundid ja mu silme ette tõusis mugav ja õdus tuba , rohkete , tikitud patjadega ase , kus võis mugavalt lamada , kapid ja riiulid täis kõiksugu mälestusasju , mis olid pärit ei-tea-kust . </s> <s> Mõnikord seostusid me kõnelused raamatutega , ja kui ma ära aimasin , et ta oli enne minu helistamist lugenud , siis ta nimetas mulle tingimata raamatu pealkirja , mille ta just käest oli pannud . </s> <s> Nõnda võisin minagi järgneval õhtul sama raamatu ette võtta , kui see oli instituudi raamatukogus olemas . </s> </p>
<p> <s> Tundsin kohe algusest peale , et ta peab olema silmahakkava välimusega naine . </s> <s> Ning samas muidugi iseteadev . </s> <s> Just seetõttu , et ta polnud mitte ainult ilus , vaid ka a h v a t l e v . </s> <s> Ent mitte selline , kes käib käest kätte , nagu mulle millalgi algul oli vilksatanud . </s> <s> Ei , siiski mitte . </s> <s> Hoopis säärane , kes ei painuta end milleski meeste suva alla . </s> <s> Uhke ja iseteadev ja ennast üsna kõrgelt hindav . </s> <s> Oli ju selliseid , vähemalt ma olin kuulnud taolistest . </s> <s> Kellega tavaline mees hakkama ei saa ja lihtsalt loobub üritamast , lastes mõnel julgemal seda teha ? </s> <s> Sel juhul pole mul mingit šanssi , sel juhul ongi parem , kui me jääme alatisteks telefonituttavateks … </s> </p>
<p> <s> Need olid põnevad mõttemängud . </s> <s> Ja ma ei rutanud just seda põhjust teada saama . </s> <s> Sest oli ju nii palju muud , millest kahel inimesel rääkida selles õhtuses telefonis , mis vahendas isegi me hingamist . </s> <s> Neil vaikuse , sõnade ettevaatliku valimise hetkel olime nii ühtmoodi ja üksikud ja samas me polnud seda , sest meil oli meid ühendav telefoniliin . . </s> </p>
<p> <s> Nii algasid me kümnete minutite pikkused õhtused kõnelused , mille käigus ma ei õppinud teda , oma kummalist vestluskaaslast mitte tavapärases mõttes tundma – kus ta elab , millises koolis on käinud , elab ta üksi või kellegagi koos , kui vana ta on ja muud säärast , mis on varem või hiljem tavapärase suhtluse tulemus , vaid peamiselt teineteise hetketundeid . </s> <s> Selgus , et temagi oli näinud kunagi üht filmi , kus kaks suhtlevad vaid telefonis ja väldivad või õieti lükkavad edasi oma tõelist kohtumist . </s> <s> Seesama mudel näis meile mõlemale sobivat . </s> </p>
<p> <s> “ Ka mina olen väga ebakindel . . . ” teatas ta järgmine kord justkui minu kõhklust aimates . </s> <s> Ometi oleksin tahtnud sel hetkel näha ta nägu . </s> </p>
<p> <s> See mõte valitses mus järgmine kordki . </s> <s> Korraks mõtlesin talt paluda , et ta mulle oma foto saadaks . </s> <s> Aga see olnuks me suhtluse kummalisust arvesse võttes nagu mingi reegli rikkumine . </s> </p>
<p> <s> Kuid juhtus ometi nii , et me kohtusime varem , kui me telefonitutvus seda ehk nõudnuks . </s> <s> Marenil lipsas nimelt suust , et ta peab saatma oma usklikku tädi ühel õhtul toimuvale jumalateenistusele toomkirikus . </s> </p>
<p> <s> Ma teadsin , et lähen teda sinna passima . </s> <s> Selgus , et see oli Mareni poolvale . </s> <s> Mingit tädi polnudki . </s> <s> Ma seisin igivana , plombeeritud pärna all , et kirikusse sisenejad mind hämarikus ei märkaks . </s> <s> Aga Maren ise leidis mu üles . </s> </p>
<p> <s> “ Tere õhtust ! ” lausus keegi järsku mu ees seistes . </s> <s> Tundsin ta häälest ära . </s> <s> Aga olin teda muidugi teisiti ette kujutanud . </s> <s> Ma ise ka ei teadnud , kuidas . </s> <s> Igatahes mitte sellise sihvaka , peaaegu minu pikkuse naisena . </s> <s> Ja võib-olla paar-kolm aastat nooremana . </s> <s> Kuigi Maren lihtsalt tundus vanema ja soliidsemana . </s> </p>
<p> <s> “ Rolf , “ laususin ma esimest korda oma nime . </s> <s> Ta ulatas käe . </s> <s> Peopesa oli kitsas , üllatavalt jahe ja kuiv . </s> <s> Ja tahtmatult tuli mulle silme ette Silla . </s> <s> Kuid nad olid siiski nii erinevad . </s> </p>
<p> <s> “ Maren , “ lausus tema , nagu poleks ma tõesti tema nimest teadlik . </s> <s> Aga see oli rituaal . </s> </p>
<p> <s> Ruttasin võõrastuse ämblikuvõrku kohe katki rebima . </s> </p>
<p> <s> “ . . . Ja kus siis tädi on ? ” </s> </p>
<p> <s> “ Ta ei saanud tulla , ta pea hakkas valutama , ” vastas Maren , ja ma ei saanud aru , kas see ikka vastab tõele . </s> </p>
<p> <s> Astusime koos kirikusse . </s> <s> Maren laskis midagi kõlksuvat korjanduskarpi . </s> <s> Ta oli pikas tumedas liibuvas mantlis . </s> <s> Kui me kõrvuti tagumisse kirikupinki istusime , avas ta mantlinööbid ja sealt alt tuli nähtavale pikk tume seelik , mis tegi ta veelgi sihvakamaks . </s> </p>
<p> <s> Jumalateenistuse atmosfäär neelas meid kiiresti endasse . </s> <s> See sobis kokku me esmakohtumisega . </s> <s> Äkki tundsin mingit nõrkusehetke ja samas midagi kurba hoovavat tema suunast . </s> <s> Ja nagu iseenesest võtsin ta põlvele asetatud kitsa käe , selle sõrmed enda omadesse . </s> <s> Ta sõrmed olid jahedad ja vähetundlikud , seal oli üks kitsas , peaaegu märkamatu sõrmus . </s> <s> Mu sõrmed hakkasid märkamatult ta sõrmi hellitama . </s> <s> Ta laskis sel sündida , ja mulle tundus – ta isegi nihkus pisut lähemale . </s> </p>
<p> <s> Sel hetkel hakkas keegi kooripealsel oreli saatel laulma . </s> <s> Selge metalselt kaunis sopran . </s> <s> Hoidsin hinge kinni . </s> <s> See oli südantahistavalt ilus . </s> <s> Tundsin tõmmet mu kõrval istuja suunas , nagu oleks tema seotud selle kauni hääle , selle muusikaga . </s> </p>
<p> <s> “ Caccini “ Ave Maria ” , “ pomisesin ma äratundvalt . </s> </p>
<p> <s> “ Mis ? ” küsis Maren järsku oma mõtetest virgudes . </s> </p>
<p> <s> “ Kaunis , “ laususin ma ja läksin kohe üle millelegi muule . “ Ma pole söandanud küsida , kus te mõnel õhtul olete , kui te telefon ei vasta ? ” </s> </p>
<p> <s> “ Ma töötan , aga mitte igal õhtul nädalas . </s> <s> Olen televisioonidiktor , ” vastas ta otse , keerutamata ja liigutas sõrmi mu peos . </s> </p>
<p> <s> “ Andke andeks , aga ma ei vaata televisiooni , “ oskasin ma enda õigustuseks vaid vastata . “ Aga nüüd teen seda kindlasti . ” Sest mulle meenus , et direktori kabinetis oli ju televiisor . </s> <s> Ainult et ma ei pääse sinna ilma vägivallata ukseluku kallal ligi … </s> </p>
<p> <s> Pärast ta ei lubanud ennast saata . </s> <s> Me laskusime Patkuli trepist alla , tahtsin teda toetada , kuid millegipärast ei söandanud . </s> <s> Ta oli uuesti kuidagi puutumatu ja suursugune . </s> <s> Lähedaloleku hetk seal kirikus oli möödas . </s> </p>
<p> <s> “ Ärge mind enam edasi saatke . </s> <s> Helistage jälle ! ” ütles ta vaid ja juba haihtus ta kuju jaamalähedasse puiestikku , mis tõi mulle hetkeks meelde Juna . </s> <s> Ja mul oli millegipärast tunne , et kusagil seal ootas teda auto . </s> <s> Vaatasin tükk aega ta sirgele daamilikule kogule järele , hinge vangistamas vastakad tunded . </s> <s> Ma polnud teda kujutlenud niisugusena . </s> <s> Aga millisena siis . . . ? </s> </p>
<p> <s> Järgmisel õhtul jälgisin teda juba väreleval ekraanil . </s> <s> Ja mõtlesin – nii kaunist naist polnud mul veel olnud , mu lahutatud naine kaasa arvatud . </s> <s> ( Mis küll sundis mind mõtlema Marenist kui enda uuest armastusest , mis sundis mind sündmustest ette ruttama ? </s> <s> Sest nii kaugel soovitust oli see kõik . . . ) </s> </p>
<p> <s> Mulle oli juba selgeks saanud , et tegemist on mingit laadi leinaga . </s> <s> Olin saanud vihjeid selleks juba me paljuõhtustest kahekõnedest . </s> </p>
<p> <s> Tundsin imelikku asja – et lein kisub ligi . </s> <s> Arusaamatu , vastupandamatu jõuga . </s> <s> Nagu saaksin just mina midagi korvata , asendada . . . </s> </p>
<p> <s> Lootsin , et mul õnnestub see äraolev ilme ta näost kaotada , see lein ta kehast ja meelest välja ajada . </s> <s> ( Aga ma eksisin – see istus tas palju-palju sügavamini , kui keegi suutnuks arvata . ) </s> </p>
<p> <s> Ma tahtsin nüüd üha enam olla temaga koos , selle asemel et edaspidigi vaid telefonisuhtlusega jätkata . </s> <s> Ta ei tahtnud kohtuda kohvikuis . </s> <s> Nii kutsusin , meelitasin ta sinna , kus ma parajasti elasin – oma sõbra suvilasse , kus oli ahi , milles saab tuld teha ja mõtiskleda . </s> <s> Nii just ütlesin talle . </s> <s> Maren nõustus teatud kõhklusega . </s> </p>
<p> <s> ( Oh , oleksin kutsunud ta ometi oma töökohta , kus oli samuti kamin ja kus sel õhtul ei seganuks meid keegi . </s> <s> Võib-olla läinuks siis teisiti , võib-olla suutnuks ma ennast siis talitseda . </s> <s> Jah , ja ma poleks tohtinud puutuda ta leina . </s> <s> Kust oleksin pidanud seda teadma ? </s> <s> Ma isegi ei aimanud seda . </s> <s> Ma arvasin , et must , mida ta kannab , on selleks , et ta mõjuks kauni ja suursuguse ja samas peibutavana . </s> <s> Aga mu intuitsioon , millele ma ikka aeg-ajalt uhke olin , miks see mulle sel korral midagi ette ei sosistanud ? </s> <s> Jah , ma olin kõigest nii valesti aru saanud , vaid hetkiti , nagu seal toomkirikus , teda valdavat abitust ja kurbust aimanud . . . ) </s> </p>
<p> <s> Mäletan , et ma tahtsin teda kohe suvilasse sisenemisel , just nimelt seal kitsas esikus suudelda , nagu tundes – nüüd ometi oleme maailma silmade alt ära . </s> <s> Nii suur oli mu kiirus teda enda omaks teha ! </s> <s> Jah , ta püüdis sõbra kombel mulle vastata . </s> <s> Kuid ses polnud kübetki kirge , nagu ma ootasin . </s> <s> Ent kui eriline oli tema huulte , ta suu maitse , kui erakordne tema näo piklik ovaal , see helendas mulle lausa hämaruses vastu , ning ta hoolitsetud nahk , see lõhnas minu jaoks ses varakevade hämaruses nii kutsuvalt , lausa nõudes , et ma seda puutuks … </s> </p>
<p> <s> Need kaua aega nurgas seisnud puud ei tahtnud ahjus leeki külge võtta . </s> <s> Või polnud tõmmet . </s> <s> Ma olin põlvili ta kõrval ahjusuu vastas , õhutades puhumisega kehva leeki . </s> <s> Arvan , hingasin seal sisse karmu , mis tegi mind omamoodi segaseks . </s> <s> ( Sest miks see nii ikkagi läks ! ) </s> <s> Tema , Maren , külmetas mu kõrval , surudes põlvi kokku . </s> <s> Nägin teda alles nüüd esimest kordas pealisriieteta . </s> <s> Kõik tas oli ühtlaselt musta , leinavat värvi – ta saapad , sukkpüksid , seelik , džemper . </s> <s> See must värvus kiskus ligi , muutes teda hetkel mõistatuslikuks ja veelgi enam ligipääsmatuks , kui ta oli veidi aega tagasi seal esikus … </s> </p>
<p> <s> Need olid paksust klaasist klaasid , kust me veini jõime . </s> <s> Sõbra kapist pärit . </s> <s> Ma õhutasin teda jooma , tuues ettekäändeks külma ilma ja toa . </s> <s> Küllap ma mõtlesin , et vein vallandab ta keelepaelad ja muudab ta ligipääsetavaks . </s> </p>
<p> <s> “ Ei ole vaja kallata . . . ” tõrjus ta . </s> </p>
<p> <s> “ On , on küll ! ” kinnitasin mina . </s> </p>
<p> <s> Me olime ikka veel mingil võõruse piiril , olime kogu aja ikka veel teineteist teietanud . </s> <s> See vahesein tuli maha saada . </s> </p>
<p> <s> Ma üritasin teda uuesti emmata , suudelda . </s> <s> Ta keeras pea kõrvale . </s> </p>
<p> <s> “ Ma ei suuda. . . korrapealt . . . kedagi armastada . . . </s> <s> Anna andeks . . . </s> <s> Kõik on palju keerulisem . . . ” lausus ta . </s> <s> Ta ei öelnud sinna vahepeale “ sind ” . </s> <s> Aga see käiski ju hetkel vaid minu kohta . </s> </p>
<p> <s> Minus süttis mingi trots . </s> <s> Mingi trots ja alaväärsus . </s> <s> See otsis väljapääsu sõnadesse ja millessegi muusse . </s> <s> Mulle meenus , kuidas mul nende venelannade puhul polnud olnud mingeid tõrkeid . </s> <s> ( Kas ma tohtinuks endale sellist ettekäänet leida ! ) </s> </p>
<p> <s> “ Mitte kunagi . . . kunagi . . . ! ” karjusin ma püsti tõustes ja temast lahti lastes . </s> <s> ( Ma olin vist purju jäämas . ) </s> <s> “ . . . Ma teadsin , ma olen seda alati teadnud . . . ! </s> <s> ( Mida küll , oh rumal mees ! ) </s> <s> . . . Kas mul ei tohi iial midagi tõelist olla . . . ” ( Mitte sinus pole asi , mitte sinus , mõistmatu ! ) </s> </p>
<p> <s> “ Ei , Rolf , ära suru end peale </s> . . . . <s> Lase mul olla . . . las me oleme niisamuti nagu senini . . . ” Ta hääl , ta toon olid järsku teistsugused . </s> </p>
<p> <s> “ E-iii ! ” ja mu käes olev klaas lendas puruks vastu seina , seinal rippuva graafika , Gita Teearu pildi kõrvale , mis kujutas lambaid karjatavat tüdrukut , pritsides tapeedi täis punast veini . </s> <s> Killud krigisesid mu jalge all , kui ma ta sealt tulepaistusest sülle ubisin ja kitsa kušetini kandsin . </s> </p>
<p> <s> Mu raev ehmatas teda , ta kahvatas , kõik tas taltus – vastupanu ja isedus ja sarm . </s> <s> Ta laskis end diivanile pikali lükata , ta laskis mul vastupanuta kiskuda jalast need pikad kontsaga saapad , rebida katki seelikuluku , käristada jalast sukkpüksid ( jah , ma olin meeletu jõuga need õudsed sukkpüksid lõhki kiskunud ja nende jäänused üle ta puusade maha saanud , nagu ma hiljem märkasin ) , tirida üle pea ja jättagi sinna poolele teele , ta hingamist lämmatama – silmadele ja pähe – ta musta džempri . </s> <s> ( Justkui selleks , et ta ei näeks , üksnes tunneks mu vägivalda enda kallal . ) </s> </p>
<p> <s> Mees , mida sa teed ! sositas keegi teine ja kainem minus mu maskuliinsele , kõik muu maailmas unustanud minale . </s> <s> Nii ei või , eriti teda ! </s> <s> Sind ootab ju krahh ! </s> </p>
<p> <s> “ Ma ei tunne sind ära . . . see pole ju sina . . . ” kuulsin sosinat enda ligidal , seal summutava džempri sees – või see üksnes viirastus mulle . . . </s> </p>
<p> <s> Ei , ma pidin teda tingimata saama – nüüd või mitte kunagi !! </s> <s> Ta ju hullutas mind , hullutas mind algusest peale ! </s> <s> Oma hääle , oma vaoshoitusega , oma ristatud pikkade säärtega , sellega , et ei liibunud mu vastu seal esikus , et ta peaaegu keelas end puudutada … ! </s> </p>
<p> <s> Joodu muutis väheoluliseks , mida tema tahtis . </s> <s> Ma pidin ta vastupanust jagu saama ! </s> <s> Need pikad , mustades sukkades , tegelikult sukkpükstes jalad mu vastas </s> . . . . <s> Ma laskusin põlvili ja hakkasin neid suudlema . </s> </p>
<p> <s> Aga see poolik vastupanu tema poolt ja minu pingutused polnud temas sisemiselt midagi muutnud . </s> <s> Ta oli nii kuiv ja kitsas , kui ma temasse tungisin . </s> <s> Ta vaid soigus . </s> <s> Ja kogu lumm , mu õhin hajus hetk enne oodatud kõrgpunkti , kui ma oleksin ta kehalt soovinud mingitki , kas või tahtmatut rütmi . </s> <s> Ei , ta laskis mul ennast temasse tühjendada ja jäi lebama , nagu ta oli – džemper allapoole tiritud , silmad kinni , pea minust ja juhtuvast ära pööratud . </s> <s> Muljusin abitult ta rindu , neid sealt rõivasegadikust kätte saamata . </s> <s> See kõik oli poolik , mingi surrogaat ! </s> <s> Ja imelik , ta paljad reied , mille vahelt ma ennast üles kergitasin , polnud niisuguste liikumatute ja avali ja kanalihavalgetena , õieti küll kananahavõbinaga kaetuna enam üldse peibutavad , ja ta häbedus oma väheste karvadega tundus mingi anatoomilise veidrusena ning kogu naissugu mingi pettusena ja vastumeelsusena – miks meil , meestel , on vaja nii meeleheitlikult seda kõike saavutada ? </s> </p>
<p> <s> “ See olid sina , kes seda tingimata tahtis . . . </s> <s> Said oma neetud poissmehepainest jälle lahti . . . </s> <s> Mitte mina , mitte mina ! . . . </s> <s> Minu kurbus on nüüd veel hullem ! </s> <s> Kas see on sulle nüüd ü k s k o r d selge ! ” lausus ta viimaks rahuliku ja käheda häälega , mis oli nii erinev ta tavalisest häälest ekraanil ja ta maagilisest hillitsetud telefonisosinast . </s> <s> See oli kui millestki tüütavast jagusaamise kinnitus ja sellele järgnes veelgi vaiksem , jõuetu konstateering : ” Ma teadsin , et see nii läheb . . . </s> <s> Ja ometi tulin ma sinuga kaasa . . . </s> <s> Et sa ise ka. . . teada saaks , kuidas sa vahel eksid . . . ” </s> </p>
<p> <s> Jah , ma polnud talt küsinud , jah , ma olin eksinud ! </s> <s> Olin arvanud , et me võiksime , et me peaksime juba teineteisega ligidased olema . . . </s> <s> Kas ma olin nüüd oma tormakusega kõik rikkunud . </s> <s> Nüüd oli me vahel see vägivald , mida ei saa enam kunagi unustada ! </s> <s> Ja ma polnud eelnevast midagi õppinud – juba üks kord varem olin selle vea teinud . </s> </p>
<p> <s> “ Ma ei taha seda kõike , mõistad ! </s> <s> Ma ei taha seda enam. . . mul on sellest villand , villand , villand . . . </s> <s> Mõistad ? </s> <s> Ja sina ei puutugi niivõrd asjasse . . . </s> <s> Ma ei suudaks ka kellegi teisega. . . miskitmoodi olla , mõistad ! . . . </s> <s> Enam mitte kunagi ! . . . </s> <s> Mis sest , et varem . . . </s> <s> Minus pole enam k u n a g i seda pidu , kuhu sina mind kutsud , mõistad ! ” </s> </p>
<p> <s> Ma ei saanud tast aru . </s> <s> Sel hetkel igatahes mitte . </s> <s> Sattusin uuesti kirjeldamatusse raevu , mida minuga polnud kunagi juhtunud . </s> <s> Ta oli hetkel kui lill , kes oli longu vajunud , kelle ilu oli kahvatunud , peaaegu kustunud . </s> <s> Kõik näis nii ebaõiglane – ma olin ju olnud ta vastu siiras , lootev , kannatlik , hea . . . milline siis veel tuli olla ! </s> </p>
<p> <s> Ja ma karjusin , kartmata kedagi , sest ses majas , keset seda kevadööd ei võinud meid keegi kuulda : ” Ära ole selline ! </s> <s> Kas sa tahad , et lõikan oma veenid siinsamas läbi ! ” Ja ma otsisin põrandalt kakivisatud , paksupõhjalise klaasi kilde . </s> <s> ( Pärast matsin need killud ja klaasipõhja ja ta katkikäristatud sukkpüksid välja aeda õunapuu alla ärasulanud mulla sisse , tundes veel nädalaid , kuid , kuidas need teravad killud mulle südamepoolses küljes haiget teevad . ) </s> </p>
<p> <s> Kui ta püsti tõusis ja neid sukkpükste jäänuseid üles püüdis kiskuda ja sellest viimaks loobus , sarnanes ta oma ametit lõpetava litsiga . </s> <s> Kuid see oli vaid vilksatuslik kujund mu ülespiitsutatud ajus . </s> <s> Sest kui ta püsti tõusis ja ta trompetjas mustalt küütlev seelik alla langes – poolt ta alastust kinni kattes – , oli ta korrapealt jälle kaunis ja kättesaamatu daam , ja minule vist alatiseks kättesaamatu . </s> </p>
<p> <s> Ta istus , džempergi seljas , ja pani suitsu ette , lastes suust aeglaselt suitsurõngaid – kõik oli väliselt nagu korras , kõik meis pulbitsenu ja üleajanu hakkas kiiresti alanema . </s> </p>
<p> <s> Me vaikisime mõlemad , ma peitsin pilku , tema vaatas mulle rahulikult otsa ning hakkas tasasel , ilmetul häälel rääkima . </s> <s> Ja alles nüüd sain ma tast teada kõik selle , mida polnud andnud me tundidepikkused telefonikõned , mida ma pidanuks igal juhul teadma enne meie vahel äsja juhtunut . </s> <s> Maren rääkis mingi rõhutatud ning äraoleva mõtlikkusega . </s> </p>
<p> <s> “ Sa tahad ehk teada , kes ma siis ikkagi olen . . . </s> <s> Kas sa siis aru pole saanud , et ma olen üksainus suur varemehunnik . </s> <s> Ma leinan meest , keda mul enam ei ole . </s> <s> Tegelikult – me ei jõudnudki abielluda . </s> <s> Vaid avaldus oli sisse antud . </s> <s> Ta sai liiklusõnnetuses surma . </s> <s> Kaks kuud enne seda , kui sa mulle esimest korda helistasid . </s> <s> Ja nüüd ma siis tean kindlasti , et kannan endas tema last . </s> <s> Selle surnud mehe last , kes . . . kelle me saime vaid mõni tund enne seda hirmsat õnnetust . . . </s> <s> Seepärast , seepärast . . . mõistad . . . ei tahtnud ma , et ükski mees mind enam puutuks … minu sisse puutuks . . . </s> <s> Mitte kunagi , kisendab mu hing praegugi . </s> <s> Sest see tundus mulle nii vastumeelt . </s> <s> Saad aru – mitte kunagi ! </s> <s> Ja mida sina tegid . . . see on , see on . . . ” Tal tuli sõnadest puudu ning ta jäi vait . </s> <s> Aga ta ei karjunud ega sisistanud ka edaspidiseid sõnu sealt mu sõbra tugitoolist , sigaret nagu äraununenud atribuut peente kunstnikusõrmede vahel . </s> <s> Ta lausus neid tasa ja hellalt , nagu öeldakse “ ma armastan sind ” . </s> </p>
<p> <s> ” . . . </s> <s> Saa aru , just sellepärast pean ma sind tänasest peale oma vaenlaseks . </s> <s> Ja ma pean , kas tahan või mitte , sind vihkama . . . </s> <s> Kui isast , kui tiirast olevust , kes millestki aru ei saanud . . . </s> <s> Kuigi see on raske , sest sa ju ei teinud mulle kokkuvõttes midagi . . . ” ta otsis sõna ja ei leidnud seda ning minu jaoks tekkis hetkeks nagu mingi lootus . ” . . . sest sa oled teinud … palju head minu hinge arstimiseks . . . </s> <s> Sa lihtsalt ei saanud minust aru . </s> <s> Küllap arvasid , et ma õrritan sind ja peibutan oma olekuga , oma äraütleval kombel . . . </s> <s> Ma tean , olen kuulnud , et must rõivas mõjuvat meestele erutavalt . . . </s> <s> Aga mul ei ole võtta teistsugust mu enda jaoks . . . </s> <s> Kardan , et sa ei saa eales naistest aru – mida nad endast mõnes seisundis kujutavad . . . ” </s> </p>
<p> <s> Kui me suvilast lahkusime , ei tulnud võti kohe seesmise ukse lukuputkest välja ja seal murdus midagi . </s> <s> Kõverdunud võti jäigi lukuauku . </s> <s> ( Nii et ma pidin hiljem kutsuma lukuparandaja , kui ma veel tahtsin sinna sisse saada . ) </s> </p>
<p> <s> Mul ei olnud Marenile tee peal enam midagi öelda . </s> <s> Ei juhtunu leevendamiseks ega enda kaitseks . </s> <s> Tegelikult oli kõik minus nagu põlenud , söestunud . </s> <s> Nagu need niisked halud seal ahjus , kuhu me ei saanudki õiget tuld külge ja mis kustusid ilmselt varsti peale me lahkumist ning seegi vähene soojus lendas avatud korstna kaudu valuleva aprillitaeva poole … Nii läksime lahku . </s> <s> Teel bussile ta vaarus korraks , haaras mul käsivarrest kinni ja kõndis ülejäänud tee minu najal , nagu oleksime ära leppinud ja endiselt sõbrad . </s> </p>
<p> <s> Aga ta vabastas ennast lõpuks ja sosistas raugelt , justkui ammenduvast protestist : ” Ma vihkan sind ikkagi , vihkan kui meest , mitte oma telefonisõpra , kes sa kunagi olid ja oled ikka veel edasi . . . </s> <s> Te kaks olete nii erinevad inimesed . . . ” </s> </p>
<p> <s> Ei siis ega hiljem pole keegi suutnud mulle ära seletada teatud eemalolevat ilmet selliste õnnetute , haiglaselt ilusate ja kurbade naiste näos nagu tema omas . </s> <s> Ma andnuks ükskõik mis , ma oleksin võimeline olnud tõesti avama oma veenid ja kaotama kasvõi kogu oma veretagavara , et seda mõista , et selle vastu kuidagi saada . </s> </p>
<p> <s> Järgmine kord nägin teda televiisoris . </s> <s> Seal ekraanil elas ja rääkis hoopis teine inimene , hoopis teine naine . </s> <s> Ta peahoiak oli kaunis , pisut isegi jäik , et mitte öelda reserveeritud , ta enesekindlus oli lausa hoomatav . </s> <s> Ta oli seda kõigi oma vaatajate-kuulajate jaoks . </s> <s> Vahtisin ta nägu – ahnelt ja endiselt armunult , püüdsin ta suust pudenevaid sõnu , nagu kuuluksid need tõeliselt temale , püüdes neist välja lugeda seda , mis minule oluline – et ta pole maailma ja sealhulgas ka minu peale lootusetult vihane . </s> <s> Kuid ta ilme ega olek ei lubanud midagi sellist . </s> </p>
<p> <s> Ta otsis mind kuu aega hiljem ise üles . </s> <s> ( Umbes nii , nagu Halla seda kunagi tegi , aga motiiv oli , kuidas nüüd öelda , täiesti diametraalne . ) </s> <s> Jumal teab , kust ta oli saanud mu aadressi , sest ta ei teadnud mu perekonnanime ega mu töökohtagi , millest ma olin talle rääkinud vaid umbkaudu , sest sel polnud meie senise suhtluse puhul mingit tähtsust Ja hea , et ma olin just tol õhtul tagasi oma korteris , ühel neist harvadest kordadest , kui ma ei kartnud taas süvenevat üksildust – mälestusi Sillast ja võimalust kohtuda Hallaga , kes oligi juba liiga kaua kaotsis ( loe – abielus ) olnud . </s> <s> Ta tuli vihmasest ööst – lühike uksekellatirtsatus , ja seal ta seisis mu ukse taga , märgade juuste ning tehtult naeratava ilmega , millest ma kohe aru sain . </s> <s> Jäin tummaks , kutsusin ta siis sõnatu viipega sisse . </s> <s> Mul kulus pool tundi ta ülessoojendamiseks – köögis , tee ja väikese konjakiga . </s> <s> Siis alles kuulasin , mis tal oli öelda . </s> </p>
<p> <s> “ . . . Nad tulid seal televisioonimaja pargis mulle kallale . </s> <s> Õhtul , kui hakkasin koju minema . </s> <s> Seda on varemgi olnud , et mulle on sinna valvelauda lilli toodud ja kohtamiskutseid jäetud . </s> <s> Kuid need olid teised . </s> <s> Teistsugused . </s> <s> Nad kasutasid muide sedasama hüüdnime , mida sinagi ehk peaksid kasutama – Lesk , kuradi peibutav ilus lesk ! </s> <s> See oli neil hästi ette valmistatud . </s> <s> Kolm või neli meest. . . ma isegi ei üritanud karjuda . </s> <s> Kannatasin vaikselt ära ja korjasin end pärast kokku </s> . . . . <s> Ei , ei , ma ei kavatsegi sellest kuhugi teada anda . . . </s> <s> Ja ma tulin nüüd sealt töölt ära. . . Ma taipasin , millist ohtu see töökoht endast t e g e l i k u l t kujutab . . . </s> <s> Ju mu näkku on siis midagi nii hullu kirjutatud . . . </s> <s> Muuseas , mu töökaaslased , nagu selgub , on mind juba mõnda aega selja taga Hullukeseks kutsunud . </s> <s> Mu meeleolumuutuste ja mu peavalude ja mu tundlikkuse pärast . . . </s> <s> Või ma näengi säärane välja ? </s> <s> Ah , Rolf , sina peaks ju suutma seda öelda . . . </s> <s> Sinagi pole ju mingi kõrvalseisja , vaid osaline , ah ? ” </s> </p>
<p> <s> See oli sõna-sõnalt kogu ta jutt . </s> <s> Ma olin keeletu . </s> <s> Ma ei osanud teda lohutada , ma ei oska kedagi lohutada , pole kunagi elus osanud . </s> <s> Empaatia on mulle alati olnud kaunis raskestisaavutatav asi . </s> </p>
<p> <s> Ja siis järgnes ta minu juurde tuleku tõeline pool . </s> <s> See mahtus peaaegu ühte lausesse . </s> </p>
<p> <s> “ Ma tulin seepärast , et ainult sina suudad minust . . . mu kehast selle vastikuse ära kustutada . . . ” </s> </p>
<p> <s> Ta ei jätnud lauset poolikuks , ta ei öelnud : “ Sest sina tegid minuga ju … sedasama . . . ” Seda ütlesin ma endale ise , mitte tema . </s> <s> Ma noogutasin , ma neelatasin . </s> <s> Tundsin lühikese hetke , kui valusalt ja vastuseta ma teda ikkagi armastan . </s> <s> Teda , oma Hullukest . </s> <s> Kas tohtisin üldse teda nii kutsuda , ühtki naist enda omaks nimetada . </s> <s> Eriti pärast seda . . . </s> </p>
<p> <s> Aga me istusime veel kaua , sest nüüd tõesti ei kiirustanud meid enam miski . </s> <s> Kõik oli juba juhtunud . </s> <s> Ja ma võisin teda seekord südametunnistusepiinata silmitseda , otsida ta näos juhtunu varje . </s> <s> Aga ma ei leidnud midagi . </s> <s> Nagu öeldud , ta isegi suutis naeratada . </s> <s> Kõik oli kusagil sügaval temas . </s> </p>
<p> <s> “ Sa lähenesid minule omatahtsi , sa ei oodanud , millal mina sulle järele jõuan , ” ütles ta järsku meie suhte juurde tagasi tulles . “ Ma oleks võib-olla et jõudnudki nii kaugele , kuigi me vahel on nii palju võimatut . </s> <s> Ma ei tea , kas seda meie tutvust üldse vaja oleks olnudki . . . </s> <s> Või kas ilma selleta oleks midagi teisiti läinud . . . </s> <s> Siiski , kõigest hoolimata ma ei kahetse . . . </s> <s> Ei , “ kahetsema ” pole see õige sõna. . . Mõtle ise parem välja . . . ” </s> </p>
<p> <s> Siis lõpuks oli aeg voodi üles teha . </s> <s> Mul olid varuks Silla aegadest pärit , justkui äsja pesumajast tulnud kaks puhast ja triigitud lina . </s> <s> Ning me heitsime üheaegselt nagu tõelised kokkuleplased voodisse . </s> <s> Ma olin tule kustutanud ja pannud , nagu see mul tavaliselt kombeks , huupi mängima ühe plaadi , mis oli minu rituaal selles ruumis . </s> <s> Ma tundsin kohe ära – see oli “ Aida ” preestrinnade koor ja ülempreestri aaria ning järgnev stseen – imelikku kauget ajatagust kurbust täis muusika . </s> </p>
<p> <s> Muusika tungis kuidagi avatult ja kergelt minusse ning jäi sinna ka peale plaadi äramängimist . </s> <s> Grammofoninõel käis vaikse naginaga ringi ja roheline indikaatorsilm vaatas meid seina äärest toapimedusest , kui ma sirutasin käe tema poole ja puutusin teda . </s> <s> Selleks hetkeks oli naine ses pimeduses omandanud hoopis teise olemuse . </s> <s> Ta oli keegi , keda see tuba ja selle idamaine sein oli ammu oodanud . </s> <s> Sest ka toad suudavad oodata . . . </s> <s> Ja muusika oli mind häälestanud mitte trotsile ja jõule , vaid raugusele . . . </s> </p>
<p> <s> Ma võtsin ta ettevaatlikult oma kaissu . </s> <s> Ta liikmed olid pehmed , need nagu sulasid mu ümber . </s> <s> Ja ma armastasin teda sel ööl raugelt ja kiirustamata , pigem viivitades ja vaevutuntavalt ; see sarnanes mingil moel Nadja armastamisega seal kaugel Venemaa linnas , selles öises köögis koos olematute pisarate ja öö hullutava lumevalguse ning külmkapi salapärase uminaga – ja aeg-ajalt muutuski minu vastas olev keha kellegi nimetuks kehaks , kellele ma ei suutnuks ka parima tahtmise juures nime anda . </s> <s> Igal juhul – ma polnud eales varem sellesse puutunud . </s> <s> Ja mulle näis –see vastas mulle peaaegu samaga , milleks mu enda keha võimeline oli . </s> <s> Ma armastasin teda nüüd hingeliselt , nagu see sellisel puhul üldse võimalik on , ma püüdsin olla temaga kui oma pruudiga , kellega ollakse ebalev , sest kõik on esimest korda elus , ma tahtsin temaga olla tõeliselt , ja mingis mõttes see oligi nii , ma olin temaga kannatlik ja õrn , mõtlemata kordagi , isegi mitte järelhetkedel , et seda keha oli järgemööda retsinud kolm või neli võõrast meest , kelle nägu ega nime ta ei saa kunagi teada . </s> <s> Ja ma lootsin , et ka tema on unustanud kõik enda ümber ja mingis mõttes ka minu , olles samal ajal mõelnud minu selleks oma ainukeseks armastuseks , kes tal kunagi oli olnud ja keda tal polnud enam kunagi olemas . </s> </p>
<p> <s> Ja ma lootsin , et ka tema mõte võttis sest osa , et ta tundis , et ma olin tõeline . </s> </p>
<p> <s> Ja ma lootsin , et ma suutsin kokkuvõttes kustutada selle ta häbi , selle vägivaldse mälestuse ja jätta ennast temas valdavaks pärast tema poolt palavalt armastatud meest , keda enam polnud , et ta edaspidi mäletaks ja tahaks mäletada . . . </s> <s> Selkohal mu mõte komistas , takerdus , mässis end nagu tema juustesse , tema võrku – ja ma jäin magama . </s> <s> Ta oli edasi nimetuna mu juures , mu ligi , mu hingamise osa . . . </s> </p>
<p> <s> Hommikul , kui ma ta ära saatsin , oli ta näoilme häirimatu ja klaar . </s> <s> Sest ta oli tõusnud enne mind ja enda kaunilt korda seadnud . </s> <s> Mus vilksatas mõte , et ta on alati sarnanenud prostituudiga , nagu ma neid oma vaimusilmas ja filmide põhjal kujutlesin . </s> <s> Kuigi polnud sellest kaugemat naist . . . </s> <s> Aga ma märkasin alles nüüd , et ta polnud tulnud oma kitsas mustas seelikus ja neis hullutavais mustades võrksukkades ; ta kandis valget pluusi ja musti pikki pükse , mis varjasid hetkel ta jalasääri , paljude naiste õnnetust . </s> <s> Kuid tähelepanelik pilk tabanuks ära juba ta kergelt kumerduva rindealuse . </s> <s> Jah , ma olin seda tundnud ka oma käe all , oma keha vastas – võõra surnud mehe üha kasvavat last – ja seepärast olin püüdnud olla veelgi hellem ta keha vastu . </s> <s> Nii et tal polnudki vaja mulle seda ette sosistada . </s> </p>
<p> <s> Uksel pöördus ta ümber , vaatas mulle otsa ja lausus naeratamata , peaaegu ükskõikselt : </s> </p>
<p> <s> “ Ja nüüd unusta mind ära . </s> <s> Päriselt . </s> <s> Seda , mis oli , pole k u n a g i olnud , mõistad ! ” </s> </p>
<p> <s> “ Oota , oota , Maren . </s> <s> Sa pole minult kunagi üht asja küsinud . </s> <s> Et kust ma sain su telefoninumbri. . . Tookord , sügisel . . . ” </s> </p>
<p> <s> “ Mis tähtsust sel nüüd on </s> . . . . <s> Tegelikult ma mäletan küll . </s> <s> Vabanda , see oli meelega tehtud . . . </s> <s> Need kaks olid mu mehe head sõbrad , liiga lähedased meile mõlemale , et ise midagi mu elus muuta . . . </s> <s> Ja pealegi – nad tegid ise selle autoõnnetuse läbi ja jäid õnneks terveks . . . </s> <s> Nii nad siis tahtsid mulle kedagi teist leida . . . </s> <s> Et see kõik mul aegamööda meelest läheks . . . </s> <s> Sina paistsid nende arvates sobivat . . . </s> <s> Nemad valisid sinu , mitte mina . . . </s> <s> Nõnda see kõik algas … ” </s> </p>
<p> <s> Siis ta läks , ei tänanud sõpruse eest , ei andnud kätt , ei suudelnud ega lasknud end suudelda hüvastijätuks , nagu ta oli teinud öösel sealsamas asemel , kus ma polnud olnud ühegi naisega , sest Halla , selle inetuse võrdkujuga , olin ma maganud põrandal . </s> <s> Hüvasti , Maren , hüvasti , Lesk , sosistasin ma talle järele . </s> <s> Ja anna mullegi andeks . </s> <s> Ma olin sinuga nagu ei kellegi teisega ! </s> <s> Ja mitte niivõrd mina , vaid keegi teine , keegi minust parem ! </s> <s> Kas seepärast , et tahtsin sind nii väga . </s> <s> Aga kogu aeg enam su keha , mitte su kurvastavat hinge . . . </s> <s> Anna andeks ! </s> </p>
<p> <s> Aga lein on imelik nähtus , see kisub ligi . </s> <s> Nagu selles filmiski , kust ma sulle hüüdnime leidsin . </s> <s> Sest ta on üks elu põhijõude , tahame me seda või mitte . </s> <s> Seda ei saa keegi kiirelt vaigistada . </s> <s> Kuigi seda oleks sinule nii väga vaja . </s> <s> Väga . </s> <s> Ju mina polnud määratud seda suutma . . . </s> <s> Võib-olla on olemas keegi teine , minust parem ja väärikam . </s> <s> Aga selle teadasaamine üksnes saadaks mind veel sügavamasse masendusse . . . </s> </p>
<p> <s> Mis mul üle jäi . </s> <s> Minagi viibisin oma enesetunde varemeil . </s> <s> Sööstsin raevukalt seda naist mustas endas unustama . </s> <s> Kui seda olnuks kerge . . . </s> <s> Ma üritasin taaskord ennast muusikasse uputada . </s> <s> Ei , mitte toda Menotti “ Telefoni ” ! </s> <s> Ka mitte Francis Poulenci neljakümne viie minutilist mono-ooperit “ Inimhääl ” , mis olnuks Mareni-lugu silmas pidades olnud palju ligemal tõesele situatsioonile . </s> </p>
<p> <s> Ei , sellel ja järgnevatel õhtutel lasin kõlada üksnes Verdil . </s> <s> Temas oli jõudu ja kirge . </s> <s> Mõnel muul ajal oleksin arvanud , et ta müristab ühesuguselt kõikide saatusedraamade puhul , leidku need aset Inglismaal , Itaalias , Hispaanias või Muinas- Egiptuses . </s> <s> Et Puccini on sootuks teistsugune – tema üksi oskab olla igakord peenelt aja ja koha fluidumit tunnetav . </s> <s> Kuid “ Aida ” puhul ei pidanud see siiski paika . . . </s> <s> Lasin esmalt palju kordi kõlada mõlemal Aida aarial , eriti “ Rittorna vincitoril ” , siis Aida ja Amnerise duetil , sest Marenis oli seda tumedust ja saatuslikkust . </s> <s> Ja miski nagu alanes tõepoolest – alanes , lahustus , segunes nagu too lugu isegi Niiluse tohutus aegumatus voolus </s> . . . . </p>
<p> <s> Öösel unes nägin ma ainult teda . </s> <s> Igasugustes võimatutes olukordades . </s> <s> Nii tugev oli olnud see jälg . . . </s> </p></div2><div2 type="alaosa"><head> MARGIT </head>
<p> <s> Kevad venis ja vahelduvad külmaperioodid nagu piinasid selle ilusa aastaaja lõpuks ära . </s> <s> Piinatud kevad – see käis nüüd ka minu kohta . </s> <s> Ma olin lasknud suvilaluku ära parandada ja elasin edasi oma sõbra Hardo tühjas ja jahedas suvemajas , kuhu tal endal oli harva asja . </s> <s> Heitlesin selle kütmatusega , harjusin aianurgas oleva peldiku ja pööraga kaevuvinnaga . </s> <s> Selle asemel et rahulikult linnas kodus viibida . </s> <s> Ma võõrastasin taas oma korterit , ehkki tunduvalt vähem – sellevõrra , kuidas Halla oli selle mulle vastumeelsemaks muutnud , kiskus Mareni hajumatu kehalõhn mind sinna tagasi . </s> <s> Ainult et – ma kartsin Hallaga taas vastakuti sattuda ja selle hapra tasakaalu hävitada . . . </s> </p>
<p> <s> Nii ma siis pidingi imeliku pagulasena tahtmatult jälgima , kuidas väike Mähe aedlinna aed iseenda ja looduse sunnil haljendama ja siis õitsema lööb . </s> <s> Maalt pärit poisina polnud see mulle mingi ime , kuid tavatute nähtuste kordumises on alati mingi vaikne maagia . </s> <s> Tsillad vallutasid vähem kui nädalaga terve aia , eriti tormiline õitsemine oli õunapuu all , kuhu ma olin matnud ühe puruksvisatud klaasi killud – ühtlasi oma purjusoleku , oma hulluse , oma jõuetuse ja teadasaamise , et naine , keda ma vägisi võtsin , ei saanud ealeski minule kuuluda . </s> <s> Ma katsusin seda kõike unustada , ja samal ajal ma ootasin nagu segane midagi , mis oleks kui järg , ehkki seda e i s a a n u d ju tulla . </s> <s> Võib-olla ootasin eelmise aasta kevade vaikset kordumist . </s> <s> Sest aasta tagasi oli ühel päikesepaistelisel päeval saabunud Karin Nyman – nagu põhjamaine lind , nagu eelteade rõõmsatest aegadest – , küll vaid mõneks nädalaks , aga siiski . . . </s> </p>
<p> <s> Õnneks oli mul instituudis selgi ajal palju tööd , ja pärast tööaega uurisin ikka ja jälle Goethet , märgates samas , et olen päris hästi saksa keeles edenenud . </s> <s> Ma olin jõudnud ära tõlkida ka selle traktaadi , kus suur sakslane mõtiskles looduse sümmeetria ja spiraalsuse üle – inimese keha , puulehtede , merikarpide näitel . </s> <s> Samas kõrval kohtasin ( ega ometi Goethe enda tehtud ? ) joonistusi sellestsamast – merikarpidest , puulehtedest , inimese luustikest , me kõigi verepuust . </s> <s> Ning siis meenus mulle , et hiljaaegu oli eesti keeles ilmunud Martin Gardneri huvitav töö parem- ja vasakpoolsusenähtustest looduses . </s> </p>
<p> <s> Panin köite kõrvale ja mõtlesin – kas ma ei peaks hoopis valima Goethe loodusteaduslikud ideed ja hüpoteesid oma uurimisteemaks , oma kandidaaditöö jaoks . </s> <s> Mis oli minu jaoks ikka veel harjumatu mõte – mina ja teadus ! ? </s> <s> Kuid kohe teadsin –sellega on kindlasti terve tosin looduseajaloolast maailmas tegelnud ! </s> <s> Ent võib-olla peaksin valima midagi piiripealsemat , näiteks loodusteadusliku ja luule tabamatud seosed Goethe loomingus ? </s> <s> Sellesama Ginkgo biloba näitel . . . ? </s> </p>
<p> <s> Ühel hommikul , juuni esimestel päevadel , ootas töökaaslane Airi minu tulekut lausa väljas instituudi ukse ees , et mulle erutatud häälel teatada suurt uudist – meid mõlemaid saadetakse koos ülikooli noorte botaanikutega huvitavale ekspeditsioonile . </s> <s> Kujutada vaid – Lenkorani madalikule ning Talõši mägedesse . </s> <s> Kes osanuks sellisest retkest unistada ? </s> </p>
<p> <s> Jagasin , kuigi tagasihoidlikumal kombel , kolleegi vaimustust . </s> <s> Niipalju teadsin minagi , et Talõši taimkate pakub huvitavaid relikte , et need on huvitavad mäed , rääkimata ju kohtumisest lähistroopikaga , mis oleks meile mõlemale ainulaadne võimalus . </s> </p>
<p> <s> Nõnda võtsin minagi läidet ja taipasin siis enda jaoks kõige olulisemat – suvi ei lähe tühjalt mööda ! </s> <s> Ning kohe hakkasin kuulma reisituule häält , nagu lausunuks säärase seisundi kohta kirjanik Konstantin Paustovski , kes oli kunagi käinud nii seal kui ka Lenkorani vastaspoolusel Kolhidas . </s> </p>
<p> <s> Ainuke asi – ma ei olnud Airiga kuigi südamlikes suhetes . </s> <s> Kuid reisini jäänud aja jooksul võis asja parandada . </s> <s> Ta oli omapärase temperamendiga ja oma huvidest kergesti süttiv ning innustuv naine , ja kui see juhtus , polnud ta vaoshoitusest jälgegi ; teadsin , et ta on palju matkanud ja paaril korral käinud koguni kõrgmägedes ; ta oli juba väliselt sportlik ja tundus seetõttu noorem , aga just säärased ülireipad ja rõhutatult sportlikud naised on mulle vastunäidustatud . </s> <s> Tegelikult polnudki ta minust nii kohutavalt palju vanem , kõigest kaheksa aastat , ja lõpetanud ju sama osakonna , mille minagi . </s> <s> Nii et meis oli nii erinevat kui ka ühist . </s> <s> Tõotasin endale vaikselt , et võtan nüüdsest tema maailmast tähelepanelikumalt osa . </s> </p>
<p> <s> Kuidagi pidi see meie kahe osalemine tudengiekspeditsioonis kajastuma ka meie instituudi tööplaanides , ehkki me ei saanud ausalt öeldes sellest kuni lõpuni aru . </s> <s> Sest sisuliselt sai meist kummastki tudengigrupi juhendaja . </s> <s> Ju meie direktor kauples meid lihtsalt mingi muu teene eest ülikoolile maha . </s> <s> Lühidalt öeldes oli me ülesandeks tuua ülikooli botaanikaaia jaoks uusi taimi . </s> <s> Ega see just me ekspeditsiooniülesandes nii väga kirjas polnudki ; me ise teadsime seda kui suusõnalist ülesannet . </s> <s> Kuid meil kummalgi polnud selle mitteametliku suunitluse vastu midagi , koguni vastupidi – aimasime huvitavat retke , mille iseloom oli suuresti meie enda kujundada . </s> <s> Milleks läks vaja kaarte ja tutvustavat kirjandust . </s> <s> Vähene aeg , mis väljasõiduni jäi , kulus üleni selle peale , et end kurssi viia ja ka marsruut paika panna . </s> <s> Need päevad istusime Airiga õlg- õla kõrval . </s> <s> Ta ei püüdnud meeldida , kuid tee ja küpsiste eest hoolitses endastmõistetavalt . </s> </p>
<p> <s> Isegi eelnevat kohtumist tudengitega ei toimunud ; me saime kõik kokku rongis , keset seljakotte ja muud varustust . </s> <s> Kui midagi oli ka tegemata jäänud või kaasa võtmata ununenud , siis nüüd polnud enam midagi parata . </s> <s> Nad tundusid vahvad , need noored tudengid , kes ju meiegi Airiga omal ajal olime olnud , eriti tüdrukud , keda oli arvuliselt rohkem kui poisse , nii et meil oli igati naissoo ülekaal . </s> <s> Teiste hulgas paistis juba algusest peale silma üks kindel paar , kel oli kaasas oma väike alpinistide hõbetelk . </s> <s> Me aktsepteerisime seda – mis seal ikka , ega me liikuv lasteaed ole . </s> </p>
<p> <s> Margitit ma rongisõidust ei mäleta . </s> <s> Üleüldse ei mäleta . </s> <s> See tähendab – mu silm ei peatunud temal kauem kui mõnel teisel hoolealusel . </s> <s> Polnud lihtsalt pretsedenti . </s> </p>
<p> <s> Mäletan me kohalejõudmist ja seda lähistroopilist saunatunnet , mis meid Lenkorani perroonil vastu võttis , seejärel esialgseid raskusi piiritsooni sissepääsul , kus Airi enda poolt väljakirjutatud ( ! ) komandeerimistunnistused ja siseosakonnast viie minutiga hangitud templid vägagi mõjusaks osutusid . </s> </p>
<p> <s> Lenkorani riikliku looduskaitseala tegelikkus algas mõni meeter madala , tufiplokkidest laotud hoone akendest edasi – see oli varjuka , hämara metsa embus , mis majagi kohe-kohe oli endasse võtmas . </s> <s> Kui me saanuks sel hetkel vaadelda kogu ümbrust kaugemalt ja kõrgemalt ( aga seda teadsin oma ülikooliõpinguist ) , siis me veendunuks , et Talõši mäed tõusid Kaspia äärest mitme hiiglasliku terrassina , justkui tohutu trepistikuna , mida teisest astmest peale kattis roheline kobrutis , see džungli moodi mets , ja see külluslik moodustis saavutas oma täiuslikkuse kohe algul , selle teise astme jalamil , muutudes ülespoole liikudes hõredamaks ja napimaks ja vaesemaks . </s> <s> Jah , just looduskaitseala akendest , tegelikult me selle öö magamisruumi aknastki avanes vaade metsa , kus kasvas Lenkorani looduse ja selle looduskaitseala kõige haruldasem liik , raudpuu – välimuselt justkui looduse vaiksest luuvalust ja liigesetõvest vaevatud tume puu . </s> <s> Ja muidugi vangistas meid kõiki kohe algusest peale see eriliselt tihke ja samas kuidagi kerge , kopse ning kõiki meeligi täitev , neist tundmatutest arusaamatutest lõhnadest , lõhnaseostest tulvil õhk , mis käis paaris selle rohelise kobrutusemuljega . </s> <s> Kõik see kinnitas , et me olimegi hürkaani flooraks kutsutu mõjuväljas , koguni seda , et põhjast tulnutena me isegi ei kujuta hästi ette , mis mõju sel võiks meile kokkuvõttes olla , nagu piltlikult kinnitas minuga järgnevatel päevadel juhtunu . </s> </p>
<p> <s> Aga enne hommikust teeleasumist ( olime kohale jõudnud hilja õhtul ) pidime üle elama põhjaliku pettumuse . </s> <s> Palusin nimelt , et meid vastu võtnud vanem teaduslik töötaja demonstreeriks meile kohalikke taimenäiteid , eriti endeemseid taimi , sõnaga tutvustaks kohalikku herbaariumi . </s> <s> Selgus , et seda peaaaegu polegi olemas . </s> <s> Kogu herbaarium mahtus ära suurde lauasahtlisse , ja see oli veel kehvemas seisus kui doktor Steinbergi poolelijäänud Altai taimede kogu , millega mul oli kunagi tulnud tegelda – alusele kinnitada , kakskeelsete nimesiltidega varustada , kaitselehega katta , nöörmappidesse paigutada . </s> <s> See kõik oli siin tegemata . </s> <s> Oli vaid lasu kuivi taimi , venekeelsete ajalehtede embuses . </s> <s> ( Jälle need ajalehed ! ) </s> <s> Nähes meie pettunud nägusid , pomises tutvustaja midagi edasistest ülesannetest , kuid see jutt polnud veenev . </s> <s> Ma märkasin , kuidas isegi me kogenematud tudengid vahetasid omavahel imestavaid pilke – sellist segadust poleks küll niisuguses kohas ( Ikkagi teadusasutus ! ) oodanud . </s> <s> Tegelikult tundus siinmail kogu elu ja temaga koos aeg seiskununa . </s> <s> Piltlikult öeldes elati kui vanajumala selja taga , uskumatult laisalt ja mittemidagitegeval kombel . </s> <s> Ainuke tegus kuju näis olevat looduskaitseala vanemjääger , kes käis , jahipüss seljas , mööda territooriumi ringi . </s> <s> Teised istusid truult paigal ja võtsid vaid palka . </s> <s> Aga temagi , see jääger , oli liikvel rohkem praktilistel kaalutlustel . </s> <s> Et tõrjuda salakütte ning muid marodööre – ja ise lasta mõni haige loom . </s> <s> Seda meest me ei kohanud enne kui sama päeva keskpäeval , aga meil oli selleks puhuks kirjake kaasas , et vanemjääger meid teab kelleks ei peaks . </s> </p>
<p> <s> Saime aru , et muud sisulisemat abi pole meil keskusest enam oodata . </s> <s> Tuli toetuda rohkem oma põhjamaises ülikoolis saadud teadmistele . </s> <s> Siiski , enne lahkumist silmasime kõige suurema ruumi seintel kooldus fotosid , ja nii saime viimasel hetkel paar looduskaitseala haruldast puud ikkagi selgeks – üks neist oli tselkova ja teine muidugi raudpuu . </s> <s> Siis hakkasime minema selle meile tundmatu varjuka metsa sügavusse . </s> <s> Esialgu oli tegu pöögimetsaga . </s> <s> Tahaksin siinkohal mainida seda pidulikku katedraallikku tunnet , mis mind alati valdab pöögimetsas . </s> <s> Seal on igal päevahetkel hämar ning puudub igasugune edasiliikumist segav alusmets . </s> <s> Kuid seda lahedust oli meie jaoks vaid lühikeseks ajaks , siis mets muutus , ja me kohtasimegi esimest korda muhkliku mustunud tüvega raudpuud , mida Airi esimesena märkas . </s> <s> See puu meenutas tõesti kui luuvalulist olevust ja mets ise mingit halvaendelist nõiutud laant . </s> </p>
<p> <s> Jah , alles selles metsas märkasin , et mu ees sammus õblukeste õlgadega pikka kasvu tudengitüdruk , kellel oli tema jaoks liiga suur seljakott turjal . </s> <s> Mul vilksatas mõte , nagu ikka niisugusel puhul , et küllap ta on edevusest liiga suure garderoobi kaasa võtnud . </s> <s> Pealegi , nad olid talle ka veel kokkurullitud telgi seljakoti peale köitnud , aga see ei tahtnud seal püsida ja vajutas kogu raskuse ühele poole kiiva . </s> <s> Nii et selle suure seljakoti vaev oli mul kogu aeg silme ees ja ma pidin pikajalgsele tüdrukule tahtmatult kaasa elama . </s> <s> Peab ütlema – ta oli vapper . </s> <s> Nõnda selja tagant meenutasid ta mustadest dressipükstest ümbritsetud pepu ja hästivoolitud jalasääred mulle rootslanna Karinit mu eelmise suve käikudest , ainult et astuja oli puusadest pisut kitsam ja kasvult veidi pikem . </s> <s> ( Ja mind vallutasid mõneks ajaks nood rabamälestused . </s> <s> Ja seejärel mõtlesin – kas elul on tõesti kombeks anda kõigepaelt vihjeid ja siis lavastada kordus . ) </s> </p>
<p> <s> Tõsiseks tõusuks läks alles tunni-poolteise pärast , kui olime varjulisest metsarindest välja jõudmas . </s> <s> Algas ilmselt järgmine mägiterrass . </s> <s> Mu eesastuja kaenlaalused olid higist tumedad , lühike pluus , mida seljakott kõrgemale kiskus , paljastas nüüd aeg-ajalt ta selga . </s> <s> Tüdruku ketsitallad libisesid kuival klibusel nõlval – olin paaril korral valmis teda toetama või kinni püüdma , kui ta nõlvast alla peaks veerema . </s> <s> Õnneks jõudsime mingi hiigeltoru algusesse ; toru laskus kusagilt . kõrgemalt . </s> <s> Teadsin oma varasemast mägikogemusest ( Tian Shani omast ) , et tegu on kas joogivee- või derivatsioonielektrijaama juhtmega . </s> <s> Igal juhul pidi see hiigeltoru algama kusagilt kõrgemal paiknevat järvest . </s> <s> Vinnasime end suurte pingutustega sellele hiigeltorule , mis viis meid kui hall elevandiselg aina kõrgemale . </s> <s> Ainus mure oli , kuidas tasakaalus püsida . </s> <s> Kuid kahjuks kaldusime nõnda oma marsruudist , mille Airi oli kaardil paika pannud , aina rohkem ja rohkem kõrvale . </s> </p>
<p> <s> Pidime ennast viimaks torult alla libistama . </s> <s> Nõlv tundus nüüd veel järsem ja raskemini läbitav , sest seal kasvasid ogalised põõsad ning kõiksugu epifüüdid . </s> <s> Mõnda neist ma isegi tundsin . </s> <s> Muidugi põldmarja , mille väät oli seal muide pöidlajämedune – pigem juba okastraadi aseaine . </s> <s> Kuid põõsaid ja isegi kuiva maapinda mässis ka smiilaks ja valge õitsva elulõnga väänlad . </s> </p>
<p> <s> Ja seal see juhtuski , mida ma olin juba tükk aega kartnud . </s> <s> Tüdruk mu ees libises ja sõitis mitu meetrit kõhuli allapoole . </s> <s> Jõudsin enda arvates kiiresti reageerida – pidurdasin ta libisemist ja aitasin ta püsti . </s> <s> Soe , higine tüdrukuihu oli hetkeks mu käte vahel , ta nägu kuidagi ootamatult mu näo vastas . </s> <s> Põldmarjaogad olid ta käsivart pikalt kriimustanud . </s> <s> Tüdruk vaatas mulle küsivalt otsa , nagu oleks see libisemine minu korraldatud , õieti minu liigse tähelepanu läbi juhtunud . </s> <s> ( Sest ma olin ju kogu aeg teda vahtinud ! ) </s> <s> Ja samas – ta läbipaistev pilk justkui märkis mu ära ; naistel , hoolimata nende east , on säärane võime või oskus . </s> <s> ( Aga sel hetkel ma sellest veel aru ei saanud . </s> <s> Isegi mitte mõni tund hiljem , kui me lõunapeatuse tegime ja ma lõkketule jaoks oksaraage korjates temaga vastakuti sattusin . </s> <s> Sellesama tule ääres toimus Airi eestvõttel mingi traditsiooniline sõprusring , sealhulgas kehtestati nõue , et kõik ekspeditsioonist osavõtjad ütlevad nüüdsest omavahel sina , ning ma sain teada , et tema , selle pikajalgse nimi on Margit . ) </s> <s> Aga see kõik järgnes hiljem . </s> <s> Esialgu toetasin teda , et ta tasakaalu tagasi saaks , ning teatasin siis vastuvaidlemist välistaval toonil : </s> </p>
<p> <s> “ Nii see asi küll ei lähe ! ” Ja ma osutasin ta kriimustatud käsivarrele ning nõudsin telgirulli endale , tehes endale vaikselt etteheiteid , kuidas ma küll retke algusest peale nii juhm võisin olla , et tüdrukul säärast koormat lasksin kanda . </s> <s> Ta ei vaielnud eriti vastu , aitas telgirulli isegi mu seljakoti rihmade külge kinnitada . </s> </p>
<p> <s> “ Margit , “ lausus ta seejuures ja vaatas siis püsti tõustes mulle jälle tõsiselt otsa , nagu küsiks nüüd üle , kas ma olen tema sõnatu , äsja tehtud pakkumisega nõus või soovin veel otsustamist edasi lükata . </s> <s> Nii me tutvusimegi , ja ma ei tea , mida ta mu pilgust vastuseks luges . </s> <s> Võimalik , et ma võrdlesin teda taas mõttes Karin Nymaniga , ainult et tema pidi küll rootslannast mitu head aastat noorem olema . </s> <s> Nii et – tema kasuks . </s> </p>
<p> <s> Rängem tõus lõppes umbes tunni aja pärast , edasi sattusime mingile vanale ja käimata mägiteele , mida oli siin-seal puuvaiade ning madala müüritise ladumisega püütud paremaks ja laiemaks muuta . </s> <s> Kuid see võis olla mõeldud kõige enam hobuse või eesli jaoks , mitte ratasveokile . </s> <s> Selleks oli ta liiga kitsas . </s> <s> Peagi hakkas tee hoopis allamäge laskuma ja moodustama seejuures serpentiine . </s> <s> Nõnda jõudsime väiksesse orgu , ja järsku välgatas järsaku põhjas vett . </s> <s> Seal voolas jõgi . </s> <s> Kõigil hakkas kole kiire , sest eks me olime kõik parajalt janused . </s> <s> Ja ka väsinud . </s> </p>
<p> <s> Ning seal järsul kamarasel nõlval juhtus omakorda minuga seesama , mis Margitiga hommikupoolikul . </s> <s> Mu jalg kaotas toe , kaldusin ettepoole , seljakott koos Margitilt äravõetud telgivorstiga paiskus mulle pähe ja paremale õlale , kiskudes mind veel rohkem tasakaalust välja – ja mu parem jalg vajus alt ära , väändus , ning võimatu valusööst läbis labajalga . </s> <s> Ma röögatasin ja veeresin nõlvast käkaskaela alla , jäädes pidama alles veeäärsele madalale pehmele tumerohelisele rohule . </s> <s> Mäletan selle madala niiske rohu neitsilikku õrnrohelist pehmust oma põse vastas , mida ma polnud võimeline isegi mitte kõrvale keerama . </s> <s> Selgus , et jõekohin oli summutanud mu karjatuse . </s> <s> Kui mul viimaks pead õnnestus keerata , nägin , et suurem osa me seltskonnast olid keset jõge , jõekividel , õieti kaljusaarekestel , mille rübelev ja allamäge pürgiv vesi enda keskele jättis . </s> </p>
<p> <s> Üks inimene siiski oli kuulnud mu karjatust , oli märganud kohkumusega mu nõlvast allaveeremist – Margit . </s> <s> Ma olin valust mõistust kaotamas , kui ta nägu mu kõrvale ilmus . </s> <s> Ma nägin hetkeks oma valu ta silmis peegeldumas . </s> <s> Ja juba kiskusid ta käed mind seljakotiahistusest vabaks ja ta põlvitas mu kõrval ning nõudis kohkunud sosinal : </s> </p>
<p> <s> “ Kas saite. . . kas said kõvasti haiget ? “ </s> </p>
<p> <s> Ma ei vastanud , ma väänlesin labajalast kätega kinni hoides sel rohelisel niiskel rohul . </s> <s> Margit kahvatas , hüüdis Airit , aga kuna kõik olid jõekaljudest ja väikesest veekaskaadist nii hullult vaimustunud , siis ei kuulnud meid keegi . </s> <s> Ta pidi minuga ise hakkama saama . </s> </p>
<p> <s> Margit kükitas nüüd mu ees ja kiskus ettevaatlikult liigutades mu parema jala saabast jalast . </s> <s> Ma nägin ta rindasid sportsärgi kaelaavast , kui ta kummardus , et ettevaatlikult mu kannast kinni haarata . </s> <s> Valu justkui taandus hetkeks . </s> <s> Või oli põhjus selles , mis lühikeseks viivuks mu pilgule avanes . </s> </p>
<p> <s> Labajalaliigese tumesinist laienevat paistetust nähes vilistas tüdruk vaikselt . </s> <s> Püüdsin valu võites teda ja ühtlasi ennast lohutada : “ Luu peaks ju terve olema . . . ” </s> </p>
<p> <s> Ta ei tulnud mu reipusega kaasa . </s> </p>
<p> <s> “ See juhtus minu pärast ! ” karjatas ta vaikselt . “ Miks ma pidin selle telgi ära andma . . . ? ” </s> </p>
<p> <s> “ Ma olen ju . . . meesterahvas . . . ! ” pressisin läbi valu , läbi hammaste . </s> </p>
<p> <s> Püüdsin teda valu välja näitamata rahustada , öeldes , et see oli minu enda ettevaatamatus , et küllap minagi tahtsin kiiremini vee äärde jõuda , et telkide kandmine polegi temasuguse kohustus . . . </s> </p>
<p> <s> Ta vaatas mulle imeliku pilguga otsa – et mis pagana kangelast sa mängid , mees ? – ja läks siis oma seljakotist midagi otsima . </s> <s> See oli elastne side . </s> <s> Mul oli juba tunduvalt parem , kui ta mu jalga kergitas ja selle endale sülle asetas . </s> <s> Seejuures riivasid mu tulitavad varbad ta reie sisekülge ning said nagu mingi lisatuike osaliseks ; ta vaatas mulle hetk hiljem jala sidumise katkestanult taas imelikult-küsivalt ( mis oli talle kogu aeg iseloomulik ) otsa , nagu oleksin seda riivamist meelega suunanud – ja ma taipasin alles hiljem , et ehkki valuga segatult , oli see meie esimene erootiline puude teineteisesse . </s> </p>
<p> <s> “ Kus sa seda õppinud oled ? ” pressisin ma läbi hammaste , sest valu tuli uue ringiga tagasi . </s> </p>
<p> <s> “ Aga meist peavad ju kõigist saama sõjaolukorras medõed . . . ” </s> </p>
<p> <s> Nüüd alles jõudsid ka teised meie juurde . </s> <s> Imelik , nad ei saanud mu olukorra tõsidusest aru . </s> <s> Just nimelt Airi ei saanud . </s> <s> Ta rääkis midagi edasiminekust , ajagraafikust mahajäämisest . </s> <s> Selge see – tema oli harjunud graafikute ja kohalejõudmistega . </s> <s> Ma olin talle vaikselt pahane . </s> <s> Alles siis , kui ta nägi , et ma ei suuda tõustagi , rääkimata raskuse selgavõtmisest , leppis ta sellega , et me jääme samasse kohta laagrisse . </s> </p>
<p> <s> Tegelikult – koht oli ju lausa suurepärane , tuule eest varjatud , vesi ja lõkkematerjal käepärast , lisaks veel jõe mõnus mühin , sest sel kohal sööstis kogu koonduv voog kaljukanjonisse ja see vaade pakkus praegu , õhtuvalguse aegu head pildistamisvõimalust . </s> <s> Muidugi nendele , kes olid terved ja ülevas meeleolus . . </s> </p>
<p> <s> Tund hiljem , kui kõik teised olid mõni meeter alamal jõeklibul lõkke ümber kogunenud , tõi Margit mulle suure kruusitäie vaarikateed ja katsus jälle mu jalga , mis oli veelgi jämedamaks paistetanud ning tuikas . </s> <s> Ta hoidis tükk aega peopesasid sellel kohal , justkui prooviks kuumendust ära võtta . </s> <s> Ja vaadanud vilksamisi teiste suunas , kes istusid lõkkeringis , kummardus mu kohale ja suudles mind põgusalt suunurka selle autasuks , et olin valule vastu pidanud . </s> <s> Ei mingit respekti , et meil oli ligi kümneaastane vanusevahe . </s> </p>
<p> <s> Ärkasin , sain aru , et olen telgis . </s> <s> ( Selgus , et sellestsamast meie ühisest vaevakoormast oli saanud meie presentmaja selleks ning ka kõigiks järgnevateks öödeks . </s> <s> Sest Margit oli jäänud lihtsalt sõpruskondadeks jaotumisel üle ja sattunud minu ning Airiga ühte telkkonda – võib-olla et üldsegi mitte nii kogemata . </s> <s> Omamoodi oli see mitte ainult meeldiv , vaid võttis maha ühe õhus rippuva pinge – me pidanuks ju Airiga kui ekspeditsiooni juhendajad ka telgiruumi jagama . </s> <s> Aga nüüd oli meid paaritu arv , he-hee ! ) </s> </p>
<p> <s> Jalg tuikas ja see tõi meelde , mis oli juhtunud . </s> <s> Läbi telgiriide kumasid kustuva lõkke söed . </s> <s> Kuulsin , kuidas keegi teises telgiseinas vaikselt norskas . </s> <s> See sai olla üksnes Airi . </s> <s> Aga keegi oli mulle tunduvalt ligemal . </s> <s> Ja kohe pandi tuttav peopesa mu laubale , ja kui mu kõrval lamaja kuulis , et mu hingamine tasanes , kerkis ta minu kohale ja pehme suu suruti uuesti vastu mu palavikuunest paakunud huuli . </s> </p>
<p> <s> “ Kas valutab ikka veel , “ sosistas kellegi hääl mulle seejärel kõrva sisse . </s> </p>
<p> <s> “ Ei , ” sosistasin ma , ja tõesti , ma ei tundnud hetkel mingit valu , üksnes pakitsust terves labajalas . </s> <s> Seepeale asetati kerge käsi minu magamiskoti esisele ja ühed sõrmed tõmbasid selle luku aeglasel sirinal lahti ning jahe säär sirutas end sellest tekkinud lõhest sisse . </s> <s> Nii tegi Margit mu eest ära minu kohuseks oleva – ta puges ise mu voodisse , mu privaatsusse , nii nagu Halla oli kunagi seda teinud mu öisesse tuppa tulles . </s> <s> Mis oli üsna ootamatu , eriti selles olukorras . </s> <s> Sain aru , et tal pole plaanis mind ainult oma sosina ja huultega lohutada – ta tahtis oma Florence Nightingale' laadis missiooni lõpuni viia . </s> <s> Ikka veel kõheldes libistasin oma kätt piki ta udemes selga , mida ma olin riidega kaetult ja ka vilksamisi avanenuna terve päeva vahtinud . </s> <s> Ja ta kaardus nagu noor vibu mu poole ning ma tundsin , et miski ei või enam olla meie vahel takistuseks . </s> <s> Tundsin , kuidas ma erutusest neelatasin . </s> <s> See näis lausa valjult kõlavat . </s> </p>
<p> <s> Ta lasi ennast kaisutada ja silitada , ja ta enda käed liikusid seeaeg kui alateadlikud väänlad . </s> <s> Ma kõhklesin veidi vaid siis , kui tüdruk oli päriselt mu vastas , mu meelevallas , ehkki see olin ju hoopis mina , kes oli ta täielikus mõjuväljas – siiski , ma vist kõhklesin vaid paar kainet hetke , sest ei teadnud ju veel , kas ta on juba kellegi poolt äratatud või on see vaid tühipaljas bravuur , et mind tegelikkuse ette seada ja , noh , millekski rohkemaks ära kasutada . </s> </p>
<p> <s> Mu kõhklus osutus õnneks vääraks . </s> <s> Ta keha ilmutas järgnevalt isegi teatud vilumust , mis minu poolabitus olukorras kasuks tuli . </s> <s> Aga me pidime säilitama seejuures võimalikku vaikust , sest meist vaid käesirutuse kaugusel magas mu töökaaslane , ka ju naisterahvas . </s> </p>
<p> <s> “ Ära sa arva , et ma tahtsin sind üksnes haletseda . . . et see juhtus vaid sellest . . . </s> <s> Muidugi , mul oli sinust hirmsasti kahju seal väljas . . . </s> <s> Aga sa . . . ühesõnaga , ma tahtsin seda algusest peale . . . ” kuulsin ma tema sosinat taas oma kõrva vastas , kui me uuesti magama hakkasime jääma . </s> <s> Kas see tähendas , et ta oli mind märganud , enne kui mina teda ? </s> <s> Tahtsin talle öelda , millal mina teda märkama hakkasin , aga ei jõudnud . </s> <s> Mulle oleks kui une poksikindaga vastu kogu füüsist äsatud . . . </s> </p>
<p> <s> Hommikul tõusin teiste ja veel enam iseenda imestuseks kohe jalule . </s> <s> Ja mitte ainult seda – ma suutsin isegi oma raskuse , see tähendab seljakoti koos meie telgiga selga hiivata . </s> <s> Ja niimoodi mehiselt , Margiti salakesi tagasisuunas heidetud pilkudest jõudu saades terve päeva vastumäge liikuda , ehkki kusagil liigese sisemuses näis valu veel edasi pesitsevat . </s> <s> Õnneks olid selle päeva tõusud laugemad ja vahepeal juhtis meid ülespoole päris sissetallatud rada . </s> </p>
<p> <s> See oli me retke kõige avastuslikum või elamuslikum päev . </s> <s> Lõuna paiku rebenes varjukasse laialehisesse metsa justkui auke ja silm ulatus aeg-ajalt haarama voogavaid mägiseid kaugusi , mis olid nagu üksteise kõrvale , üksteise otsa tardunud sinise erinevates toonides lained . </s> <s> Ja see vaade , see maastik , mis sai alguse alamalt , me jalgest madalamalt , näis ulatuvat maailma lõpuni . </s> <s> Ega see olnudki väga vildakas võrdlus . </s> <s> See , mis meile nüüd paistis , oli tõeline mägismaa ja see mägine maastik , tegelikult ju Euraasia kivine süda , ei rahunenud enne , kui oli saavutanud kusagil seal kagus oma maksimumkõrguse , Himaalaja . </s> </p>
<p> <s> Ennelõunaks jõudsime justkui lõuna suunas avaneval hiigelterrassil peesitavasse külla . </s> <s> Heitsime viivitamatult oma kiviraskeks muutunud seljakotid maha keset küla asuva platsi serva . </s> <s> See hämmastas meid oma puhtakspühituse ja erilise siledusega . </s> <s> Plats oli kergelt nõgus . </s> <s> Ka küla ise hämmastas meid oma liikumatuse , mingi letargiaga . </s> <s> Koguni mingi ükskõiksusega meie , tulijate vastu , sest see polnud ju selgesti koht , kuhu igapäev keegi võõras saabunuks . </s> <s> Tõesti , mitte ühtki uudishimulikku last ei tulnud meid uudistama . </s> <s> Ja isegi mitte vanemat inimest , kelle käest saanuks küsida leiba , millest meil oli puudus käes . </s> </p>
<p> <s> Tunniajase puhkuse ja rauge vaatlemise järel selgus nii mõndagi . </s> <s> Selles külas polnudki lapsi . </s> <s> See oli vanade , isegi väga vanade inimeste küla . </s> <s> Mis selgus , kui meie kõrvale pikale palkidest muldrikule või galeriile olid täiesti märkamatult ilmunud kolm igivana , tuimade pleekinud silmadega vanameest . </s> <s> Käed kepile toetumas , vaatasid kõik kolm lõunasse , üle laia oru paistvate veel kõrgemate mägede suunas . </s> <s> Nende päikesest põlenud , habetunud nägudel ei paistnud mingeid emotsioone . </s> <s> Päike vaid soojendas nende väsinud käsi , kogu nende kondist olemust . </s> <s> Pärast öeldi meile , et nemad ongi küla kõige vanemad , kõik üle saja kümne aasta vanad . </s> <s> Meid nad ei paistnud samamoodi märkavat nagu ülejäänud külaelanikudki . </s> </p>
<p> <s> Jah , see oli tõeliselt välismaast ära lõigatud ja ka unustatud paik . </s> <s> Sest kui me meenutasime meid kohaletoonud teed , siis oli see liiga kitsas igasuguse sõiduki jaoks . </s> <s> Tõesti , tõesti , see talõši küla ei tundnud ratast – ei vankri , veel vähem auto oma . </s> <s> Too maailm jäi sinna alla . </s> <s> Üles tõi ju üksainus hädine rada , rööpane tee lõppes , kui mõtlema hakkasime , juba eelmisel päeval ja seegi oli vist rajatud metsaveo tarbeks . </s> <s> Ja järsku , sellesama valgusel sai mulle selgeks ka ülikõva ja sileda , justkui äsja puhtaks pühitud keskplatsi tähendus . </s> <s> See oli viljapeksuks . </s> <s> Mis pidi siin käima kõige primitiivsemal moel – loomade pahmates ja koote kasutades . </s> <s> Aga kollakas oder alles kasvas meist madalamale laskuvatel nõlvadel . . . </s> </p>
<p> <s> Mingi ajatus , õigemini ajas järsk tagasiminekutunne valdas meid kõiki . </s> <s> Pärast asjatuid katseid hapendamata leiba osta vinnasime oma raskused taas kukile ja väljusime külast . </s> <s> Ja ilmetute silmadega liikumatud saja-aastased talõši vanamehed , kondised käed ümber kepi , jäid meist maha . </s> <s> Neil oli aega liiaga . </s> <s> See pani tahtmatult mõtlema elu sisu üle . </s> <s> Jah , elu väärtuse määravad ikkagi sündmused , mõtlesim ma ja tabasin jälle oma öise kaaslase naeratuse . </s> <s> ( Mõnikord võib mõnes hetkes , mõnes pilgus sisalduda väga palju . ) </s> <s> Ja mind läbis mingi tänutunne , sest Margiti samm oli kui iseenda kinkimine mu valule – teisiti ei saanud seda ju nimetada . </s> <s> Ja taas mõtlesin sündmusteta elu peale . </s> <s> Ja saja ning enamagi aasta pikkuse elu mõtte ning sisu üle . </s> <s> Et kõik nende vanurite päevad koosnevad vaid sest – mägede kohale kerkiva ja laugeneva päikese jälgimisest . </s> <s> Ning mõnest lonksust veinist ja võib-olla mälestust kunagi suitsetatud tubaka kirbusest . </s> <s> Kõik muu , sealhulgas mälestused nooruse ülemeelikustest jäid neist nii hiigelkaugele , et seda polnudki üldse olemas . </s> </p>
<p> <s> Kuid järgmisel ööl ei saanud me enam endist viisi riskida . </s> <s> Olime seekord laagrisse jäänud kõrgel klibusel mäeveerul , ümbruses ei kasvanud enam isegi mitte kiduraid põõsaid . </s> <s> Olime pidanud isegi lõkkepuud madalamalt kaasa võtma . </s> <s> Seal polnudki õieti tasast pinda telkide ülespanekuks . </s> <s> Need kaks noort , kel oli hõbedane alpitelk , läksid suuremate rahnude taha sobivamat kohta otsima . </s> <s> Mina küll ei jõudnud ära oodata lõkketule vaibumist , lahkusin esimeste seas selle äärest . </s> <s> Kõik minus ootas Margitit . </s> <s> Kuid järgmisena puges telki Airi , siis alles Margit . </s> <s> Ma ei teadnud veel , kuidas asjaolud kujunevad . </s> <s> Tõmbasin telgipimeduses Margiti enda ligi ja hoidsin teda tugevas kaisus ; rohkemat me ei riskinud . </s> <s> Airi hingamine oli ju siinsamas . </s> <s> Pealegi vähkres ja nohises me kolmas telgikaaslane tükk aega , enne kui ta pikkade tõmmetega hingama hakkas , nagu ei lasknuks meievaheline pinge tal tõega uinuda . </s> <s> Tundsin , kuidas me mõlema südamed ühes kiires rütmis tagusid . </s> <s> Airi polnud meie armatsemist eelmisel ööl ilmselt kuulnud , aga mul oli meeles see võimatu spermalõhn , mis hiljem telgis valitses . </s> <s> Seepärast libistasin end peale Margiti rindadega mängimist vaikselt telgiavausest välja , mis oli paraja kallakuse tõttu lihtsamast lihtsam , ning tirisin ka Margiti kättpidi endale järele . </s> </p>
<p> <s> Meist pisut eemal nõlval paistis öötaeva foonil väike kaljuastang . </s> <s> Valisime sõnatult selle suuna . </s> <s> Klibu ja liiv ragisesid reetlikult me jalge all . </s> <s> Heitsime otse kaledale kiviastangule , mis oli päevasest päikesest alles soe . </s> <s> Meist madalamal , mõnekümne meetri kaugusel võis selgesti näha me laagri nelja telgi tumedaid siluette , viiendat polnud näha – noorpaar oli selle üles seadnud pudeda kalju teisele poolele . </s> <s> Võis vaid oletada , millega nad igal ööl seal tegelevad . </s> <s> Aga nüüd moodustasime me Margitiga neile vastukaalu . </s> <s> Lamasin kõhuli kaljuastangul , Margit lamas minu kõrval . </s> <s> Meist alamale jäi pimedusega täidetud org , selle teisel poolel laugetel nõlvadel paistis üksikuid jõuetuid tulesid , samal ajal kui oru meiepoolsel nõlval polnud muud valgusemärki kui meie lõkke punakalt hõõguvad tukid , jäänused neist paarist puurondist , mille olime madalamalt kaasa võtnud ja pool päeva kannatlikult oma turjal kandnud . </s> <s> Margitil oli seljas soe pehme kampsun , jalas vaid heledad püksikesed , mis pimeduses kuidagi fosforestseeruvalt helendasid . </s> <s> Ma lamasin nüüd selili , tundes väikeste ebatasasuste sadistlikku tungimist selga , seda enam , et tüdruk lamas samuti kogu oma raskusega minul ja minu käed ning jalasääred embasid teda , niimoodi pisutki ta paljast alakeha võõrastava ööõhu eest kaitstes . </s> <s> Selles lõunamaaöös oli korraga jahedust , aga ka sooje laineid , mis kerkisid alt sügavast orupõhjast nagu nähtamatu hingus . . . </s> </p>
<p> <s> ( Ma ei suuda vist eales unustada seda ruttamatut kahekesiolemist , edasi anda seda tunnet – noore , kaastundest tulvil tüdruku meeldiv raskus minul , tema käsivarred kaelustamas mind ja kinkimas mulle seda aega , millest ma olin juba eemaldumas . . . ) </s> </p>
<p> <s> Siis järsku kuulsime selja taga krabinat ja võpatasime üheaegselt , ja kuna me viibisime veel raugelt teineteises , siis oli meil vaja ühekorraga küljeli keerata – seal , mõne meetri kauguselt vaatas meid külmalt sädelev silmapaar , nagu öö enda hukkamõistev pilk . </s> <s> Margit kiljatas vaikselt – ja need silmad kustusid kohemaid ning siis kuuldus vaid kruusa ja kivikeste kerget rabinat . </s> </p>
<p> <s> “ Rebane või šaakal , “ sositasin ma ja keerasin ta uuesti enda peale , sest nii oli parem . </s> </p>
<p> <s> “ Arvad sa ? ” vastas Margit ja näksas mind hammastega kõrvast . . </s> </p>
<p> <s> “ Muidugi , mäletad Väikese printsi fennekit . . . ? ” </s> </p>
<p> <s> “ Aga siin pole ju Sahara , “ vastas mu armas looduselaps ja naeris hääletult vappudes ning mina pidin temaga kaasa võppuma , mis tegi mulle üksjagu nalja , sest see meenutas me kehade teistsugust rütmi alles nüüdsama . </s> </p>
<p> <s> Samal hetkel kostis lagunenud kalju tagant naisehäälset kiljumist . </s> <s> Küllap öine kaljustikuloom oli meie noorpaarigi ehmatanud . </s> <s> Õnneks sumbus kisa kohe , nagu oleks kellegi käsi kiljuja suule laskunud . </s> <s> Ülejäänud telkides jäi kõik edasi vaikseks . </s> </p>
<p> <s> Hommikul oli kolmnurksest ülestõstetud telgiavast avanev vaade veelgi maalilisem kui öine ja poolkujutluslik . </s> <s> Seal , teisel pool avarat orgu lisandus mägisiluetti aina uusi kõrgemaid siniseid rahutusejooni . </s> <s> Otsisin seljakotipõhjast välja oma binokli ja ronisin uuesti me öisele astangule . </s> <s> Seal sai mulle läbi okulaaride selgeks , et me olime tegelikult nii ligidal millelegi tähtsale ja senini nägematule , millest meile mõlemale koolis ja minule eriti sõjaväes nõnda palju juttu oli tehtud , mida kujutati igal kaardil laia punase ribana ja mis oli puutumatu ning püha . </s> <s> Seal see oligi – riigipiir . </s> <s> Ainult et tegelikkuses polnud selles mingit pidulikkust ega suursugusust – orus paistis vaid hall robustne mitmekordne traattõke ja veidi edasi sellelsamal joonel või ribal tönts , samas stiilis torn . </s> </p>
<p> <s> Mulle sai korraga palju selgeks – need heledad külamajakesed , mis öösel näitasid oma harvu tulesid , olid juba sootuks teine maa – Iraan . </s> <s> Muud tõket või joont peale selle traattõkke polnudki , loodus jätkus oma katkematuses , ei tema osanud siin mingit erinevust tekitada . </s> </p>
<p> <s> Vaid meie kaks olime sel ööl viibinud ja armastanud ühel võimalikul piiril . </s> </p>
<p> <s> Järgnevad päevad möödusid üleval kõrgel , sisuliselt kõrbeplatool liikudes ; meil tuli nüüd kogu aeg tegelda ekspeditsiooni põhiülesandega – taimestiku kaardistamise ja taimenäidiste kogumisega . </s> <s> Ausalt öeldes , koguni Airi jäi nende valdavalt hõbehallide , kserofüütsete taimede määramisega hätta . </s> <s> Siiski , tuli ette ka tuttavaid taimi : siin kasvas suurte padjanditena hundihammast , ogamaltsa , kuid ma kuulsin Airit pomisemas ka nimetusi mayeri puju , akantolimon ja mõnda kolmandatki . </s> </p>
<p> <s> Nende kolme päeva , ei , öö järel hakkasin ma peaaegu kõike seda uskuma , mis toimus minu ja Margiti vahel . </s> <s> Aga mida siis ikkagi ? </s> <s> Kas seda , et tema on üheksateist ja mina just kakskümmend üheksa saanud . </s> <s> Ei , mitte seda . </s> <s> Vaid et midagi säärast on üldse võimalik . </s> <s> Või oli tegu eleva ja vitaalse tüdruku valikuvähesusega ühes erandlikus olukorras ? </s> <s> Ma pidin ka seda võimalust meeles pidama </s> . . . . </p>
<p> <s> Küllap meile kahele vaid tundus , et ekspeditsiooniseltskond on pime . </s> <s> Polnud ju võimalik , et nad , sealhulgas Airi , ei märganud , kuidas me Margitiga aina külg-külje kõrval liikusime , tihti koos ja põhjuseta itsitasime ja teineteist nügisime . </s> <s> Igatahes ei paistnud geobotaanika meile just kõige tähtsam olevat , ehkki tegelikult leidsime just meie kaks või kolm kõige huvitavamat liiki . </s> <s> Mässisime kaasavõtmiseks määratud taimed koos mullatükiga kilesse , pakkisime neid taimi õrnalt ja hoolikalt . </s> <s> Kuna tegu oli äärmiselt kuivalembeste taimedega , siis polnud erilist muret , kui palju neid kasta tuleb . </s> </p>
<p> <s> Ma oleksin tahtnud olla oma Nausikaa ligi igal öösel . </s> <s> Kuid telgiolud olid jätkuvalt meie vastu . </s> <s> Nii et mägiplatoo viimasel päeval , kui olime lõunatunniks peatuma jäänud umbsesse ja vaadetelt kuidagi väga intiimsesse orgu , kus kõiki retkkonna liikmeid keskpäevaväsimus ründas , nagu oleks tegu eriliselt negatiivset energiat sisendava ümbrusega , tirisin Margiti vaikides laagrist minema . </s> <s> Ta ei olnud sellest väga vaimustunud . </s> <s> Kuid kui kaugele me ka piki ojanõva allapoole ei laskunud , laagri lõkketuli ja päikesevarjuks ülespandud kõige suurem telk jäid meile pilguulatusse . </s> <s> Mis tähendas , et ka meie sealolijaile . </s> <s> Koguni kellegi terane , halvustav pilk näis meid jälgivat . </s> <s> Lõpuks varjusime suure rahnu taga , kus mägioja moodustas järjekordselt kiviastangult alla pahisedes kena kose . </s> <s> Kose kõrval oli kivisüli , nagu looduslik vann , kuhu aeg-ajalt veepritsmeid sattus . </s> <s> Sealsamas oli lapike rohtu , kuid Margit eelistas mulle sülle istuda . </s> <s> Ja nii me seksisimegi – raevukalt ja teineteisele peaaegu haiget tehes selle oru kohal rippuva päikese palava pilgu all – , minul selg vastu kalju halli seina , tema tahapoole kallutatud keha täis varjamatuid võbinaid . </s> <s> Pärast lamas ta selili selles voolust kõrvale jäävas kiviliua moodi süvendis , kus päike oli vee soojaks muutnud . </s> <s> Ja valgus mängis ta tumedatele häbemekarvadele jäävatel veepiiskadel . </s> <s> Ning kui ta niimoodi kinnisilmsena seal vees lamas , tuli mägioja voolus sisalduva pulseeringu tõttu sinna süvendisse aeg-ajalt väike annus külmemat vett juurde , mis sundis Margitit vaikselt karjatama . </s> <s> Ja seejärel voolas sama hulk vett allpool üle serva . </s> <s> Loodus justkui kordas selles pulseeringus meie kehade äsjast rütmi . </s> <s> Ma olin tõesti õnnelik vastu halli kivi istudes , jalad solberdamas vees , kehas imelik tunne , et see oleks võinud kesta palju kauem . </s> <s> Samal ajal kui Margit lamas kuival hallil kivil ja lasi päikesel ning mu pilgul puutuda oma nautlevat keha . </s> </p>
<p> <s> . </s> <s> ( Kus ma olin seda juba nõnda kogenud , kes oli kunagi olnud tema-sarnane ? </s> <s> Sugenes taas imeline ja lühike déj ? -vu tunne . </s> <s> Hetkel ei meenunudki , alles hiljem – Karin ju , möödunud suvel seal rabas ! </s> <s> Mis justkui tõestas , et igal elamuselgi on omamoodi järg või kaja , kui vaid oskad neid tabada . . . ) </s> </p>
<p> <s> Järsku Margit nagu ärkas üksiolekust , tõusis põlvedele , kaisutas mind oma märgade kätega nagu mingi najaad ning kiskus naljatamisi kaasa sinna veemühinasse . </s> <s> Mis tõendas , et temas püsis edasi mingi küllastamatusetunne . </s> </p>
<p> <s> Kui tagasi jõudsime , oli teistel tatrapuder lihakonservidega valmis haudunud . </s> <s> Me olimegi viimased , kes läksid oma kausse oja äärde pesema . </s> </p>
<p> <s> “ Ma tahaksin sind veel ! </s> <s> Kohe ! ” sosistasin ma tüdrukule , kes mu kõrval pulbitseva vee kohale kummardus . </s> </p>
<p> <s> “ Kahjuks pole see enam võimalik , “ lausus ta kelmikalt ja mulle meenus õrnroosa veenire , mis kiviliuast allapoole oli valgunud . </s> <s> Ma ohkasin , kade looduse peale , kes võtab naised mõneks ajaks meie meelevalla alt ära . </s> </p>
<p> <s> Nõnda me siis olimegi liikunud uhke poolkaarega läbi Talõši mägede ja jõudsime järgmisel hommikul ühte suuremasse külla , et alustada sõitu pisikeses kuumas bussikarbis , kus me olime sõbralikult koos kõigi külaelanikega ja mahtusime ometi ära . </s> <s> Ja me hakkasime peatumatult veerema allamäge – algul läbi samasuguse kõlekuiva maastiku , mida olime viimastel päevadel läbinud , siis aina kiirenevalt läbi mäekitsuste , jättes endast alatiseks maha kõik need saja kümne aastased ätid , kes kaesid ehk selgi hommikul oma tuimal huvitumatul silmavaatel kaugeid mägesid ja päikest nende kohal , kaht igavesti kokkukuuluvat reaalsust nende jaoks , ilma et nad oleksid elus mingit muud vaadet näinudki , nii et neil polnud sel elu hämarusehetkel millestki muust unistada ja mitte midagi ka kahetseda . </s> <s> Kas selles oligi tõelise vanaduse saladus , et selles ei juhtu enam midagi , absoluutselt midagi , mida sa ei teaks , poleks näinud , läbi elanud . . . </s> </p>
<p> <s> Sama päeva pärastlõunaks olime all mere ääres Lenkorani nimelises linnakeses , kus </s> </p>
<p> <s> meil õnnestus kogu oma varustus , esmajoones seljakotid ja ka taimepakendid , raudteejaama pakihoidu ära anda ja nii iseenda jaoks vabaneda . </s> <s> Sellest hetkest olime tõesti vabad . </s> <s> Terveks pooleks päevaks , sest rong väljus viis minutit enne keskööd , ja seesama raudtee tõotas reisi turvalisust ning katkematust kuni koduni . </s> </p>
<p> <s> Tudengid vajusid kergendatult linnakese peale laiali , Airi oli juba varem jõudnud kaduda – kahtlustasin , et ta läks turule , sest turg on botaaniku jaoks tõeline illustraator . </s> <s> Meidki kahekesi hakkas linn peibutama oma näljaseks muutvate toidulõhnadega . </s> <s> Sõime šašlõkki ja naersime vastastikku oma musti suid , siis ostsime mingeid vängeid puuvilju , lõpuks jõime punast veini . </s> <s> Käed teineteise vöökoha ümber , hulkusime mitu tundi linnas ringi , aeg-ajalt seisma jäädes ja teineteist kallistades ; tundsime , et siin , islamimõjulises linnakeses pole säärasega harjutud , kuid me ei hoolinud sellest , sest olime nagunii ärasõitjad . </s> <s> Aeg-ajalt kohtasime omasid ja korra ka Airit , kes püüdis head nägu teha , ehkki oli kindlasti solvunud , et ma polnud viimasel ajal temaga isegi paari lauset päevas vahetanud . </s> </p>
<p> <s> Üks lühike uulits viis meid iseenesest mere äärde . </s> <s> Selleks ajaks oli juba õhtu saabumas , meri , Kaspia , näis hõivavat poole horisondist , samal ajal kui teise poole ja kõrgema moodustas imelik pleekinud taevas . </s> <s> Kõik see kokku kutsus võimukalt , mõtet rohkem kui füüsist , sinna kaugusse – või olin ma omal ajal lihtsalt palju Paustovskit lugenud . </s> <s> Just nimelt temalt teadsin , et seal teisel kaldal ootavad vaid kuradi poolt soositud mustad ja kõledad paigad – Kara-Bogaz , Mangõšlak . </s> </p>
<p> <s> Märjal liivaribal pleekisid vaid mõned inimesed , aga nemad meid ei häirinud . </s> <s> Vees polnud peaaegu kedagi . </s> <s> See plaaž nägi imelikust imelikum välja – selle liiv oli must , üleni must , nagu peenendanuks keegi Maa ürgajast pärit musti vulkaanilisi kaljusid ja puistanuks just siia randa maha . </s> </p>
<p> <s> “ Kas sa ka tead , kui haruldane plaaž see on , ja kui tervislik ? ” küsisin äkitselt Margitilt . </s> <s> Ta raputas pead . “ Maailmas pidavat veel vaid kahes kohas säärast musta liiva olema – Kuubal ning Kuriilidel . . . ” Ma tahtsin hüüda , et ta tuleks koos minuga sinna vette , et me võiksime märjakssaanuna püherdada selles liivas , hullata , tunda ennast Robinsoni lastelastena ja hiljem lebada teineteise kõrval , nahk kui imelik liivapaber , hetkel tuim teise sõrmede suhtes . </s> <s> Kuid siis meenus mulle , et ta on vee-keelu all . </s> <s> Ja mul jäi vaid üle üksi Kaspia mälestus oma kehas kaasa võtta . </s> </p>
<p> <s> Ja kui ma siis lõpuks veest välja tulin ja oma kaaslast kombekalt kokkusurutud põlvedega kuival liival istumas nägin , ärkas minus vallatusekurat – puristasin suhu võetud vee välja , vähkresin liival , nagu olin kavatsenudki , ning kukkusin siis , must nagu kurat , oma kallimat niisuguse innuga mööda rannariba taga ajama , et ta kiunus päris tõelisest hirmust , et jumal teab , mida ma võin temaga teha , kui ta kätte saan . </s> <s> Meil oli jätkuvalt lõbus . </s> <s> Sest kojusõiduhetk nihkus aina lähemale . </s> </p>
<p> <s> Tulime sinna plaažile mõne tunni pärast tagasi – oli juba pime ja ma tundsin , et Margit on teises , kergelt eleegilises meeleolus , milles oli minu arvamist mööda süüdi ka meri , sest sealt pimedusest kandus võimukat kohinat , nagu universumi igavest , alles nüüd kuuldavaks saanud hingamist ; ning kuuma liiva kohale oli vajunud öö must tihke tekk , nii et liiva musta värvi polnud enam võimalik eristada . </s> </p>
<p> <s> Me istusime liivale , ja ta pani oma käe kuidagi teistsuguse liigutusega mu õlgade ümber . </s> </p>
<p> <s> “ Rolf . . . ma tahtsin öelda , et me reis on peaaegu läbi ja varsti oleme kodus . . . </s> <s> Tahtsin öelda , palun ära otsi mind Tartust üles . . . ja ära helista ka . . . </s> <s> Seda pole vaja . . . </s> <s> Mis oli , see oli. . . Ma ei taha endale ja ka mitte sulle anda mingeid võltslubadusi , mõistad . . . ? ” </s> </p>
<p> <s> Kuidas siis veel – ma oleksin seda pidanud mõistma enne , kui ta ühtki sõna oli lausunud , oleks pidanud juba seal üleval mägedes ühel hetkel aru saama , et meie romanss võis aset leida vaid selles kaunikesti tinglikus olukorras . </s> <s> Jah , see oli olnud omamoodi paradiisiaia lugu , kus temal , Eval , oli olnud valida vaid olemasoleva piires . </s> <s> Ja teiseski mõttes oli me retk kulgenud paradiislikus looduses , kus oli nii vähe välist ja segavat . </s> <s> Muigasin hapult ja tahtsin midagi siiski lausuda või talt küsida . </s> <s> Aga keegi pani pimedas oma lõhnava peo mu suule ning ei võtnud enne ära , kui ma olin endaga lepitatud ja ei tahtnud enam midagi lausuda . </s> <s> Ülejäänud aja istusime vaikides ja see oli sama ilus kui sel öösel Iraani piiri ääres , ühel kaljuserval , kust meil polnud võimalik kaugemale edasi minna . </s> </p>
<p> <s> Istusime kojusõidurongis peaaegu terve esimese öö üleval – teineteise vastas , kehvas öövalguses , kõikuvas vagunirütmis . </s> <s> Sirutasin käe üle lauakese , et ta nägu puutuda , et veenduda – ta on endine . </s> <s> Kuid ta tõmbas ennast ettevaatlikult , viivitades minust kaugemale . </s> <s> Ning aina kordas : </s> </p>
<p> <s> “ Pole vaja , pole vaja – niigi oli kõik hästi . . . niigi oli ju hästi . . . ” </s> </p>
<p> <s> Ja siis , mõne aja pärast : </s> </p>
<p> <s> “ Rolf , mina olengi selline . . . </s> <s> Aga ära mõtle , et sa olid lihtsalt mu plikalik tuju . . . </s> <s> Sa meeldisid ja meeldid mulle ka praegu. . . Aga ma olengi selline . </s> <s> Ma elan impulsiivselt , ma lasen olukordadel end kaasa kiskuda . . . </s> <s> Sest nii on huvitav ja minu meelest õige , mõistad sa . . . ” </s> </p>
<p> <s> Mõistan , mõistan , armas Margit , mõtlesin ma raugelt , aga kuidas see on nii , et sinus on juba nii palju otsustavust , kokkuvõttes naiselikkust , et sa seda mulle keerutamata öelda suudad ? </s> <s> Jah , sa pole minust kümme aastat noorem , vaid samapalju vanem , targem ja ettenägelikum – see , mis meie vahel juhtus , see oli tõesti üheks korraks , vaid selleks retkeks , ja seda pole tõesti mõtet vägisi jätkata . </s> <s> Me jõuame nüüd igaüks tagasi oma laiemasse ellu , kus meid ootavad endised suhted . . . </s> <s> Ainult et . . . oleksin pidanud seda ise taipama . </s> <s> Ma lootsin , nagu kõik mehed , et järsku keerab kõik veel soodsas suunas . </s> <s> Aga võib-olla , võib-olla ma teadsingi siiski seda , kuid miski minus keeldus seda tunnistamast , välja ütlemast . . . ja ma jätsin selle raskema , Margit , sinu kanda </s> . . . . </p>
<p> <s> Sel hetkel kõlas ta kerge naer , mis oli märk , et kõik oli lahendatud , ning ma tõusin ja suudlesin teda kergelt meelekohale ning tõusin oma kõrgele , kaledale polutile magama . </s> </p>
<p> <s> Järgmist kojusõidupäeva läbi Vene tasandiku ma peaaegu ei mäleta . </s> <s> Küllap me kõik magasime välja oma suurt väsimust , millele rongi tukslev rütm oma osa lisas . </s> <s> Aga ühes stepilinnas , vist Belgorodis , kus peatus oli kuusteist minutit , ärkasime kõik korraga üles sellest unelusest ja ma väljusin koos Margitiga jaamahoonesse , mis oli tornikesega ja kindlasti Stalini-aegne ehitis – vanemat linna ei saanud lihtsalt alles olla , sest siin oli möllanud sõda . </s> <s> Kõrge kõmiseva jaamahoone sees kõrgusid lettidel rasvapirukate ja mesikookide ja kuivade magusate liivakookide kuhjad ning lae all ning isegi laudade kohal lendlesid sissepääsenud jultunud varblased . </s> <s> Ostsin meile mõlemale ühe sellise liivakoogirattakese ning Margitile ka veel jäätise , et ta oma impulsiivset olemust jahutaks , nagu ma irooniliselt märkisin ja tema vaikides sellega nõustus . </s> </p>
<p> <s> Kuid siis langes mu pilk juhuslikult vaksalisisese ajalehekioski küljele , kus nägin väljapandud heliplaate . </s> <s> Üks neist oli koostatud mitmest erinevast Šostakovitši instrumentaalpalast . </s> <s> Käsi kobas taskus tagasisaadud raha , ja ma ostsin väljapandud plaadi , ilma et oleksin sellega pikemalt tutvunud . </s> <s> Kuigi teadsin , et ei saa kunagi Margitit külla kutsuda seda plaati kuulama . . . </s> </p>
<p> <s> “ Ma mängin seda . . . üksi – kurvastusest , et sa ei minuga enam kunagi kokku saada ei taha , “ ütlesin ma , ja Margit , see julmus ise , noogutas tõsiselt , olles niisuguse näoga , nagu ma teda veel polnud näinud . </s> <s> Ja pidas vajalikuks lisada : “ Ma ei öelnud , et mitte kunagi . . . </s> <s> Mulle ei meeldi see sõnaühend “ enam kunagi ” kohe üldse mitte . . . </s> <s> Aga ma tahan sulle uuesti korrata – ära mõtlegi , et ma mõne aja pärast sõidan pealinna , sinuga mõnes kohvikus või pargis kokku saama . . . </s> <s> Seda ei juhtu , Rolf-kallis </s> . . . . <s> Sellest ei tule midagi head . . . </s> <s> Me vaid rikuksime tingimata ja üheskoos midagi ära . </s> <s> Nii et mäletame seda , mis oli . . . </s> <s> Eks ? </s> <s> Kasvõi seda ööd seal Iraani piiri ääres . . . </s> <s> Kas sa usud , et miski selline võiks korduda . . . </s> <s> Aga sellest hoolimata , ja ainuüksi selle nimel – unustame ! ” </s> </p>
<p> <s> Siis järsku oligi varahommikune peatus Tartus . </s> <s> Häbitult , ahnelt , kadedalt surusin oma näo vastu vaguniakent , et näha , kuidas Margitist pikem ja lühikeseks lõigatud tukaga noormees surub teda enda vastu . </s> <s> Ja kuidas Margiti keha vastab samasuguse igatseva liibumusega , nagu see oli juhtunud minuga sel esimesel ööl meie telgis ja seal üleval kivisel astangul ning eriti seal kose juures , nagu ta teadnuks selgesti , et see on m e i e viimane kord . </s> <s> Ja kui ma siis lausa tundsin teda , Margitit minust tublisti noorema mehe käte vahel , taipasin ma , et ma olin tundnud kogu aeg tõmmet vaid Margiti füüsise , ta keha suunas . </s> <s> Kas asi polnud lihtsalt selles , et olin nii pimestatud sinust , Margit , sinu spontaansusest , nii ära tehtud sinu ilusast pepust ja nõtkuvast seljast ja su karuspehmusest , et viibisin kogu aeg vaid olevas hetkes ja püüdsin seda pikendada niipalju kui suutsin . . . </s> <s> Kuigi oli vist ka mingi muu mõõde . . . </s> <s> Mingid imelikud mõtteparalleelid . . . </s> <s> Ah , küll mul võis loll nägu ees olla , kui keegi vaadanuks tol hetkel rongiakna poole . </s> <s> Aga nad kumbki ei teinud seda – noormees muidugi teadmatusest , aga Margit puhta tahte varal , sest ta p i d i ju ometi teadma , et ma v a a t a n , ning seepärast end kõvasti pingutama , et oma truu pruudi rolli lõpuni mängida . </s> <s> See kukkus tal hästi välja , nagu oleks ta unustanud isegi oma kursusekaaslased ja need me poolt koos korjatud taimedki , mis mitme kompsuna ta ümber kannatlikult ootasid , kuni see jällenägemisrõõm pisut lahtub ja nende kord saabub . </s> <s> Olin peaaegu kindel – ta on hetkel tõesti kõik muu unustanud . </s> <s> Jah , see oli nii tema moodi . </s> </p>
<p> <s> Rong nõksatas , läks liikvele – see vabastas mind edasistest üksikasjadest . </s> <s> Ja kui mulle avanes udus Emajõe luht ja üle jõe puude varjus Kvissenthal , kus ma kunagi aastate eest oma esimese naiskogemuse olin saanud ( see juhtus ühe võõra pulma ajal sealsamas kõrval paadisadamas ) , vilksatas mus selge ja lihtne tõdemus – ma olen ju Margiti jaoks vana , me kümneaastane vanusevahe on peaaegu ületamatu . </s> <s> Ja just seda tõestas äsja silmapõhjadesse jäädvustunud pilt . </s> <s> Uus nooremate meeste põlvkond tuleb peale . . . </s> </p>
<p> <s> Ees oli veel kolm tundi sõitu pealinna suunas , kolm tundi ärkvelolekut ja hingekriipimist . </s> <s> Kodus võttis taas vastu tolmune tühjus . </s> <s> Polnud ime , et ma ruttasin seda täitma Belgorodi jaamahoonest ostetud plaadimuusikaga . </s> <s> Kuid selle plaadi esimene pool , keelpillikvartett , opus 90 , oli tõesti väga tihe ja raske muusika ühe mägiretkelt naasnu jaoks . </s> <s> Aga kuna ma olin nii veendunud , et see peab siiski sisaldama midagi ühele pettunud hingele , siis ma kuulasin edasi ja nõnda jõudis järg kvarteti neljanda laulva osa Lentoni , mis algas kui unistav ja samas tõsine kahekõne viiuli ning tšello vahel , ning ma sain aru , et ma ei tunne üldse Šostakovitšit , ja tahan seejuures olla mingi asjatundja muusika alal . </s> <s> Kuid mida küll võiksid minule , tavalisele kuulajale , sümboliseerida need kaks vaheldumisi soleerivat ja ühtesulavat pilli ? </s> <s> Igatahes midagi pingelist ja keerukat ja raskesti tabatavat . </s> <s> Minu ja Margiti suhe oli olnud igal juhul lihtsam . </s> <s> Ja kui see muusika lõppes , keerasin teise plaadipoole , ning tuppa sugeneski kohe midagi kergemat ja unistuslikumat ning samas palju kordi kuuldut – valss kinofilmist “ Kiin ” . </s> <s> Ning see sobis Margiti olemusega palju enam kokku . </s> <s> Nii et ma lasin sel valsil kõlada kuus-seitse korda , kuni ma mõistsin , et oma erinevustest hoolimata kuulusid need kaks muusikapala siiski kokku . </s> <s> Nad olid ju ühe helilooja kirjutatud . </s> </p>
<p> <s> Ja äkki tundsin , et alati on olemas vähemalt kaks tasandit , et esimene võib olla lihtne ja loogiline ja meeldejääv , aga järgmine täis avastamatuid sügavusi . </s> <s> Ja ma hakkasin igatsema selle teise , tabamata jäänud Margiti järele , kes oli kahtlemata samuti olemas . </s> </p>
<p> <s> Mida veel ? </s> <s> Vast seda , et me suhtluses Airiga ei muutunud midagi , et ta ei rääkinud sellest minu romaanist mitte kellelegi me töökaaslastest , nagu ma ise arvan , sest ma igatahes ei kohanud ühtegi tähendusrikast pilku , kui Talõši reisist hiljem juttu tuli , ega ka selgelt osutavat uudushimu – et kuidas seal siis i k k a g i oli ? </s> </p></div2><div2 type="alaosa"><head> ANIARA </head>
<p> <s> Ma tõusin sel hommikul vara ning läksin jalgsi läbi tühja linna diiselrongile , ilma et oleksin täpselt teadnud , kuhu tahan sõita . </s> <s> Pileti ostsin siiski Tartuni . </s> </p>
<p> <s> Minus valitses segadus , minus toimus midagi . </s> <s> Mu mõtete hõivatus Margitist aina kasvas . </s> <s> Ma ei saanud teda peast . </s> <s> Ma nagu keeldusin mäletamast ja uskumast toda pilti Tartu jaamaperroonil . </s> <s> Suvi oli vahepeal jätkunud eestimaisena , tas olid kõik augustile omased jooned – kuumus , rambus , pimedad soojad õhtud . </s> <s> Ja kõik selles jätkuvas suves meenutas mulle ühes teises ümbruses juhtunut . </s> <s> Polnud ainult Margitit . </s> </p>
<p> <s> See , et Margit oli minusse jätnud tugevama jälje , kui ma oleksin võinud arvata , kui . . . </s> <s> Margit oleks ehk ise tahtnud , kui meie vahel asetleidnu põhjal võinuks üldse oletada , sai mulle selgeks juba Talõšist tagasijõudmise esimese nädala jooksul . </s> <s> Nagu oleks Lenkorani plaaži liival olnud tõepoolest hullutav mõju . </s> <s> Mingi hinge söövitav eriline radioaktiivsus … Jah , ma tundsin kui hingekitsikust . </s> <s> Tagantjärele oli kõik nii kaunis . </s> <s> Kõige rohkem oli mind võlunud Margiti vahetu olek , ta muretus , ta rõõmsus . . . ja muidugi ta keha nõtkus ning õhevus . . . </s> </p>
<p> <s> Ootasin ja lootsin , et ühel päeval ta helistab mulle või koguni astub etteteatamata instituudiuksest sisse , võtab istet ja vestleb minu ning Airiga vabalt ja naerdes me reisist ja kõigest muust . </s> <s> Ja pärast läheme välja linna peale . </s> <s> Ja Airil on nii palju oidu , et ta vabandab end rohke tööga – ning me jääme kahekesi . </s> </p>
<p> <s> Aga ta ei helistanud . </s> <s> Ega saatnud endast ainsatki teadet . </s> <s> Ja talle ei löönud pähe lihtsalt niisama , ilma vajaduseta , mingist ebamäärasest tungist pealinna sõita … </s> </p>
<p> <s> Niipea kui vagunirattad tukslema hakkasid , vajusin mingis poolunetaolises seisus vastu aknaklaasi ja mus läksid äkitselt segamini kaks suvesituatsiooni , eelmine ja praegune – ja mulle tundus tõepoolest , et ma pole üksi kalgil puuistmel , vaid et mu kõrval on rootslanna Karin Nyman , kellega ma õieti ei tohiks pealinnast niimoodi välja sõita , sest ta on ju võõramaalanna . . . </s> <s> Kuid kui ma oma kujutluses või unes nii kaugele jõudsin , et hoidsin seal laukaveerel ta märga keha oma käte vahel , oli see hoopis Margit seal Talõši orusopis kividelt ülespaiskuvas veepihus </s> . . . . </p>
<p> <s> Ma olin vist sõitnud niimoodi suikudes terve tunni . </s> <s> Ärkasin nõksatusest – rong seisis metsadevahelises jaamas , kust ma olin palju kordi mööda sõitnud , kuid polnud kordagi maha astunud . </s> <s> Jah , ma mäletasin seda vana poollagunenud ja ilmselt kaua aega tühjalt seisnud hoonet , mis vaatas praegu vaguniakna vasakpoolsest nurgast sisse . </s> <s> Olin kuulnud imelikku juttu , et siin metsade keskel asunud omaaegne hapnikutehas , et seda tähtsat gaasi saadud siinsest soogaasist ja suletud metallist silindritesse . </s> <s> Nüüd valitses kogu pooljaama ja paari hapnikuvabriku läheduses oleva maja üle vaikus ja suvise ennelõuna tõeline rahu . </s> </p>
<p> <s> Peatus venis arvatust pikemaks . </s> <s> Ilmselt ootasime vastassuunast tulevat rongi . </s> <s> Ja äkki vilksatas mus mõte , et mis siis , kui Margit sõidab just praegu pealinna suunas . </s> <s> Siis me sõidame ju teineteisest mööda . . . </s> <s> Samas ilmuski too teine rong eemalt , metsavahelisest rohelisest lõhest nähtavale , jõudis kohale , peatus pidurite sisisedes ja rattakarmu levitades vastasperrooni ääres . </s> <s> Hetk hiljem nõksatas minu rong liikvele . </s> <s> Ja järsku nägin läbi kahe klaasirea , et tolle rongi akna alt tõusis keegi tüdruk , et väljuda . </s> <s> Karin ! </s> <s> Ei , Margit ! </s> <s> Mulle ei antud aega teda täpsemalt silmata . </s> <s> Midagi pidi tas igatahes olema tuttavat , seega nende mõlemaga , sest muidu ma poleks mõlemat nime endas kuulnud . </s> <s> Vilksatas mingi saladuse lähedalolek . </s> <s> Ja samas selle kaotamise võimalus . </s> </p>
<p> <s> Mulle ei antud rohkem aega mõelda , kargasin püsti , olin paari hetkega tamburis , kiskusin ebainimliku jõuga kokkujooksnud uksepooli lahti , pääsesingi kummipolstri pigistuse vahelt välja . </s> <s> Ja kuna rongi kiirus polnud kuigi suur , jõudsin veel hüpata ning maabuda külili hallile karedale perrooniotsale . </s> <s> Kui end püsti ajasin , hakkas ka naaberrong liikuma , varjates minu eest vaate metsale ja hapnikuvabriku hoonele . </s> <s> ( Siis nii põgus oligi see kahe rongi kohtumine ühes metsadevahelises pooljaamas ! ) </s> </p>
<p> <s> Ma olin nii selgelt kujutlenud , et vastasperoonil seisab just nimelt Margit ja viipab mulle rõõmsalt , nagu olekski me tõeliselt selle kohtamise kokku leppinud . </s> <s> Ja hüüab : “ Ma teadsin , et sa siin maha tuled ! ” Aga seal polnud kedagi . </s> </p>
<p> <s> Ja kui ma olin siis üle relsside komistanud ning estakaadi alt läbi pugenud , avastasin teise perrooni kõrvalt üle kraavi viiva raja , mis oli nähtavasti seeneliste-marjuliste tallatud . </s> <s> Kergelt kiikuvad pajuväädid tunnistasid , et keegi oli sealt just nüüdsama läinud . </s> <s> Tõttasin sookailudega kaetud mätaste vahel edasi ja jõudsin varsti välja liivasele metsateele , mis oli tegelikult kunagine metsasiht . </s> <s> Liivase tee äärtes hoidis põdrakanep juba oma hõbedast pöörist ja vaevutuntav tuuleõhk kandis mõned seemned lendu kahel pool laiuva raiesmiku kohale . </s> </p>
<p> <s> Aga seal eemal ta läks . </s> <s> See oli tema nõtke kogu , helesinises kleidis või liibuvas kostüümis , just tema kiire kõnnak , nagu võtnuks ta nõuks minu eest põgeneda . . . </s> <s> Või hoopis kiirustada kellega kohtuma , kellegi teisega , kes teda selles metsasügavuses , tõeliselt sobivas kohtumiskohas ootas ! ? </s> <s> Esimest korda ründas see kahtlus mind , kuid ei sundinud temast maha jääma . </s> <s> Veel enam – ma kiirustasin , et talle enne järele jõuda , kui . . . </s> <s> Aga ta kõnd oli hämmastavalt kiire . </s> <s> Ja ta oli lausa paljajalu , sest ma avastasin teele , vahepeal vihmadest kustutatud teepinnale tekkinud väikesed värsked jäljed . </s> <s> Laskusin põlvili ja katsusin seda jälge . </s> <s> ( Nagu Robinson Reede jala oma ! ) </s> <s> Liiva varises servadest sissepoole , jälg alles elas . </s> <s> Selle ajaga oli kõndija minust üsna kaugele jõudnud ja kõigest mu pingutamisest hoolimata talle lähemale jõuda näisin ma temast vastupandamatult maha jäävat . </s> <s> Aeg-ajalt näis ta justkui teepinnast kõrgemale tõusvat ja lausa ujuvat . </s> <s> Teadsin , et see on optiline nähtus ja selles on süüdi siin metsavahel liikuvad kuumalained . </s> <s> Ja kuna sihitee paistis eespool lõppevat ning metsahõlm võis ta neelata , siis pistsin jooksu . </s> <s> Millegipärast heitsin aeg-ajalt pilke selja taha , et justkui veenduda – me oleme ainsad olevused sel pikal suiduval teel . </s> <s> Siis hakkasidki kaks metsahõlma teineteisele tõeliselt lähenema ja mul ei jäänud muud üle kui karjatada : ” Margit ! ” </s> </p>
<p> <s> Aga kiirustaja ei kuulnud vist mind , sest ta ei vaadanud tagasi . </s> <s> Mul oli hing juba jooksust kinni . </s> </p>
<p> <s> Umbes poole kilomeetri järel lõppes ka mets ära ja jõudsin välja väikesele metsaniidule , mille keskel vonkles mustade turbakallaste vahel ilus metsajõgi , mille kaldaid märkisid vanad sõlmiliste juurtega sanglepad ja äraõitsenud toomingad , mille mälestuslik lõhn näis ikka veel rippuvat jõepuude , humalaväätide ja kogu selle kitsukese niidu kohal , mis ise levitas kümneid õitsemislõhnu . </s> <s> ( Hiljem , oma mõtteis ristisin selle jõe hollandi jõeks , sest see meenutas oma varjususes ja samas ka salapäras hollandlase Jacob van Ruisdaeli maale . ) </s> </p>
<p> <s> Üle jõe viis mädanenud palksild , andes tunnistust mingist möödunud aegade metsaväljaveost . </s> <s> Ja tee jätkus ka teispool silda , tõustes kergelt künkast üles . </s> </p>
<p> <s> Ja seal sillal ta seisis , Margit , mu jälitatu , vaadates jõge , seda veejooksu , nagu oleks see tema jaoks täielik avastus . </s> <s> Kuid nüüd ma ei olnud päris kindel , kas see ikkagi oli Margit . </s> <s> Ja minu poole pöördudes tegi ta , Margit , või keegi temasarnane , midagi arutut ja veidrat – ta kargas sillalt alla jõkke . </s> <s> Kuuldus solksatus . </s> <s> Aga nagu ma aru sain , ei juhtunud temaga midagi hullu , nagu oleks tõesti tegu looduslapsega , sest kui mina purdele jõudsin , kahlas ta mõnikümmend meetrit eemal täiest jõust vastuvoolu . </s> <s> Vesi ulatus talle vaid pisut üle põlve ja ta ei hoolinud märjakssaamisest kõige vähematki . </s> </p>
<p> <s> Minulgi polnud midagi valida – hüppasin samuti jõkke ; vesi oli madal , kuid ma vajusin põlvedeni leetesse . </s> <s> Ent kohe pääsesin liikvele . </s> <s> Tundmatu , keda ma enam ei pidanud niivõrd Margitiks kui tema poolõeks , jõudis kõigist minu pingutustest hoolimata kiiremini edasi . </s> <s> Aga ma ei võinud teda käest lasta , kui olin seda jälitamist kord alustanud . </s> <s> Sest mis saladus võis sel Margiti moodi tüdrukul keset seda metsa , selle jõega seoses olla ? </s> <s> Järsku oli ta siinsetest metsadest pärit ? </s> <s> Kuid kas siis seda teed pidi edasi sai olla veel mõnda talu või väiksemat elamist , kui ümbrus nägi välja nii üksildane ! ? </s> <s> Või oli ta lihtsalt säärane veider loodusesuitleja nagu . . . seda olime mina ja Margit . </s> <s> Tudeng , bioloog ? </s> </p>
<p> <s> Veevool töötas mulle vastu . </s> <s> Lõhnas võimatult tugevalt vesimündi järele . </s> <s> See lausa segas mõtteid . </s> <s> Jõge täitvad rondid tõkestasid tee . </s> <s> ( Huvitav , et vaid minul . ) </s> <s> Olin sunnitud välja madalamale jõepervele ronima . </s> <s> Justkui seda aimates sumpas tüdruk eespool liivase kaldajärsaku all vastakaldale . </s> <s> Nüüd oli jõgi meie vahel . </s> <s> Kiirustasin läbi tiheda heina , paar põgeneja kahjuks jõelooget aitasid mul talle ligemale jõuda – ehkki teisel pool jõge , heitis ta mulle üle vee pelglikke kõrvalpilke – ta polnud ilmselt sellist sündmuste käiku oodanud – ning mulle sai lõplikult selgeks , et tegu on täiesti võõra tüdrukuga . </s> </p>
<p> <s> Mida ta ikkagi otsis siit metsarahust ? </s> <s> Kas mitte sedasama , mida minagi ? </s> <s> Kui ma oleksin olnud ettevaatlikum , kui mul oleks korda läinud teda märkamatult jälitada , siis oleksin selle ehk teada saanud ? </s> <s> Aga nüüd polnud mul enam valikut – ma pidin teda lõpuni jälitama , ta kätte saama , tast kinni haarama , välja pigistama selle teadmise. . . Kuid milleks , mis oleks mul sellega peale hakata ? </s> </p>
<p> <s> “ Hei ! ” hüüdsin talle , et teda vähemalt oma häälega harjutada ja märku anda , et ma pole mingi teda jälitav maniakk , vaid rahumeelne üksindusekaaslane . </s> <s> Ta ei vastanud , sest tormas parajasti nõlvakust alla ja sattus tümasse kohta . </s> <s> Kuid ka selle ületas ta kärmemini , kui oleksin võinud arvata . </s> <s> Nagu oleks ta peaaegu kaalutu olend . </s> </p>
<p> <s> Aga juba paistis eespool midagi roostest ja suurt . </s> <s> Ma teadsin küll , mis see on . </s> <s> Selles kohas ületas raudtee väikese metsajõe , mis algas kusagilt põhjapoolsetest soodest , nagu ma kaardi järgi teadsin . </s> <s> Jõudsin sillaalusesse täiesti hingetu ja märjana . </s> <s> Ja avastasin , et tema , see tüdruk , oli peitunud sinnasamasse kitsasse hämarasse taladealusesse nagu poolkoopasse . </s> <s> Ainult et meie vahel oli endiselt jõgi ja ma ei pääsenud temani , sest vesi raudsilla all oli palju sügavam . </s> <s> ( Kui mitte arvestada silda me pea kohal , mis torkas mulle alles hetk hiljem meelde . ) </s> </p>
<p> <s> Ma nägin teda nüüd esmakordselt näost näkku . </s> <s> Mind vapustas tüdruku väike õrn , aga kuidagi ilmetu kolmnurkne linnunägu , ta imelühikese juuksega poisipea , ta suured ilmekad silmad pikkade kaarjate kulmude all , mis valvasid nüüd iga mu liigutust – ja samal ajal ta põskede kahvatus , hoolimata näkku tulvanud verest , ta kuidagi metsloomalik nõtkus , kui ta ennast selles kükakil asendis liigutas , mingi eriline pelgus kogu olekus . </s> <s> Ja veel hämmastas mind ta rõivas – see polnud kleit ega kostüüm , see oli kui ühest tükist , taevasinisest materjalist türp . </s> <s> Ma olin sellist näinud vaid teatud filmides . </s> </p>
<p> <s> See oli hetk , kus ma esimest korda tõsisemalt kõhklesin . </s> <s> Tas oli kuidagi liiga p a l j u ebaharilikku . </s> <s> Nii et ma mõtlesin , mäletan selgesti – ta on justkui kangelanna sellest Tarkovski filmist , mida olin hiljaaegu näinud . </s> <s> Filmi nimi isegi ei meenunud , oli midagi võõramaist , aga see polnudki ju tähtis . </s> </p>
<p> <s> Ja kogu õhevus alanes kiiresti ; ma juba kahetsesin oma tegu , ta tülitamist . </s> <s> Aga enne seda tahtsin teada saada ta nime . </s> <s> Vaid seda , nagu võinuks nimi midagi muud esindada kui vaid isennast . </s> </p>
<p> <s> Just sel hetkel hakkasin kuulma midagi , mis ähvardas meie üksiolekut segada . </s> <s> Ja seda kuulis ilmselt ka tema , sest ta muutus rahutuks . </s> <s> See oli aeglaselt kasvav tume müdin , kahes raudrelsis leviv heli , mille kõrgus aina kasvas , nagu proovitaks mingit mu kuulmete taluvuse piiri . </s> <s> Nägin , kuidas ta ennast nagu väiksemaks püüdis teha , haarates kätega ümber põlvede . </s> <s> Seesama ärevus , koguni hirm haaras mindki . </s> <s> Vaid mõnekümne sentimeetri kõrgusel minust olid kaks terasrelssi , milles see karjuv metalne kisendus muutus lausa väljakannatamatuks . </s> <s> Sel hetkel vaatas tüdruk mulle otse silmadesse , ta pupillid suurenesid , neis sähvatas korraks kaastundlik leek , nagu tunneks ta minu kasvavale hirmule kaasa , aga see kestis vaid paar hetke , ehkki ta pilgu mõju ulatus minusse sügavamale , kui keegi ealeski oli suutnud minusse vaadata . </s> <s> See pole midagi halba ! peaaegu lausus see pilk . </s> <s> See on kohe möödas ! </s> </p>
<p> <s> “ Mis on su nimi ? ” hüüdsin uuesti üle jõehääle ja üha kasvava rauakumina , nagu oleks mul viimane aeg see kõige tähtsam teada saada . </s> </p>
<p> <s> Ta vastas mulle ; ta kisendas midagi kiledal , ebaloomulikult kõrgel tütarlapsehäälel . </s> <s> Sõnad need ei olnud . </s> <s> Või ikkagi olid ? ! </s> <s> Ilmselt oli seal koos ühtaegu vastus mu alatule ja pealekäivale jälitamisele ja mu teadatahtmisele . </s> <s> Et mis õigus oli mul teda niimoodi jälitada ! </s> <s> Või hoiatus , et ma ta teine kord rahule jätaksin ? </s> <s> ( Ma ei teadnud siis veel , kuidas ma eksin . ) </s> </p>
<p> <s> Sel hetkel tormas rong üle meie peade , kurdistades meid ja puistates me peale oma roostest puru , liiva ja ajaprügi . </s> <s> Pigistasin silmad kinni . </s> <s> Mulle tundus , et see ebainimlik mürin kestab minuteid , muserdab ja lõhub mind , et see ei kihuta mitte üle minu , vaid läbi minu , et see polegi tavaline kesklõunane kaubarong , vaid et läbi minu tormab antimaailm kogu oma nähtamatus tundmatus mitmekesiduses , röövides minult kõik inimliku , jättes must maha vaid tühja kesta , hingeta olemuse . . . </s> <s> Antimaailm , mis eksisteerib kogu aeg nähtamatult ja rahulikult me kõrval , meiega paralleelselt , ja saab tuntavaks ainult taolistel hetkedel või mingite meie ilmsete valesammude korral . . . </s> </p>
<p> <s> Kui ma siis mürina vaibudes viimaks silmad avasin , polnud seal teisel pool jõge sillatalade all kedagi . </s> <s> Tüdruk oli kadunud . </s> <s> Tormasin kaldast üles , seisin raudteel , see oli tühi , vaid kauguses kustus viimase kaubavaguni punane tuleke . </s> <s> Neidis oli kas kadunud ülesvoolu või oli too rong ta endaga kaasa võtnud . </s> </p>
<p> <s> Jõudsin aeglaselt tagasi tegelikkusse ; nüüd näis mulle taas , et tegemist oli ikkagi pelgliku ja loodusehuvilise tudengiga , võib-olla on ta botaanik nagu minagi ja käib siin metsas iseennast leidmas ja ümbrusega vaikset kahekõnet pidamas , pettunud milleski linlikus . </s> <s> ( See oli mu järjekordne ratsionaalne seletus – ja oh kui kauge tegelikkusest . ) </s> </p>
<p> <s> Järgmisel pühapäeval sõitsin uuesti sellesama rongiga ja selsamal kellaajal ja tulin maha samas jaamas . </s> <s> Aga sel korral ei väljunud vastasrongist absoluutselt ühtki inimest . </s> <s> Kuna ma ei teadnud , millal järgmine rong saabub , siis läksin jaamahoonesse . </s> <s> Kummaline vaikus lasus kogu sellel pooljaamal , nii et tekkis küsimus – kelle jaoks see peatus on üldse kehtestatud . </s> <s> Ei ühtki inimest liikumas , siin oli ju koguni kaks teineteise lähedal asuvat elumaja . </s> <s> Kunagise hapnikuvabriku hoone valge sein vaatas mu poole nagu mingi ajaekraan , valmis ilmutama pilte kunagisest , kui siin täideti neid metallpudeleid või balloone hapnikuga ja laeti siis ettevaatlikult rongile . </s> <s> Kas see kasutu hoone polnud selle koha üks tõelisemaid , selgemaid märke ? </s> <s> Aga kuhu see kõik oli kadunud , miks lakkavad ja kaovad ja hääbuvad kõik taolised inimlikud ettevõtmised , miks neist jäävad alles vaid säärased surnud varemed ? </s> </p>
<p> <s> See liikumatus näis hiigelkuplina hõlmavat mitte ainult jaamakohta ja neid ehitisi , vaid ka ümbritsevat metsa . </s> <s> Seesama tunne jätkus ka väikese jaamahoone sees – kassaluuk oli tihedasti kinni , pileteid siit ei müüdud enam tükk aega . </s> <s> Kuid sama lopsakalt õitsesid ruumi teises otsas aknal kaktused ja laiutas nurgas kummipuu ning toakask oli välja sirutanud pika tumepunase õie . </s> <s> Kes hoolitses küll nende lillede eest ? </s> </p>
<p> <s> Üks uus rong , seekord kaubavagunite rida järel , kihutas jaamast läbi ja see võbin , mida olin kogenud seal silla raudtalade all , oli jälle tagasi , tungides seekord minusse jalataldade , perroonikivide kaudu , kui ma asjatu pilguga saatsin seda vale-rongi . </s> </p>
<p> <s> Kui mürin vaibus , teadsin ma kindlamini – täna ta ei tule ! </s> <s> Hakkasin üksi ja ruttamatult astuma . </s> <s> Sihitee alguses võtsin ketsid jalast , et jätta sellele liivale oma jalajälgede rida . </s> <s> Nagu selleks , et keegi saaks seekord minule järgneda . </s> <s> Kus ta on , see tüdruk , võib-olla kusagil juba seal eespool ? mõtlesin ma . </s> <s> Võib-olla jälgib mind mõnest lehestikuaugust , et mida ma seekord ette võtan ? </s> </p>
<p> <s> Siis jõudsin niidule , kus rohi oli vahepeal palju kõrgemaks kasvanud , ja heitsin vana kiivas heinaküüni kõrvale päikesepaistele pikali , ehkki just niisuguses kohas ja just sellisel soojal keskpäeval võib olla roomajaid . </s> <s> Jäin taevast vaatama . </s> <s> See vaatepilt , see sinine kergus , mis sealt vastu vaatas , tekitas mus imelise kooskõla iseendaga . </s> <s> Ja kehasse vajus laiali meeldiv rambus . </s> </p>
<p> <s> Jäin märkamatult magama . </s> <s> See oli muuseas kõige meeldivam uni , mida üldse tahta võib . </s> <s> Magasin vist tund aega või kauemgi . </s> <s> Ärkasin sellest , et miski hakkas mu und ja siis mu nägu häirima . </s> <s> Silmi avamata tundsin , et mingi tüütu putukas liigub üle mu näo . </s> <s> Pühkisin selle eemale , aga ta oli kohe tagasi . </s> </p>
<p> <s> Avasin silmad ja ei uskunud , mida ma näen – minust vaid käeulatuse kaugusel oli tema , see minu poolt jälitatud ja seal raudsilla all minu käest põgenema pääsenud tüdruk . </s> <s> Nüüd ma võisin teda rahulikult pilukil laugude vahelt piiluda – ülespoole isekas nina , naervad silmad , väikesed laiakslitsutud rinnad ikka sellesama liibuva sinise türbi all . </s> <s> Ja jalas olid tal sellised imelikud paelte ja pannaldeta pooltuhvlid – nagu ühest tükist , aga porijäljed seegi kord küljes , mis tõendas , et ta oli läbinud enam-vähem sama tee , mille me eelmine kord koos olime käinud . </s> <s> Ning käes oli tal pikk lookas kasteheinakõrreke , kõige mahedam taim , mida ma üldse tean , mida ta küünitas taaskord minu suunas . </s> </p>
<p> <s> “ Tere , “ ütlesin ma vaikselt , ennast liigutamata . </s> <s> Ta ei vastanud mulle sõnagi , ja naeris vaid , kuid ta naer oli rohkem silmade oma , ilma et ta silmanurkadesse oleks ilmunud kissitust või põskedesse naerulohukesi . . See oli tõesti noor ja puhas nägu , ja ma mõtlesin – liiga noor tüdruk , et tast minu jaoks sõbranna võiks saada . </s> <s> ( Oh kui maine ja kauge ma olin veel sellelgi hetkel ! ) </s> <s> Ja ma üritasin nüüd juba argisemalt kui esimene kord teada saada , kes ta on . </s> </p>
<p> <s> “ Kelle tütar sa oled ? ” küsisin ma , nagu küsitakse meil maal meie kanti esmakordselt sattunud noorelt inimeselt , keda ei tunta , kuid kelle näos nagu aimatakse kellegi vanema ja tuttavama näojooni . </s> </p>
<p> <s> Ta ei vastanud , tõmbas vaid oma kasteheinakõrre eemale ja jälgis nüüd mind vaid pilguga . </s> <s> Nagu esimesel korralgi . </s> </p>
<p> <s> Vaata kui julge teine , mõtlesin ma . </s> <s> Miks sa siis eelmine kord kogu aeg põgenema pidid ? </s> </p>
<p> <s> “ Oota , las ma arvan ise . . . </s> <s> Sa oled tudeng </s> . . . . <s> ütleme et bioloog. . . ja sulle meeldib siin üksinda käia , sest siin on . . . tõesti tore . . . nii palju rohelust ja üksindust ja vaikust ja . . . ” </s> </p>
<p> <s> ( Oh kui kaugel oli mu mõte temast , tõelisest temast veel ka sel hetkel ! ) </s> </p>
<p> <s> Ta vaikis , ei vastanud midagi , ei noogutanud ega raputanud pead . </s> <s> Tõusin seepeale püsti , ka tema tõusis valvakalt oma kandadelt ja taganes mõned sammud , nõnda et me vahele moodustus jälle kolme-neljameetrine turvaline vahe . </s> <s> Pelgus oli jälle tagasi . </s> </p>
<p> <s> ( Ja alles nüüd , esimest korda ja täiesti ettevalmistamatult ründas mind imelik mõtteuid – aga kui lähedane tõele – , et see tüdruk või neiu või naine , ta nagu pole päris tegelik , ta on justkui mu unesoovi või mingi nukruse peale . . . justkui tõesti mu mõtete peale saabunud … Kusagilt üleüldise kosmilise kõiketeadva ja kõikevaldava keskuse poolt saadetuna . . . </s> <s> Kui Jumalat mitte uskuda . ) </s> </p>
<p> <s> Mulle nagu ei olnud küllalt , et teda vaid näha võisin , ja veel nii lähedalt . </s> <s> Ma tahtsin temasse puutuda – võimalikult ruttu , nagu oleks mu aeg tõesti mõõdetud . </s> <s> See oli nii inimlik ja spontaanne käsk minus , et ma astusin paar kiiret sammu ja sirutasin käe , nagu tahaksin teda teretada . </s> <s> Ta aimas seda liigutust ette , ta teadis seda hetk varem kui ma ise – ja seepärast jõudis ta käe tõsta juba enne mu samme . </s> <s> Ei , see polnud hoiatus . </s> <s> Sel hetkel polnud ta enam armas tundmatu tütarlaps . </s> <s> Ja siis juhtus midagi , midagi imelikku , ehkki ma võisin seda hiljem pidada ka päikese käes ülekuumenenud aju viguriks või visiooniks … </s> </p>
<p> <s> Kõik mu ümber – niit ja küün ja mitmevärviliselt õitsevad niidutaimed , sealhulgas ka mu vastas olev tüdruk ise – muutus järgmise hetkega ühetaoliselt roheliseks , intensiivselt roheliseks . </s> <s> Nii et see tundus eksitusena ja ma pidin mõlemad käed tõstma meelekohtadele ning neid hõõruma . </s> <s> Mind ümbritses nüüd ühevärviline ereroheline maailm . </s> <s> Evergreen , see ingliskeelne sõna sobib kõige enam selle ümbruse ja selle seisundi kirjeldamiseks . </s> <s> Sest ühetaoliselt , varjunditeta roheline polnud mitte ainult rohi , vaid ka kõik senised mitmevärvilised õied ja ka jõeperve hele liivalaik ja ülejõe mändide vasksed tüved ja niidurahu kohal tiirlev haugas ja taeva sinine põhjatus . </s> <s> Kõik-kõik . </s> </p>
<p> <s> Mõtlesin , kas jälle on tagasi mu silmade kirvendus , mis mõnikord harva ründas mind lapsepõlves , kui kogu vaateruum nagu pisikesteks üksikosadeks lagunes ja oma värvi ähvardas kaotada ning mille põhjuseks ma pean mingit ülepinget või läbielamisintensiivsust ning lihtsalt väga eredat valgust , mis ründas mu silmapõhju ? </s> <s> Kuid nüüd , millest nüüd selline silmamoondus ? </s> <s> ( Siis veel ei taibanud ma , et nii , eriskummalisel moel andis ta teada , kes ta õieti on . ) </s> </p>
<p> <s> Ning selle rohelise voo sees kuulsin teda kohe rääkimas . </s> <s> Rääkimine pole päris õige sõna seda kirjeldamaks . </s> <s> Sest ta suu ei liikunud , vaid naeratas nagu siiani . </s> <s> Kuid ometi kuulsin selgesti ta kõnet , mis kõlas mu peas , mu sees , mu olemises . </s> <s> Nimetagem seda siis mõttevooks . </s> </p>
<p> <s> “ </s> . . . . <s> Jah , ma tunnen hästi sinu kurbust ja su üksindust . </s> <s> Kuid see polegi kokkuvõttes nii halb , nagu sa ise arvad . </s> <s> Sellest võib sündida midagi muud . </s> <s> Hoopis enamat . </s> <s> Ma isegi tean , et sa ei muutu kunagi tavaliseks ja rahulikuks , sest sa oled ära tundnud selle erilise , mis sinus peitub. . . Jah , ma olen tõesti kaugelt tulnud , tegelikult saadetud . </s> <s> Kust , see pole oluline . </s> <s> Sa ei saaks sellest nagunii päriselt aru , kuigi su mõte ulatub vahel sinna lähedale. . . Ära karda , sellest rohelisest voost ja minu kõnest ei jää sinusse mingit jälge , isegi mitte sadet . . . </s> <s> Kõik jätkub nii nagu ennegi . </s> <s> Ainus asi , mida sa edaspidi tead , on see , et ma olen olemas . </s> <s> Sul ei ole põhjust sellest kellelegi rääkida . </s> <s> Õieti öeldes , sa nagunii ei räägi sest i s e . . . ” </s> </p>
<p> <s> Ma kuulasin seda sisemist kõnet kui lummatud . </s> <s> See oli korraga tegelikkus ning ka ebareaalsus . </s> <s> Ja seda mõttekõnet saatis justkui muusika , kõige kaunim ja ebamaisem meloodia , mida eales olin kuulnud . </s> <s> I'd ever heard , kui jälle inglise keelt kasutada . </s> <s> ( Asjatult otsisin midagi ligilähedastki oma läbimängimata plaatidelt – seda polnud , seda ei saanud seal olla . </s> <s> Ma ütlen siinkohal “ otsisin ” , aga see sai olla vaid alateadlik otsing , sest muusikast polegi vaja midagi otsida – miski on seal lihtsalt sees , palju enam kui sõnades või ükskõik millises muud liiki kunstis . ) </s> </p>
<p> <s> Roheline udu hajus vastutahtsi ja ma võisin käed alla lasta . </s> <s> Taevavärvi kostüümis tüdruk seisis seal , kus ennegi , ainult maailm mu ümber oli kaotanud oma hermeetilisuse ja oli uuesti täis hääli , värve ja ka lõhnu . </s> <s> Oh kuidas lõhnas see niit , kui kõlavalt jõudis minuni jõe voolamine , kuidas huumasid pehkivad küünipalgid mu selja taga . </s> <s> Kuid see , mille ma olin äsja teada saanud , nagu kadus kuumaauranguna mu peast ja meelest , ehkki säilis mingil kindlal kujul edasi , aga nii , et see ei vaevanud ega hirmutanud mind nagu äsja , selle rohelise loori hajumishetkel . </s> </p>
<p> <s> Ma tahtsin tast teada , ma tahtsin tast ikkagi teada sedasama , mida varemgi ! </s> <s> Esmajoones ta nime . </s> <s> Ja veel seda , et . . . </s> </p>
<p> <s> “ Ütle mulle , miks sa ei tulnud täna selle rongiga , millega eelmine kord ? ” </s> </p>
<p> <s> Ta avas suu ja ümises ja see kõlas kui : “ U-uu ! ” Nagu oleks ta tumm tüdruk . </s> <s> Mis siis ikka , ka see on võimalik , isegi väga ja ausalt öeldes seletab nii hästi mõlemat – tema pelglikkust ja samal ajal ka ta südikust . </s> </p>
<p> <s> Igatahes oli mul nüüd selles maailmas seltsiline , meid oli kaks . </s> </p>
<p> <s> Taibanud , et ma mõistsin , kes ta on , pöördus ta ümber ja hakkas minema . </s> <s> Ja valgus helkis ta imelikul kostüümil ning selle sinine muutus kogu aeg nõrgemaks . </s> </p>
<p> <s> “ Ära mine ära , ära mine veel , ” ütlesin talle . </s> <s> Ta ei vastanud , aga mulle tundus , et ta käsi , mis libises üle putkelatvade , nagu kutsus mind endale järgnema . </s> <s> Ma kõndisin ta kannul läbi männipalu , hoidudes mõne sammu kaugusele , nagu ta vist soovis . </s> </p>
<p> <s> Ta viis mu välja ilusasse kohta , võib-olla kõige kaunimasse selles metsases kandis . </s> <s> See oli kõrge kuiv põndak mitme põlise männiga , ühe otsas mingi suur pesakast . </s> <s> Järsaku all suubus väiksem metsajõgi suuremasse , kolmnurksena läigatas ühinenud jõevesi puude vahel . </s> <s> Taamal kohises kärestik . </s> <s> Seal oli vana veskitammi koht . </s> <s> Veepiir oli täis koprahammaste jälgedega puid , mõned neist olid vette langetatud . </s> </p>
<p> <s> Ta naeratas ning kükitas minust pisut eemal käokulla moodi taimede vahele maha , nagu oli tema komme . </s> <s> Ma vaatasin teda ja seda vaadet , mis tegi mind hingetuks oma tavalisuse ja samaaegselt erilisusega . </s> <s> Ja ma mõtlesin – kunagi , kui mul on lapsed ( aga need ju saavad olema ) , toon ma nad just siia kohta ja kingin selle paiga neile , nii nagu see praegu just mulle kingiti . </s> <s> Ta kuulis või aimas mu mõtteid ja noogutas – esimest korda me tutvuse jooksul . </s> </p>
<p> <s> Mu süüvimine sellesse jõe-ja metsavaatesse oli nii sügav , et ma ei märganudki , millal ta lahkus . </s> <s> Ühel hetkel teda lihtsalt polnud . </s> </p>
<p> <s> Järgmine kord leidsin ta seal metsaküüni kõrval lebamas . </s> <s> Vean kihla , ta korraldas selle nii . </s> <s> Või ta lihtsalt unustas enda ? </s> <s> ( Sest temagi võis ju ennast unustada ! ) </s> <s> Või oli see üksnes naiselik teesklus . </s> <s> Ma laskusin ta kõrvale põlvili . </s> <s> Ta magas tõesti – hingas kergelt ja pikalt , ta kurgualuses tuksles üks sooneke , suunurgast kerkis väike süljemull ja lõhkes ; tal oli seekord seljas midagi pluusilaadset , pooleldi läbipaistvat , nii et võis näha ta mõlemat rinnanibu ja isegi üht sünnimärki rindade vahemikus . </s> <s> Väga noor , liiga noor minu jaoks , mõtlesin ma vaid . </s> <s> Ja siis , järgmise mõttena – siiski , nagu kõik tüdrukud , mitte kuidagi teistsugune ja ometi milleski hoopis isemoodne . </s> <s> Nagu meenunuks mulle midagi ebamäärast , eelmist . </s> <s> Siis see kustus , ja asemel oli täiesti konkreetne meenutus – Karin Nyman eelmisest suvest . </s> <s> Neis oli ühist . </s> </p>
<p> <s> Ta laskis mul ennast nõnda rahulikult lamades puutuda ja ma veendusin , et ta pole kujutlus , nägemispettus , vaid tõeliselt olemasolev . </s> <s> Ta laskis mul ennast emmata , oma nägu silitada . </s> <s> Ta juuksed olid selle ajaga pisut kasvanud ja ta kolmnurkne nägu meeldis mulle nüüd palju rohkem . </s> <s> Tema enda käed selles tegelikus või mängitud unes olid arglikud , nad nagu alles õppisid kallistamist . </s> <s> Me seekordne kohtumine koosnes vaid minu lausetest ja tema ” u-uu ” - vastustest . </s> </p>
<p> <s> Nii ei saanud ma selgi korral teada ta nime , mõeldes hiljem – võib-olla tal polegi nime kui sellist . </s> <s> Võib-olla see kõik on sedavõrd minu-sisene nägemus , et ta ei vajagi minu jaoks nime . </s> <s> Kui mõtlema hakata – ma siiski kutsusin teda algusest peale kuidagi , ma vist hüüdsin teda mõttes Elinaks , ja alles kolmanda kohtumise järel hakkasin teda kutsuma Aniaraks , ise ka teadmata , kust olen selle Aniara-nime võtnud . </s> <s> Kõige tõenäosemalt kusagilt loetust . </s> <s> Alles pärastpoole mõistsin , et just selles nimekujus on koos mu teatud laadi ammused unistused ja ilusad naisenäod , mis olid mind erksas poisikesepõlves vangistanud , mu sisemust igakord nagu pihtidega pigistanud – ja need said olla vaid filminäitlejad : Lolita Torres , Izolda Izvitskaja “ Neljakümne esimesest ” ning Anastassia Vertinskaja “ Punastest purjedest ” ja eriti selsamal suvel “ Solarises ” nähtud Natalja Bondartšuk , kelle mängitud Hary meenutamine viiski mind esmakordselt mõttele , et järsku polegi mu Metsatüdruk üldse maine , vaid mujalt ajast või ruumist pärit . </s> <s> Ja siis meenus mulle , et midagi niisugust oli mulle heiastunud varemgi – seal meie raamatukogu ukse kõrval olevas keskaegses müüriorvas . </s> </p>
<p> <s> Aniara – see teadmine , et ta on kusagil olemas , tegi mu oleku ja mõtte edaspidi eeterkergeks ja peaaegu aimatava elumõtte hetkiti kristallselgeks . </s> <s> See kõik näis mind muutvat nii suutlikuks ( iga töö sel suvel edenes mu käes haruldase loogilisusega ) , ma näisin muutuvat mingil kombel isegi usklikuks , kuigi ma ei osanud seda usku täpsemalt seletada . </s> <s> Märkasin vaid , et mu mõtet köitis nüüdsest peale kõik irratsionaalne . </s> <s> Hoomasin seda oma lugemuse järgi . </s> <s> Ja nõnda , justkui oma Kivide aia rajamise aegadest pärit mõttelõnga kerides sattusin mõistele zen-budism – ning see vangistas mind oma lohutava sisuga . </s> </p>
<p> </p>
<p> <s> Mõtlesin imelikke ebamaiseid mõtteid . </s> <s> Muidugi mõista ei rääkinud ma ühelegi inimesele Aniarast . </s> <s> Sellel lasus isenesekeeld . </s> <s> Mõni aeg hiljem tuli mul ühe targa mehega juttu ebaloomulikest asjadest . </s> <s> Ma vaatlesin ta nägu ja mulle viirastus , et see võiks olla suur fantast Ray Bradbury ise , kes mind oma tarkusega lohutab . </s> <s> Sest tema , see mees rääkis mulle paralleelmaailmadest ja ajapragudest , sealhulgas sellestki , et eelmiste aegade võimsad läbielamused võivad hävimatu psüühilise energiana aastasadu alles püsida mõningates ruumides , ka maastikes , kuigi vaid erilistes kohtades . </s> </p>
<p> <s> Ma naeratasin mõttes , nagu teaksin üht säärast kohta . </s> </p>
<p> <s> Sel , nagu eelnevatelgi õhtutel vaikis mu kodune muusika – ma kuulsin vaid iseeneses seda tasast kuuldavat imelikku rohelist voogamist . </s> </p></div2><div2 type="alaosa"><head> NAD KÕIK </head>
<p> <s> Muutus mu ellu saabus ootamatult . </s> <s> Nagu ikka kõik muutused . </s> <s> Või kes teab , kas siiski nii ootamatult ja nii väga juhuslikult . </s> </p>
<p> <s> Kõigepealt – ühel augustihommikul kutsus direktor mu enda juurde ja tegi teatavaks , et mulle on langenud osaks austav ülesanne esindada meie instituuti ühes väga soliidses ekspeditsioonis ja kuna kõrgemal pool ( kus , seda ta kohe ei öelnud ) on leitud , et just mina olen oma isikuomadustelt selleks hästi sobiv ( sel kohal tegi direkor esimese pausi ja selgitas – kuna ma olevat vallaline ja veel noor mees ) , siis , ühesõnaga – mind ootab ees aastane ekspeditsioon lõunamandrile , Antarktisesse , mis peaks olema iga noore loodusteadlase unistus ning nõnda edasi veel veerand tundi ilukõnet , milles me direktor on äärmiselt tugev . </s> </p>
<p> <s> Ja kuna minu väikest arvamust peaaegu teada ei tahetudki või peeti nii endastmõistetavalt jaatavaks , siis asus direktor kohe asja praktilise külje kallale . </s> <s> Mind ootavat nüüd ees kaks kuud stažeerimist meteoroloogia ja aeroloogia alal , mis on ju õieti vanade asjade ülesäratamine , sest ma “ olen need oskused ülikoolis kenasti omandanud ja pole veel jõudnud ära unustada ” . </s> <s> Eraldi pidavat programmi kuuluma helkivate ööpilvede vaatlus , milleks mul tuleks paar nädalat Tõravere observatooriumis end täiendada . </s> <s> Muu praktika pidin läbi tegema pealinna lennuvälja sünoptikute juures . </s> <s> Laev lõunamandri ekspeditsiooniga pardal pidi väljuma Leningradist novembri alguspäevadel , sest nii on sobivaim – kohale jõutakse just lõunapoolkera kevadel ja sisseelamiseks kõige sobivamal ajal. </s> <s> Ja veel üks asi – laeval pidi olema kavas sissesõit Tallinnasse , nii et mul polegi vaja Leningradi sõita , tuleb üksnes õigel kuupäeval ning kellaajal sadamas olla . </s> </p>
<p> <s> Kõigest sellest olevat kirjas ühel tähtsal Leningradi instituudi paberil ( siis see oligi too kõrgem instants ) , kus temal , see tähendab meie direktoril , olevat mitu mõjukat tutvust . </s> <s> Ja oma sõnade kinnituseks lehvitas ta võidurõõmsa naeratuse saatel seda paberit , kuid mulle lugeda siiski ei andnud . </s> <s> Me vestlus oli kaalukam kui ükski varasem vestlus ja direktori ilukõnegi oli põhjalikum kui kunagi varem . </s> <s> Millest mul läks algus kaduma , sest mulle meenus äkki , et me direktori mingi teise tutvuse kaudu sealsamas Leningradis oli kodumaale jõudnud vanadaam Jelizaveta Steinbergi pärand . </s> <s> Jah , tutvused olid tõesti elu suur kaalukang … </s> </p>
<p> <s> “ … muidugi ääretult kahju , “ lõpetas direktor prille oma väsinud silmade eest ära võttes ja teeseldud südamlikkusega lõpuks minu poole pöördudes , rõhutades seejuures sõna “ ääretult ” , “ et te , Rolf , meid nüüd maha jätate . </s> <s> Aga samas on mul hea meel , et me instituudi maine sellist vastukõla leidis ja et teie kui noor mees saate võimaluse oma romantilist ellusuhtumist tegelikkuses , neis ekstremaalseis oludes proovile panna . </s> <s> Uskuge , me kõik siiajääjad oleme pisut kadedad . . . ” Ja nõnda edasi veel viis-kuus minutit , sest me direktor on tõeline kuldsuu ning pidanuks õigupoolest töötama advokaadi või pastorina . </s> </p>
<p> <s> Siis tekkis ta kõnevoolu esimene katkestus ning mul oli võimalus vahele piiksatada . </s> <s> Mida ma ka kasutasin , küsides asja juriidilise külje kohta ehk lihtsamalt – kas ma jään edasi instituudi hingekirja ? </s> </p>
<p> <s> Ja siis sai kohe selgeks , et kogu see jutt minu vajalikkusest , nagu ma isegi juba aimasin , oli paras liialdus , sest viimastel aegadel olid me suhted direktoriga üsnagi pinevad , et mitte öelda rahulolematusest saadetud – direktor leidis nimelt , et mina kui noor spetsialist tegelen liialt vähe instituudi ja otseselt direktori poolt määratud ülesannetega ja liiga palju “ oma asjadega ” . </s> <s> Kuigi “ oma asjadega ” tegeles meist kõige enam just tema ise , sest me nägime teda järjest harvem , keskmiselt vist kolm-neli korda kuu jooksul – ülejäänu aja oli ta lennus ( kusagil , mingi tähtsal lähetusel , tihti justkui teisel planeedil ) , nii et küllalt tihti piirdusid minu ja mu kolleegide kontaktid oma direktoriga vaid pikkade nimekirjadega , mis olid ilmunud me hommikustele töölaudadele . </s> <s> See tähendas , et direktor oli eelmisel õhtul hilja maja külastanud ja üksikult igaühe peale mõelnud . </s> <s> ( Ma lausa kogusin neid sedeleid , need olid mul eraldi kausta koondatud . </s> <s> Peab ütlema – üsna huvitav literatuur . ) </s> </p>
<p> <s> Nojah , see aeg olevat üsna pikk , nad ei saavat ilma uue inimeseta hakkama , sestap soovitas ta mul kirjutada lahkumisavaldus omal soovil , sest “ kes teab millised perspektiivid võivad veel tagasi tulles avaneda ” . </s> </p>
<p> <s> Kogu ilukõne lõhkes nagu suur seebimull . </s> <s> Asi lõhnas kergekujulise pagenduse järele . </s> <s> Ja ma mõistsin , et ta saab mu koha koondada või mõne ülikoolivärskema näo sellele võtta . </s> </p>
<p> <s> Aga ma olin juba selle aja jooksul otsustanud . </s> <s> Idee hakkas mulle tegelikult kohe meeldima . </s> <s> Tegelikult ootab mind ees ilmatu pikk reis , mis on pikki aegu olnudki mu suur unistus ; ja teiseks – kõik mu suhted ja tutvused jäävad minust maha või lükkuvad poolteiseks aastaks edasi . </s> <s> Ka siin peitus võimalus . </s> <s> Võimalus muutuda , ennast leida – ükskõik kuidas ma seda ka nimetaks . . . </s> </p>
<p> <s> Mu direktor poleks olnud tema ise , kui ta poleks seda paberit vastu võttes lubanud mind ” igal juhul ” mu naastes instituuti tagasi võtta , kui ma vaid selleks soovi avaldan . </s> <s> Kuid viimatiöeldu oli paljas sõnakõlks , nagu me mõlemad teadsime . </s> </p>
<p> <s> Sellest hoolimata vaatasin talle sügavalt silma ja noogutasin kaasa , kui ta rääkis , et mul avaneb s e a l suurepärane võimalus tegelda vabal ajal ka alamate taimedega , sest too polaarjaam asuvat ju laiaulatusliku oaasi serval ja lühikesel suvel sulavad lahti selle oaasi jääjärvekesed , kus leidub ilmselt vetikaid , ning oaasikaljudel on kindlasti samblikke ja muidki alamaid taimi , nõnda et võiksin ükskord naastes kirjutada kandidaaditöö selle oaasi alamatest taimedest ja kuigi mul tuleks oma meteoroloogitöö kõrvalt sel juhul kanda topeltkoormust , saaksin ma sellega kindlasti hakkama ning nõnda oleks sellest suur kasu ka meie instituudi mainele , keda ma ikkagi esindan ja nõnda edasi samas laadis veel kümmekond minutit , sest algoloogia ja lihhenoloogia olid me direktori lemmikteemad ja tegelikult ka ta spetsiaalsus botaanikuna . </s> <s> Aga ta oli tegelikult oma spetsiaalsusest ammu kaugenenud ja talle oli nüüd administraatorina palju rohkem omane ideaalplaanide koostamine ning õhulosside loomine . </s> <s> ( Imestasin vaid hiljem , et ta end mu olematu kandidaaditöö juhendajaks ei pakkunud . </s> <s> Ja kohe seejärel meenus mulle mu enda valitud teema – Goethe loodusteaduslikud teooriad ja inspiratsioonid . </s> <s> Kahju , seal pole mul kedagi abiks . ) </s> </p>
<p> <s> “ . . . Ehkki meil on hirmus kahju , aga teisest küljest väga hea meel . . . ” kõlas eriliselt variserlikult ja järelejätmatult mu kõrvus , kui ma lõpuks direktori kabinetist lahkusin . </s> </p>
<p> <s> Aga rohkem see mind ei häirinud – mu mõte tegeles juba etteruttavalt millegi muuga . </s> <s> Vaevalt te ära arvate , millega ! </s> <s> Võib-olla pakute , et mingite eksistentsiaalsete probleemidega ? </s> <s> Või oma sassis naissuhetega ? </s> <s> Jah , pisut ka nendega , kuid mitte päriselt . </s> </p>
<p> <s> Ma hakkasin nimelt mõttes koostama nimekirja raamatuist , mis ma oma pikka üksildusse , sinna maakera tõelisse teise serva , lõpmatuse teise otsa kaasa võtan . </s> <s> Ja ma alustasin kohe selle üleskirjutamist . </s> <s> Läksin ning istusin oma töölaua taha ning võtsin selleks kohe eraldi paberilehe ette . </s> <s> Ning elasin järgnevalt läbi “ Jäise raamatu ” autori kõhklused – see nimekiri ei saa ju olla pikk , iga raamat peab olema hoolikalt valitud , ja peale kõige muu tuleb silmas pidada , et neid teoseid peab saama mitu korda järjest lugeda . </s> <s> Mis tegi asja raskemaks . </s> </p>
<p> <s> Juba ma teadsin esimest raamatut , ja see seostus mingil kombel direktori reetlikkusega või kahepalgelisusega . </s> <s> Tuli vaid oodata tööpäeva lõppu . </s> <s> Hea , et raamatukogu võti oli ikka alles minu käsutuses , ja üleüldse polnud ma oma volitusi veel kellelegi üle andnud . </s> <s> Nii et . . . </s> <s> Kui kõik olid töölt lahkunud , läksin alla tuttavasse võlvialusesse ruumi . </s> <s> Teadsin , et midagi selle suletusega , nagu aja vangistatusega jääb mind edaspidi jälitama . </s> <s> Seisin tükk aega selles võlvialuses kuminas või hääletuses – alati olenes ju sellest , kumba neist lootsid kuulda . </s> <s> Ma nagu ootasin vastust oma küsimusele , mis oli sõnastamatult minu peas ja võis kõlada umbes nii – kas ma ikka pean minema ? </s> <s> Kuigi nii küsida oli lootusetult hilja . </s> <s> Mulle vastas mingi surin , see võis olla ka rikkimineva päevavalguslambi oma . ja samas meenus , et ma olin sealsamas võlvialuses püüdnud suudelda üht noort tumedapäist kunstnikku , sest ta oli tundunud mulle hetkeks mõistatusliku jaapanlannana , ja et ma olin kord purjuspäisena ja üksildasena surunud end sinna parempoolsesse seinaorva ning avastanud , et see müüriorv talletas nagu pimekambri lõpp mingeid aastasadade taguseid pilte , tõeliselt juhtunuid , mis elustusid mu ümber või mu humalases peas , nii et ma olin hiljem arvanud – kohtusin oma minevikuteisikuga . . . </s> </p>
<p> <s> Järsku valgus kustus . </s> <s> Seda vist tähendaski too surin üleval lae all – päevavalguslambitoru põles läbi . </s> <s> Mul vilksatas läbi pea , et seegi pole kuigi hea märk . </s> <s> Kuid mitte seda polnud ma mõttes küsinud . </s> <s> Aga pimedus ei taksitanud mind seekord – mäletasin kogu keldrikorrust peast . </s> <s> Liikusin edasi käsikaudu. Siis tulid juba riiulid . </s> <s> Mulle näis , et leidsin kohe üles doktor Steinbergi fondi raamatud , mis polnud ju sugugi vaid botaanikaalased piiblid . </s> <s> Seal oli kõiksugu muudki ja huvitavat kirjandust . </s> <s> Mu sõrmed libisesid tundlikult üle raamatuselgade . </s> <s> Ehkki olin neid kõiki vähemalt kord käes hoidnud , neile numbri omistanud , ei tundnud ma endastki mõista pimedas mõnda konkreetset raamatut ära . </s> <s> Kuid ma valisin ometi ühe kerge köite ja tulin sellega ukse suunas , siis läbi hämara koridori , kuni trepiotsa kohal hakkas paistma väheke valgust . </s> <s> Seal poolel teel esimesele korrusele , maaga ühetasase keldriakna all vaatlesin oma saaki – just see pidi olema tähenduslik . </s> <s> Tundsin , kuidas kuum hoog minust läbi käis . </s> <s> Mõistsin – ma pean sõitma . </s> <s> Oli tõepoolest . </s> <s> Ma olin riiulist saanud Robert Peary 1905 – 1906. a põhjapooluseretke päeviku , muidugi mõista selle mõni aasta hiljem ilmunud venekeelse tõlke . </s> <s> Kuigi tegu oli põhjapooluse- , mitte lõunapooluseüritusega , näis raamat mulle sobivat . </s> <s> ( Alles pisut hiljem taipasin , et see oli ju kannatuste ja ebaõnnestumiste kirjeldus , sest tol katsel Peary oma eesmärgini ei jõudnud , või kas ta sinna kunagi päriselt jõudiski . . . ? ) </s> <s> Tol hetkel mõtlesin – kas mu kätt ei juhtinud mingi alateadvuslik taju , teadmine selle raamatu olemasolust ja minu enda käekirjas sissekandenumbrist raamatu tiitellehel ? </s> </p>
<p> <s> Märkasin , et olin pikka aega hinge tagasi hoidnud . </s> <s> Hingasin välja . </s> <s> Muidugi ei kandnud ma Pearyt suurde laenuraamatusse – las mu järeltulija leiab , et Steinbergi fondi ühik numbri 267 all on lihtsalt kadunud . </s> <s> Kujutasin ette mu direktori kõverduvat nägu , kui ta saab aru , et ma olen peale kõige muu ka veel raamatuvaras . </s> </p>
<p> <s> Aga sündmused arenesid kiiresti . </s> <s> Vaid paar päeva hiljem tutvustati mulle juba mu järglast . </s> <s> Ta nimi oli Mart – äsja ülikoolist tulnud , samast osakonnast , kust minagi . </s> <s> Igati tore poiss , mul polnud vähimatki põhjust kauna kanda . </s> <s> Selge see , et minu töö vajas tegemist . </s> <s> Kuid milleks see jutt , et kui ma tagasi tulen , siis olen endiselt teretulnud ja vajalik ja . . . </s> </p>
<p> <s> Vestluse käigus selle toreda poisiga sai mulle selgeks , et mul on võimalus mitte ainult oma töökoht üle anda , vaid talle ka oma elamine nendeks poolteiseks aastaks välja üürida . </s> <s> Sest Mardil polnud kusagil elada . </s> </p>
<p> <s> “ Ma pakun sulle oma bungalot , “ pääses mul nagu iseenesest suust . </s> </p>
<p> <s> Ja me sõitsimegi mu elamist vaatama . </s> </p>
<p> <s> Ma polnud seal jälle mõnda aega käinud . </s> <s> Tuba , köök , koridor olid täis mingit umbsust , liikumatut õhku ; ma kõndisin kui võõras keskkonnas , raamatud ja esemed selles olid justkui kellegi teise , mitte minu omad . </s> <s> Vaatasin aknast välja. Tammed akna all olid tumerohelises lehes , neist langes pöetud murule varjulisi laike . </s> <s> Tundsin äkki tahtmist välja minna , nagu sealt tutvustust alustada . </s> </p>
<p> <s> Ja väljas rääkisingi Mardile pisut sellest majast , ja kuna pilk langes me aknale lähemal kasvavale tammele , siis muutusin jutukaks , rääkisin talle ka loo oma lahutatud naisest ja varesepesast , viibates sinna üles puuharude vahele . </s> <s> Äkki ilmusid ei-tea-kust kaks noort varest ning hakkasid mu pea ümber keerlema , saates seda ähvardavat keerlemist oma karr-häälitsustega . </s> <s> ( Hiljem mõtlesin , et need ei saanud ju olla eelmise aasta , see tähendab minu ja Silla aegsed varesed , vaid selle kevade omad , seega nonde vareste järeltulijad või koguni järeltulijate järeltulijad , nii või teisiti noored ja rumalad linnud . ) </s> <s> Sest nad olid nõuks võtnud mind rünnata . </s> <s> Üks neist laskus järsku nii madalasse , et jäi küüniseid pidi mu pikkadesse juustesse nagu takku kinni , kuni ma end temast vabaks rapsisin ja lind puu otsa põgenes . </s> </p>
<p> <s> Aga mul olid igatahes peanahas tõsised haavad , mida tuli sees tohterdada ainsa vahendiga , mille ma leidsin – poolikust pudelist kallatud viinaga . </s> <s> Küllap olin sellega kunagi oma hingeseisundit parandada üritanud . </s> </p>
<p> <s> “ Aga vaade on kena , “ laususin oma tulevasele üürnikule , kui me ülejäänud viina kahte klaasi olime laiali kallanud ja vaarikasiirupiga lahjendanud . </s> <s> Ta noogutas , ise juhtunust kahvatu . </s> <s> Jäin kohe parajalt purju ja oleksin talle peaaegu “ tasuta kaasaandest ” ehk Hallast rääkinud , kuid ma ei tahtnud poissi šokeerida . </s> <s> Ja võib-olla tal ei tekigi mingeid komplikatsioone , sest Halla ei pruukinud siia enam kunagi tagasi tulla . </s> <s> Siis oleks kogu jutt ennatlik . . . </s> </p>
<p> <s> Kuid veidi hullem kui mu peas kirvendav valu oli minus igritsev süütunne või aimus , et see on kõigest osutus , märk mingist mu suuremast eksimusest looduse , teiste inimeste , naiste vastu mu elus . </s> <s> Kuid mida sellist olin sellele paigale , loodusele teinud , et see mind niimoodi ründas ! ? </s> <s> Igal juhul oli see halb oomen , kui veel minu pikka teekonda silmas pidada . . . </s> <s> Kas see andis teada , et minuga võib seal midagi samalaadilist , midagi tõsisemat juhtuda . . . ? </s> </p>
<p> <s> Astusin koos Mardiga akna alla . </s> <s> Märkasin alles nüüd üllatusega , et ka sellega oli midagi toimunud – kõige suurema klaasitahvli ülemises nurgas oli ümmargune auk , nagu oleks mingi pisike ufo sealt sisse tunginud ja kahe klaasi vahel peatunud . </s> <s> Kuid nii salapärane see ka ei saanud olla – pigem oli tegu poisikeste tembuga . </s> <s> Aga kivike pidanuks ju jääma kahe klaasi vahele ? </s> </p>
<p> <s> Aga enne kui ma üürniku elamisse sain võtta ( võtmed pidin talle üle andma ärasõidupäeval ) , pidin selles korraliku suurpuhastuse tegema . </s> <s> Mis oli silmagagi selge . </s> <s> Ent mis oli minu puhul võrdne väljakolimisega . </s> <s> Ja nagu sel puhul ikka , hakkas mulle uuesti silma mu eluolu haledus , et mitte öelda armetus – mu viltutallatud jalanõud , mitu sorakat kampsunit , pesemata ja kollaseks läinud pesu hulk , paariliseta sokid – , ja ma taipasin , et seegi märkamatu allakäik oli sündinud pärast Sillat . </s> <s> Ju siis ikka ei olnud päriselt nii , et ta polnud mu eest hoolitsenud . </s> <s> Ning taas torkas magusvalus okas mu südamealusesse . </s> </p>
<p> <s> Ning sel suurpuhastuse järgsel ööl nägin sedasama unes , ainult et unenäo poolt moonutatult või maskeeritult – et olin noor indiaani sõdur punasetolmulises preerias , abitu ja haavatud , sest mu vasakus ihupooles tolknes odaots koos selle küljes oleva murtud puuosaga . </s> <s> Ja et ma piinlesin , suutmata end ise aidata . </s> <s> Siis aga ajasin end küünarnukkidele ja hakkasin nägema kaugusest lähenevat naist , kelle nägu katsid ronkmustad pikad juuksed . </s> <s> Ning nõnda , nägu ikka veel varjatud , laskus naine mu kõrvale , sirutas käe , tõmbas järsult – ja valu mu küljes lakkas samal hetkel . </s> <s> Ning siis tõstis ta pea , heitis juuksed kõrvale , et ma võiksin ta ära tunda ja . . . ma ärkasin oma vanas toas . </s> <s> Mind valdas kerge hirm . </s> <s> Mida võis see uni tähendada ? </s> <s> Et mu süda on haigeks jäämas ? </s> <s> Või et mu neuroos süveneb ? </s> <s> Siis meenus mulle , et olin hiljaaegu lugenud ja isegi üritanud tõlkida Ray Bradbury fantastilist novelli “ Aga võib-olla me juba lahkumegi . . . ” – lugu sellest , kuidas vana indiaanipealik ja tema lapselaps vaatlevad eemalt kõrgendikult esimeste konkistadooride maabumist Ameerika rannikul . </s> <s> Sealt siis , oli mul uneseletus otsapidi käes . </s> </p>
<p> <s> Tuju tõusis mitme kraadi võrra . </s> <s> Tõusin , vaikus nõudis muuusikat . </s> <s> Mida mängida sellisel hommikul ? </s> <s> See ei saanud olla midagi meelevaldset , see pidi olema Ameerika-une järg . </s> <s> Ja mulle meenus Dvo ?? k , kelle biograafiast mäletasin , et ta elas kolm aastat Ameerikas , ning et mitte ainult sümfoonia “ Uuest Maailmast ” , vaid ka üks ta keelpillikvartettidest oli inspireeritud Põhja-Ameerika olemusest , ta loodusest , sealhulgas preeriaavarustest , kandes koguni alapealkirja “ Ameerika ” . </s> <s> Ja ma mängisin seda endale neli või viis korda järjest ning sinna otsa Villa-Lobost , üht sellist pala , kus sõidaks justkui väike kõnnumaarong , vedades enda järel nukrat suitsuvedikut . </s> <s> Ja ma olin üle pika aja sellest muusikavalgusest õnnelik ja rahul iseendaga , hingepõhjas siiski see kerge hämming , et ma ei jõudnud unes ära näha tolle minu kohale kummardunud naise nägu , kes võis ju olla kellegi moodi . . . </s> </p>
<p> <s> See hoopis teise maailmaserva unenägu ( kui vastukaaluks seada Kuldse paviljoni põlemise unenägu ) justkui kinnitas , et mu õitsev tuba võib mulle pakkuda veel mingeid uusi unenäoüllatusi ja miks ka mitte ärkvelolekukujutlusi . </s> <s> Nii jäi mul üle vaid kahetseda , et kui ükskord tagasi tulen , on mu üürnik Mart pannud seina ilmselt uue tapeedi , ja nõnda maetakse minu ja Silla kooselu-tapeet veelgi sügavama unustuskihi alla ning sinnasamasse , nähtamatusse jäävad ka minu üksindusaja pagood-mägi-sakura ja ei neid ega eelmist pole enam alles kusagil mujal kui vaid paari inimese mälus . </s> <s> Kuid mälu on nii ebakindel . . . </s> </p>
<p> <s> Sügis edenes vaikselt ja muutis mind aina melanhoolsemaks . </s> <s> Eriti just seekordne . </s> <s> Uuest nädalast peale olin vastavalt ametkondadevahelisele kokkuleppele stažeerimas lennuvälja sünoptikute juures , kus mul lasti valvesünoptikuga , rõõmsailmelise naisega , teha paralleelvaatlusi , arvutada õhu suhtelist niiskust ja kastepunkti , kodeerida ilmatelegramme ja muidugi määrata pilvede liike , nende kõrgust ning nähtavust kui lennunduse jaoks olulist näitajat . </s> <s> Kahjuks oli taevapilt kogu esimese nädala üsna ühetooniline – peaaegu üheksa kümnendikku taevast altostratuste valduses , mis on Eestimaa igavaimad pilved . </s> <s> Paar korda põikasin sisse ka instituuti . </s> <s> Ja mis seal salata , nii mõnigi kord oli aeg nii hiline ja ma ise nõnda väsinud , et ööbisin taas vanal tuttaval kohal direktori kabineti ooteruumi nahkdiivanil . </s> <s> Seda enam , et olin oma elamise juba pooliti ära andnud . </s> <s> Nii-öelda oma mantlipärijale . </s> </p>
<p> <s> . . . </s> <s> Ärkasin sel ööl tund või poolteist pärast magamajäämist. Esimesel hetkel tundus mulle , et keegi on sisenenud pimedasse instituudihoonesse . </s> <s> Mis polnud võimatu – sest me direktorist võis ka seda oodata , eriti kui ta tuli öiselt rongilt või lennukilt ja ei viitsinud koju minna . </s> <s> Mida ma talle niisugusel juhul vastaks ? </s> <s> Sedasama . </s> <s> Jah , kas ma polnudki teda äsja unes näinud seoses mingi ta järjekordse rahulolematusega ! ? </s> <s> Siis kuulsin kolksumist üsna enda lähedal – olin toaakna õhtul ruumi tuulutades halvasti kinni pannud ja tuul peksis seda nüüd vastu välispiita , nii et klaas helas . </s> <s> Nagu hüüaks keegi keeletu appi . </s> <s> Ja väljas posti otsas raplev tänavalatern lõi seinale äreva valgusemustri . </s> </p>
<p> <s> Mõistsin , et väljas möllab tõeline sügisraju . </s> <s> Kargasin üles , sulgesin akna . </s> <s> Kõik vastasmaja aknad olid pimedad , ka need kaks , mille taga ükskord kaks inimkeha arusaamatul põhjusel heitlesid . </s> <s> Instituudi vastas kasvavad kastanid ägasid tuules ja ma hakkasin kartma nende pärast – kas nende õõnes tüved ja vanad haprad oksad peavad seekord veel vastu . </s> <s> Kui ei , siis võivad nende ladvad või vähemalt murdumisest sündivad puukillud lennata otse siia akendesse . </s> <s> Ja milline vapustus võinuks see veel siis olla , kui see juhtunuks keset und – kohutav , kosmilise katastroofina mõjuv klaasiklirin , oksakäsi tungimas tuppa , äralendav tekk , tuuleiil ja märg vihm piitsutamas mu nägu ja paljast keha . . . </s> </p>
<p> <s> Torm oli väljas vahepeal veelgi jõudu kogunud. Aga see oli nii tuttav tunne – oht ja turvalisus kõrvu . </s> <s> Ja mulle tuttav oli ka kujutluspilt puudest ses arutus tuules ning hirm nende pärast . </s> <s> Ehk peavad seekord vastu , ehk ! </s> </p>
<p> <s> ( Järgmine torm murdiski ühe neist maha , kuid see langes poolviltu tänavale , meie maja akendesse küündimata . ) </s> </p>
<p> <s> Tundsin pakilist vajadust riidesse panna ja välja , sellesse tuulde ja vihma minna . </s> <s> Valgust süütamata läksin kobades kahest järjestikusest trepist alla . </s> <s> See oli tõesti tihke ja lämmatav tuulesein , mis mind välisuksel vastu võttis . </s> <s> Aga linn magas , nagu magasid ka nood kaks vastasmaja akende taga ; linn nagu ei aimanud , et teda rünnati . </s> <s> Mitte nii , nagu ühel märtsiööl inimliku kurjuse poolt , vaid seekord kõigi kohunud loodusjõudude poolt . </s> <s> Aga mul oli oma mure . </s> </p>
<p> <s> Kuid seal , hõlmikpuu all , puutüve vastu liibudes , moodustades sellega peaaegu terviku , juba seisis keegi . </s> <s> Keegi , kes oli tunnetanud linna kohal ratsutavat tumedat ohtu minust varem . </s> <s> Äkiline teadmus läbis mind – kas see oli üldse võimalik ? </s> <s> ( Aga oli ju ebareaalne aeg – niisugune öö ja torm pealegi ! ) </s> <s> . . . </s> </p>
<p> <s> “ Härra Hans Falck , ” sosistasin ma juba oma mõtet rohkem uskudes . </s> </p>
<p> <s> Ta kuulis mind sellest tuulest hoolimata . </s> </p>
<p> <s> “ Tema just , “ vastati mulle . </s> <s> Ja siis lisati pisut raskepärases eesti keeles : </s> </p>
<p> <s> “ Tule aga ligemale , noormees , ära karda kedagist . </s> <s> Kaitseme teda koos . . . ” </s> </p>
<p> <s> Astusin samuti puu alla , toetasin õla vastu tüve . </s> <s> ( Kunagi olin ma samamoodi seisnud , aga siis oli kõik teisiti ! ) </s> <s> Tüvi näis liikumatu ja raudkõva , aga värin peitus ometi selle sees ; kuid tormist said sarjata vaid puu oksad , sest meile mõlemale pudenes pähe pisikesi raage ja sadas rohkelt lehti , üks raag jäi pidama mu juustesse . </s> <s> Kobasin selle kätte , tundsin , et selle küljes on ka mõned lehed . </s> <s> Kuigi võimatu oli praegu näha lehtede värvust , tundus mulle , et mu ümber lendas sadu ühetiibseid kollaseid jaapani liblikaid . </s> </p>
<p> <s> “ Näed siis , noormees , puu kinkis sulle mõned oma lehed , ” lausus hääl mu kõrval , nagu näinuks ta selles pimeduses paremini . “ Aga kas sa ka tead , milleks ? ” Ma ei teadnud hetkel ja jäin vastuse võlgu . </s> <s> Ma ei näinud endiselt rääkija nägu , kuulsin vaid ta tuhmi häält ; aga sel polnudki tähendust selles olukorras . </s> <s> Niipalju ma siiski eristasin – tal oli peas selle ilma puhuks täiesti kohatu silinderkübar , just selline , nagu neid kandsid Oskar Hoffmanni vanamehed ta maalidel , nagu neid kandis. . . Goethe oma piltidel . </s> </p>
<p> <s> “ Ära imesta selle üle , mida ma nüüd räägin , ” jätkas härra Falcki hääl . “ Ma tean , et teie maja inimesed kaitsesid minu puiestee kastaneid , mis jäävad siia lähedale . </s> <s> Kui minu puiesteed taheti laiemaks teha . </s> <s> Kelle jaoks , küsin mina ? </s> <s> Mis puiestee see enam on , kui üks rida puid on puudu ? </s> <s> Mitte selles pole lugu , noormees , et puud on vanad ja õõnes ja oleksid ise maha murdunud . </s> <s> Ei . </s> <s> Ma tean , mõned neist oleks püsinud veel paarkümmend aastat . </s> <s> Mina tean täpselt , kui vanaks oleks elanud iga mu puu . </s> <s> Asi on hoopis muus – inimeste mõtlematuses . . . </s> <s> Noormees , inimene ei tohi võtta õigust otsustada puude eluea üle . </s> <s> Mu kastanid saeti maha autode pärast . </s> <s> Et neile ruumi teha . </s> <s> Minu armsad puud … ! </s> <s> Te kõik seisite selle otsuse vastu , ma tean . </s> <s> Aga mitte nii tugevasti , nagu oleks vaja olnud . </s> <s> Ja surmaotsus tehti ühes teises majas . . . </s> <s> Ma tean ka seda ja selle tegijaid , ma tean kõike . . . </s> <s> Jah , nüüd on neist saanud kaminapuud sellessamas halvas majas . . . </s> <s> Aga mis siis ikka – puud elasid minust kauem . </s> <s> Ja igavesti poleks nemadki püsinud . </s> <s> Nõnda siis , noormees . . . </s> <s> Nüüd muidugi tahad sina kuulda , et ma ütlen – ka selle puu siin istutasin mina . </s> <s> Ei , seda mitte . </s> <s> Kuigi oleksin tahtnud . </s> <s> Sest tema , see puu elab kauem . . . palju-palju kauem kui minu kastanid . . . </s> <s> Tema on juba kord säärane eriline . </s> <s> Tema tüvi peidab endas aega . . . ” </s> </p>
<p> <s> Tormihoog hakkas justkui vaibuma . </s> <s> Värin puutüvest oli juba kadunud . </s> <s> Ma kuulasin ülemaedniku monoloogi , maldamata sõnagi sekka öelda. Või mida oligi minul lisada ! </s> </p>
<p> <s> “ Selle puu istutas üks idamaa verd mees . </s> <s> Oh ei , ta polnud minu moodigi . </s> <s> Ma ei tundnudki teda . </s> <s> Kuulsin vaid , et ta magas põrandal mati peal , et ta sõi erakordselt vähe ja ei seltsinud ega sõbrustanud kellegagi . . . </s> <s> Noormees , sa vist tahad nüüd küsida , kuidas ma oskan teda kirjeldada , kui ma teda õieti ei tundnud ? </s> <s> Küllap ma . . . siiski kohtasin teda . . . omal ajal . . . või mõnel muul ajal. </s> <s> Nagu muuseas sindki , noormees . </s> <s> Jah , ma peaaegu mäletan , et ta oli väikest kasvu , kõndis kiirete sammudega , enda ümber kunagi ringi ei vaadanud , kandis suvel ja talvel ühte ja sama tumedat kuube ja laia äärega kübarat . . . </s> <s> Jah , just nimelt – see oli tema puu . </s> <s> Ja pärastpoole . . . järgmistel aegadel on ikka olnud mõni inimene , kes seda puud on teadnud ja tema eest hoolt on kandnud . </s> <s> Aga ega ta palju vajagi . . . </s> <s> Ta tahab õieti vaid üht – et tal lastaks rahulikult aega oma tüvve talletada . . . </s> <s> Ringide kaupa , mida teeb ju iga puu . . . </s> <s> Ja seal , neis ringides olen ehk minagi alles . . . ” </s> </p>
<p> <s> Ja needki sõnad lausunud , oli ülemaednik Falck , see säärasesse tormiöösse äärmiselt sobimatu silindriga isand , äkki kadunud , nagu vaibuvasse tormiõhku haihtunud . </s> <s> Ma seisin üksi sahisevas lehesajus , mis mu nägu meeldivalt kõditas. Ma olin nüüd tõepoolest üks neist , keda ülemaednik oli nimetanud kui oma järgijaid . </s> </p>
<p> <s> Pärast süütasin instituudi soojal ja umbsel kontorikorrusel tule , panin puu poetatud niisked lehed – neid oli kaks tükki– mingi raamatu vahele . </s> <s> Tundsin näppude all hetkeks lehtede kiirjat soonelisust ja mõtlesin taas – need polegi õieti nagu lehed , vaid tõesti kui liblikakujulised , lehvikukujulised viljad ; lehed ja viljad üheskoos , mis pole ju ometi botaaniliselt võimalik . </s> <s> Nii nagu polnud võimalik ka see imelik kesköine kohtumine . </s> <s> Kas teda üldsegi oli olnud seal puu all , kas ta oli minuga kõnelnud ? </s> <s> Sest need olid nii väga minu enda moodi laused . . . ? </s> </p>
<p> <s> Siiski , kõik see polnud vaid meelekujutluse tulemus – selle tõestuseks olid needsamad Gingko biloba lehed . . . </s> </p>
<p> <s> Nad tulid mulle paari päeva pärast meelde . </s> <s> Ja mulle meenus taas too Goethe ja Marianne von Willemeri , vana mehe ja keskeas naise romanss , mille peale ma polnud hulk aega mõelnudki . </s> <s> Ning ma tundsin järsku , et minagi võiksin need lehed kellelegi läkitada . </s> <s> Kes see võiks olla mu kiindumustest või armastatuist ? </s> <s> On ju võimatu , et ma läkitan need lehed erinevatele naistele – see sai olla vaid keegi üks . </s> </p>
<p> <s> Mõtlesin esmalt , et see võiks tõesti olla Hester . </s> <s> Kas tema polnud mu Marianne von Villemer – kõige ilusam naine mu elus. Aga kas Hester mõistaks saadetu täit tähendust ? </s> <s> Või polekski seda vaja – ta aimaks nagunii , et saadetisse on midagi enamat peidetud . . . </s> </p>
<p> <s> Äkki peaksin need saatma ühele rootslannale Uppsalasse , kelle nägugi oli mul hakanud meelest hajuma . </s> <s> Karin on botaanik , tal oleks kergem aimata , et see pole tavaline saadetis ; ta uuriks selle loo viimaks välja . . . </s> </p>
<p> <s> Aga võib-olla peaksin need lehed hoopis alles hoidma – mingiks järgmiseks või ülejärgmiseks korraks , mingiks tõeliseks võimaluseks ? </s> <s> Kuid millal see võiks saabuda , ja milline õieti peaks olema see keegi tõeline . . . ? </s> <s> Nüüd , kus mul on pealegi ees nii pikk teekond ? </s> </p>
<p> <s> Lõpuks leidsin , ja hoolimata teatud kibedast mälestusest – see üks saab siiski olla vaid Annemari , sest tema üksi teab Goethe ja Marianne von Willemeri lugu ja on näinud juba varem neid lehti ! </s> <s> Jah , just nimelt tema ! </s> </p>
<p> <s> Aga tema puhul . . . ma olin nende lehtede saatmisega hiljaks jäänud , ma oleksin pidanud seda tegema juba läinud suvel , kohe , kui kogu me suhe peitus veel kerge teadmatusekorra all , mis ongi elu üks suuremaid lohutusi . </s> <s> Või siiski – just nüüd oligi see õige aeg ! </s> <s> Jah , miks . . . miks ei tohiks ma neid saata just nimelt nüüd , paljast tundepuhangust , mingist meeldetuletusest , ilma mingi lootuseta ? </s> <s> Nagu Goethegi . </s> </p>
<p> <s> Otsustatud . </s> <s> Võtsin pikerguse lumivalge ümbriku . </s> <s> Aga enne kui aadressi kirjutama hakkasin , tõusis mu silme ette Annemari ema oma peenikeste valgete sõrmedega , kes tingimata seda saadetist puudutab , seda seejärel valguse vastas silme ette tõstab , et sinna sisse tungida . </s> <s> Ja seepärast kirjutasingi ümbrikule kunstiinstituudi aadressi ning alla saajanimeks Annemari Kollo , lootes , et see on tõesti tema , kes ümbiku ükskord avab . </s> <s> Ja alles siis pistsin pooleksmurtud pehme paberilehe , kus polnud peal ühtki selgitavat sõna , koos kahe hõlmikpuulehega – üks alles roheline ja teine juba kollane – ümbrikusse ning kleepisin selle oma huulte niiskusega kinni , kujutledes melanhoolselt , et ma saan niimoodi teda veel korra suudelda . </s> </p>
<p> <s> Ma ootasin , et sügis astub nüüd aina võimukamalt edasi ja midagi helgemat enam ei järgnegi . </s> <s> Ent loodus tegi sammukese tagasi – saabus tõeline , mõnda aega kestev indiaanisuvi . </s> <s> Ja mulle meenusid justkui iseenesest samasugused päevad eelmisest aastast , kui me olime igal õhtupoolikul Hestriga kokku saanud . . . </s> </p>
<p> <s> Oma eelviimasel nädalal sain ootamatu kutse ühest maaraamatukogust , et sõidaksin sinna looduseteemalistest raamatutest rääkima . </s> <s> ( Mul oli varemgi taolisi kohtumisi olnud . ) </s> <s> Esimese hooga tahtsin ära öelda , vabandades tegelike asjaoludega , see tähendab pikaks reisiks ettevalmistumisega . </s> <s> Aga siis äkitselt nõustusin . </s> </p>
<p> <s> See oli maaliline ja rahulik mereäärne ridaküla , vahtrate ja paplite varjus majad . </s> <s> Kogu ümbrus oli täis lehekaardusid . </s> <s> Raamatukogu asus luitundkollases ärklikorrusega puumajas . </s> <s> Esimesed , keda ma kohtasin , olid õuel pumbakaevu juures musta koeraga mängivad lapsed – kaks tüdrukut , seitsmene ja kolmeteistkümnene . </s> <s> Nad mõlemad tulid mulle vastu ja teretasid häbelikult . </s> <s> Sama uje ja südamlik oli ka nende ema , raamatukogujuhataja ; tal oli kitsas ja soe käsi ja ta naeratas napilt , kuidagi ühe suupoolega , mis tõi ta näkku põhjuseta kurbuse … Viimasena uppus mu käsi nende isa suurde ja tugevasse töömehekämblasse . </s> </p>
<p> <s> Tund aega hiljem rääkisin juba paarikümnele raamatukogukülastajale omaenda lemmikraamatuist , justkui unustanud kokkulepitud teema . </s> </p>
<p> <s> Mulle on alati raske esinemist alustada . </s> <s> Nii ka seekord . </s> <s> Kuid kohe pärast tavakohaseid tervitussõnu meenus mulle samasugune sügiseaeg kaks aastat tagasi , mil mu kursusekaaslane , esimest sügist õpetaja ( nii nagu mina olin esimest aega ühe pealinna instituudi instruktor ) oli kutsunud mind oma lastele rääkima umbes samal teemal . </s> <s> Ja ma rääkisin nüüd tollele kohtumisele järgnenud seigast . </s> <s> Mu kursusekaaslane , rääkisin ma , pani mind pärast esinemist magama kohalikku suurde lossi , mis kuulus kuidagimoodi kooli valdusse ; see oli tühi ja oma kõminaga isegi kõhedaksmuutev ehitis ; seal käis kapitaalne remont , mille tulemusena pidi tekkima internaat ja õpetajatemaja koos külalistetubadega või midagi taolist – ja juba oligi valmis paar taolist tuba . </s> <s> Võtsin ööbimiskohta kaasa paar raamatut ja väikese taskuraadio . </s> <s> Ja seal lossiüksinduses tõid nõrgad raadiolained mulle maakera teiselt poolelt keset öist lugemist kurva uudise – Ameerikas suri kirjanik John Steinbeck . </s> <s> Ning ma katkestasin lugemise ja lebasin liikumatult , vahtides kõrget võlvlage ning mõeldes tahtmatult Steinbecki raamatuile – algul esimesele neist , ” Pärlile ” , mida lugesin poisipõlves , ja seejärel kohe “ Me tusameele talvele ” , mida olin lugenud erandlikus olukorras , sõjaväes , kuhu üks kallis tüdruk oli raamatu mulle saatnud . </s> <s> Jah , loetu oli mõjunud mulle erakordselt , kuid kõige enam olin mõelnud nende Shakespeare'i kummaliste ridade üle , mis olid romaani motoks . </s> <s> Sest seal said kokku minu enda ja raamatu-elu – ühe kauge Uus-Inglismaa linna perekond ja olustik ning minu raske sõjaväelumi , üks Inglise kuningasaaga ja selle tühja lossi tunne , milles sel hetkel viibisin . </s> <s> Ja taas elasin mõttes läbi selle raamatu vapustavad lõpuleheküljed , ning kirjanik ise oma habemese näoga muutus mu kujutluses Allan Ethaniks , kui too sumpab läbi tõusuvee Varjupaiga nimelisest koopast välja , et üks talisman selle omanikule tagasi anda . </s> </p>
<p> <s> Ja ma tundsin seal kõrge heleda laega toas , kuidas järsk valus tuige läbib mind ning see kaugelt ulatuv valu tekitas minus hetkeks mingi kosmilise üksinduse tunde , mida inimesed tunnevad harva tähistaevast vaadeldes ja mida tunned vahel ka head raamatut lugedes . </s> </p>
<p> <s> Ning ma püüdsin ka oma kuulajaile edasi anda , kuidas teade kirjaniku lahkumisest ning kõik need kujutlused sulasid üheks palju avaramaks elamuseks , millel polnudki niivõrd tegu raamatute maailmaga , vaid elu endaga kõiges ta mitmekesisuses . </s> </p>
<p> <s> Ja kui ma neile siis otsa vaatasin , märkasin , et nii mõneski näos vilksatas arusaamisrõõm , ja siis sattus mu pilk raamatukogujuhataja vanemale tütrele , kes oli samuti tulnud kuulama , ning mulle näis , et tema sobib suurepäraselt selleks tüdrukuks seal romaanis , kelle pärast loo peategelane peab loobuma oma lõppotsusest eluga hüvasti jätta . </s> </p>
<p> <s> Hiljem rääkisin ka mõnedest teistest raamatutest ja seikadest , aga kuhugi sinna vahele poetasin vist lause , et “ Me tusameele talve ” pehmes köites raamat läks mul sealsamas sõjaväes kaduma . </s> </p>
<p> <s> Pärast käisime raamatukogujuhtajaga kahekesi pimenevas õues jalutamas ja jõudsime välja küla lõppu , kust kõrgelt ja pidetult kaldajärsakult avanes hingemattev vaade pimenevale merele . </s> <s> Seal kaugel vilksatas üks laevatuli . </s> <s> Ja mina mõtlesin maailmaääre kujundile ja siis tahtmatult oma peatsele teekonnale , millest minu kõrval seisjal ei olnud muidugi aimugi . </s> </p>
<p> <s> Ent naine pöördus sel hetkel minu poole ja vaatas mulle otsa ja ma tundsin , et mingil naiselikul kombel teadis ta siiski minu tehtud valikust ja sellest reisist . </s> <s> Sest ta tegi midagi ootamatut – asetas oma käeselja vastu mu põske ja libistas seda mu silmanurga suunas , nagu püüaks pühkida mu olematut pisarat või mu nukrust , ehkki ma ise olin sel hetkel sentimentaalsuselainest üsna kaugel . </s> <s> See oli hetkeline , spontaanne , aga samal ajal nii loomulik liigutus . </s> <s> Ta oli vaid mõned tunnid tagasi mind esimest korda elus kohanud , oli kuulanud mu raamatutejuttu , ent selle kaudu midagi niisugust minu kohta teada saanud , mida ma ehk isegi ei teadnud . . . </s> </p>
<p> <s> Kui me tuulise panga kaugemast servast tagasi olime jõudnud ja taas väljas raamatukogutrepil seisin , võtsin ma naise käe ja surusin seda , tänades teda , et ta oli mulle kinkinud midagi nii meeldejäävat , mille ma tingimata võtan kaasa sinna , kuhu ma varsti teele asun . </s> <s> Ja üks neist muljetest on selle maja ja kollaste lehtede oma . </s> </p>
<p> <s> Kuid see polnud tolle naise ainuke kingitus . </s> <s> Sest kui me hommikulauas kohvi jõime ja ma valmistusin tagasi linna sõitma , tuli tema raamatukoguruumist kuidagi elevil näoga kööki ja ulatas mulle raamatu – ” Me tusameele talve ” . </s> <s> Sel olid uued , tugevad pruunid kaaned , mis sai olla vaid raamatukogujuhataja enda initsiatiiv , et raamat päriselt ära ei laguneks . </s> <s> Muidugi oli seal sees raamatukogu lilla tempel ning järjekorranumber . </s> <s> Seetõttu tõrkusin kingitust vastu võtmast . </s> <s> Aga kinkija rahustas mind : “ Ma saan selle nagunii maha kanda – ja pealegi on meil veel üks eksemplar . ” Niisiis võtsin raamatu enda omaks , imestades ise , et naine oli toiminud peaaegu samamoodi nagu mina ühe teise raamatukogu suhtes . </s> <s> Seda võis nimetada õilsaks varguseks . </s> </p>
<p> <s> Ja ma teadsin , et ma hakkan s e a l kümneid kordi üle lugema just selle raamatu motot , mis pärines “ Richard III ” ja mille oli eesti keelde tõlkinud Georg Meri : “ Me tusameele talve muutnud on / nüüd hiilgusrikkaks suveks Yorki päike . </s> <s> Kasvõi juba seepärast , et seal ootab mind ees mu uus tusameele talv , kui eelmiseks pidada sõjaväeaastaid . </s> <s> Kuni see kõik on nii sügaval mu mälus , nii abstraktse sõnade reana , et ma ei hooma enam nende seotusest sündivat tähendust . </s> <s> Ja teiseks – see oli tõesti paraja meeleheite raamat , ebaõnnestuja lugu ja ühtlasi õpetus , kuidas elulüüakutest üle olla , ning selles suhtes isegi varjatult optimistlik . </s> <s> Mida ma s e a l kindlasti vajan . </s> <s> Tegelikult , see raamat rääkis sõnaselgelt must endast . </s> <s> Miks ma olin küll selle abimehe oma vahepealses elus unustanud ? </s> </p>
<p> <s> Ja mulle tuli teinegi julgem mõte – ma peaksin sellele raamatutega tegelevale , elukogenud naisele rääkima endast . </s> <s> Las ta ütleb mulle , mis mind tegelikult vaevab ? </s> <s> Ja miks mul on nii läinud , nagu just on läinud . </s> <s> Võib-olla ta teab midagi säärast , mis mind võiks aidata ? </s> <s> Sest tal on säärane mõistev silmavaade ? </s> <s> Aga mul poleks enam aega talle endast rääkida ? </s> <s> Või siiski . . . </s> <s> Naine jõudis minust jälle ette : ” Kas te tuleksite mõni teine kord meile külla , teid oli nii kosutav kuulata ? ” See oli hoopis vastupidine sellele , mida mina olin mõelnud – ja nõnda jäi mu pihtimine olemata , nii nagu mul polnud otsustust öelda , et kui ta mõne aja pärast me instituuti helistab , siis öeldakse talle , et ma olen kaua ära . </s> </p>
<p> <s> Aga ma lubasin automaatselt , et tulen muidugi . </s> <s> Ja naise nägu lõi kuidagi lootusrikkalt kumama . </s> </p>
<p> <s> Kolmandaks raamatuks mu kaasavõetavasse miniraamatukokku sai üllataval kombel vana hea tuttav “ San-Michele raamat ” , mis mul õnnestus osta oma viimase instituudipalga eest antikvariaadist ; see oli absoluutselt samasugune nagu see , mille Silla ema oli oma tütre kätega mu riiulist tagasi röövinud . </s> <s> Raamat maksis tervelt viisteist rubla , hea hulga raha , mida oleksin võinud mõne muu tarviliku asja jaoks kulutada . </s> <s> Aga ma tahtsin s e d a raamatut , mis meie instituudi direktori sõnade järgi omandas kaks aastat järjest maailma parima raamatu tiitli ( milles ma tõsiselt kahtlesin , sest kes pidi see omistaja olema ? ) . </s> </p>
<p> <s> See polnud siiski tol korral ainus ost . </s> <s> Sealtsamast antikvariaadiriiulilt leidsin teisegi , mõnes mõttes päevakohasema teose , mis polnud veeranditki nii kallis . </s> <s> Teos oli ingliskeelne , selle kaanel vaatasid mees ja pingviin teineteisega läbi akna tõtt . </s> <s> Sedasama tõotas ka peakiri “ Forbush and the Penguins ” . </s> <s> Autorist , Graham Billingsist polnud ma midagi kuulnud . </s> <s> Selgus , et tegu oli Uus-Meremaa ornitoloogiga , kes elas viis kuud täielikus üksinduses Antarktises Roydsi neemel Shackletoni onnis , uurides-rõngastades adélie pingviine ja võideldes ännidega , kes ohustasid noori pingviine . </s> <s> Niisiis autobiograafiliste sugemetega ilukirjanduslik teos . </s> <s> Heitsin vaid põgusa pilgu sisse . </s> <s> Eriti kaunid ja sisenduslikud tõotasid olla meenutused kellestki Barbara nimelisest neiust . </s> <s> See oli midagi taolist , mis ka mind ees ootas . . . </s> </p>
<p> <s> Järgmise raamatuna lisandus mu nimistusse midagi taolist , nagu oli Robert Peary reisiülevaade . </s> <s> Tegu oli F. Nanseni raamatuga “ Suuskadel läbi Gröönimaa ” , mille kinkis mulle üks mu kinnine ja isemeelne kolleeg , kellega me polnudki erilised sõbrad olnud . </s> <s> Aga lisatud kinkekaardil oli läbimõeldud tekst , mis andis mulle nagu võtme kinkija mõistmiseks või pakkus õieti mõtteainet , et ma olen inimeste tundmises kaunis kehv vend . </s> </p>
<p> <s> Üldiselt tuli nüüd kokku umbes sama kogus raamatuid , nagu mu eelkäijal Juhan Smuulil , kelle “ Jäist raamatut ” üsna suure hoolega olin uurinud , kuigi polnud pidanud kaasavõtu vääriliseks – nagunii oli juba liiaga polaaralast kirjandust , ehk läheks vaja midagi tasakaalustavat või romantilist äratamaks vaikset igatsust . </s> <s> Võib-olla peaksin siiski kaasa võtma ka oma lemmiku Bashō värsid ? </s> </p>
<p> <s> Ja nüüd , kus mu lugemisaines kaugeks reisiks ja veel kauemaks kohalolemiseks lõpuks koos oli , pidin mõtlema ka muudele asjadele , mida peaksin ostma . </s> </p>
<p> <s> Õigus , oli veel üks raamat , aasta tagasi kingitud – paberi sees ja ilupaelaga vangistatud . </s> <s> See oli Hestri kingitus , ilmselt tema kõige tähtsam raamat , kingitus , mida mul polnud julgust lahti teha ja seejuures midagi teada saada . </s> <s> Ma ei suutnud seda teha ka veel nüüd , ärasõidu eel . </s> <s> Otsustasin pakendi avada juba kohal olles . </s> <s> Niisiis , seal kaugel , kaugemal kui ükski senine kaugus mu elus , veel kaugemal kui Fridtjof Nansen oligi oma noorest naisest Evast , saan ma teada kaks asja – kust raamatust on pärit Hestri haruldane nimi ja mida tal on öelda mulle , pilvede asjatundjale , minust ja meist kahest , sest raamatus pidi ju olema ka pühendus . </s> <s> Just seda viimast lugeda ma pelgasin . </s> <s> Ja samas tundsin , et raamat on mingit laadi võti meie suhtele , mis oli nii imelikult äkki vaibunud . </s> <s> Või ma liialdasin . </s> <s> Järsku oli Hestri isa omal ajal meelitatud vaid ühe nime võõrapärasest kõlast ? </s> <s> Seda küll , kuid ülejäänu võis elu olla kirjutanud sinna kõrvale . . . ? </s> </p>
<p> <s> Hester ei oleks eal võinud arvata , kui arg ma olen ! </s> <s> Ja nüüd oli sellest möödas juba kolmveerand aastat , kui me polnud – ka mitte juhuslikult – kordagi kohtunud. Kas ma tõesti kavatsesingi niimoodi , sõnagi ütlemata , hüvasti jätmata pikaks ajaks lahkuda ? </s> <s> See ei käinud mitte üksnes Hestri kohta . </s> <s> Oli ka teisi , keda ma pidanuks “ hüvasti ” vääriliseks . . . </s> </p>
<p> <s> Üks neist oli mu lell , mu isa vend , kes elas ilusa nimega tänaval , Õnne tänaval oma ausa töö ja ausa rahaga ehitatud isiklikus majas . </s> <s> Tema puhul oli tegu teistmoodi tõrkega . </s> <s> Selle taga oli ikka veel Silla . </s> </p>
<p> <s> Ning mulle meenus mu viimane käik lelle juurde , millele oli nüüd mõnevõrra lõbuski mõelda , kuigi tol korral olin ma väga häiritud ning endast väljas . </s> <s> Mulle tundus tükk aega , et elu andis mulle tema suu läbi omamoodi hoiatuse . </s> <s> ( Mida ma siiski arvesse ei võtnud . ) </s> <s> Kuid nüüd , ligi kaks aastat hiljem , mõtlen ma teisiti – äkki polnud lell Valduril siiski õigus , äkki pole vanemate , elukogenud inimeste tarkus alati see , mida peaks kuulda võtma . . . ? </s> </p>
<p> <s> Mu lell on otsekohene , rohmaka oleku ja samas ka rohmaka ütlemisega mees . </s> <s> Ja kuna mu isa on surnud , siis pidasin teda pealinna sattudes nagu oma isa asemikuks . </s> <s> Mõnelgi varasemal korral käisin ta juures justkui nõu saamas , ehkki ma seda alati sõna-sõnalt ei küsinudki . </s> </p>
<p> <s> Niisiis viisin oma noore pruudi üsna varsti peale me tutvumist tema juurde Õnne tänavale . </s> <s> Eks ma olin üsna kindel , et lell satub Sillast vaiksesse vaimustusse . </s> <s> Aga mul on hästi meeles , mida onu , see sõjas saadud haavast inetustunud näoga mees mulle ütles , ja näoarm aitas seda ütlust hetkel veel inetumaks muuta : </s> </p>
<p> <s> “ Rolf , ma ütlen otse – see tüdruk ei sobi sulle . </s> <s> Liiga ilus . </s> <s> Ja mis veel hullem – endast liiga heal arvamisel . </s> <s> Säärasest ei saa head naist . </s> <s> Paremal juhul armuke . </s> <s> Aga sulle , sinusugusele on just nimelt head naist vaja . </s> <s> Tead , ilu ei ole selles asjas see kõige tähtsam . . . </s> <s> Ja peale selle on sul raske teda ta kasvatusest lahti raputada . . . </s> <s> Sa jääd tema varju . . . ” </s> </p>
<p> <s> ( See kõnelus toimus onu köögis , Silla istus sel ajal elutoas . ) </s> <s> Just nii mu lell ütleski – “ kasvatusest lahti raputada ” . </s> <s> Tol hetkel ma ei mõistnud neid sõnu üldse , tol hetkel tundsin , et lell teeb tulist ülekohut nii mulle kui ka Sillale – ja kust ta võtab õiguse , kust ta võtab aluse kõike seda arvata ! </s> <s> Ma püüdsin kuuldut seedida , mitte midagi välja näidata – ja me lahkusime onu juurest Õnne tänavalt kiiresti ning seda , miks me tulime , üldsegi ütlemata . </s> <s> Et meile oleks tulevikus , nii mõneks ajaks elamist vaja ! </s> <s> Silla heitis talle arusaamatust täis pilgu . </s> <s> Lelle ilme oli sel hetkel ükskõikne , läbitungimatu . </s> </p>
<p> <s> “ Imelik mees , “ pomises Silla , kui me bussile läksime . </s> </p>
<p> <s> “ Ah , ära pane tähele , ta ongi selline ! </s> <s> Üksiku inimese asi , “ püüdsin ma oma mõrsja muljet sest käigust leevendada . </s> <s> Kuigi sain aru , et mingi mõra meie ilusasse kõlasse oli ikkagi löödud . </s> <s> Alles mõni aeg hiljem , kui mängu asus peen proua Veiserik , mõistsin , mille lelle läbinägev pilk oli kõik tütres ära tabanud . </s> <s> Sest mina , nagu muide lugematu arv minusuguseid enne ja loodetavasti ka pärast mind – ma olin ju pimestatud . </s> </p>
<p> <s> Muidugi ei kuulanud ma lell Valduri , selle elust kibestunud mehe hoiatust – seda poleks kuulda võtnud ükski minutaoline – , ja kaks kuud hiljem abiellusin ma selle leekiva peaga muusiku , õigemini tulevase muusikateadlase Silla Veiserikuga , kellega kõik minus leiduv hea ja ilus näis õnnelikult kaasa helisevat . </s> <s> Ja õnneks polnud meil vaja enam mu lelle külastada ega talt midagi paluda , sest selleks hetkeks oli meil Silla isa kingitus juba teada . </s> <s> Jah , tol hetkel näis mulle , et meid hakkabki saatma üksnes vedamiste laine . . . </s> </p>
<p> </p>
<p> <s> Järgmisest nädalast algasid tõsised sügissajud . </s> <s> Sõitsin tol esmapäeval lennuväljabussiga kesklinna ja peaaegu pagesin saju eest väljaku ääres olevasse näitusemajja . </s> <s> Lasin oma märja jopi riputada korralike inimeste vihmavarjude kõrvale ja läksin üles saali . </s> <s> Millegipärast sattus mu pilk kohe külgseinal olevale maalile . </s> <s> Lõuendil võimutsesid mulle kuidagi tuttavad lilled , need täitsid kogu alumise maaliserva , millest kõrgemal piimjal taustal või udus aimusid mingid inimkujud . . . </s> <s> See oli , see sai olla üksnes t o o hommikune udu , millest me kahekesi , just niimoodi käest kinni hoides olime läbi murdnud – tagasi oma reaalsesse maailma . </s> <s> Ja ma juba teadsin – see saab olla vaid Annemari maal . </s> </p>
<p> <s> Jah , ta oli püüdnud ühendada selle hommiku nägemused ja meie osaluse selles – sest need lillad lilled olid muidugi jumikad , mida me olime koos Annemariga Kallijärve kraavipervelt korjanud . </s> <s> Maali nimi oli “ Karjatus ” ( peaaegu nagu Edvard Munchil ) . </s> <s> Kuid ma olin kindel , et selle täit tähendust teadsime vaid meie kahekesi . . . </s> <s> Ent mu pilk ei peatunud , see rändas edasi juba järgmisele maalile – ja korraga teadsin , et ka see on tema töö , mis pidi olema valminud vahetult enne näituse avamist . </s> <s> Maal kujutas poolviltust , perspektiivi tõttu moonutatud rombikujulist ümbrikku , mis oli lahti käristatud ja millest justkui libisesid välja kaks ühenduses puulehte – üks roheline ja teine kollane . </s> <s> Maali allkiri polnud mitte “ Ginkgo biloba ” , nagu ma arvasin , vaid “ Armastuse kahetsus ” . </s> <s> Jah , muu tekst sinna ei sobinudki . </s> <s> Tähendab , ta oli mu saadetise kätte saanud . </s> <s> Ja nüüd ta vastas mulle . . . nii nagu kunstnik üksnes saab ja võibki vastata . . . </s> </p>
<p> <s> “ Noor mees , jätke meelde , see on Ginkgo biloba . </s> <s> Tema on nagu kauge külaline . . . </s> <s> Nagu kauge hääl ühest kaugest ajast </s> . . . . <s> Nii jah . . . ” kuulsin kedagi hästi enda lähedal lausuvat . </s> <s> Ja ma teadsin , et pean puud ennast veel enne ärasõitu nägema , nagu oleksin ta olemasolus kahtlema löönud . </s> </p>
<p> <s> Edasi ma ei jõudnudki mõelda – ma märkasin näitusesaali tagumises servas Annemarit ennast . </s> <s> Ta polnud muutunud , või kui , siis veelgi miniatuursemaks ja idamaisemaks , et mitte öelda jaapanlikumaks . </s> <s> ( Kunagi teisel ajal olin teda võrrelnud kellegi teisega ; ilmselt soovis mu pilk nüüd teisiti ! ) </s> <s> Sest Annemaril oli seljas lilla kleit , võiks öelda , et jumikalilla , ja kaelas juba kaugelt silmatorkav ovaalne hõberipatsitega kee , küllap mõne kursuseõe töö . </s> <s> Tahtsin juba tema poole suunduda , kui märkasin ta kõrval pikka vibalikku noormeest , kelle põski kattis sinetus , hoolikalt aetud habeme jälg . </s> <s> Niisiis , too , keda kunagi oodati , oli tagasi ! </s> <s> Kuid noore mehe pilk oli kuidagi hajevil , ükskõikne . </s> <s> Kas see mitte ei väljendanud üht – mind ei huvita eriti need pildid ja kõik see , aga ma pean siin siiski viibima ! </s> <s> Ent see võis olla ka mu ülim subjektiivsus , mis talle selle ilme ette kleepis . </s> <s> Sest kõiges välispidises olid nad nii . . . jah , isegi kokkukõlavad . </s> <s> Palju sarnasemad , kui meie Annemariga kunagi suutnuks olla . </s> </p>
<p> <s> Justkui näituse lühikest võimsat muljet kaasa võttes läksin sel õhtul instituuti . </s> <s> Kõik olid juba mitu tundi tagasi töölt lahkunud . </s> <s> Tundsin end neis ruumides juba võõrana . </s> <s> Polnud midagi parata – lahkumine andis endast tunda , kõlasid juba esimesed vaiksed hüvastijätukellad , nagu öelnuks sõber Martin . </s> <s> Sellegi öö otsustasin magada instituudihoones – justkui hüvastijätuks vana majaga , kes oli mitu aastat olnud mulle tõeliseks sõbraks . </s> <s> Mul oli ju vaja veel nii palju üle järele mõelda . </s> <s> Ja siin sai seda kõige paremini teha . </s> <s> Mu laualamp heitis lauale ja põrandale selle kõrval maheda sõõri . </s> <s> Väljas sadas jälle külma vihma , aga tuult ei olnud , mis mõjus kuidagi äraspidiselt . </s> <s> Mõtlesin tahtmatult – millised saavad olema mu tsüklonid seal kuuendal mandril , mida mul tuleb kaines arvude keeles fikseerida ja samas igakord ise üle elada ? </s> <s> Kindlasti palju võimsamad , kui ma kunagi kogenud olen . . . </s> </p>
<p> <s> Korraga tundsin võimatut kiusatust tõsta telefonitoru , nagu palju kordi varem , ja valida viis tuttavat numbrit , mis polnud ilmselt muutunud , ning kuulda Mareni tuttavat , madalat häält vastamas . </s> <s> Kuid mida ma ütleksin talle nüüd , kui me olime lootusetult võõrad . </s> <s> Et ma sõidan pikaks ajaks ära ega tülita teda rohkem kui vaid oma mõtetes ja unenägudes ning et seda ei saa ta ometi mulle keelata . . . ? </s> </p>
<p> <s> Ma ei tahtnuks kuigi meelsasti sinna vihma ja pimedusse minna , kuigi teadsin , et pean seda tegema . </s> <s> ( Nagu Ethan Allan . </s> <s> Sest mulle endalegi oli midagi väikest ja sümboolset vaja . ) </s> <s> Leidsin esikukapist kellegi krobiseva vihmamantli , ja sisendanud endale , millisesse ilma tuleb mul s e a l – ööl ja päeval , igal kellaajal , õieti iga kolme tunni järel ja enamasti pimeduses – minna , avasin ukse ja astusin välja . </s> </p>
<p> <s> Mul tuli taas minna läbi nende tatarlaste õuede , nagu ma neid puumajade vahelisi aedadeta läbipääse kutsusin , siis olin kohal . </s> <s> Seekord ei paistnud puu juures kedagi olevat . </s> <s> Aga kui ma lähemale läksin ja puutüve juba katsusin , siis tundus see mulle teistsugusena kui eelmine kord . </s> <s> Nõnda öömustana , üleni märjana sarnanes see mu kujutlusse torganud Lenkorani raudpuudega – ning siis järsku polnudki ma selles öös enam üksi , vaid koos Margitiga , kes hoidis ühe käega puu ümbert kinni ja teise , märja peopesaga paitas mu tulitavat põske . </s> <s> Tänasin teda valju sosinaga . </s> </p>
<p> <s> Ja siis korjasin käpuli maas jälle hõlmikpuu lehti . </s> <s> ( Mitmes kord see mul oli ? ) </s> <s> Neid oli seal terve kiht . </s> <s> Näis , nagu hõõgunuks nad kollaselt . </s> <s> Ma tahtsin mõned hõlmikpuulehed s i n n a kaasa võtta – võib-olla järjehoidjateks , justkui tõestuseks puude olemasolust maailmas , mis oli minust maha jäänud , ja muidugi ka meenutuseks neist aastaist selles linnaosas , ses instituudis , sellest mu eluperioodist , mida mul enam kunagi korrata ei tule . </s> </p>
<p> <s> Siis ajasin end sirgu ja puudutasin käega vahva puu draakoninahka – hüvasti , vanapoiss , pea vastu , püsi alles . </s> <s> Kui ükskord tagasi tulen , olen mina uus , aga sina oled endiselt seesama ja muutumatu . . . </s> </p>
<p> <s> Ja nüüd siis selles öös selgus – ma ikkagi , ikkagi igatsesin vaikselt ja endalegi teadmata taga oma viimase reisi kaaslast , seda noort hirvevasika moodi olevust . </s> <s> Mis seal varjata – lootsin , et hoolimata kõigist keeldudest saan teda enne ärasõitu näha . </s> <s> Tal võinuks ju pealinna asja olla ! </s> <s> Ta võiks vähemalt helistada , see oleks vähemalt viisakas ! </s> <s> Siis jääks mulle kõrvu ta häälgi , mille olin vahepeal jõudnud unustada . . . </s> <s> Aga Margit oli aus ja kindel – ta polnud ju midagi taolist lubanud . </s> <s> Oli kinnitanud hoopis vastupidist ja pidas oma sõna . </s> </p>
<p> <s> ( Ei , mitte päriselt – nädalapäevad enne mu lahkumist saabus talt siiski kiri , milles oli kõigest pisike paberileht , nagu poleks neil seal ülikoolis paberiraasugi , millel ta teatas kõige olulisemast – et enamik taimi , mida me koos välja kaevasime ja kandsime , pika raudteesõidu aegu niisutasime ja valguse eest varjasime , et nad läksid enamikus kasvama ja täiendavad botaanikaaia kogusid , mille eest minule kui kaasosalisele suur tänu . </s> <s> Ja kõik . . . </s> </p>
<p> <s> Midagi siiski me suhtlusest sündis , mõtlesin ma seepeale raugelt . </s> <s> Midagi siiski . . . ) </s> </p>
<p> <s> Ja kuna ma juba kord olin sellel lainel , mida kõike kaasa võtta , siis ma taipasin mõelda ka abstraktsematele mõistetele . </s> <s> Sinna hulka kuulusid ka inimsuhted ( loe – naissuhted ) . </s> <s> Mis olid mul kaunikesti sassis . </s> <s> Tundsin isegi teatud kergendust . </s> <s> Ärasõit vabastab mind võimalusest mõnega neist naistest juhuslikultki kokku saada . </s> <s> Ja üldse – neist on mulle küllalt , elu või saatus või tegelikult juhus ei saa mulle enam ühtki uut ette sööta . </s> <s> Nõnda pääsen ehk välja sest minu jaoks juba lummuslikust ringist , milles olen keerelnud pea kaks aastat peale Sillat . </s> <s> Eemalolek , teadmatus neist kõigist oleks mulle ehk parim hingerohi . </s> <s> Kirju , neid pole seal ju kellelgi loota . </s> <s> Seda kõike pidi asendama vaid mõttes kaasavõetav . </s> <s> Aga ma ei olnud päris kindel , kui hästi ma pean sealses rutiinis vastu , kas mind ei hakka valdama ebaharilikult tugev igatsus kõige tavalise elu ja uute kohtumiste järele , nagu minuga mõnigi kord oli juba siingi juhtunud ? </s> </p>
<p> <s> Jah , nõnda kõheldes-kaheldes olin tõesti kui muinasjutukangelane , kes seisab teelahkmel </s> . . . . <s> Kui lähed paremale , kaotad hobuse . . . kui vasakule , kaotad pea . . . </s> <s> Ah , mis küll rumal ja tüütu jamps ronib öösiti pähe ! </s> </p>
<p> <s> Ärasõidupäev roomas sedaaegu aina lähemale . </s> </p>
<p> <s> Jah , aga mul oli ees veel üks hüvastijätt – suve teisel poolel avastatud metsamaastikega . </s> <s> Ilma selleks polnud enam suurt valida . </s> <s> Tõesti , see oktoobri viimane laupäev oli külm ja vihmauitsene . </s> <s> Hall sajupilv rippus nagu tohutu käsn kuuseteravike kõrgusel ja need rebisid teda veelgi enam tükkideks. Sama vett täis näis olevat mets ja eriti rabalaigud , millest möödusin . </s> <s> Jõudsin tuttavasse kohta , Kolme jõe järsakule . </s> <s> Seal oli mul hea istumiskoht – selg vastu kuusetüve , kahel pool kõrval läbipõimitud okstest tuuletõke , peagi kohal midagi katusetaolist . </s> <s> See oli minu Varjupaik , mida ma hakkan kindlasti s e a l s e s huiskavas tuules ja tormis taga igatsema . </s> </p>
<p> <s> Mul oli aega ; ma olin seda endale võtnud . </s> <s> Vihma sadas nüüd aina vaiksemalt , vastu õhtut muutus harv külm sadu üksikute jääterakeste rabinaks . </s> <s> Mu kehv lõke ei suutnud mind enam soojendada . </s> <s> Kiskusin end puu turvalisest lähedusest lahti , läksin väikest kirvest vibutades metsasisemusse . </s> <s> Üks lamav kasetüvi laenas mulle mõned latakad tohtu . </s> <s> Varsti oli mul kolm poolpalgi mõõtu männitüve põndakule lohistatud . </s> <s> Tegin neist evengi-lõkke . </s> <s> Olin selle valmistamise juhendi avastanud ühest taigaraamatust – kaks või kolm ülestikku tõstetud , vaiade vahele surutud ja otstest klotsidega kergitatud palki , mille vahemikku olid torgatud kasetohurullid . </s> <s> Varsti oli minulgi kõik see valmis . </s> <s> Leegid noolisid algul vaid keskmist palki , siis põlesid juba kõik kolm . </s> <s> Ning varsti oli tuli nii vali , et ma pidin sellest kaugemale nihkuma . </s> <s> Ühes lõkke tugevnemisega laienes mu valgusesaareke keset metsapimedust , mis oli vahepeal maad võtnud . </s> </p>
<p> <s> Ma nagu ootasin – ise ka selgesti teadmata , mida . </s> <s> Ehk metsa enda märki , et ta jätab minuga hüvasti . </s> <s> Aeg-ajalt kaldus suits mulle näkku ja ma köhisin – ma teadsin , et suuremates annustes lõkkesuits teeb pea hulluks . </s> <s> Lõpuks valdaski mind uimasus , koguni ükskõiksus . </s> <s> Aga ma ootasin veel . </s> <s> Tundsin , et ta on kusagil siinsamas , metsasiilu varjus . </s> </p>
<p> <s> Siis viimaks ta tuligi , ilmus selle suitsu seest , laskus teisel pool tuld põlvili kuuseokstele , sirutas oma kitsad käed minu suunas . </s> <s> See oli esimene ja viimane kord , kui ta tule juurde tuli ja seejuures seda ei kartnud . </s> </p>
<p> <s> “ U-uu ! ” häälitses ta kuidagi teisiti kui varem , nagu püüaks mõnda maist sõna hääldada ; aga ma teadsin , et see kõne , mida tema valdab , on palju täiuslikum ja samas ka mulle kuuldav või õieti mõistetav . </s> </p>
<p> <s> Me lamasime nüüd teine teisel pool tuld , ja ma oleks teda tahtnud puutuda , teda emmata ja enda ligi suruda nagu oma tõelist tütarlast , aga ma sain aru , et see on võimatu , et ta pole üldse selline , et see teineteise nägemine ja tumm suhtlus läbi suitsu-ja leegikardina ongi kõige suurem ligidus , mida ma oma Aniaraga võisin saavutada . </s> <s> Hoolimata tulevuhinast ja aeg-ajalt varisevatest põlevatest palkidest , mis lõhkus öövaikust , näis meid ümbritsevat tühjusest ja pimedusest hiiglasliku telgi moodi puutumatusekuppel . </s> <s> ( Kusagil olin sedasama tundnud , ainult et nõrgemal kujul . ) </s> <s> Ja korraga uhkas minust läbi kirjeldamatu kurbusetunne , sest ma teadsin , et see on meil viimast korda nii olla , et sinna , igavese lume maale ta tulla ei saa , kui ma ka seda väga sooviksin ; veelgi enam , ma tundsin – võib-olla ta oli seda mulle oma mõttekõnes juba sisendanud – , et me lahkume teineteisest lõplikult ning mulle jääb mälestuseks üksnes see koht , see imepisike punkt ( kui vaadata tohutust kaugusest ) kolme Eestimaa jõe ühinemiskohas , kus me viimast korda kohtusime . </s> </p>
<p> <s> Ja seal kuuseokstest ebamugaval asemel – ühes küljes sügisöö pimedus ja rõskus ja metsa tume kõikesisaldav müür ja teadmatus ning teisel pool lõke oma kuumuse ja praginaga – rääkis ta teist korda minuga oma mõttekeeles . </s> </p>
<p> <s> “ Ma ei ole selleks , et sinus midagi muuta . </s> <s> Selleks on sinus kõike küllaldaselt . </s> <s> Ja mul on tõesti kahju , et minust ei saa sulle tõelist kallimat . </s> <s> Nii nagu sina seda mõistad . </s> <s> Nagu sa praegusel hetkel vajaksid . </s> <s> Ehkki mingis mõttes olen ma seda siiski . </s> <s> Nii täna kui ka edaspidi – seal , kuhu sa varsti lähed . . . </s> <s> Nii et mõtle tõesti – ma olen sinu oma , õieti sinu jaoks . . . </s> <s> Võta seda kuidas tahad . </s> <s> Olen selleks , et sind praegu ja edaspidigi kaitsta suurte halbade juhuste eest . </s> <s> Aga mitte väiksemate , sinu enda suvast tulenevate eksituste eest . </s> <s> Sest need ongi see , mida sa vajad , mis sind muudavad sinuks endaks . . . </s> <s> Kõik ongi ( just nii ta ütles ” kõik ” ) üles ehitatud ekslusele ja etteteadmatusele . </s> <s> Te tahaksite ehk ajas ettepoole näha , kuid seda ei suuda minagi . </s> <s> Kuid midagi tean ma sinust enam . </s> <s> Muidu poleks ma siin . . . </s> <s> Tahan öelda – ära püüa kunagi tegutseda oma sisehääle vastu . </s> <s> See ongi selleks antud , et seda häält kuulda võetaks . . . </s> <s> Ning veel – see polegi nii paha , kui sul on võimalus aeg-ajalt endise juurest lahkuda , sest see annab sulle võimaluse muutuda. . . Ning veel midagi , mis sind solvama ei peaks – sa pole erandlik , sa pole ainus , kes on minu hooleks usaldatud . </s> <s> Ja pole vahet , kas need teised on naised või mehed , sul pole võimalik ühtki neist teada saada . </s> <s> Sa võid neid kohata , ja mõnda neist sa kohtad tingimata , sest te olete ju milleski sarnased , aga sa vaid näed neid , aimamata , et nad on nagu sina . </s> <s> Nii nagu nemadki seda ei aima . </s> <s> Nii et ära ole kunagi kiivas kellegi teise suhtes , sest nad võivad olla need salajased sinu-sugused . </s> <s> Sa võid hüüda mind ka enda kaitsjaks . </s> <s> Aga parem , kui sa nimetaks mind oma Saatjaks . </s> <s> Ja pea meeles – minu sisehääl jääb sinuga ka edaspidi . </s> <s> Kuula seda , sest see on peaaegu seesama , mis kuulata iseennast . . . ” </s> </p>
<p> <s> Hetkel , kui ma kuulsin neid ta sõnu , sattus mu pilk metsa kohal siravale tähele – ja mulle näis , et see on liiga suur ja liiga ere ühe tähe jaoks . </s> <s> Hoolimata tulest ja aeg-ajalt allapoole vajuvatest palkidest näis see öö tõesti tasakesi kumisevat , ja taas kogesin ma meie üle kummuva kupli tunnet . </s> <s> Siis ta tõusis ootamatult ja sammus sügiseöhe , mu tulest eemale , ja mulle näis – just selle teise , külma ja sirava valguse kutse peale . . . </s> </p>
<p> <s> Ma ärkasin hommikul külmast . </s> <s> Mu lõkkest oli järel vaid üksainus tüvenott . </s> <s> Aga selle küljes oli siiski veel pisike leegipojuke . </s> <s> Ning ma pidin tahtmatult mõtlema , et võib-olla ma tunnen s e a l just kõige suuremat puudust elusast tulest , metsarohelisest , sügisekollasest , maapinnatundest . </s> </p>
<p> <s> Ja ma võin siia tagasi sattuda vaid tugeva mõttekujutluse läbi , kui . . . kui lumi hakkab järgmisel kevadel siinsest madalast metsaalusest kaduma , täites seejärel sulaveena kõigi kolme jõe sängid ning selle luha , kui mets on täis lumelaike ja jääläätsi ja seetõttu külmi auranguid ning kõige selle tõttu mingit salapära , heiastusi eelmistest , üle-eelmistest ja seega inimesetuist aegadest , kui looduse salapära toimis vaid ta enese rütmis ja ta enese jaoks . </s> <s> Ja ma ei viibi ses kujutluses mitte siin , vaid tuttavas küünis ammustel heintel , mis lõhnavad kopituse järele. Ja kui ma siis küüni viltuste hõredate küljelaudade vahelt välja piilun , näen niidul suurt hulka omavahel võitlevaid madalaid pruune metsloomi , kes saavad olla vaid tarvad , ning ma näen ühtlasi looduse vägivalda , kuulen tüma maa liutsumist ja eemal hääbuvat tüminat – ja siis on niit tühi ning ma võin oma pelgupaigast välja tulla . </s> <s> Kuid mu olek on ebalev ja sammud instinktiivsed . </s> <s> Püüan liikuda hääletult , hinge kinni hoides . </s> <s> Kuni kuulen paremal pool teed kailuse männiku all varases udus metsisemängu , seda kummalist kudrutamist ning siuhkamist , nagu toimuks seal mingi inimsilmale keelatud rituaal , mida tohivad teada ja näha vaid pühendatud . </s> <s> Ma tean , ka see kuulub aasta kõige salapärasema hommiku juurde . . . </s> <s> Siis ükskord kuivatab päikesesoojus ära me märja tuleaseme ja seal , tukkide ja tuharingi ümber hakkavad kasvama noore põdrakanepi võrsed ning teised tuld ja tuhka armastavad põlendikutaimed , meenutades selle tule ääres olnuid , ning kesksuveks saab seesama põdrakanep oma tippu lilla õitepöörise , mis on nagu täissuve õrn lipp , et siis kuu või enama pärast muutuda heledaks seemnetekogumiks , mida metsatuul laiali hakkab kandma – uutele , selle suve jooksul tekkinud lõkkeringidele , uutele põlendikele , jahtunud armastuse tuleasemetele . </s> <s> Jah , muidugi oli ta minu jaoks edasi selles Kõrvemaa metsas , paljudes kohtades , kus ma teda olin kohanud ; ta oli puuhäältes ja nende pimestatud lindude maagilises häälitsemises ja selles metsa aeglases virgumises ja vaikses liikumatus suundumises kevadele vastu , suvele vastu … Ning siis järgneb uus lehesadu ja uus lumi ning alles selle lõpus hakkab terenduma aeg , kui ma seda kõike … ja võib-olla Tedagi uuesti näha võiksin . </s> </p>
<p> <s> Ning siis ehk meenub mulle – kunagi oli olnud lihtsalt üks tüdruk , kes oli seda teed mööda mu eest põgenenud ja ma olingi teda algul pidanud tavaliseks metsakuru tüdrukuks , kuigi see polnud päriselt põgenemise moodi , vaid omamoodi kutse järgneda metsa sügavasse olemusse , et ma võiksin lõpuks midagi rohkemat enda kohta teada saada . </s> <s> Siis mõni aeg hiljem olin arvanud , et ta on Margiti-asemik , omamoodi lohutus mulle mu järjekordses üksinduses . </s> <s> Aga nüüd siis teadsin , et ta oli saadetud minu jaoks . </s> <s> Nagu meie teele satub inimesi , kel on määratud etendada me elus olulist osa . </s> <s> Ilma et me sellele sügavamat tähendust omistaksime . </s> </p>
<p> <s> Üks lohutav mõte mus ometi sündis – kui ma väga soovin , võib-olla kohtan ületuleval suvel sealsamas vana hapnikuvabrikuga raudteejaamas üht sinises pluusis ja lühikestes liibuvates pükstes tüdrukut , kel on pisut riivatud ja julged silmad , püstine nina , kes ei pane pahaks mu kõnetust ja segast juttu kõige , sealhulgas ka tüdrukuilu kordumisest siin maailmas , siis on see t e m a , olgugi et ta ütleb mulle , kui lebame keset õitsvat niitu vana küüni seina ääres ja jälgime mõlemad julge sisalikku tardumist pruuni puru puistaval palgiserval , et ta nimi pole tegelikult Irma , vaid Elina ja et ta õpib loodusteadust ülikooli teisel kursusel , et nende kursuse poisid on nii nõmedad ja et üleüldse meeldib talle looduseüksilduses ennast kellekski teiseks kujutleda , sest ta pole enda arvates ilus ; aga kui ma arvan , et ta on ilus , siis ta ehk natuke usub seda . . . </s> <s> Ja mind läbib ehk äratundmisjuga , et kunagi on juba niimoodi juhtunud … Kes teab , kes teab ? </s> <s> Aga seejärel ehk tunnen , et olen lootusetult vana ja hingelt panetunud . </s> <s> Tema jaoks ja üleüldse … </s> </p>
<p> <s> Kaks päeva enne ekspeditsioonilaeva saabumist Tallinna sadamasse nägin unes Karin Nymanit . </s> <s> Ta seisis ühe vettpilduva purskkaevuga Skandinaavia linnaväljaku keskel ja tegi mulle etteheiteid , et olen ta ära unustanud . </s> <s> Seejuures oli ta rase ; ta paitas hellalt oma kumerduvat kõhtu ning ütles siis peenikese titahäälega – ma mäletan seda selgesti : “ See on sinu laps ! ” Mäletan seda õudust , mis mind unes valdas – kõige vähem olen ma tahtnud , et mul oleks kusagil mujal minu teadmata kellegi naisega laps . </s> <s> Tahtsin talle vastu vaielda , öelda , et see on võimatu , et meiega ei toimunud seal soos midagi taolist , et tegu on mingi arusaamatusega . </s> <s> Aga ma ei pääsenud talle sammugi lähemale , ja nii võis tema mind edasi süüdistada : “ Kui ma ütlesin sulle , et ma tahaksin sinuga abielluda , siis oli see tõsi . </s> <s> Ma olen sinult asjatult oodanud kirju ja seda teadet , et ka sina tahaksid minuga abielluda . . . ” Seejärel moondus ta kitsas nägu vihast , ta hakkas mind laitma , kinnitama , et mul ei lähe hästi seal , kuhu ma mõtlen minna ja muud sellist , silitades aina oma kõhtu . </s> <s> Ja viimane , mida ta jõudis öelda , oli , et ta paneb sellele lapsele nimeks Karl Gustav , mis oli minu meelest seal unes ( ja on jätkuvalt ) kõige sobimatum nimepaar , mida ühele poisile võidakse nimeks panna . </s> <s> Nii nagu oli ka muuseas minu nimi Rolf , mida ma pidin kogu elu kandma vaid puhtast austusest ja lõputust kannatlikkusest oma vanemate vastu , mingist kummalisest kohustusest . . . </s> <s> Aga muidugi oli tal mõttes nime kuninglik kõla . </s> <s> Tahtsin seda kõike Karinile öelda , kuid unenägu pani käe suu ette . </s> </p>
<p> <s> Mõistsin ärgates kohe , et mitte Karin polnud see tõeline etteheitja . </s> <s> Selleks oli mu alateadvus , mis Karini nende teiste asemel välja valis . </s> </p>
<p> <s> Juhuse tahtel sattus just Halla olema viimane mu naistest – oh kuidas ma ei taha teda sellesse seisusesse tõsta , aga mis sa teed ! – , keda ma veel vahetult enne ärasõitu kohtasin . </s> <s> Ma olin teel sadamasse , oma asju ära viima , et ärasõidupäeval oleks kergem . </s> <s> Oli seda nüüd veel vaja , mõtlesin ma kohvrit ja pungil spordikotti ( olin selle ostnud Junale kingitu asemele ) maha pannes , kui ta mulle oma hõljuval kõnnakul ligines . </s> <s> Aga ta ei märganudki , et ma olen ehk kusagile sõitmas . </s> <s> Tal oli iseendagagi tegemist , mida tunnistas juba ta esimene lause . </s> </p>
<p> <s> “ Tead , Rolf “ ütles ta vaikselt , “ ma läksin oma mehest , oma Anton Kruusast lahku ja tulen nüüd varsti oma vanasse korterisse tagasi . . . ” </s> </p>
<p> <s> Ma võpatasin , siis rõõmustasin , et tal siis mind enam naabriks pole . </s> <s> Vaene Mart , mõtlesin ma . </s> <s> Kas peaksin teda hoiatama , või lasen kõigel minna , nagu läheb ! ? </s> </p>
<p> <s> “ Tead , minule ikka ei aita sellest , mida elu mulle pakub . . . ” kuulsin Halla häält edasi heietamas . ” Ma tahan kogu aeg rohkemat . . . ma peaksin saama kaks korda elatud . . . ” </s> </p>
<p> <s> Ja minule peab jätkuma ühest korrast , miks siis nii ? mõtlesin ma rambelt , aga vaikisin . </s> </p>
<p> <s> “ Tead , ma tahaksin varsti , aga tegelikult täpselt aasta pärast pulmi korraldada uue peo , lahutuspeo . . . </s> <s> Oleksid ka kutsutud . . . ” </s> </p>
<p> <s> Ja Halla vaatas mulle nüüd otsa , et selgusele jõuda , kuidas see teade mulle mõjus . </s> <s> Ma vaikisin endiselt . </s> <s> Mind ju siis enam siin pole , mõtlesin rambelt ja vaatasin siis sadama ja mere sihis . </s> <s> Huvitav , kas Hester sinna tuleks . . . ? </s> </p>
<p> <s> Järsku peaksin talle ikkagi ütlema . </s> <s> Ma olingi juba järele andmas ja lajatamas talle omakorda enda uudist , kuid siis mõtlesin ümber – tema , Halla , ei pea küll see ainus olema , kes mu ärasõidust teada saab . </s> <s> Sest nagunii oli temas üleliigset teadmist rohkem kui vaja . </s> <s> Pigem võinuks see olla Hester või siis ükskõik kes nendest . </s> <s> ( See oli esimene kord , kui ma oma naistest mitmuses , üheskoos ja minevikuliselt mõtlesin . ) </s> <s> Aga Halla oli kindlasti Hestriga edasi sidemetes , ma olin lausa kindel – ja teadis väga hästi meie suhete krahhi . </s> <s> Küllap ta ootaski seda küsimust – kas Hester ka tuleb ? </s> </p>
<p> <s> Tead , Halla , ma põgenen hoopis ära . . . </s> <s> Sinu ja su lahutamispeo ja teie kõigi eest . . . </s> <s> Iseenda eest muidugi kah . . . </s> <s> Seda veel kõige enam . </s> <s> Kas pole naljakas . . . ? </s> <s> Või mis naljakas nüüd , sinule peaks see kõik vägagi tuttav ette tulema . . . ! </s> </p>
<p> <s> Muidugi ei öelnud ma talle seda kuuldavalt , üksnes mõtlesin nii . </s> <s> Ent Halla vaatas mulle imeliku küsiva pilguga otsa , nagu ulatunuks selle mõtte kaja mu näo pinnale . </s> </p>
<p> <s> “ Olgu siis , “ lausus ta neid kaht sõna venitades ja justkui pettunult . </s> <s> Ei tea , kas ta märkas , et ma polnud talle kogu kohtumise aegu ainsatki sõna vastanud . </s> <s> Nõnda me siis lahkusimegi teineteisest . </s> <s> Siiski , tal tuli viimasel hetkel tahtmine mulle kätt anda . </s> <s> Aga see käis kuidagi rutakalt ja silma vaatamata . </s> </p>
<p> <s> Kuidas inimene võib küll olla nii ennatlik , miks ma olin nõnda veendunud , et just Halla on viimane , kes mind enne ärasõitu näeb . </s> <s> Tõesti , tõesti , me ei tea kunagi ette , milline näeb tegelikkuses välja mõni kaua aega ettemõeldud sündmus ! </s> </p>
<p> <s> Sest oli siiski keegi , kes ilmselt seda teadis . </s> <s> Tema puhul oli muidugi raske arvata , et ta aimas mu ärasõidu ette mingi seitsmenda meelega . </s> <s> Tegu võis olla lihtlabase teadasaamisega – ta oli mingil põhjusel ( ? ) helistanud mu töökohta ja näiteks raamatupidaja oli vanast sümpaatiast tuttava hääle vastu poetanud – Rolfi pole hetkel kohal , ta segeleb ringi ; kas te siis ei tea , et ta sõidab ülehomme ära , jajah , Antarktise-ekspeditsioonile , kujutage ette – poolteiseks aastaks kohe ! </s> <s> Aga see võis olla ka juhus , kokkusattumus – sest elu koosneb sedalaadi kokkusattumustest , ainult et mitte samast arvust täitumustest . . . </s> </p>
<p> <s> Te võib-olla arvasite juba ära , et jutt käib mu endisest naisest Sillast . </s> <s> Igatahes leidsin ta sel ärasõidueelsel õhtul oma ukse tagant , äranutetuna ja inetuna , lootusetult sobitamas temale jäänud võtit välisukse lukuputkesse , ehkki iga rumal teab , et kui sa oled end kellestki ära lahutanud , siis sa vahetad ära ka korteri lukusüdamiku , et su vana naine ei saaks tulla sind su uues elus üllatama </s> . . . . <s> Ma ei uskunud kohe oma silmi . </s> <s> Õieti kuulsin ma algul treppi mööda tõustes ta võtmekõlksatusi ja tihkumist , ja kui ma siis trepikäänakule jõudsin ja üllatunult seisma jäin ning nägin ta kooldus selga ja jalasääri , siis läbis mu olemust midagi tuttavlikku ja meeldivat ; pidin endale teatud eneseuhkusekogust maha surudes tunnistama , et olin jah mõnikord , mõnel üksikul korral siiski selle poolteise aasta jooksul , kui mul parajasti kedagi teist mõttes polnud , teda , Sillat , taga igatsenud – ja mõlemat poolust tast , nii ta vastutõrkuvat Twiggi-keha kui ka ta pimedat isepäisust , mis seal ukse taga selgi hetkel ennastunustavalt ja kuidagi kaitsetult vaeva nägi , kurt kõige ümbritseva suhtes , nii et kui ma olnuks naistemõrvar – ta olnuks mulle kerge saak . </s> <s> Ning veel mõtlesin selle lühikese seisatuse ajal sümbolitest – et võtmed ja lukud on tegelikult jooksva elu sümbolid ja et eelmise elu võtmega pole järgneva lukku kuidagi võimalik avada . </s> <s> Kui just pole kedagi , kes ise sealt eelmisest pärit on ja sulle appi tuleb . . . </s> </p>
<p> <s> “ Mul ei ole kedagi olnud. . . Peaaegu kedagi ! ” olid esimesed sõnad , mida ta mulle meie kunagises ( ikka veel meie ! ) kitsas ja sumbunud ning üksildases koridoris , kus Juna oli kunagi minu küljes rippunud , välja purskas , nagu nõudnuks ma talt esmajärjekorras sedalaadi aruannet . </s> <s> Mina ju ei saanud talle samasuguse ülestunnistusega vastata . </s> <s> Ja ma ei tahtnud selles olukorras ka valetada . </s> <s> Mareni aroom näis kõikjal ses toas endiselt kujul hõljuvat . </s> <s> Nii nagu Juna hullutav lõhn siinsamas koridoris . </s> <s> Seepärast vaikisin . </s> <s> Aga tema mõtles vaid endast , riputas end mulle kindlalt ja veendunult kaela ning kaisutas niikaua – enda kohta lausa tormiliselt – , kuni ma tundsin ta keha lõtvuvat , ning mul ei jäänud midagi muud üle kui talutada ta minestanuna me kunagisse elutuppa , otsida köögist rohukapist seal imekombel allesolnud nuuskpiiritust ning ta sellega ärkvele saada . </s> <s> Ning veidi aja pärast valasin nii temale kui ka endale külmutuskapis olnud prantsuse konjaki pudelist ( jumal teab , mis ajast see sinna oli tekkinud ; Mardiga olime ju joonud haljast viina ! ) kaks pitsitäit , millega me veetsime terve tunni , tähistades seda taaskohtumist ja vahtides teineteisele otsa ning leides teises nii endist ning ka uut ja muutunut . </s> <s> Võisin ausalt öelda , et väliselt polnud Silla muutunud , ja ometi oli ta suunurkadesse ilmunud mingi nõrk kurd , mis nüüdsest ta naeratuse nukraks värvis . </s> </p>
<p> <s> Üldiselt tuli mul kuulata tema monoloogi oma elust . </s> <s> Mis ei sisaldanud üldises plaanis õieti midagi ehmatavat . </s> <s> Vaid sedasama , ainult laiendatud sõnastuses , et tal pole kuigi hästi läinud ja et ta ei leia ega leia ennast kuidagi üles . </s> <s> Ning et tal pole pärast mind kedagi olnud . </s> <s> Ehkki ta oli üritanud , et ta kedagi leiaks . </s> <s> ( Selle lause panin ma praegu ise talle suhu , nõnda ta otseselt ei öelnud , see kumas lihtsalt öeldust läbi . ) </s> <s> Ja siis istus ta akna alla ning vaikis , vahtides pimedusse , talle nii tuttavasse aknatagusesse , kust paistsid naabermajade tuled ja tumeda siluetina akna all kasvav tammeke , mille harandike vahel oli ikka veel alles toosama temaaegne varesepesa , ainult et jälle oli sügis ja vihm käis puuvõrast läbi ning kevad , millal vares , uus vares , võib olla just üks neist , kes mind mõni aeg tagasi ründas ja karistas , uuesti tagasi pöördub . . . </s> </p>
<p> <s> Siis ei rääkinud ta rohkem midagi ja ka mina ei rääkinud , sest õieti ei nõudnud meist kumbki , et teine peaks veel midagi seletama . </s> <s> Piisas täiesti tõsiasjast , et istusime koos . </s> <s> Ning kumbki meist ei teinud ilmselt ka mitte mõttes teisele ( ja ka iseendale ) etteheiteid . </s> <s> Me kumbki mõtlesime oma mõtteid , mis võisid ka milleski kokku langeda ; kumbki meist ei näinud endiselt teisesse , aga me olime siiski palju ligemal , kui me kunagi oma ametlikus kooselus olime olnud . </s> </p>
<p> <s> Hiljem me lihtsalt lamasime kõrvuti sel madratsil , mis oli kunagi mõeldud me ootamatute külaliste jaoks , kes ei jõudnudki meile tulla – ning toa teises , kauges nurgas põles madal ja nõrga pirniga laualamp , heites rohkem varje kui valgust mu endise naise näole ja paljastele õlgadele , mis ei jäänud alla neile teistele naiseõlgadele , mida ma olin vahepeal näinud ja oma peode all tundnud . </s> <s> Aga siis ei lasknud ta mul rohkem ennast vaadata , vaid surus end kõvasti , sellesama ennistise õhinaga , ja nagu selgus , ikka veel mingi kehtiva õigusega minu vastu ja mina , vahepeal võõrastel asemetel aeleja , aeg-ajalt soovitud , aga ka mõnikord ärapõlatud mees , mille tõttu mul oli täielik põhjus kõigile naistele siin maailmas omamoodi kätte tasuda nende vastu jõhker olles , ühesõnaga – ma vastasin talle sama õhinaga . </s> <s> Seal ta oli mu vastas , mu ligi , peaaegu minus . </s> <s> Seal ta oli , kõige selle põhjus ja tagajärg , ja ma võinuks ka temaga hetkel teha , mis mulle pähe löönuks . </s> <s> Aga ta oli nii habras ja ta luud naksusid sellestki , kui ma ta keha selles kire ja pinnalekerkinud viha imelikus segus rutjusin , kuni see ägedus läks üle äkkiärganud helluseks . </s> <s> Ja ma ei tundnud ennast ära ja ei tundnud ära tedagi , sest see ei saanud olla too twiggilik tüdruknaine , keda mul kordagi ei õnnestunud üles soojendada , kes mõtles voodiski olles oma klaverikontsertidest , et olla minust võimalikult eemal , kusagil meeldivamas ja kaunimas olukorras , ja kes laskis mul ennast võtta vaid mõnikord abielunaise tüütu kohustuse korras . </s> <s> Midagi oli temas muutunud , ehkki see ei saanud tulla uute intiimkogemuste kaudu , sest ma siiski uskusin seda , mida ta oli kohe algul rääkinud . </s> <s> Jah , muutunud oli ka ta keha – kas ma olingi kunagi tundnud , et ta klammerdub mu ümber kõigi oma nelja jäseme veendumusega ? </s> <s> Ta nagu ei hoidnud end tagasi , midagi teiseks korraks jättes – ja ka mina ei pidanud seda tegema , sest see olnuks ebaloomulik ja tõesti liiga mõistuslik . . . </s> </p>
<p> <s> Ja kui me siis jälle rahulikult lebasime ja laes veiklevaid varje võisime jälgida , küsisin ma talt rahulikult , isegi hellalt : </s> </p>
<p> <s> “ Tüdruk , kas su ema teab , kas ta vähemalt aimab , kus sa sel ööl oled ? ” </s> </p>
<p> <s> Ning ta vastas : ” Vaevalt . </s> <s> See ei mahuks talle ealeski pähegi . . . ” Ja ta naeris , nagu koerust teinud tüdruk , nagu naispaharet , ning seejärel teistmoodi – mulle tundus , et õnnelikult ja kergenenult , nagu oleks me alles esimest korda elus nõnda olnud ja ta oleks mulle alles äsja kaotanud oma süütuse , nagu see kunagi poolvägisi , üle kivide-kändude oligi ju siinsamas juhtunud . . . </s> </p>
<p> <s> Hea oli niimoodi olla ja mitte midagi mõelda . </s> <s> Ja ring oli täis ja võib-olla polnud midagi muutunud selles mõttes , et me olime jälle samas paigas ja meie ise – ja siiski polnud me kumbki enam kaugeltki endine , ning kui juba läks võrdlemiseks , siis mulle millegipärast tundus , et Silla oli isegi rohkem muutunud kui mina . </s> </p>
<p> <s> Ent siis haaras mind kõhklus , seejärel mingi hirm ( kui seda ikka võis hirmuks nimetada ) – jah , mingi ring oli tõesti sulgunud , aga samal hetkel oli selgunud , et elu kavatseb mulle hakata ette söötma mu minevikku , selle kordusi , ehkki mitte päris endisel kujul , nagu ühest korrast ei aitaks . </s> <s> Ma mõtlen – kõiki neid naisi . </s> <s> Sest Silla oli ju esimene ja peaaegu üksühene kordus . </s> <s> Või olid kõik Sillale järgnenud naised olnud üksnes proovikivid ja samal ajal tõestused , et nad ei sobi mulle ühel või teisel o l u l i s e l põhjusel , millest oli süvenemise korral lihtne aru saada . </s> <s> Küllap jäi mul nende kõigi puhul ka m i d a g i arusaamatuks – kättesaamatuks , olles juba algusest peale kellelegi kõrvalvaatajale selge . </s> <s> Temale , mitte minule . . . </s> <s> Ent midagi nad , need naised , on mulle siiski tähendanud ja seeläbi ka minule andnud . . . </s> </p>
<p> <s> Ei , ma ei tohtinud sellega rohkem kaasa minna , ehkki see oli kergem kui vastuhakk . </s> <s> Mul peab olema jõudu ja kainust sellest ringist väljamurdmiseks . </s> <s> Kuid esimesel katsel , nüüdsama ma polnud seda suutnud . </s> <s> Kuid edaspidi . . . </s> <s> Edaspidist ei tule ! </s> <s> Mul avaneb harukordne võimalus – homme , ei , juba täna lahkub mu laev , mis viib mind hoopis teiste reeglitega maailma , õigemini maailma lõppu ja ühtlasi elu teise serva , kust kõik paistab loodetavasti uues , külmas ja kaines valguses . . . </s> </p>
<p> <s> Kõhklesin tükk aega , peo Silla soojal tuksleval südamepoolsel , ta sünnimärgiga väikesel rinnal , mis mu käe puutumise peale ikka veel nagu arg loomake , nagu nirgike võpatas – kas öelda või mitte ? </s> <s> Ja jõudsin lõpuks otsusele , et ma p e a k s i n siiski talle oma ärasõidust rääkima . </s> <s> Niipalju ausust ta ometi väärib . </s> <s> Kasvõi üksnes selle siiatulekujulguse läbi . </s> <s> Ja veel üks asjaolu rääkis selle poolt – ma ei tahtnud tõesti , et ta tuleb järgmine kord selle ukse taha ja ootab , või näeb asjata luku kallal vaeva ning lõpuks avab talle keegi võõras – mu allüüriline Mart või koguni Halla . </s> <s> See kujutluspilt oli nii groteskne , et ma tahtsin naerma puhkeda . </s> </p>
<p> <s> Aga enne kui ma sain mõttes kõige sobivama lause vormitud , tegi tema oma suukese mu õla vastas lahti ja ütles midagi , mida ma ei osanuks arvata . </s> </p>
<p> <s> “ Kui me nüüd lapse saame , aga see võib tõesti juhtuda , siis . . . siis on ta juba pool aastat vana , kui sa ükskord tagasi jõuad . . . ” Ja ma sain aru , et mu ärasõit oli talle algusest peale teada olnud ja just selle peale oli kogu tema kahetsusaktsioon ning kõik muu üles ehitatud . </s> </p>
<p> <s> Üllatav , öeldu ei häirinud mind kõige vähemalgi määral . </s> <s> Ma vaid naersin mõttes nagu Mefisto – saada oma lahutatud naisega laps , kes on sigitatud ühelt poolt täiesti teadlikult ja teiselt poolt täiesti teadmatult-mõtlematult . . . </s> </p>
<p> <s> Silla jäi hommikuni ja me armastasime öö jooksul veel kaks korda nagu kinnituseks , et ma võtan ta sõnu pooleldi naljana . </s> <s> Ometi sain aru , ja küllap temagi , et me vahel polnud selle aasta jooksul , mil me koos elasime , olnud midagi muud kui ühe suure arusaamatuse poolt loodud tõke . </s> </p>
<p> <s> Ja kui Silla lõpuks hommikul lahkus , valdas ka mind haruldaselt kerge tunne . </s> <s> Minu arvates oli nüüd saabunud mingi tasakaal , mille poole ma olin kogu aeg liikunud . </s> <s> Ta polnud mult küsinud , kuhu või kui kauaks ma sõidan . </s> <s> Ja samas , ta polnud mult absoluutselt mingit lubadust võtnud , oli vaid avalamalt kui varem otsa vaadanud ja siis ilma kättki andmata sõnatult lahkunud . </s> <s> Kohe pärast ukseklõpsu läksin kööki , istusin köögiaknale ja üritasin üle pika aja jälle suitsu teha ; tegelikult tahtsin näha , kuidas ta meie õue kastanite vahelt bussi peale läheb . </s> <s> Järsku ta kummardus maha , nagu oleks midagi eelmisest elust kaotatut märganud ; ilmselt oli see kastanimuna , sest ta pöördus ümber ja näitas leitut mulle ja küllap ka naeratas läbi hommikuhäo . </s> <s> Hetk hiljem oli ta nurga taha kadunud . </s> </p>
<p> <s> Ja alles siis hakkas minus taguma ärevusenoodike , see aina kasvas , sellest hoolimata , et ma seda püüdsin maha suruda . </s> <s> Imelik ärevus , millel oli nüüd juba nimigi – et ma polegi nüüdsest nii vaba , nagu arvasin olevat . </s> <s> Ma püüdsin selle peale naerda , korra isegi valjusti . </s> <s> Kuid ärevus jättis mind vastutahtsi maha . </s> <s> Kuni pakkimiskohustus mu lõpuks köögist tuppa peletas . </s> </p>
<p> <s> Ma pidin selgi hommikupoolikul , olles truu oma muusikalisele harjumusele , midagi endale mängima ; seda enam , et mu grammofon ja plaadikogu jäävad kauaks ajaks puutumata . </s> <s> See võib olla kauaks ajaks viimane muusikakuulamine . </s> <s> Sest kes teab , millised on seal polaarjaamas üldse muusika kuulamise võimalused – üksnes tuule vihin ja elektrigeneraatorite müdin kusagil lähedal ja raadiojaama pidev ragin kui märk alatiselt elektrit täis atmosfäärist . . . </s> </p>
<p> <s> Selles meeleolus olnuks loogiline valida midagi kerget ja pidulikku , näiteks Händeli “ Muusika vee peal ” . </s> <s> Või üks kahest Mendelssohni klaverikontserdist , kuivõrd esimene neist oli mind ju Sillaga omal ajal kokku viinud . </s> <s> Ometi juhtus mulle kätte plaat Beethoveni viimaste keelpillikvartettidega ja ma arvan , et see , mille ma keerlema panin , oli ta kõige viimane kvartett , do-diees minoor op. 131 , täiesti kurdi helilooja looming , mida ta ise kuulis vaid oma kujutluslikus heliruumis . </s> <s> Kas selles oli varjul mingi sümboolika , kas ei hakka minagi kuulama seal kumisevas vaikuses või ühtlaselt ulguvas tormituules kõiki oma lemmikhelindeid vaid mälus säiluva põhjal , sest vaevalt seal on mingitki võimalust tõsise muusika kuulamiseks ja vaevalt sealne ümbritsus , sealne seltskond ka võimalust pakub . . . </s> </p>
<p> <s> Kuulates ründas mind , nagu ikka sellise muusika puhul , assotsiatsioonide ja ahelmõtete rida. . . Mis küll kõik minuga oli juhtunud selle poolteise aasta jooksul pärast Sillast lahkumist siitsamast toast ? </s> <s> Milleks olid küll kõik need järgnevad kiindumused , mida nad olid mulle andnud ? </s> <s> Kas nad polnud igaüks omamoodi pettused ? </s> <s> Ja ühtlasi tõestused – ma polnud ühtki neist naistest väärt ? </s> <s> Sel juhul pidi minuga olema nagu mu lemmikkangelase Peer Gyntiga , keda veeti mööda Suurt Kõverat , ilma et ta ise oleks seda mõistnud või soovinud . . . </s> <s> Niisiis – viga polnud mitte üksnes Sillas , vaid ka minus . </s> <s> Aga mis siis oli minus see kõige taunitavam joon ? </s> <s> Ilmselt see kergus , millega naispoolus mind kaasa kiskus . </s> <s> Seda on lihtsamalt nimetatud rikutuseks . </s> <s> Kas sel juhul oli Silla olnud kui riiv , mis kõike seda minus tagasi hoidis ? </s> <s> Ja kui see ühel hetkel kadus . siis . . . </s> <s> Või mis peitub tegelikult selle taga ? </s> <s> Kas tegu pole mitte järeleandmisega oma alateadvuse otsustele ? </s> <s> Järelikult , mind peaks valdama hoopis kahetsus , et ma kõigist elu pakutud võimalustest kinni ei hakanud või mõne ahvatlusega palju täielikumalt kaasa ei läinud ? </s> <s> Kas ma otsisin neis endale uut naist ? </s> <s> Mõnes ehk küll , mitte kõigis . </s> <s> Kuid mind tabas igakord ebaõnnestumine . </s> <s> Mõistsin nüüd , et seda oleks olnud võimalik juba algusest peale ette öelda . </s> <s> Põhjus oli igakord olemas , ja igakord erinev . . . </s> </p>
<p> <s> Jah , ma olin nüüd piisavalt vana , et teada – elul on aeg-ajalt nagu sõlmed sees . </s> <s> Või õigemini , sa jõuad nagu nullpunkti ( või on need lihtsalt ajaaugud me reaalajas , nagu on olemas ju kosmilised mustad augud , millesse neeldub kõik olev ) ja sul on tunne , et kõik koondub vaid olevasse ning üsna väikesse tähenduspunkti , et edasist ei järgnegi või vähemalt tema , selle tuleva peale ei maksa loota , sest kõik on nii mõttetu , asjatu , tähtsusetu . </s> <s> See on kui suur tühjuse karjatus sinus . . . </s> </p>
<p> <s> Ning samal ajal on võimalik ka vastupidine – hetke äärmine tähtsustumine , ta täitumine äärmiselt selge ja suure sisuga , tunne , et sa järgid üksnes mingit väga olulist juhtniiti ja kõik , mida sa ette võtad , kõik , mis su peas vaid hetkekski vilksatab , on tähelepanuväärne , on millegi suure ja tulevase teenistuses . . . </s> </p>
<p> <s> Minus oli üks selliseid tõelise tõdemuse hetki . </s> <s> Need mõlemad tunnetused olid minus koos . . . </s> </p>
<p> <s> Ja nüüd ma siis olen siin – laeval , mis on teel Antarktisesse . </s> <s> Reis on olnud pikk , see on kestnud üle kahekümne päeva , ning homme keskpäeval peaks rannik lõpuks paistma hakkama . </s> <s> Selleks on juba ka küllaldaselt märke – õhk on muutunud jäiseks , lausa nõelavaks , vahepealne võimas ookeanilaine on madaldunud hällivaks ja pikaks ummikaks , ja see hõljuv meri kannab me ümber kogu aeg väiksemaid jäätükke , samal ajal kui suuremad jäälaamad ilmuvad kaugemal udust ja kaovad sinnasamasse . </s> <s> ( Nii , nagu nad ilmusid samasugusest udust esimeste meeste jaoks , kelle nimed on mulle hästi teada – Ross , Dumont D'Urville , Wilkes , Mawson . </s> <s> Samamoodi on mulle ju teada ka nende nimed , keda see manner on peibutanud oma valeva tühjusega , tõotades avada enda sisemuses peituv saladuste saladus – Shackleton , Byrd , Scott , Amundsen . </s> <s> Kuid mis on minu siiajõudmise tegelik põhjus , mis on minu saladus või ihalus ? </s> <s> Kas seesama meeste ürgolemuses peituv tung kaugusse , tundmatusse või midagi muud ? </s> <s> Kui ma seda vaid teaksin . . . ) </s> </p>
<p> <s> Raske kujutleda , et selle udu taga võiks veel olla midagi , aga seal on manner , kõigist teistest ebasõbralikum ja üleni jäine ; ta sünnib heleda vöödina , mis suureneb aegamööda , muutudes järsakuks , seinamiks , meenutades algul ehk me põhjarannikut , aga jätkab kasvamist , muutudes palju kõrgemaks ja laiemaks , kuni omandab need mõõtmed , mis lubavad teda kutsuda Enderby maaks , ja sinna ühte nimetusse jäälahte jääb me laev ankrusse ning mu reis on lõppenud , et võiks alata selle teine pool – väga pikk eemalolek kõigest , mis on mind senini ümbritsenud . </s> </p>
<p> <s> Aga juba praegu tundub nii ebareaalne kõik hiljutine . </s> <s> See sündmuste , inimeste pisenemine ja tähtsusetuksmuutumine algas juba hetkest , kui laev Tallinnas otsad andis ja linn , ta majad , korstnad ja tornid kaugenema hakkasid , kuni nad muutusid tõesti vaid etiketisiluetiks – et siis muutuda vaid mereavaruseks mu ümber . </s> <s> Muuseas , mitte ainult viimase poolteise aasta sündmused ja inimesed ei tundunud minust maha jäävat , pisenedes nagu linngi . </s> <s> Sinna kaipealsele tundusin maha jäävat ma isegi , ning see teine , kes on siin laeval ja kõike seda meenutab , on ka ise teine , mingil kombel kõrvalvaataja . </s> </p>
<p> <s> Kõik need päevad olen uuesti , segamatult ja ruttamata , üle jutustanud ( iseendale , kellele siis veel , teisi kuulajaid ja osalisi mul ju siin pole olnud ) neid lugusid , meenutades kõiki neid erinevaid naisi , püüdes taastada iga öeldud sõna ja lauset , tuletades meelde kõiki võimalikke üksikasju , sealjuures oma mõtteid ning reageeringuid lisades , ise ka täpselt teadmata , milleks seda teen . </s> <s> Kas selleks , et midagi uuesti nautida ? </s> <s> Vaevalt siiski , sest seal on olnud ju ka häbistavat ja valulist . </s> <s> Pigem siiski selleks , et kõik need sündmused , need naised minus kinnistuksid ja tänu sellele mõttes kordamisele seda kindlamini alles püsiksid . </s> <s> Sest ma ei tahaks k e d a g i ega m i d a g i unustada . </s> <s> Olen nimelt selle reisi vältel aru saanud , et minu eas mees ei peaks häbenema oma kiindumusi ja armuseiklusi , mitte midagi nendega seonduvat , sealhulgas ka oma ilmseid altminekuid ja eksimusi , sest kokkuvõttes on see kõik minu oma , minusse puutuv , veelgi enam – omamoodi kapital , mille ma võtan kaasa oma järgnevasse , kindlasti rahulikumasse ellu , mis mind loodetavasti pärast seda ekspeditsiooni ees ootab . </s> <s> Tean , ma koguni usun , et minuga juhtub samuti , nagu mõne teise säärasel ekspeditsioonil käinud mehega – et esimene mõistlik naine , kellel on minust kahju ja kellele tundub minus ka midagi meeldivat , võtab minu ( muidugi koos mu teenitud rahaga ) endale – ja ei kahetse seda kunagi hiljem ega nori mu puuduste kallal . </s> <s> Ning veel – ei sori kogemata ega meelega mu minevikus . </s> <s> Minul endal , nagu te ehk olete aru saanud , on sellise valiku tegemine raske . . . </s> </p>
<p> <s> Nõnda siis , Rolf , kes sa oled nüüd juba kakskümmend üheksa aastat vana , su ekslused on selleks korraks lõppenud , aga sa pole veel tõelist ringi sooritanud . </s> <s> Alles siis , kui sa ükskord samamoodi laevaga tagasiteel oled , saab see täis ; siis oled arvatavasti teistsugune ja kõik see ei eruta sind enam niisugusel määral . </s> <s> Ehk sa tõesti ei satu enam s ä ä r a s e s s e naiste-petteringi . </s> <s> Või kes teab , kes teab ! </s> <s> Oleneb , kui sügavavale sa oma karma poolt sinna oled mõistetud . </s> <s> Sest sa ju usud ka seda idamaist mõttepuru . . . </s> </p>
<p> <s> Ma tean , kõik laevalolijad teavad , et seal rannikul on praegu kevad , hiliskevad , parim aeg polaarjaama eelmise meeskonna väljavahetamiseks , sest nõnda jõuame me , uued , lühikese suve jooksul sisse elada kõige tähtsamaks , pikaks talvitusajaks . </s> <s> Muidugi pole see hiliskevad tavatähenduses , vaid üksnes Antarktika mõistes – ikka seesama jää ning lumi , ehk sekka vaid mõned sulailmad , meteoroloogi jaoks lihtsalt kergemate ilmade rida , mingi valguseline kergendus . . . ja võib-olla tõeliste pilvede võimalus . </s> </p>
<p> <s> Jah , pilved ! </s> <s> Hester , kui sa vaid teaksid praegu seal oma kodus , mida ma olen näinud ja tunnetanud , milliseid romantilisi merepanoraame , milliseid hunnituid pilvevaateid ma olen selle reisiga juurde saanud . </s> <s> Mul on tulnud justkui üle korrata kõikide pilvede ladinakeelsed nimetused , ja mõned neist kõlavad tõesti kui muusika – Cirrus filosus , Cirrostratus nebulosus , Stratocumulus vesperalis , Altostratus opacus . </s> <s> Jah , aga kõik need on olnud merepilved . </s> <s> Veel ei suuda ma ette kujutada , millised on jäise mandri enda pilved . </s> <s> Nüüd , suve algul ? </s> <s> Talvisel ajal , kui taevas langeb maani ( jääni ) ja lumetorm paiskab kõik mõisted segamini , ei saa mingist pilvkattest juttugi rääkidagi . . . </s> <s> Aga , Hester , mul on üks salajane lootus – et mul avaneb seal , kohapeal kasvõi k o r d k i võimalus näha kauge lumehorisondi kohal madalas loojangutaevas peale päikese loojumist helkivaid ööpilvi . </s> <s> Mis on sama haruldased nagu roheline kiir merel või Nanseni poolt igatsetud roosa kajakas . </s> <s> Nii et ma jään sulle , Hester , praegu vastuse võlgu . </s> <s> Aga nagu sa aru võid saada , ma olen hetkel romantilisel lainel , mis sulle ju minus meeldis . . . </s> </p>
<p> <s> Muidugi olen püüdnud silme ette manada seda öö ja päeva segiolemist , mida soodustab juba lausaline valge- või pimeaeg , seda lõputuna näivat ilmavalvet kellegagi ning töö ja mittetöötamisaja halastamatut rütmi , seda väikest ja tüütavate nägudega meesteseltskonda , ängi rohelise järele , seda lõputut valget avarust , mis on nagu tohutu ekraan , millele võib projitseerida kõike . . . </s> <s> Ükskõik milliseid kujutlusi ma ka ei looks , kuid üht ma tean kindlasti , mis mind seal valge mandri serval asuvas polaarjaamas ees ootab . </s> <s> See on üksindus , mõiste , mis mulle kindlasti kõvasti selgeks saab . </s> <s> Sest olen mõndagi lugenud eluolu kohta polaarjaamades : mehed isekeskis , mehed iseendaga , oma mälestustega , mehed naistetus maailmas , mis on julm ja valus taluda . </s> <s> Ning mul tuleb elada valdavalt lihtsate ja rohmakate meeste – mehaanikud , traktoristid ja teised – seltskonnas ; igatahes pole see mingi intelligentide klubi . </s> <s> Jah , ma olen studeerinud ka klassikalisi reisiraamatuid – Scotti , Shackletoni , Byrdi , Mawsoni omi , silmitsenud hoolega neis raamatutes äratoodud väheseid fotosid , mis on kõnekamad kui leheküljed kirjeldavat teksti – akendeta seinad , pikk söögilaud , narid , varustusekastid seinte ääres , palju ruumi võtvad riided varnas , ruumipuudus , külg-külje kõrval elamine . . . </s> <s> Ühel sellisel fotol istub Robert Scott oma Rossi saare Evansi neeme onnis , teisel istub oma onni ees lumes , vaid kaksteist kilomeetrit samast kohast eemal Roydsi neemel Ernst Shacleton , mu lemmik kõigi nende retklejate hulgas . </s> <s> Muuseas , olen siin laeval juba jõudnud lugeda , pliiats käes , seda Mündist ostetud raamatut “ Forbush ja pingviinid ” , eriti lehekülgi , kus too üksinduses viibiv mees igatseb taga oma tüdrukut Barbarat ja tunnebki aeg-ajalt ta füüsilist juuresolekut . </s> <s> Jah , kõik mehed taolises olukorras peavad võitlema ühe ja sellesamaga – mälestuste ning samal ajal ka erootiliste kujutluste ning unenägudega . </s> <s> Küllap need hakkavad mindki külastama . . . </s> <s> Üht-teist on rääkinud ka selle läbi teinud mehed siin laeval , kes lähevad sinna teist või koguni mitmendat korda – oma kallimate pilte teistele meestele harilikult ei näidata , sest teise mehe pilk võib midagi ära kaeda ; neid vaadatakse salaja , aga seinale , oma koi kohale riputatakse üles niisuguste naiste pilte , kes kuuluvad nagunii kõigile – estraadilauljate , filmitähtede , kaunite sporditüdrukute poolalasti fotosid , et nad valvaksid meeste rahutut und , et nende uned oleksid täis nende hingeõhku , nende puudutusi , nende keha survet ja petlikku lahkumist , niipea kui uni lahtub . . . </s> <s> Kui on õnne , siis kleebitakse sinna ka välismaa klantsžurnaalidest väljalõigatud modellipilte , mida on aga võimalik hankida vaid välismaa polaarjaamadest , naabrite , näiteks uusmeremaalaste juurest , kes pidavat olema meie jaamale kõige lähemal olijad . </s> <s> ( Võib-olla töötab uusmeremaalaste juures ka seekord mõni ornitoloog , nagu seda oli Forbushi kangelane . . . ) </s> <s> Kuid kõige hinnatavad olevat meeste hulgas siiski “ Playboy ” - päritoluga jõulised aktifotod , mille hind kohalikus vääringus olevat õige kõrge – karp vene kaaviari või kaugida krabisid . </s> <s> Ja kui seda teemat pidi veelgi edasi minna – pea igas Nõukogude polaarjaamas olevat käibel üks kaunis nõme ja süžeetu viieteistkümne-kahekümneminutine filmikontsentraat , mis on saadud paljudest kinofilmidest väljalõigatud armatsemisstseenide kokkuliimimisel . </s> <s> Ja seda siis vaadatavat üle õhtu , kui naisteihaluslained üle pea kokku ähvardavad lüüa . . . </s> <s> Ah naised , meeste nõrkuse kehastajad . . . </s> <s> Aga mis ameeriklastesse puutub , siis nemad olevat selles osas sammukese või kaks ülejäänutest ees – neil olevat seal igal mehel kaasas täispuhutavad naisnukud , keda kutsutakse hellitavalt ühe ja sama nimega Jane . </s> <s> Nii et Barbara ja Jane </s> . . . . </p>
<p> <s> Kõik see – räme ning hell , tegelik ja romantiline , kuidas just võtta – ootab mindki , saab minugi elu osaks ja hakkab mind aeglaselt ning järjekindlalt tüütama ja piinama . </s> </p>
<p> <s> Mõtlen , mis suudaks mind lohutada tolles tohutus ühetaolisuses , millesse ma varsti sukeldun , kus mu armukesteks saavad miinimumtermomeeter , hullunult keerlev anemomeeter ning meteoandmestiku kodeerimistabel . </s> <s> Kas üksnes kaasavõetud raamatud ? </s> <s> Ma hakkan neid ju varsti peast teadma ! </s> <s> Ehk peaksin muutuma mingil kombel rutiinsemaks ja asjalikumaks , pühenduma sellele tööle , milleks mind on siia maailmaveerde toodud , nähes vaid selles peamist ja kustutada selle läbi oma igatsusi ja kihusid , nagu seda suutis ilus ja noor kunstiteadlane Galja ühes kauges Põhja-Venemaa kloostris ? </s> <s> Või on võimalik lohutuseks ja kergenduseks midagi petlikku välja mõelda ? </s> </p>
<p> <s> Jah , mul on see võimalus . </s> <s> Ma võin sellele valgele kujutluslikule paberile kirjutada uuesti oma viimase poolteise aasta elu , oma armuseiklusi , kui nii võib öelda , aga ka kõike eelnevat ja mälestuslikku . </s> <s> Aga mitte ainult sinna ! </s> <s> Mul peaks jätkuma ka tõelist paberit , et katsuda read kirja panna . </s> <s> Tunnen , mul võiks see välja kukkuda . </s> <s> Ega ma pole asjata ( ehkki suurte vahedega ) pidanud midagi märkmeraamatu ja intiimse päeviku vahepealset , mida võiksin nüüd jätkata . </s> <s> Seda enam , et keegi mu tulevastest kaaslastest ei suudaks seda nagunii lugeda . . . </s> </p>
<p> <s> Karin , Annemari , Hester , Maren , Margit , mu venelannad , isegi Halla ! </s> <s> Ma olen teist palju mõelnud , ja mõtlen arvatavasti sageli edaspidigi . </s> <s> Ma mõtlen teist erinevalt , ma mõtlen teist valdavalt hästi . </s> <s> Ehkki teis oli ka oma varjukülgi . </s> <s> Siinkohal vilksatab mus asjakohane võrdlus ( kuna ma saan töötama ikkagi meteoroloogina ) , et mitte asjata ei panda orkaanidele ilusaid naisenimesid – seal taga varjub nii mõndagi raevukat . </s> <s> Piisab , kui meenutan Hallat või Marenit . . . </s> <s> Kahju vaid , et mul pole teist ühestki fotot , mille võiksin oma koi kohale üles riputada , et te oleksite mul lähemal , et teil oleks kergem mind külastada mu unenägudes ja avasilmi uneskelude aegu , selles poolreaalsuses , mille loovad hämarus ja väljas seinte taga ulguv tuisk . </s> <s> Et mitte olla teistest erinev ja mitte asjatute küsimuste rahe alla sattuda . </s> <s> Aga mul pole ühtki sellist fotot kaasas . </s> <s> Kui mõtlema hakata – mul pole teist üleüldse ühtki fotot . </s> <s> ( Junast ju oli see varastatud foto , kuid kui kaua ma ka ei otsinud , ma ei leidnud seda reisierutuses üles ! </s> <s> Kas seegi pole osutus , et ma peaksin teid kõiki seda selgemini oma kujutluses nägema ! ) </s> <s> Ei , üks foto siiski mul juhuslikult ühes on . </s> <s> Järjehoidjana raamatu “ Me tusameele talv ” vahele jäänud . </s> <s> Koos nende paari hõlmikpuulehega . </s> <s> See on foto minust ja Galjast seal lumisel kloostriõuel . </s> <s> Aga just tema , Galja , polnud peaaegu tõeline , ta on nende venelannade hulgas vaid nalja pärast , teiste nelja tõttu . </s> <s> Nii et selle foto võiksin ma seinale üles riputada küll . </s> <s> Selles loos pole peaaegu midagi varjata – Galja jäi ju eespoolräägituist mulle kaugeks ja teadmatuks igas mõttes . . . ? </s> <s> Ja seepärast on temaga seotu kõige enam kujutluslik – mis oleks juhtunud siis , kui ma oleksin Fjodori üksinda linna tagasi saatnud . </s> <s> Kuid siis oleksid ilmselt olematuks jäänud Ljuba , Nadja , Vera . </s> <s> Ja Juna . </s> <s> Näe , ma olengi taas teie juures tagasi . . . </s> </p>
<p> <s> Siinkohal meenub mulle , et seal Põhja-Vene linnas viimasel köögiõhtul rääkisime muuhulgas Puškinist , tema kaunist naisest Natalja Gontšarovast ja meeste inetusest , mis nagu pole naistele alati oluline . </s> <s> Ja siis muutis Fjodor pisut jutuainet ning rääkis mingist Puškini donžuanlikust nimekirjast , millest mina polnud küll midagi kuulnud . </s> <s> Selgus , et suur poeet oli kandnud kellegi Jelizaveta Ušakova albumisse oma naisvallutuste nimekirja , ehkki üksnes eesnimedega , nii et uurijatel on tükk tööd , et neid lahti mõistatada . </s> <s> Igatahes oli seal ka Anna Kern , keda olin pidanud poeedi suureks platooniliseks armastuseks . </s> <s> Aga kes oli olnud samasugune seelik nagu teisedki , et mitte öelda rohkem . </s> <s> Me kõik naersime tookord selle üle , ja Fjodor , saades meie reageeringust innustust , soovis teemat jätkata , lausudes , et Puškin oli tegelikult Casanova- tüüpi kavaler , aga mitte mingil juhul Don Juani taoline . </s> <s> Mille peale Nadja nõudis , et Fjodor tooks välja Casanova ning Don Juani erinevuse , ja Fjodor kohendas tähtsalt oma prille ning teatas – esimene neist armastab tõesti kõiki neid naisi ja suudab neid kõiki ka hiljem oma südames mäletada , samal ajal kui Don Juan tormab kui küllastumatu ühelt vallutuselt teisele , sest temal on seksuaalsus peas , mitte südames . </s> <s> Ja Don Juanil oli selle nimekirja pidamiseks oma abimees , kelle nimi oli Leporello , kui ooperi-keeles rääkida . </s> </p>
<p> <s> See oli olnud mu lahkumisõhtu üks vestlusteemasid . </s> <s> Kuid see päästis ilmselt liikvele midagi alateadvuslikku . </s> <s> Kas oleksin osanud arvata , kui lähedal olen ise oma väikese vallutusnimekirja pikendamisele tol õhtul ja öösel ? </s> <s> Need toredad tüdrukud , kas neil polnud tõesti selles naisterohkes linnas kellessegi armuda , et just mina neile meeldisin . </s> <s> Või polnudki tegemist muu kui palja juhusega . . . ? </s> </p>
<p> <s> Ja kui ma teid niimoodi mõttes sorin , kahetsen ma , et ei võtnud kaasa oma lahutatud naise Silla fotot , eriti veel viimase meievahelise juhtumi valgusel . </s> <s> Kasvõi seda , kus me oleme pildistatud viis minutit pärast seda , kui oleme “ jah ” öelnud , endil nii äraseletamatud ilmed ees . </s> <s> Seda olnuks tõesti hea mõnele tüütule saatusekaaslasele lõpuks näidata , kes mu perekonnaseisu ikkagi teada tahab. Ja üleüldse . . . </s> </p>
<p> <s> Karin , Annemari , Halla , jah , isegi tema , Hester , mu venelannad , Lesk , Margit , Silla. . . jah , ka Silla , võrdväärselt kõigi teistega – te olete minu nimekiri , minu emotsionaalne või kõlvatuslik kapital , ükskõik millise nime keegi kõrvaline sellele ka annaks või kellega just seostaks . </s> <s> Kas Goethe , don Juani või Casanova omaga ? </s> <s> Aga kui enda vastu täiesti aus olla , siis see nimekiri ei tekkinud teadlikult , see oli omamoodi isevool , kui reageering Silla lahkumisele . </s> <s> Mingi raam – võib olla just see kujund on kõige täpsem – lagunes koost , ja nii see läks . </s> <s> Aga ma arvan siiski üht – ma ei petnud kordagi üht inimest , nimelt iseennast . </s> <s> Kõik see juhtus nii , nagu olen siin kirjeldanud . </s> </p>
<p> <s> Kui ma nii lausun , siis tähendab see seda , et tegelikult pole kellegi asi , kuidas ma teisse tõeliselt suhtun . </s> <s> Ma ei pruugi ju kellelegi aru anda , mul ei ole vaja kinnitada teistele ehk arusaamatut , et te olete minus kõik v õ r d s e l t . </s> <s> Kes meestest on kunagi taolist rida läbi elanud , see teab , et vaid kehkenpüksid kipuvad taolisega uhkeldama . </s> </p>
<p> <s> Nii et küsimus , kas ma eelistan teist kedagi teisele , on lihtsalt vale lähenemine asjaoludele , eriti veel minu tulevases olukorras . </s> <s> Tegelikult peaksin küsima – keda mu alateadvus teist igakord välja valib ? </s> <s> Aga see oleneb mingitest kolmandatest asjaoludest , mingitest välgatustest ja mälu kummalisest käitumisest . </s> <s> Nagunii te vaheldute , segunete ja kordute . </s> <s> Sest ühtki teist ei ole mul võimalust kohata enne , kui olen tagasi . </s> <s> Ei , siiski . </s> <s> Aniara , mu Saatja , tema üksi on võimeline mind külastama ka siin . </s> <s> Salapärase ja teistele teadmatu lumenaisena . </s> <s> Ja ma loodan , et ta teeb seda . </s> <s> Samal ootamatul moel nagu seal Kõrvemaa metsades ? </s> <s> Mõnes mõttes ta isegi lubas mind edaspidigi saata . . . </s> </p>
<p> <s> Ta läheneb peatumatult , see maailmaäär , ta ei peida end enam olematuse paksu eesriide taha ; ta on siinsamas , viimase udupalaka varjus – mitte ainult kui rannik , vaid kui maksimaalne piir minus alati valitsenud romantilisele rahutusele . </s> <s> Rohkemast , kaugemast oleks võimatu unistada . </s> <s> Või need oleksid juba Aniaraga seotud ebareaalsed visioonid . . . </s> </p>
<p> <s> Nii ma siis laskun tekilt sooja laevasisemusse ning heidan koisse pikali . </s> <s> Tunnen , et ma vajaksin mingit rahustumust. See võiks olla näiteks muusika . </s> <s> Olen selle reisi vältel hakanud puudust tundma kahest asjast – rohelisest ümbrusest ja heast muusikast , ehkki mingit rütmilist tagumist ja mingeid meloodiaid on viimasel ajal laevaraadiost pidevalt tulnud . </s> <s> Aga see on muusika , mida on täis kõik maailma raadiolained , ja see viimaste päevade oma tuli ilmselt Argentina raadiojaamadest , mida me oleme siiamaani olnud suutelised kinni püüdma . </s> </p>
<p> <s> Ma suigatan - ja samal ajal hakkab mu sisemuses kõlama minus endas olev muusika , mis näib kõige enam sobivat antud olukorraga . </s> <s> Ning mida sügavamale ma unetaolisse olekusse vajun , seda avaramaks näib saavat selle muuusika kõlaruum. See pole enam mu tuba , kontserdisaal , vaid hiiglaslik avatud ruum . </s> <s> Ja pärast mõningat otsingulist ja sumbuurset algust tunnen ma selle ära – Richard Straussi “ Alpi sümfoonia ” . </s> <s> Ja kohe kangastuvad mulle lai tasandikuline panoraam , mille tagaplaanil on lumised mäed . </s> <s> Aga ma liigun kiiresti neile mägedele ligemale , ning äkki olen ma selle maastiku kohal , kandudes kiirelt ja vabalt nagu linnutiivul või õhusõidukiga . </s> <s> Aga see pole kumbki – tegu on mingi köisteega , sest lõputu rida sõrestikulisi tugiposte viib ülespoole mööda lumist nõlva , ja muusika paisutuskohtadel ulatuvad sellest aeg-ajalt välja üksikud mustad kaljunukid ( ma tean seal unes , et neid kutsutakse nunatakkideks ) ja nende vahet liiguvad pisikesed abitud vagonetid . </s> <s> Ja mina olen ühes neist , samal ajal kui kõik teised vagonetikesed või õieti tõstekorvid mu ees ja taga on tühjad ning mulle vastu tulevad samasugused tühjad istekorvid . </s> <s> Kas see tähendab , et vaid mina üksi tõusen selles unes kõrgemale . </s> <s> Siis kummuvad , murduvad all juba liustikud , jää helgib pudeliklaasisiniselt , ta kõledus ulatub üles minuni . </s> <s> Aga ma tean , et see tõus ei lakka , et selle sihiks on midagi rohkemat . </s> <s> Ning keegi lausub mulle seal unes nime Jung , ning seesama hääl seletab – sa näed omaenese liig tähtsustunud persooni , ta asjatut ponnistust kõrgemale , teadmata , et sa oled oma piiri juba saavutanud . . . </s> </p>
<p> <s> Aga see ei loe mulle midagi , sest jõud ja muusika viivad mind aina kõrgemale . </s> <s> Ja nüüd paistab eespool nugaterav mäeribi , mis näibki maksimumina , kuhu võib üldse jõuda , sest selle kõige kõrgemas punktis seisab üksik abitu imetilluke inimene – võib-olla ma ise , mu teine mina , mõtlen ma jälle – , aga siis selgub , et see pole üldsegi veel tipp , kuna muusika jätkub ja paisub , jätmata ruumi ega võimalust millelegi muule või millekski teiseks , mis oleks seotud minu väikese , aina koonduvama ja tähtsusetumaks muutuva maailmaga . . . </s> </p>
<p> <s> Ja siis hakkab ahistavalt kõrgel paistma tõeline tipp , mis on ühtlasi kui suitsev koonus ning ma mõtlen seal unes – see saab olla üksnes Erebus , mille serval seisis kord Shackleton oma kaaslastega – ja mind valdab seejärel hirm , et kas ma ikka julgen seal päris ülal heita pilku alla , sinna , kust pärineb see suits ja see kuumus . </s> <s> Kuid ma pole veel tipus , sinna on veel maad – ja hiiglamadalal mu all laiub kõik see , millest ma olen kõrgemale tõusnud . </s> <s> Ja mul seisab ees tõusta veel kõrgemale , hirmutavalt kõrgele , võimatult kõrgele . . . </s> </p></div2></div1>
    </body>
  </text>
</TEI>
</teiCorpus>
</teiCorpus>
