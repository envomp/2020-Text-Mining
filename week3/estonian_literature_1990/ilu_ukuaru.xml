<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Ukuaru </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Ukuaru </head>
<p> <bibl> <author> <s> Veera Saar </s> </author> </bibl> </p><div2 type="alaosa"><head> I osa </head><head> I </head>
<p> <s> Täna saatsin ma Enn-Aksli ära . </s> <s> S1aatsin ta kodust kaugele , et ta kasvaks ja küpseks ja saaks meheks . </s> </p>
<p> <s> Kas see oli õige ? </s> <s> Ma ei tea . </s> <s> Mineku otsustas Enn-poiss ise ja ma ei hakanud talle vastu vaidlema . </s> <s> Ainult korra nimetasin , et võib-olla poleks tal vaja minna kaugele , võib-olla leiduks meie metsamajandiski kõlblik koht tehnikumi lõpetanud metsamehele . </s> <s> Kuid Enn ütles kindlalt : " Ei , ema . </s> <s> Minu koht pole Ukuarul ega Liivalaial . </s> <s> Siin ei saaks minust iialgi õiget inimest . " </s> <s> Valus oli mul seda kuulda , kuid teadsin , et ta räägib tõtt . </s> <s> Ukuaru pole enam see , mis ta oli kakskümmend viis aastat tagasi , isegi mitte see , mis viis aastat tagasi – ja mine tea , ehk just sellepärast ei sobigi ta Ennule . </s> <s> Igaüks peab otsima ja leidma ise oma Ukuaru . </s> </p>
<p> <s> Nii siis – saatsin ta ära , oma pesamuna . </s> </p>
<p> <s> Enn-Aksel ei tahtnud kaasa võtta mitte midagi peale isa pilli . </s> <s> Seda vana lõõtsaloksu , mis nüüd küll ei suuda võistelda moodsate akordionidega ja bajaanidega , on ta igal pool kaasas kandnud . </s> <s> Pakkisin siiski kohvrisse pesu , puhtaid särke ja muud , mida arvasin tal kohe esimestel päevadel vaja minevat . </s> <s> Ennule näis see olevat täiesti ükskõik : vaatamata , mis ma panen või panemata jätan , läks ta eidega jumalaga jätma . </s> <s> Ja siis tuli juba buss Ukuaru mäest alla . </s> </p>
<p> <s> See tolmune buss , mis kaks korda päevas sõidab nüüd läbi Ukuaru oru – hommikul alla mere poole ja pärast lõunat tagasi Liivalaia suunas , on kõige kindlam tõend , et me ei ela enam kuskil pärapõrgus . </s> <s> Pärapõrgus ? ! </s> <s> Oh ei ! </s> <s> Niipea kui sai valmis uus tee , hakkasid Ukuarult läbi sõitma ka autod ja ekskursioonibussid , ja inimesed , kel paremat pole teha , tallasid mitu laia rada järvekaldalt allikani . </s> <s> Nad kippusid allika juures laagerdama , hakkasid murdma oksi ja tegema tuld , nii et me pidime panema üles keelusildid . </s> <s> Aga ikka leidub neid , kellele on keelusiltidestki vähe , ja nii juhtub mõnikord , et ma vilksamisi mõtlen : ah , oleks parem kõik nii , nagu oli varem , nagu oli siis , kui ma Ukuarule tulin . </s> </p>
<p> <s> Ma ei tea , mida mõtleb Enn endistest aegadest , kuid tahaksin , et ta kannaks endaga mälestust praegusest Ukuarust , kõigest , mis siin on . </s> <s> Küllap seepärast käskisingi : </s> </p>
<p> <s> " Vaata veel kõike hoolega , et sa ei unustaks . </s> <s> Vaata isa mändi ja ka meie vana maja . </s> <s> Võib-olla pole teda siis enam püsti , kui sa jälle tuled . " </s> </p>
<p> <s> Ta heitis pilgu üle tee madalaks vajunud maja poole ning vastas kergelt naeratades : </s> </p>
<p> <s> " Mõne iluasi nüüd , mida vaja vaadata või meeles pidada – paras buldooseriga kokku lükata ! " </s> </p>
<p> <s> Muidugi oli see õige , aga niiviisi oma sünnimaja kohta ütelda ... ; </s> </p>
<p> <s> " Allika juures sa ei jõudnudki enam käia , " kahetsesin , kui buss juba meie juures peatus . </s> </p>
<p> <s> Ta heitis käega : </s> </p>
<p> <s> " Või ma seal vähe olen käinud ! </s> <s> Ja ega seda ometi keegi kinni aja . " </s> </p>
<p> <s> Ta ei tahtnud , et teda saatma lähen . </s> <s> Ent kinnitasin , et mul on Liivalaiale asja , et pean metsamajandisse sisse astuma ja ka rahvamajas Reeda juures käima . </s> <s> Seda ei võinud Enn-Aksel keelata ja nii sõitsin temaga kaasa . </s> <s> Bussis oli vähe rahvast . </s> <s> Istusin nii , et võisin Ennu kõrvalt silmitseda . </s> <s> Vaatasin teda ja ... ; kohkusin : mu jumal , kui sarnane on ta oma kadunud isaga ! </s> <s> Samasugune pikk ja kõhn , samasugused tumedad juuksed – ainult mitte nii krussis – , samasugune kitsas nägu , rahutud silmad ja pikad sõrmed , mis ala hüpleksid pilliklahvidel ... ; Mu väike Enn-Aksel ! </s> <s> Kuhu on kadunud need aastad , mis su suureks on kasvatanud , kuhu on nad läinud ? </s> </p>
<p> <s> Jah , aastad , aastad ... ; kevaded , suved , sügised ja talved ! </s> <s> Kuhu on nad kadunud ? </s> <s> Kui palju on neid juba möödunud Aksli surmast , kui palju sellest päevast , mil ma esimest korda metsavahina Ukuaru vahtkonnale ringi peale tegin ? </s> </p>
<p> <s> Polnud mulle antud mahti aastaid lugeda ega arvutada , pole seda vajagi olnud , sest mu aastad on seisnud elavaina mu ümber , sirgunud , kasvanud ja nõudnud ikka rohkem ja rohkem . </s> <s> Reet , Mirjam , Ilme ja väike Enn-Aksel – need ongi mu Ukuarul veedetud aastad . </s> <s> Aga mitte ainult nemad , vaid ka paljud männi- ja kuusenoorendikud Ukuaru vahtkonnas . </s> <s> Ja nüüd , kus ma oma lapsed viimseni laia maailma olen saatnud , võin oma aastaid lugeda üksnes puudelt . </s> </p>
<p> <s> Ka uue tee ääres kasvab metsa , mille seemne mina mulda olen torganud . </s> <s> Seal on noorendikke , kus Enn-Akselgi abiks on olnud . </s> <s> Kui ma seda talle sõidul püüdsin meenutada , ei pööranud ta peadki . </s> <s> Mõistsin : tema alles läheb oma metsa istutama ja vast siis , kui ta seal kõik vaevad ning valud on kandnud , hakkab ta seda armastama . </s> </p>
<p> <s> Me ei saanudki õigele jutule . </s> <s> Ma vahtisin möödavälkuvat metsa , tema aga nöörsirget liivkollast teed . </s> <s> Isegi siis , kui buss sõitis mööda männist , mille vastu ta end mõned nädalad tagasi peaaegu surnuks pidi kihutama , ei vaadanud ta kõrvale ega võpatanud . </s> <s> Ja ma mõistsin , et ta mõtted on juba Ukuarust kaugel . </s> </p>
<p> <s> Hakkasid paistma Liivalaia majad , kõigepealt muidugi metsamajandi kolm uut silikaatehitust , mis valendasid vastu männikut . </s> </p>
<p> <s> " Siin sellel liivikul oli vanasti tondiloss , kus elasid metsatöölised , " püüdsin Ennuga juttu alustada , kui me metsamajandi peahoonest mööda sõitsime . </s> </p>
<p> <s> " Jah , ma tean , " vastas ta ükskõikselt . </s> </p>
<p> <s> " Ja nüüd sõidame üle endise laoplatsi , " lisasin natukese aja pärast . </s> </p>
<p> <s> " Sa oled sellest sada korda rääkinud . " </s> </p>
<p> <s> Pidin aru saama , et see , mis ammustel aegadel oli , teda ei huvita . </s> <s> Isegi see , mis praegu on , pole kuigi oluline . </s> <s> Tähtis on üksnes see , mis tuleb . </s> </p>
<p> <s> Jaama taga bussipeatuse juures ootas meid Reet . </s> <s> Ta oli tulnud vennaga jumalaga jätma ja nii seisid nad hetke kõrvuti , mu vanim ja mu noorim – mõlemad " isa lapsed " . </s> <s> Surusin Ennu kätt ja ütlesin : </s> </p>
<p> <s> " Kirjuta ikka kah ! " </s> </p>
<p> <s> Ta vastas õe poole vaadates : </s> </p>
<p> <s> " Kui ei kirjuta , siis teate , et kõik on korras . " </s> </p>
<p> <s> Reet näitas talle rusikat : </s> </p>
<p> <s> " Katsu sa ! </s> <s> Ega sa pole onu Artu ! " </s> </p>
<p> <s> Peitsin ohke . </s> <s> Lapsed on ju ikka need , kes mõtlematult annavad valusaid hoope . </s> </p>
<p> <s> Buss peatus vaevalt minuti . </s> <s> Viimasel hetkel hüüatas Enn-Aksel : </s> </p>
<p> <s> " Tervitage Kailit ! " </s> </p>
<p> <s> Ja nii viis buss ta minema . </s> </p>
<p> <s> Reet sai aru , kui raske on mul üksi koju tagasi minna . </s> <s> Tulles mind saatma , vadistas ta oma ringidest ja ansamblitest , sellest , et tema pillimehed pidid rajooni ülevaatusel äärepealt esikohale tulema . </s> <s> Mu rõõmsameelne , õnnetähe all sündinud laps ! </s> </p>
<p> <s> " Küll näed , memm , Ennust saab veel mees ! " ütles ta ootamatult oma pillide-trallide sekka . </s> <s> " Las ta aga läheb võõraste hulka – kodus oleksid ta hellitamisega hoopis ära rikkunud . " </s> </p>
<p> <s> " Keda mul on olnud aega hellitada ? " küsisin pahaselt . </s> </p>
<p> <s> " Selleks pole vaja aega , memme , sa ei saa ise arugi ... ; " </s> </p>
<p> <s> " Vaata parem , kui ilus väljak , " püüdsin juttu teisale viia . </s> <s> " Vanasti oli siin laoplats propsivirnadega . " </s> </p>
<p> <s> Ta hakkas naerma , näidates säravvalgeid , isalt päritud tihedaid hambaid . </s> </p>
<p> <s> Jah , muidugi , ta teadis , oli kuulnud , oli näinudki , kuid temagi jaoks polnud möödunul enam mingit tähtsust . </s> <s> " Unustad , kõik unustavad , " ohkasin puudutatult . </s> <s> " Muru kasvab , põõsakesed sirguvad ja keegi ei tule mõttele , et mitte alati pole see raudtee-äärne niisugune olnud . " </s> </p>
<p> <s> " Hea küll , pööra nüüd tagasi , " käskisin seisma jäädes . </s> <s> " Eks sulgi ole oma töö ! " </s> </p>
<p> <s> Ta viivitas minekuga . </s> <s> Minul aga polnud teda enam vaja , ma vaatasin puude latvu ja mõtlesin : </s> </p>
<p> <s> " Kui imelik , et mets siin Liivalaia ümber on peaaegu muutumatu . </s> <s> Männid on sama kõrged ja sama kaharad kui tookord – nagu polekski aastad neist üle käinud . </s> <s> Ja nad kohisevad , kohisevad nagu tookord ... ; " </s> </p>
<p> <s> " Aga tondilossi , seda vana barakki , kus ma sündisin , ei ole enam , " ütlesin ainult iseendale , kuid Reet kuulis ning pahvatas naerma : </s> </p>
<p> <s> " Tundub , et sul on sellest veel kahjugi ! </s> <s> Hea küll , nägemiseni siis ja tervita eite ! " </s> </p>
<p> <s> Ta viipas käega , pööras selja ja läks tagasi jaama poole . </s> </p>
<p> <s> Võib-olla oleks hea , kui inimene rohkem unustaks , kui kõik minevikupildid ta mälust täiesti välja sulaksid . </s> </p>
<p> <s> Tõsi , viimasel ajal hakkan mõnd asja unustama , aga ikka seda , mida unustada poleks vaja , mida unustada ei tohiks . </s> <s> Kui seesugune unustamine süveneb , võib juhtuda , et lähen metsa kluppima , kuid jätan klupe koju . </s> <s> Jah , nii võib juhtuda , ja siis peangi avalduse pensionile minekuks valmis kirjutama . </s> <s> Kuid mõni tühine asi noorusest , mõni tähtsusetu sündmus , sõna või pilt seisab mul alalõpmata meeles ja kiusab ning piinab kogu eluaja . </s> <s> Olen püüdnud neist lahti rabelda , vaadata neid kui võõras , kuid sellegipoolest ei kao nad meelest . </s> <s> Mõnikord pole vaja muud , kui et astun palja jalaga pehmele liivale , et männioks riivab põske või silman propsivirna , ja juba ongi ta kohal , mu noorusmaa ... ; </s> </p>
<p> <s> Ei , ma ei läinud metsamajandisse . </s> <s> Niisuguses meeleolus ei minda ametiasju ajama . </s> <s> Niisuguses meeleolus võib üksnes mööda metsa hulkuda , sihitult hulkuda , et rahuneda ja koguda jõudu , või siis lasta kohiseda mändidel ja voolata mälestustejõel , millele niikuinii pole enam mingit tõket . </s> </p>
<p> <s> ... ; Tuul mühiseb nagu meeletu ja männid peksavad latvu kokku , olles otsekui lendu tõusmas . </s> <s> Kuid nad ei pääse , nad ei saa juuri maa seest lahti , olgugi et see maa pole muud kui puhas rebaseliiv . </s> <s> Murduda nad võivad , kuid sedagi juhtub kevadel harva . </s> <s> Kevadine tuul ei murra , raputab vaid unest üles . </s> <s> Ja paneb igatsema ... ; </s> </p>
<p> <s> Näe , taatki vahib , lõug püsti . </s> <s> Talvine tuisukeerutus ei tähenda temale midagi , talvel toksib ta ühesuguses taktis hommikust õhtuni . </s> <s> Aga nüüd ajab iga propsi järel selja sirgu , uurib taevast või sihib raudteerööpaid , mis läigivad kiiskavas päikeses , nii et ära vaatagi . </s> </p>
<p> <s> Tüdruku käes ei taha aga koorimisraud enam sugugi liikuda . </s> <s> Ja kui liigubki , siis kõksab ikka jälle vastu oksa ega löö seda korraga läbi . </s> <s> Võõras võiks küll arvata , et see mehepükstesse pugenud piiga on alles esimest või teist päeva laoplatsil . </s> <s> Niiviisi kõksides ei teeni ju seda vettki , mis leiva sisse vaja ! </s> <s> Aga tüdruk ei mõtle praegu leivale ega leivaveele ; ta kisub tussa seljast , viskab propsivirnale , võtab rätikugi linakarva juustelt , hoiab seda kõrgel nagu lopendavat lippu . </s> <s> Astub siis vanamehe juurde ja küsib otsustavalt : </s> </p>
<p> <s> " Taat , kui ma kogu suve sinuga metsas käin , kas ma ... ; kas ma saan siis sügisel õmbluskooli ? " </s> </p>
<p> <s> Mees ajab kiitsaka keha koorimisraua najale sirgu , kuid ei vaata küsija poolegi . </s> </p>
<p> <s> " Isa , ma nii tahaksin ... ; " </s> </p>
<p> <s> " Tahaksid ... ; Mina tahaksin tõlla ja kaks hobust ette ! " </s> </p>
<p> <s> Tuulekeeris kihutab üle laoplatsi , lennutab kooreribasid , leiab propsivirnalt jakitussa ja virutab selle vastu sõredat lund . </s> <s> Jaki omanik ei pane seda tähele . </s> <s> Jalad harkis nagu riiakal poisil , seisab ta isa ees . </s> </p>
<p> <s> " Sa siis ei luba ? " </s> </p>
<p> <s> Vanamehe õlad on lontis , käed ripakil . </s> <s> Tuul peksab ta tühje , kümnekordselt lapitud püksisääri . </s> </p>
<p> <s> " Sama hästi võiksid nõuda , et ostaksin sulle Liivalaia alevi , " pomiseb ta rohkem endale kui teisele . </s> </p>
<p> <s> Külg tütre poole , vahib ta sinna , kust paistavad alevi hallid pilpakatustega majad . </s> <s> Iialgi ei või keegi kujutleda , et propsikoorijal jätkuks raha kas või kõige väiksema koerakuudi ostmiseks sellest alevist . </s> <s> Tüdruk teab seda vägagi hästi , kuid ometi ei tohi ta nüüd , kus kord jälle on hakanud mässama , alla anda . </s> <s> Ja et tal paremat nõu pole , heidab ta isale näkku süüdistuse , mis tigedatel tundidel ta südant kipub närima : </s> </p>
<p> <s> " Artu võib õppida , aga mina ei või ... ; " </s> </p>
<p> <s> See on liig . </s> <s> Isa silmad punetavate kipras laugude vahel hakkavad kurjalt vilkuma . </s> </p>
<p> <s> " Õppida ! </s> <s> Kas mina olen keelanud ! ? </s> <s> Kui inimene viitsib , võib ta õppida kogu eluaja . " </s> </p>
<p> <s> Tüdruk pöörab isale selja . </s> <s> Ta närib huuli ja neelatab , neelatab ... ; </s> </p>
<p> <s> " Kui inimene viitsib ... ; " Kas ta on laisk ? </s> <s> Kas isa peab teda laisaks , kuigi tema kooritud propsivirn ühelgi õhtul isa omast väiksemaks pole jäänud ? </s> <s> Mida ta peaks veel siin laoplatsil tegema ? </s> <s> " Kui inimene viitsib ... ; " Aga miks siis vend Artur ei või niiviisi eluaja õppida ? </s> <s> Miks tema linna tööstuskooli saadeti ? </s> <s> Miks viimane sent ja viimane suutäis temale hoitakse ? </s> </p>
<p> <s> Võbin jookseb üle tüdruku piha . </s> <s> Ta tõstab jaki maast , topib selga . </s> <s> Aga nüüd poeb jahedus südameaukugi . </s> </p>
<p> <s> " Kui inimene viitsib ... ; " Miks küll isa nüüd niiviisi ütleb , kui ta kord varem vastas : " Ei jõua mina võõrastele meestele naisi koolitada . " </s> <s> See oli vähemalt õiglasem , kuigi mõlemad vastused tähendavad ühte ja sedasama . </s> <s> Sa oled plika . </s> <s> Sa pead ise sibama niipalju kui suudad ja kui ei suuda , siis upu ! </s> </p>
<p> <s> Tuul mühiseb . </s> <s> Männid peksavad latvu kokku . </s> <s> Aga sinna nad jäävad , kus nad on . </s> </p>
<p> <s> Vihaga võtab tüdruk kõige jämedama propsi , tõstab selle ühe raksuga pukile . </s> <s> Koorimisraud hakkab tööle ... ; </s> </p>
<p> <s> Plika ... ; neljas plika . </s> <s> Ema – teda peeti juba noorikuna " kibedaks " inimeseks – oli sellest plikast nii pettunud , et loopis kõik , mis nurgavoodis kätte sai , ämmamoorile vastu vahtimist . </s> <s> Rinnapiima see plika keele peale ei saanud , talle torgati sosku suhu ja kõik . </s> <s> Kes teab , võib-olla oleks kurnatud ema tookord ka pojaga pidanud sama tegema , kes seda teab ... ; Plika karjus ja protesteeris ööd ja päevad – ega teda selle eest rohkem armastama hakatud . </s> <s> Kui naabrinaised hurjutasid , et niiviisi sellest vääksust küll elulooma ei saa , vihastas ema ja hüüdis läbi pisarate : " Eks surgu ää , kui elada ei jaksa ! " </s> <s> Just niiviisi sähvab ta tänapäevani äbarikkudele talledele , kes määgides ta sabas sörgivad . </s> <s> Tõukab jalaga eemale ja pahandab : " Mädand sa pirised , sure ää , kui elada ei jaksa ! " </s> <s> Isa niiviisi ei tõuka ega ütle . </s> <s> Ja pole teada , et ta selle soovimata plikagi kohta niiviisi oleks öelnud . </s> <s> Kurjad keeled kõnelevad , et ta neljanda tütre sünni järel küll päeva või paar metsas oli redutanud . </s> <s> Aga kus mujal üks puulõikaja oleks pidanudki olema ? </s> <s> Kolmandal päeval oli mees nagu kord ja kohus läinud last hingekarja panema . </s> <s> Alevi vahel oli ta Könt-Kustiga , oma metsapaarimehega kokku saanud . </s> <s> " Kuhu nüüd ? " pärinud Könt-Kusti nähes , et teise lõug sile ja vatid ümber kobedamad kui metsatööks vaja . </s> <s> " Eks ma lähe jälle oma pattu kirja panema , " ohanud taat . </s> <s> " Said nüüd aujärjepärija kätte ? " usutlenud Könt-Kusti . </s> <s> Isa heitnud käega : " Tea missugune poiss see nii loll on , et minusuguse aujärge pärima tuleb ! " </s> <s> Tõmmanud siiski Könt-Kusti propsivirnade vahele , otsinud põuest pudeli , pakkunud paarimehele ja rüübanud ise ning kinnitanud mõne lonksu järel : " Laps on laps . </s> <s> Tubli tüdruk veel etemgi kui kehv poiss ! " </s> <s> Nii oli kinnitanud ja keegi ei märganud hiljem , et Laagri Mart oma neljandat plikatirtsu halvemaks oleks pidanud kui eelmisi . </s> <s> Aga seda ka pole teada , et ta tema kisa pärast öösiti end sängist üles oleks ajanud või naabri käest mett laenama läinud , kui laps läkaköhas paukus . </s> <s> Võib-olla mõtles tööst väsinud meeski , kui kisapill ei lasknud tal rahulikult magada : " Sure ää , kui elada ei jaksa , aga ära pirise ! " </s> <s> Võib-olla mõtles ... ; Kindlasti ei mõelnud ta niiviisi siis , kui lõpuks ometi karjus toas see ammuoodatu , aujärje- ja nimepärija . </s> <s> Pisi-Artut supsutati vahetpidamata kätel : poissi ei tohi ju lasta karjuda , poiss võib saada songa . </s> <s> Kui ta köhatab , on vaja tema jalapõhju hanerasvaga võida ja keelt meega määrida , tulgu neid kalleid asju kas või teisest maailmaotsast otsida . </s> <s> Ja poiss peab kooli saama , poiss peab õppima ameti , otsekui jääks ta eluajaks illikuku pojaks isale-emale ega vaatakski võõraste naiste poole . </s> </p>
<p> <s> Tüdruk vehib koorimisrauaga , nagu pauguks ümberringi pakane , mis ei luba hinge tõmmata . </s> <s> Ta teab , et ta mõtted on inetud , aga ta ei katsugi neist jagu saada . </s> <s> Inetud ja kurjad mõtted tulevad mõnikord säärase hooga , et nende eest pole pääsu . </s> <s> Ja siis kardab tüdruk , et ta muutub samasuguseks kibedaks inimeseks , nagu on ema . </s> <s> See oleks kole : kibe inimene on õnnetuseks endale ja teistele , ta mürgitab õhku ja iseennast . </s> </p>
<p> <s> Taat pole loomult kibe , taat on murdunud mees . </s> <s> Ta on nagu rikki läinud liigendnuga , mida raske on sirgeks lükata . </s> <s> Mõnikord , kui ta arvab , et tingimata peab lõikama , püüab ta seda teha , ajab end sirgu ja lõikab , kuid vajub seejärel veel enam kokku . </s> <s> Nagu nüüdki . </s> <s> Õlad ripakil , vahib ta laialiveerenud propsivirna juures , susib notte ega leia parajat , mida tõsta . </s> <s> Kahju on teda vaadata , parem seda üldse mitte teha , vaid lasta kätel käia . </s> </p>
<p> <s> Toorelt notilt tuleb koor nagu nahk . </s> <s> Nüüd teiselt poolt . </s> <s> Valmis . </s> <s> Prauhh ! valge mähkjas props virna ja uus teisest virnast pukile . </s> <s> Töö on maailmas siiski kõige toredam asi . </s> <s> Kui seda vaid jätkuks ! </s> <s> Küllap jätkub , sest laoplats on propsivirnu täis ja lagunevast teest hoolimata tuleb metsast koormaid ikka veel juurde . </s> <s> Asunikkude hobused peavad sikutama viimase võimaluseni ja mõni peremeeski piitsutab ennast ning veolooma nii kaua takka , kuni reejalased liivasse kinni jäävad . </s> <s> Laoplatsi metsapoolsest servast kostab ikka veel kogu päeva : " Nõõ ! </s> <s> Tprr ! </s> <s> Nõõ ! </s> <s> Tprr ! " </s> <s> Propsid veerevad kolinal hunnikusse ja jälle : " Nõõ ! </s> <s> Nät-sah ! " </s> <s> Metsa poole tagasi läheb sõit ikka : sörk-sörk-sörk , sent-sent-sent ! </s> <s> Ei ole enam kellelgi mahti laoplatsil hinge tõmmata ega propsikoorijale suitsu pakkuda , ei isegi Keldriaugu noorperemehel . </s> <s> Sendijaht on palavaks läinud , sest kevad kohiseb ähvardavalt lähedal . </s> </p>
<p> <s> Kevad ... ; Jah , isegi rongid mürisevad kevadel teisiti kui talvel , vedurid vilistavad teistviisi ja rattad rööpmeil hüppavad üle jätkukohtade kergemini . </s> <s> Ja kõigil on tuline rutt . </s> <s> Igal rongil pole mahti pooljaamas peatudagi . </s> <s> Läbilõikava vilega tulevad nad ühelt poolt metsast ja kihutavad teisele poole metsa , otsekui oleks Liivalaia liiga tühine selleks , et siin hinge tõmmata . </s> <s> Kuskil kaugemal ootavad suuremad avarused ja laiemad lagendikud , külad ja linnad . </s> <s> Sinna on vaja rutata ... ; </s> </p>
<p> <s> " Taat , kas sa oled rongiga sõitnud ? " </s> </p>
<p> <s> Mees vaatab imestades üles , nagu ei saaks ta aru , mis see plika jälle tahab . </s> <s> Siis aga lööb ta parkunud nägu muhelema . </s> <s> Lai , vaigust läbiimbunud käsi pühib üle paksude , otsekui paistes huulte , üle halliseguste kärbitud vurrude . </s> </p>
<p> <s> " Mina ? </s> <s> Noh !! " </s> </p>
<p> <s> Kui uhkelt see kõlab ! </s> <s> Mis sa õige mõtled – mina siis pole sõitnud ? ! </s> </p>
<p> <s> Ja mees viskab üleoleva pilgu sinna , kus läigivad ning kiiskavad rööpad . </s> </p>
<p> <s> " Mina olen pool maailma läbi sõitnud ja Poolamaalgi käinud ! </s> <s> Kui ma noormees olin ... ; " </s> </p>
<p> <s> No-jah , kui isa veel noormees oli , siis muidugi . </s> <s> Seda teab küsija peaaegu et paremini kui isa ise , ta on seda sadu kordi kuulnud . </s> <s> Kui isa noormees oli , siis oli maailm hoopis teistsugune , parem muidugi , maa viljakam ja mets heldem , taevas kõrgem ja päike kuumem ... ; Laaned olid siis täis kõiksugu linde ja loomi ja igasuguseid imeasju juhtus siis inimestega , kuigi needki olid teistsugused kui nüüd , julgemad , mehisemad ja ettevõtlikumad . </s> <s> Siis ei käinud inimesed niiviisi päevast päeva laoplatsil propse koorimas , oh ei ! </s> <s> Siis istuti rongile ja kihutati Poolamaale või Piiterisse , sõideti pool maailma läbi , sest piirid olid siis lahti , nii et igaüks võis minna , kuhu soovis . </s> <s> Tõepoolest , kõik oli hoopis teisiti siis , kui isa veel noormees oli , pikk sirge noormees , nagu ühel pildil näha . </s> <s> Tütar ei kahtle sugugi , et isa s i i s rongiga sõitis . </s> <s> Siis jah , võis ta küll sõita , kuigi raudteid oli siis märksa vähem . </s> <s> Aga nüüd ? </s> <s> Nüüd – see tähendab sellest ajast arvates , kus ta Liivalaiale asus ? </s> <s> Sellest ajast , mil ta emaga paari heitis ? </s> <s> Sellest ajast , kus nad kõik endise lauavabriku kahekorruselises barakis , " tondilossis " elavad ? </s> <s> Sellest ajast , kui isa hommikuti vastu tahtmist end üles ajab ja mõnikord pool päeva sõnatult nohiseb ? </s> <s> Ei , küsimatagi on selge , et nüüd pole isa Liivalaia metskonnast kaugemale saanud ja rongiga pole ta rohkem sõitnud kui ta ninatark tütar . </s> <s> See tüdruk on seni vaid mõttes raudruunaga kihutanud . </s> <s> Pileti on ta küll mitu korda ostnud , jah , seda on ta teinud – pileti ostnud , selle vennale pihku pistnud , pakid-kompsud vagunitrepile upitanud ja siis eemale hüpanud , et rongile järele viibata . </s> <s> On uhkustki tundnud : näete , mu ilus tark vend sõidab ! </s> <s> Ja seejärel jälle jakitussa selga toppinud , rätinurgad kukla taha sõlme tõmmanud ja laoplatsile uue pileti jaoks raha teenima läinud . </s> </p>
<p> <s> Aga ükskord peab ometi tulema ka see päev , mil ta ostab pileti iseenda jaoks ! </s> <s> Ükskord peab tulema ... ; </s> </p>
<p> <s> Propsivirnade vahel longib kümnik – pikk poisivolask , Jänijõe metsavahi poeg . </s> <s> On see alles loigam ! </s> <s> Töö ajal kõigub kahele poole , maigutab , magab püstijalu , aga kui viinapudeli juurde pääseb , siis ... ; kas või seitse päeva ! </s> <s> No-jah , pilli võib ta ka seitse päeva järjest mängida , seda muidugi , pilli peale on ta sõrmed kiired . </s> <s> Muidu aga – vaevalt et jaksab pliiatsijuppi ja tollipulka peos hoida . </s> <s> Mis viga säärast naerda või narrida ! </s> <s> Poiss on ju nii laisk , et ei viitsi vihastadagi . </s> <s> Noh , tule , tule , mis sa piilud ! </s> <s> Astu aga julgesti , liigu siia kanti , mõõda töö üle ja peida põue ! </s> <s> Aja sõnake juttu , aja tühja jamagi – saaks tuju paremaks . </s> <s> Veni , veni ... ; </s> </p>
<p> <s> Aga mis siis nüüd ? </s> <s> Miks ta tagasi pööras ? </s> </p>
<p> <s> No-jah . </s> <s> Otse üle raudtee rühib laoplatsi poole pikk ettepoole köökus naine . </s> <s> Tuul lükkab teda tagant , loopides ta seelikut kahele poole ja puhudes suurräti täis nagu purje . </s> <s> Ema tuleb . </s> </p>
<p> <s> Ema tuleb , kihutab tütrest mööda ja hüüab : </s> </p>
<p> <s> " Vanamees , viska liimeister käest ! </s> <s> Ukuarul on koht vabaks jäänud – kuuled või ? </s> <s> Poeg viinud vana Mihkli ära . </s> <s> Pista nüüd kohe metsasaksa juurde ! </s> <s> Kui ometi oleks õnne , et pääseks siit ussipesast ! " </s> </p>
<p> <s> Kodust laoplatsile pole rohkem kui pool kilomeetrit , kuid ema hingeldab otsekui pikast jooksust . </s> <s> Ta kõhn nägu paistab vaevu suurräti seest , aga ta kohendab rätiserva veelgi rohkem vasaku põse poole , nagu peaks mehe ja tütregi eest varjama oma häda – punetavat kestendust , nahasööbijat , mis tundmatul põhjusel mõne aasta eest algas kõrva juurest ja tungib nüüd juba nina lähedale . </s> </p>
<p> <s> " Kust sa seda uudist kuulsid ? " küsib tütar , sest ta teab , et ema vihastab , kui tema juttu mikski ei panda . </s> <s> Isa kohmitseb alles puki juures , nagu ei taipaks ta ema jutust suurt midagi . </s> </p>
<p> <s> " Metsavahi enda käest kuulsin . </s> <s> See käis oma loigamile jälle leivakotti toomas , vaatas siis üle ukse meie tuppagi ja ütles : olgu nüüd Mart kärmas . </s> <s> Oh , kui ometi vanuigigi saaks omaette ! </s> <s> Seal võiks pidada lehmagi , kui kuidagi jõuaks muretseda , ja seakapsast kõik jõekallas täis , nii et kahi näha ! </s> <s> Aga mis siin ? </s> <s> Liiv ja männiokkad . </s> <s> Ei neist saa söönuks lambatall ega seapõrsas . " </s> </p>
<p> <s> Niisugune sõnaohtrus tähendab , et ema on ärevusest pingul . </s> <s> Harilikult annab tema suust sõna oodata ja kui see tuleb , siis tuleb see põigiti või lajatab nagu piits . </s> <s> Nüüd on ema otsekui teiseks muutunud . </s> </p>
<p> <s> Aga taat ... ; Kas ta siis tõesti ei taipa ? </s> <s> Ukuarul on metsalõikaja koht saada , korter ja maalapp , kapsamaa ja kartulivaod . </s> <s> Üüri pole tarvis maksta . </s> <s> Lambad võib lasta sihtidele sööma . </s> <s> Ja seakapsast pole enam vaja käia kolme kilomeetri tagant tassimas . </s> <s> Kas taat ei kuule ? </s> <s> Või on nii suure õnne võimalus ta uimaseks löönud ? </s> </p>
<p> <s> Lõpuks ometi teeb ta suu lahti . </s> </p>
<p> <s> " Ah et metsavaht teadis ... </s> <s> Kui nii , eks siis tule aru pidada ... " </s> </p>
<p> <s> " Aru pidada ! " </s> <s> Ema häälest kostab lausa ahastus . </s> <s> " Niikaua , kui sina aru pead , on seal juba seitse meest ees ! </s> <s> Kevadine aeg , lahtist rahvast kõik kohad täis . " </s> </p>
<p> <s> " Tea kes sinna paride taha ... ; Ja ega nii uisapäisa ka tohi . </s> <s> Siin tööjärg käes , laoplats ligi ja eluaeg elatud . </s> <s> Vaatama ju võiks minna . </s> <s> Mis sina arvad , Minni ? " </s> </p>
<p> <s> Näe imet , nad küsivad tema arvamist ! </s> <s> Aga nüüd peab ta oma arvamise küll hammaste taga hoidma , sest kui see sealt pääseks , siis oleks see kaikaga emale otsaette virutamine . </s> <s> Parem siis juba põigelda : </s> </p>
<p> <s> " Mis mina tean ... ; Seal pole muud kui mets ja soo ... ; " </s> </p>
<p> <s> Ema peaaegu kiljatab : </s> </p>
<p> <s> " Ja mis sul siin on ! ? " </s> </p>
<p> <s> " Siin ... ; siin on vähemalt inimesi . " </s> </p>
<p> <s> " Inimesi ! </s> <s> Mis need inimesed sulle on andnud ? " </s> </p>
<p> <s> Emaga pole tark vaielda . </s> <s> Temale ei saaks selgeks teha , mis tähtsus on inimestel , kuigi need midagi ei anna . </s> <s> Ja ta ei mõista , et Liivalaial on muudki , millest noorel tüdrukul oleks raske ilma jääda . </s> <s> Siin on helendavad raudteerööpad , jaamahoone , pood , surnuaed künka otsas mändide all ja koolimaja , kus talveõhtuti käiakse laulmas , siin on raamatukogu , kust iga nädal võib saada uusi juturaamatuid . </s> <s> Siit Liivalaialt viivad teed , kustkaudu läksid õed laia maailma ja vend linna . </s> <s> Neid teid mööda läheb temagi kord oma õnne otsima . </s> <s> Aga Ukuarult ei pääseks kuhugi ja sinna ei pääseks keegi . </s> <s> Seal pole muud kui nõmmed , mets ja sood . </s> <s> Teid pole seal ollagi , rajad ei vii kuhugi , nad lõpevad sealsamas , kus algavad , keerutavad ringi ümber majalobudiku , ulatuvad ainult ojani , kaovad sookailude vahele või pudenevad puude alla ... ; Ainult see , kes enam kuhugi ei igatse , võib Ukuarul elada , see , kes kedagi näha ei taha , kes end peidab ja varjab – nagu ema . </s> <s> Isegi isa ei usu , et Ukuaru oleks õige koht või õige õnn , kuigi lausub : </s> </p>
<p> <s> " Eks või korraks metskonnas ära käia ... ; kui saksad jutule võtavad . " </s> </p>
<p> <s> Küllap see on ainult ema vaigistamiseks öeldud . </s> <s> Võib-olla teebki isa selle käigu , kuid tagasi tulles laotab ta käsi : " Näe , hiljaks jäime jälle ... ; " Niiviisi on ta ennegi käinud ja tulnud . </s> <s> Elukoha vahetamiseks peab olema natuke rohkem pealehakkamist , kui on taadil . </s> <s> Ja et isa ilmaaegu ei läheks tööpäeva raiskama , paneb Minni ka viimase trumbi välja : </s> </p>
<p> <s> " Kui me sinna läheme , kuidas siis Artuga jääb ? </s> <s> Siis ei saaks ta enam niiviisi kodus käia – aga mida ta siis linnas sööks ? " </s> </p>
<p> <s> Isa on kohe kärmas toetama : </s> </p>
<p> <s> " Seep see on . </s> <s> Siis ta ei jõuaks , sest otse ju ei pääse – jõel pole õiget purretki peal . </s> <s> Mägede kaudu aga ... ; Ja või see pakisaatminegi sealt maailma tagant ... ; " </s> </p>
<p> <s> Ema vajub kössi . </s> <s> Kas ta rõõmutuhinas tõesti võis unustada Artu , oma pesamuna , kelle jaoks õieti elatigi ? </s> <s> Nüüd langeb ta kokku , vaikib . </s> <s> Tõmbab siis rätiku kõvemini ümber ja hakkab vastutuult alevi poole tagasi minema . </s> <s> Vasaku käega hoiab ta rätti , paremaga rapsib tagasikätt lüüa , otsekui peksaks nägematut vaenlast , kes ikka ja alati kõnnib ta kannul . </s> </p>
<p> <s> " No-jah , eks ta raske ole , niikaua kui Artu meil ... ; aga niikaua peame siin läbi ajama , " ühmab taat naisele järele vaadates . </s> </p>
<p> <s> Minni ei püüa end millegagi õigustada . </s> <s> Üksisilmi vahib ta ema , kes kaugenedes vajub üha väiksemaks , aga kelle käsi ikka peksab kurja saatust või neid , kes ei taha teda aidata sellest lahti rabelda . </s> </p>
<p> <s> ... ; Alevi majad seisavad kobaras jaamahoone taga mändide all . </s> <s> Kevaditi õitsevad majade ümber kirsisabrikud ja mõnes aias õunapuudki . </s> <s> Selle teistest eemale tõugatud maja juures , kuhu Minni pärast tööd ruttab , ei õitse ühtegi puud , kuid igal kevadel hakkab just seal kõige enne haljendama . </s> <s> Juba siis , kui mets ja aiad on alles lund täis , näitab alevitagune lagendik kohati oma kollakasmusta nahka . </s> <s> Soo ja raudtee vaheline liivaseljandik , kus mõned ajad tagasi töötas metsaparisnikkude saekaater , otsekui teab , et kahekordses tondilossis ootab kärsitusega trobikond paljasjalgseid jõnglasi , millal liivaaugud tahenevad . </s> <s> Veelgi suurema kärsitusega ootavad nende jõnglaste emad , et liivaaukude ümbrus haljendama hakkaks ja lastega koos ka lambatalled välja võiks lasta . </s> <s> Suvel kuivab see liivik küll nii , et seal pole enam rohuraasugi , kuid siis võib minna juba kotiga kaugemale sooserva hulkuma . </s> <s> Kevadel aga , kui pihutäieviisi kogutud heinad kõigil lõpul on , sööb lammaste hale määgimine naiste südameid nii , et mõni neist metsavedajate hobuste eest kõrsi näppama kipub . </s> <s> See tekitab majas paksu pahandust ja siis kajab ja kõmab tondiloss nutust ning sõimust veel hullemini kui muidu . </s> </p>
<p> <s> Ei endalt ega teistelt ole Minni iialgi küsinud , mis õigusega tulevad kaugetest küladest pärit metsavedajad igal sügisel just tondilossi elama . </s> <s> Aga nii see on : kaks suurt tuba maja alumisel korrusel on täis pikki narisid ja vanu raudkoikusid ja igal õhtul tõuseb neist tubadest pekisärin ja rasvaving ülemiselegi korrale , kus elavad puulõikajad ja propsikoorijad oma peredega . </s> <s> Mõnikord , kui teed on kehvad või veod teiselt poolt kandist , jäävad tondilossi ka Mägede mehed , kuigi Liivalaialt sinna metsakülla taliteed pidi on ainult kümmekond kilomeetrit . </s> <s> Jääb isegi Keldriaugu noor peremees , ehkki sel on aiste vahel üle metsa hobune . </s> </p>
<p> <s> Minni ei saa ühestki hobusest niisama pea seljas mööda minna , ikka peab ta neid vaatama ja patsutama . </s> <s> Keldriaugu valge ninaga raudjas on aga nii ilus loom , et sellel tahaks lausa kaela ümbert kinni võtta . </s> <s> Hobuse pikk hele lakk ja saba on alati korralikult kammitud ja kaelalihased uhkelt pingul . </s> <s> Ka õhtul ei lase ta pead ripakile , kuigi ta kael ja sapsud märjalt mustavad . </s> <s> Minni peab seisatama ja vaatama , kuidas peremees raudjat heinatuustiga kuivatab . </s> <s> Ta astub päris ligi ja looma pehmet valget nina silitades küsib kaastundlikult : </s> </p>
<p> <s> " Kas peremees kütab su naha kuumaks , mis ? " </s> </p>
<p> <s> " Täpselt ! " naeratab hobuse omanik . </s> <s> " Kuumaks ikka , mis sa siis mõtled ! " </s> <s> Ta viskab heinatuusti maha , lööb kämblad laiade kalifeede vastu puhtaks ja küsib kavalalt : </s> </p>
<p> <s> " Sulle vist meeldib mu Mikk ? " </s> </p>
<p> <s> " Miks ta ei peaks meeldima ? " mõtleb tüdruk , annab hobuse põsele veel paar kerget patsu ja pistab toa poole . </s> <s> Tal pole tahtmist Keldriaugu peremehele seletada , mis talle meeldib või mis mitte . </s> <s> Kui ta seda tegema hakkaks , pahvataks ehk koguni : " Ega sul tühjal endalgi viga ole ! " </s> </p>
<p> <s> Punaseks võõbatud tondilossi välisuks on ristseliti lahti , otsekui selleks , et mürad , hääled ja haisud seda sõrestikku lõhki ei pressiks . </s> <s> Minnile lööb vastu kartulikeeduauru ja laste naeru , kirveste kolkimist ja pliidirõngaste kolinat . </s> <s> Aga kõike seda sulatavad kokku pillihelid , mis tulevad alumise koridori lõpust : kümnik tõmbab oma " kontoris " juba lõõtsa . </s> </p>
<p> <s> Minni jääb hetkeks trepihakule seisma . </s> <s> Ta suu kisub vägisi naerule : küll ikka toredasti mängib va poisivemmal ! </s> </p>
<p> <s> Jah , on vast sänikael see Jänijõe metsavahi ainuke poeg ! </s> <s> Oma pikkadest koibadest hoolimata ei viitsi õhtul koju minna . </s> <s> Kõigile on teada , et ta päevast päeva sööb leiba ja külmi kartuleid hangunud pekiga ja rüüpab kuuma suslavett peale , mida käib mangumas teiste töömeeste käest või ülevalt tubadest . </s> <s> Võtnud kiiresti päevased numbrid kokku , viskab ta end narile lõõtsakile , tõstab lõõtspilli kõhu peale ja laseb sõrmedel käia . </s> <s> Ja siis ei tungi alt üles mitte üksnes neid lõhnu ja hääli , mis ülakorruse elanikke paneb sülitama , vaid ka neid hääli ja helisid , mis lausa kisub uksi paotama . </s> </p>
<p> <s> Minni sööb kiiresti ja hakkab seejärel otsima tegevust , mis annaks põhjust ust avada ja koridori astuda . </s> <s> Ta toob luua ja pühib põranda üle , kuigi see on puhas , viib solgiämbri välja , kuigi see pole veel täis , toob vett ja sületäie puid . </s> <s> Aga kui ta seejärel veel tahab kotta minna , põrutab ema : </s> </p>
<p> <s> " Aitab juba ! </s> <s> Kulutad uksehinged läbi ! " </s> </p>
<p> <s> Katsu sa ema petta ! </s> <s> Ta ei salli noort kümnikku . </s> <s> Volask , loigam , aeleja , joodik – nende sõnadega ristib ta Jänijõe Akslit . </s> <s> Ja kõik on tõsi . </s> <s> Minni ei saa ega tahagi kräsupäist kümnikku kaitsta või talle teistsuguseid nimesid anda . </s> <s> Ainult seda ei või ta salata , et selle loigami mäng on kena asi . </s> <s> Seda tasub kuulata . </s> <s> Isagi arvab nii ja tal pole midagi selle vastu , et Aksel mõnikord oma pilliga üles tuleb Seevastu on kindel , et kui poiss jätaks pilli päeva ajaks propsikoorija tuppa hoiule , torkaks ema selle lõõtsa läbi . </s> <s> Ema usub , et just see pilliloks ongi metsavahi poja ära rikkunud . </s> <s> Vanamees ise kõigiti korralik mees , roheline riigiriie seljas ja tärniga müts peas ; poeg aga – ei tegu ega nägu , ei riiet ega rühti , kääksutab pealegi pilli , hambad irevil ja lõug ripakil . </s> <s> Töö teisel kerge ja palkki korralik , aga uusi pükse jalga ei saa . </s> <s> Ja niisuguse " austerlase " pärast kipuvad plikad unustama , kes nad on ! </s> <s> Ptüi ja pergel võtku ! </s> </p>
<p> <s> Minni ainult naerab endamisi , kui ema niiviisi põhjab . </s> <s> Tema ei kipu Jänijõe Aksli pärast midagi unustama , kuid ema võimu alt tahaks ta küll pääseda . </s> <s> Ent ta ei tohi meelest lasta ema sõnu : " Niikaua kui su jalad on minu laua all , pead ka minu sõna kuulma ! " </s> <s> Juba kolmandat aastat töötab ta isa kõrval täismehe eest , kuid ... ; jalad on tal ikka veel ema laua all . </s> </p>
<p> <s> ... ; " Näed sa , tulin aga jälle teid tülitama ... ; " </s> </p>
<p> <s> " Mis tüli see nüüd ... ; " </s> </p>
<p> <s> Isa tõuseb ja keerab pingiotsa nii , et külalisel oleks mõnusam istuda . </s> <s> Ei ole propsikoorijal midagi selle vastu , et saab tõmmata Keldriaugu peremehe pehmet poesuitsu . </s> <s> Selle eest on ta nõus kogu õhtu kuulama , kuidas teine püksipõlvi silitades ja ümberringi sihtides kõõrutab oma härjavärssidest ja lehmamullikatest . </s> </p>
<p> <s> Seekord veereb jutt teedele ja töödele , sellele , kui palju neid häid vedusid veel oleks , kui aga teed põhjatuks ei muutuks . </s> </p>
<p> <s> " Täpselt – kümme krooni päevas ! " kinnitab külaline otsekui selleks , et anda aru , miks temasugune päriskohaomanik ennast , hobust , rege ja rakmeid metsaveol lõhub . </s> </p>
<p> <s> " Kümme krooni , näed sa ... ; " </s> </p>
<p> <s> " Jaa , kümme krooni ... ; " kordab isa nagu kaja . </s> <s> Propsikoorijale on see niisugune raha , mille peale võib vaid ohata . </s> </p>
<p> <s> " Täpselt ! </s> <s> Sedamoodi see meiesuguse elu on , " ohkab ka Keldriaugu peremees , " raha tuleb ja raha läheb . </s> <s> Möödunud kevadel panin elumajale uue katuse , nüüd on vaja uut lauta . </s> <s> Meil seal Mägedel on ju kari see peamine . </s> <s> Riigimets ümberringi ja heinamaad leidub kah . </s> <s> Kui aga oleks tegijaid ... ; " Külaline kergitab kulme , ta pilk hüppab Minni poole . </s> </p>
<p> <s> " No-jah , eks ta ole , " kiidab isa suitsumahvide vahelt . </s> </p>
<p> <s> Kes siis ei teaks , kuidas Keldriaugu peremees Mägedel mürab ! </s> <s> See suurest külast tulnud mees ei taha hoopiski niiviisi pisitasa läbi ajada , nagu seal metsa sees kombeks on olnud . </s> <s> Keldriaugu Karlal on suured plaanid . </s> <s> Kõik – põllud , metsad ja maad tahab ta teistpidi pöörata ja veel seitse imet teha . </s> </p>
<p> <s> Kõpp-kõpp-kõpp ! käib ukse pihta . </s> <s> Kuidas siis – tondilossi seintel on silmad ja kõrvad , juba on naabrinaistel teada , et Laagri rahval on külalisi . </s> <s> Eks nüüd ole õige aeg soola laenama tulla ! </s> </p>
<p> <s> Ei ole soolalaenaja . </s> <s> On hoopis peenemat sorti naisterahvas , tondilossi kuulus õmbleja – Papi proua . </s> <s> " Ütleme teistele ikka " proua " , siis öeldakse meile ka " proua " , " õpetab ja noomib ümmarguse näo , ümmarguse rinna ja ümmarguse kõhuga elutark proua Papp väsimatult oma taipamatuid naabreid . </s> <s> Tema , kes on mitu aastat pärissakste pesule nimetähti õmmelnud , peaks ometi teadma , kuidas viisakad inimesed üksteist kõnetavad ! </s> </p>
<p> <s> " Ah kui hea , et Minnikene on kodus ! " rõõmustab proua Papp nüüd õnnelikul häälel . </s> <s> " Mul siin natuke näpuharjutust – ole viks laps ! " </s> </p>
<p> <s> Laotanud kaasatoodud kleidi lauale laiali , nii et ka Keldriaugu peremees võib imetleda , missugust peenikest õmblustööd siin tondilossis tehakse , laskub uus külaline pererahva ainukesele toolile ja lööb lihavad käed kõhu peale risti . </s> </p>
<p> <s> " Kus su oma piiga on ? " nõuab ema . </s> <s> Talle ei meeldi , et naabrinaine üleäärelöömisi Minnile käib sokutamas . </s> </p>
<p> <s> " Loreida pea valutab , " seletab proua Papp rohkem Keldriaugu peremehele kui küsijale . </s> <s> " Kevadine aeg , eks ta ole tuuletõmmet saanud . " </s> </p>
<p> <s> " Kust ta seda tõmmet siis sai ? </s> <s> Käis vana Papiga Ubamäe sealauda katust panemas või ? " tögab ema varjamata õelusega . </s> </p>
<p> <s> Proua Papp ei pane teise pilget tähele . </s> <s> Naeratab , pöörab oma pehme lottlõua jälle Keldriaugu peremehe poole ja teatab kindlalt : </s> </p>
<p> <s> " Ei lase mina oma last mustale tööle . </s> <s> Mina tunnen elu ja tean : kes hakkab noorelt orjama , see orjab kogu eluaja . </s> <s> Loreida on sündinud sulgpatjadel , tema peab hoidma end parema elu jaoks . </s> <s> Kui inimese käed on nagu vaesel Minnil , mis paremat elu ta siis enam loota võib ! " </s> </p>
<p> <s> Minni tunneb tahtmist õmblustöö eemale virutada . </s> <s> Hambad ristis , torgib ta edasi . </s> <s> Jah , ta käed on hirmsad , korbatanud ja punetava nahaga , neid ei või Papi Loreida kätega võrreldagi , kuid sellest hoolimata loodab ka tema paremat elu . </s> <s> Ta ei või ometi eluajaks propsikoorijaks jääda . </s> </p>
<p> <s> Uks tõmmatakse kräuhti lahti . </s> </p>
<p> <s> " Mamma , ma lähen natuke tuulutama ! " </s> </p>
<p> <s> Seal ta seisab , see parema elu kindel kandidaat , Papi preili . </s> <s> Valge nahaga , peenikese pihaga , tillukeste sõrmenarmastega – säärane nukk võis tõesti vaid sulgpatjadel sündida . </s> <s> Keegi ei tea küll , kus need sulgpadjad olid , aga et seesugune teiste tondilossi laste viisil õlekubul ilmale tuli , seda ei kõlba ometi uskuda . </s> </p>
<p> <s> " Ma siis lähen , mamma ? " </s> </p>
<p> <s> " Mine , mine , aga ära sa kauaks jää ! " </s> </p>
<p> <s> Nukunägu kaob ukse vahelt , ilmub aga kohe uuesti . </s> </p>
<p> <s> " Minni , tule ka ! " </s> </p>
<p> <s> " Pole siin mingit ringilekutamist ! " teatab ema ja Minni pea vajub tagasi töö kohale . </s> </p>
<p> <s> " Vaene laps , niiviisi jääd sa küll vanatüdrukuks , " naerab proua Papp Keldriaugu peremehele silma pilgutades . </s> </p>
<p> <s> " Ja mis sel vanatüdrukulgi häda – üks keha katta ja üks kõht toita . </s> <s> Tea mis head sa oled saanud , et sa selle vana Papi sleppi võtsid ? ! " torkab ema . </s> </p>
<p> <s> Vana Papp on haiglane mees , kägiseb rohkem koikus , kui käib tööl . </s> <s> Nimepidi küll ehitusmeister , kuid suurt abi temast südikale õmblejale ei või olla . </s> <s> Kui see sai oma lapse üksi kaheksateistkümneseks , küllap oleks saanud ka kahekümneseks . </s> <s> Nii arvab ema ja usub Minnigi . </s> <s> Kuid rinnakas naine lööb käed puusa : </s> </p>
<p> <s> " Eks mul ole vähemalt proua nimi ! " </s> </p>
<p> <s> " Pähh ! " hüüatab ema , nagu sülitaks ta selle nime peale , võib-olla küll puhtast kadedusest . </s> <s> Temal seda nime pole . </s> <s> Kogu alevis hüütakse teda Laagri eideks , heal juhul Laagri Leenuks . </s> <s> Küllap ta teab seda niisama hästi kui Minnigi . </s> </p>
<p> <s> Keldriaugu peremees tõuseb , kas sirutamiseks , enda pikkuse näitamiseks või tüütab teda naiste vadin – kes teab . </s> <s> Proua Papp mõistab asja nagu vaja ja kukub kiiresti vabandama : </s> </p>
<p> <s> " Oh sa imetegija ! </s> <s> Meie muudkui leelutame siin , aga härra Ollil jäi ehk tõsine jutt pooleli . </s> <s> Vabandage , aga ma tahtsin juba ammugi küsida , et kes teil nüüd seal kodus seda virtsahvti juhib ja nii ... ; ? " </s> </p>
<p> <s> Keldriaugu peremees vastab kergelt ringutades : </s> </p>
<p> <s> " Näed sa – või seda õiget juhti ongi . </s> <s> Ema ja tädi kahekesi seal nagelevad . " </s> </p>
<p> <s> Papi proua ohkab kaastundlikult : </s> </p>
<p> <s> " Jaah ... ; Ma mäletan nii selgesti – küll ikka olid vägevad matused ! </s> <s> Kogu Liivalaia männik oli hobuseid-inimesi täis . </s> <s> Kui iga mees niiviisi oma naist mataks ! " </s> </p>
<p> <s> " Või ta rohkem enam siit maailmast midagi saama tuleb , " pomiseb Keldriaugu peremees kohal tammutades . </s> </p>
<p> <s> " Ega tule jah , " kinnitab Papi proua , peab pisikese pausi , ohkab ja ütleb siis kelmikalt : " Eks ole juba nagu aeg uue perenaise järele ringi vaatama hakata , mis ? </s> <s> Või ongi ehk juba välja valitud ? " </s> </p>
<p> <s> Keldriaugu peremees ajab oma võimsa keha sirgu , kergitab kulme , laseb silmateradel välkuda ja kinnitab : </s> </p>
<p> <s> " Täpselt ! </s> <s> Elu on kord juba niisugune värk , et teda ei saa paugupealt pooleli jätta ja ühte aisa pidi edasi vedada pole ka nagu õige asi . " </s> </p>
<p> <s> ... ; Esimest õnne ei tohi ära põlata . </s> </p>
<p> <s> Minni ei hakka esimest õnne ära põlgama , kuigi ta kohe kümne küünega sellest kinni ei karga ja kuigi isa proua Papi abil üsna kaua aru peab , kas seda maksab vastu võtta või mitte . </s> <s> Niisugust asja on raske otsustada , kui inimese süda on tuim nagu Minnil ega ütle ei ega jaa . </s> <s> Nagu propsinott seisab Minni vagusi , kui teised teda igast küljest täksivad ning ta nahka püüavad maha tõmmata , et näha , mis värvi tüdruk seestpoolt on ja mis ta ise asjast arvab . </s> <s> Tema kiusajad ei saa aru , et ta on alles üles sulamata ega tunne end seepärast isegi . </s> </p>
<p> <s> Aga Keldriaugu peremees ootab vastust , sest heinaaeg läheneb ja võõra pidamine pole naljaasi . </s> </p>
<p> <s> Sellel õhtul , mil kosilane oma tõsised plaanid ja mõtted üles tunnistab , nühib isa kaua habemetüügast ning pomiseb : </s> </p>
<p> <s> " Hm ! </s> <s> Hm ! </s> <s> Eks ma öelnud , iga laps sünnib koos oma õnnega ! </s> <s> Keldriaugu – see pole mõni pops ega püksata asunik . </s> <s> Küllap seal on aasta ringi liha laual ja kolme aasta leib salves . </s> <s> Metsaveolgi käib ainult seepärast , et plaanib uut lauta , kivivundamendiga . </s> <s> Sihuke mees juba maksab midagi ... ; hm ! </s> <s> Jah , aga ega Minnigi ... ; Pimegi näeb , kui kärmed käed tal on . " </s> </p>
<p> <s> Ema on vait , nagu ei puutuks kogu kupatus temasse . </s> <s> " Ise teed , ise sööd , " ütleb ta näoilme . </s> </p>
<p> <s> Minni mõtleb : </s> </p>
<p> <s> " Ta hobusel on ilus pehme nina , aga ta oma nina on nagu kirves . " </s> <s> Ta itsitab naerda . </s> <s> Kui sellest isu täis saab , hurjutab ennast : " Inimene ei saa ju ise endale nina teha . </s> <s> Ka minu nina pole suurem asi – Papi Loreidal on see hoopis ilusam . " </s> <s> Ja enam ei tea ta , kas oma õnnes ja õnnetuses naerda või nutta . </s> <s> See viimane on tal nüüd tihti miskipärast lähemal kui esimene . </s> </p>
<p> <s> Mõne päeva pärast , kui veod on juba lõppenud ja Keldriaugu peremees esialgu veel kindla vastuseta oma palgiveoreega ära sõitnud , arvab isagi : </s> </p>
<p> <s> " Minni alles noor . </s> <s> Kuhu tal kiiret , las kasvatab veel konti . </s> <s> Minul ka lihtsam : hakka muidu jälle sae otsa paarimeest otsima – või siin laoplatsil alati saab olla . </s> <s> Metsas ei tee üksi midagi . " </s> </p>
<p> <s> Papi proua kukub hurjutama : </s> </p>
<p> <s> " Mõtle ikka , mees ! </s> <s> Tahad lapse õnne nahka panna ! </s> <s> Niisugune kosilane ei eksi igapäev siia tondilossi . </s> <s> Kujuta ette : viis lehma ja jalaga õmblusmasin ! " </s> <s> Ja Minnile : " Ära sa loll ole , et isa juttu kuulad . </s> <s> Ma õmblen sulle ise laulatuskleidi . " </s> </p>
<p> <s> Nüüd lõpuks ütleb emagi oma arvamise välja : </s> </p>
<p> <s> " Pole tal selle kleidiga nii tuld ühtigi . </s> <s> Hakka seal kohe teise last potitama . </s> <s> Parem aidaku enne oma vend jalule . " </s> </p>
<p> <s> Minni mõtleb kibedusega : </s> </p>
<p> <s> " Artu on praegu kuusteist . </s> <s> Millal ta jalule saab ? </s> <s> Nelja või viie aasta pärast ? " </s> <s> Ja ta otsustab endamisi : " Eks ma või teda Keldriaugultki aidata . " </s> </p>
<p> <s> Aga see Keldriaugu mõte tuleb tal üksnes puhtast jonnist või solvumisest , et ema ainult venna eest hoolitseb . </s> <s> Ta pole ikka veel midagi otsustanud . </s> <s> Tal oleks vaja üht omaealist ustavat hinge , kellele näkku vaadata . </s> <s> Aga kus see on ? </s> <s> Kui ta Papi Loreidaga püüab asja arutada , turtsatab see naerma : </s> </p>
<p> <s> " Pähh ! </s> <s> Mina läheksin ennem Jänijõe Akslile kui sellele lesejurakale ! " </s> </p>
<p> <s> Jänijõe Aksel ... ; Jänijõe Aksel ei ela enam tondilossis . </s> <s> Laoplatsil on tegevus väheseks jäänud , kasulikum on nüüd koduse söögilaua taga istuda . </s> <s> Kogu talve teenistusest pole ta kuuldavasti rohkem saanud kui uued lõõtsanahad . </s> <s> Kui suurt rõõmu säärasest mehest võiks olla , seda mõistab Minni üsna hästi ette kujutada . </s> <s> Aga see ei aita tal veel otsustada , kas Keldriaugu kõigega , mis seal kiidetakse olevat , on ikka see ainuõige või on kuskil veel midagi õigemat ja paremat . </s> </p>
<p> <s> Kes teab , kui kaua need kahtlused Minnit veel piinaksid , kui Keldriaugu peremees ühel pühapäeval ei tuleks koos pojaga . </s> <s> Sidunud valge ninaga raudja tuttavasse kohta lauda juurde kinni , võtab ta ühte kätte kostikompsu , teisega talutab paariaastast poisikest ja tuleb niiviisi trepist üles . </s> <s> Kobistab ukse taga – mõlemad käed kinni , ei saa ta õieti koputadagi – lükkab küljega vastu ust ja astub sisse . </s> </p>
<p> <s> " Tere ! </s> <s> Näed sa – tulime nüüd kohe kahe mehega . </s> <s> Mul ju isamees omast käest ! " </s> </p>
<p> <s> Kevadised tuuled on mehe tugeva kandilise näo juuksejuurteni punaseks põletanud . </s> <s> Kanepikarva juuksed pole enam nii libedalt vastu peanahka , nagu olid talvel , ja üks salahääl küsib Minnilt , et missugune see mees veel peab olema . </s> <s> Niipalju kui ta oma õemehi tunneb , ei saa neist ühtegi Keldriaugu peremehega võrrelda . </s> </p>
<p> <s> Kas mõjuvad emale kosilase tumesinised kalevist riided või see , et poisike ta põlvede juures seisab , kuid seekord hakkab ema panni säristama . </s> <s> Meeste vahel käib jutt kevadisest põllutööst . </s> <s> Keldriaugu peremees annab aru , mitu põldu on tal juba seemendatud , mitu veel vedru ootamas . </s> <s> Ta kiidab rukkiorast ja kirub rakvere raipeid , mida ükski vägi ei jõua ristikust välja torkida . </s> <s> Ta poetab mõne sõna uuest karjalaudastki , mida kohe võiks hakata püsti lükkama , kui aga asjatundja meistri leiaks . </s> <s> Üks käsi on tal kogu aja poja õlal , nagu tahaks sellessegi varakult neist peremehemuredest arusaamist istutada . </s> </p>
<p> <s> Heledapäine poisike liibub tugevasti vastu isa reit . </s> <s> Aeg-ajalt vaatab ta üles isa suu poole , seejärel vilavad ta erksad silmad jälle ümberringi vahtima . </s> <s> Äkki hakkab ta nihelema , jalgadel tammutama ja pistab tihkuma : </s> </p>
<p> <s> " Tahan pissile ! " </s> </p>
<p> <s> " Näed sa ... ; kus sa siis nüüd ? " imestab Keldriaugu peremees hädaliselt ringi vaadates . </s> </p>
<p> <s> " Eks sa vii laps välja ! " käsutab ema Minnit . </s> </p>
<p> <s> Minni talutab poisikese koridori , tõstab seal käe pale ja kannab trepist alla . </s> <s> Laps on kerge ja pehme nagu suletops . </s> </p>
<p> <s> " Kas lähme uttesid ka vaatama ? ! " pärib Minni poisikeselt , kui selle hädalised asjad maja nurga taga jutti on aetud . </s> </p>
<p> <s> Nad lähevad liivikule , kus lambad , pead koos , otsivad rohulipli . </s> <s> Rohkem kui talledest on poisike huvitatud kausitükkidest ja pudelipõhjadest liivaaugus . </s> <s> Minni aitab ta alla auku , ise aga toetub vastu mändi , mis kasvab üksikuna liivaaugu lähedal . </s> <s> Ja sel ajal , kui laps kaevab liiva , nuutsub Minni puu najal , sest ta tunneb , et ta saatus on otsustatud . </s> </p>
<p> <s> ... ; Kõik tondilossi elanikud võivad kihlasõrmust Minni sõrmes näha – peitma ta seda ei hakka . </s> <s> Aga iga kord , kui ta oma pilk sõrmusele langeb , võpatab ta süda kahtlusest : " See on mulle suur ... ; See on tema – surnu sõrmus . " </s> <s> Ja tal on tahtmine sõrmus sõrmest ära raputada . </s> </p>
<p> <s> Pulmapäev on kindlaks määratud , kuid pruut pole ikka veel uues kodus käinud . </s> <s> Päevast päeva viivitab ta sinna minekuga . </s> <s> Talle tundub , et niikaua , kui ta pole Keldriaugul käinud , pole veel midagi lõplik . </s> <s> Ja ta tingib : " Ei , kannata veel ... ; Olgu jaanipäeval . " </s> </p>
<p> <s> Jaanituld peetakse alevi taga liivamäel . </s> <s> Veel ühelgi jaaniõhtul pole Minni sealt puudunud , kuid seekord ta ei lähe . </s> <s> Vaatab vaid läbi akna , kuidas rahvas mäe poole voorib . </s> <s> Ja kui hakkavad kostma pillihelid , poeb sängi ning tõmbab teki üle pea . </s> </p>
<p> <s> Hommikul seab ta end Keldriaugule minekuks . </s> <s> Ta tahab minna aegsasti , et õhtuks tagasi jõuda . </s> </p>
<p> <s> Paneb jalga mustad paeltega kingad ja selga õhukese musliinkleidi . </s> <s> Juuksepatsi jätab lahtiselt seljale – lipsugu see pealegi veel vabalt , varsti hakkavad niikuinii nõelad teda katkuma . </s> </p>
<p> <s> Nõnda astub Minni uksest välja ja satub trepil vastamisi Papi-preiliga , kes tuleb jaanitulelt . </s> </p>
<p> <s> " Sa tuled alles nüüd ? " imestab Minni . </s> <s> " Kus sa nii kaua olid ? " </s> </p>
<p> <s> " Patu peal ! " lõkerdab Loreida . </s> <s> " Küll sai nalja – Jänijõe Akslil oli uus pill ja ta jõi ennast täis nagu siga ! " </s> </p>
<p> <s> Jänijõe Aksel ... ; Mis on Minnil temaga pistmist ? </s> <s> Müügu või ostku ta pille või joogu end surnuks . </s> </p>
<p> <s> Minni otsustab minna raudtee äärt mööda . </s> <s> Vähemalt paar kilomeetrit on tal niiviisi lõbusamat teed . </s> <s> Sealt edasi tuleb põigata metsa , lasta talvetee jälgi mööda Jänijõe metsavahini ja siis jõe kallast pidi Mägedesse välja . </s> </p>
<p> <s> Laoplatsil jääb ta hetkeks seisma . </s> <s> Ainult mõned propsivirnad ootavad siin veel koorimist . </s> <s> Kuu aega ehk kõige enam , siis peab isa otsima paarimehe , kellega metsa putukapuid maha võtma minna . </s> <s> Kes teab , kust ta sobiva leiab – noore mehega võrdselt ei jõua ta enam rügada , vana kõrval tapab end täiesti . </s> <s> Midagi torgib Minni põues , kui ta sellele mõtleb . </s> </p>
<p> <s> Raudtee-äärne jalgrada lookleb ühest künkast üles , teisest alla , olles vist küll poole pikem kui raudtee ise , mis otse läbi küngaste sihib . </s> <s> Päike särab juba puulatvade taga , aga niitmata hein kahel pool teetiret seisab alles hommikuses kastes . </s> <s> Et oma uusi kingi hoida , võtab Minni need jalast . </s> </p>
<p> <s> Punasest raudteeputkast möödudes tunneb ta tahtmist seisatada ja tagasi vaadata . </s> <s> Niiviisi jätab ta alatiseks jumalaga oma vaikse varjatud saladusega . </s> <s> Ikka on olnud ta unistuseks punane majake raudtee ääres , tilluke puhas nukumajake õunapuude ja lilledega . </s> <s> Ei või küll taeva all õnnelikumat tüdrukut olla , kui see , kes saab säärase kodu ... ; ja vormimütsiga mehe . </s> <s> Selgesti tunneb Minni nüüd , et talle pole vaja kivivundamendiga karjalauta ega viit lehma , ei kanakarja ega udusulepatju , ei kangarulle ega jalaga õmblusmasinat , kui keegi poole sõnagagi ütleks , et ta kas või saja aasta pärast saab ühe neist raudteeäärsetest nukumajadest . </s> <s> Aga et keegi seda ei luba , peab ta vapralt edasi astuma . </s> </p>
<p> <s> Esimest õnne ei tohi ära põlata . </s> </p>
<p> <s> Veel üks punane majake , siis raudteesild ja ojanõgu . </s> <s> Aga juba enne oja kaovad seni raudteega kõrvuti jooksnud teejäljed metsasügavusse ja sinna peab nüüd Minnigi minema . </s> <s> Ta läheb . </s> <s> Ta astub vilkalt , sest lonkima pole ta harjunud . </s> <s> Töö on tegemiseks ja tee käimiseks . </s> <s> Mõtted , need võivad mõnikord uperpallitada , kuid jalad ja käed peavad liikuma kuidas vaja . </s> </p>
<p> <s> Jah , kui see tee läheks üle lageda põllu , siis poleks põhjust ringivahtimiseks , siis võiks aina lisada kiirust . </s> <s> Aga mets , tuttav mets ... ; Männid , sirged mastipuud , altpoolt hõbedased , pealtpoolt kuldsed . </s> <s> Ja kõrgel roheline katus . </s> <s> Ja sellest kõrgemal helendus , mis siin-seal tungib katusest läbi ja paneb nõmmepealse virvendama . </s> <s> Päris tee servas aga poolküpsed mustikad , mis meelitavad unustama , et nad võivad pruudi suu mustaks värvida . </s> <s> Ja siis oja poole längjas kallak , mitte enam nõmm , aga mitte ka soo . </s> <s> Noored kased ja männid segamini . </s> <s> Mõned aastad tagasi – oh , siis oli ta alles muretu plikake – kasvas siin pohli , nii et rooma põlvili ja kühvelda korvi , aina rooma ja kühvelda ... ; </s> </p>
<p> <s> Mälestuste mõjul astub Minni teelt kõrvale , astub mõned sammud oja poole ja peaaegu et hüüatab üllatusest : käed-jalad laiali , norskab seal mätta najal mees – pill rihmaga kaelas . </s> </p>
<p> <s> Minni pistab laginal naerma ... ; </s> </p>
<p> <s> Magaja und see ei häiri rohkem kui puude kohin või päikesepaiste . </s> <s> Pikk peenike kael sirgu , kõhn , tumedaks parkunud nägu vastu taevast , kukal sügavas samblapadjas – nii ta põõnab . </s> </p>
<p> <s> Minni kükitab põõnaja kõrvale ja laulab tasasel õrritaval häälel : </s> </p>
<p> <s> " Mina olen oma isa-ema ainukene vara , </s> </p>
<p> <s> kõik , mis ma teenin , selle joon mina ära ... ; " </s> </p>
<p> <s> Mees liigutab huuli , neelatab , viskab vasaku käe üle pea ja norskab edasi . </s> <s> Minni uurib pilli . </s> <s> Ei , niisugust lõõtsa pole ta küll varem näinud , nii suurt ja ilusat . </s> <s> Kõik nupud ja nööbid läigivad sellel nagu iluasjad . </s> <s> Nii et Papi Loreida jutt on tõsi – Jänijõe Aksel on ostnud endale uue pilli . </s> <s> Ja ka see teine pool jutust on tõsi ... ; </s> </p>
<p> <s> Minni püüab rihma magaja kaela ümbert ära võtta . </s> <s> Ei lähe see nii lihtsalt . </s> <s> Ta tõmbab pilli lõõtsad laiali ja vajutab kokku , liigutades näppe nuppudel . </s> <s> Kuuldavale tuleb hale pirin . </s> <s> Kuid see pirin äratab magaja paugupealt . </s> </p>
<p> <s> " Kes kurat ... ; mu pilli ! " </s> </p>
<p> <s> " Kurat viis pilli Jänijõkke ! " naerab Minni . </s> <s> Oh ei , kuratki saaks seda pilli viia vist küll ainult koos omanikuga ! </s> </p>
<p> <s> Aga nüüd tõmbab mees ise pillirihma üle pea ja pöörab end põlvili . </s> <s> Ta riided on kortsus ja mustad , tallevillana kruttis juuksed täis okkaid ning samblaprahti , otsekui oleks ta maad mööda veeredes siia jõekaldale jõudnud . </s> <s> Pead käte vahel hoides kukub ta oigama : </s> </p>
<p> <s> " Kuradi pea ... ; Ma ütlen ... ; " </s> </p>
<p> <s> Ja äkki nagu selgusele tulles : </s> </p>
<p> <s> " Minni ! </s> <s> Kuidas sa teadsid , et ma siin olen ? " </s> </p>
<p> <s> " Sa norskasid ju nii kõvasti , et mets kõikus , ja pill hüüdis ka kogu aja : " Appi ! </s> <s> Aksel laseb mu ära varastada ! " </s> </p>
<p> <s> " Ära jama ! " </s> </p>
<p> <s> Aksel on ikka alles põlvili , otsekui ei jaksaks asendit muuta ega püsti tõusta . </s> </p>
<p> <s> " Ma ootasin sind kogu õhtu . </s> <s> Papi plika ütles , et sul on juba rõngas sõrmes . </s> <s> Luiskas või ? " </s> </p>
<p> <s> Minni ei vasta ühtegi sõna , kuid kätt ta ära ei peida . </s> <s> Ikka veel ei saa ta aru , et tal ei sobi enam selle poisi juures aega viita . </s> </p>
<p> <s> Aksel põrnitseb sõrmust . </s> </p>
<p> <s> " Kassikuld ! " </s> </p>
<p> <s> Ta sülitab . </s> <s> Hõõrub laupa , ajab end jalule ja palub : </s> </p>
<p> <s> " Oota , ma käin korra jõe juures . " </s> </p>
<p> <s> Võiks karta , et ta peened sääred murduvad – niisuguste nõksatustega läheb ta kaldast alla . </s> </p>
<p> <s> Minni istub maha ja hakkab pilli vaatlema . </s> </p>
<p> <s> " Ma pean uue pilli saama , kas või püksid jalast ! " </s> </p>
<p> <s> Kui mitu korda Aksel seda talvel küll kinnitas ! </s> <s> Nüüd siis on tal uus pill ja õigeid pükse pole . </s> <s> Aga kui inimene end niiviisi mööda maad veeretab nagu see poiss , siis pole tal õigeid pükse vajagi . </s> </p>
<p> <s> Jalad harkis , seisab Aksel ojakaldal ja vahib vette , nagu uuriks ta selle sügavust või peaks nõu sisse hüpata . </s> <s> Lõpuks leiab vist sobiva koha , astub veest välja paistvale kivile , otsib ka teisele jalale toetuspinna ja hakkab vett kamaluga vastu nägu loopima ... ; </s> </p>
<p> <s> Natukese aja pärast ronib ta kaldast üles . </s> <s> Põrnitseb ringi , raputab pead , tuleb Minni juurde ja võtab selle sülest pilli . </s> </p>
<p> <s> Vahtides poisi märgi kruttis juukseid pärib Minni : </s> </p>
<p> <s> " Kuule , ütle , miks sind " austerlaseks " hüütakse ? " </s> </p>
<p> <s> " Ju ma siis olen , kui hüütakse , " vastab poiss tujutult . </s> </p>
<p> <s> " Su isal ei ole niisuguseid juukseid . " </s> </p>
<p> <s> " Aga emaisal olid . </s> <s> Kui tahad teada , siis tema oli ikka ehtne austerlane . </s> <s> Maailmasõja ajal sattus siia ja jäigi . </s> <s> Ma mäletan teda hästi – kus oli pillimees ! </s> <s> Niisugust enam ei tehta ! " </s> </p>
<p> <s> " Nii et sina ei ole selle õige austerlase kõrval midagi ? " </s> </p>
<p> <s> " Ämmatoss ! " </s> </p>
<p> <s> Minni ei saa parata , ta peab naerma . </s> <s> Alati kipub ta Aksli lähedal kõkutama , isegi siis , kui pole õiget põhjust . </s> </p>
<p> <s> " Ehk mängiksid nüüd mulle oma uue pilliga ühe vägeva ämmatossuloo ja siis hakkame koos edasi minema , " ütleb ta , kui naeruhoost jagu saab . </s> </p>
<p> <s> " Koos edasi ? " </s> <s> Aksel on üllatatud . </s> <s> " Kuhu pagan siis ? " </s> </p>
<p> <s> " Ikka sinnapoole , " näitab Minni käega . </s> <s> " Üle soo . </s> <s> Sina lähed ju koju ja mina sealt edasi ... " </s> </p>
<p> <s> " Või nii ... ; Tähendab – Keldriaugule . " </s> </p>
<p> <s> See kõlab peaaegu nagu hammaste kiristamine . </s> <s> Poisi pisikesed mustad silmad on täis tulist õelust . </s> </p>
<p> <s> " Mitu korda sa seal seda rikkust juba lugemas oled käinud ? " </s> </p>
<p> <s> " Kas see on tähtis ? " </s> </p>
<p> <s> " On ... ; kui sa tahad , et ma sulle mängiksin . " </s> </p>
<p> <s> " Noh , esimest korda lähen . " </s> </p>
<p> <s> Aksel seisab , pill kõhu peal ja sõrmed nuppudel . </s> <s> Ta põlved ei nõksu enam ega keha ei taaru . </s> <s> Ta seisab kindlalt , must tuline pilk puurib nagu oherdi . </s> </p>
<p> <s> " Sa pidid mängima , " palub tüdruk , et selle pilgu alt pääseda . </s> </p>
<p> <s> Poiss tõmbab lõõtsad pikaks ja lükkab järsku kokku . </s> <s> Kostab nagu röögatus . </s> </p>
<p> <s> Aksli käed langevad alla . </s> </p>
<p> <s> " Näed – minu pill ei mängi teise mehe mõrsjale . " </s> </p>
<p> <s> " Aga mis siis teha ? " pärib Minni , sirutab käe ja puudutab pilli . </s> </p>
<p> <s> Aksel haarab ta käe , pressib nagu pihtidega . </s> </p>
<p> <s> " Tõmba see kassikuld sõrmest , ja mu pill mängib sulle kogu su eluaja , iga päev , hommikust õhtuni ja õhtust hommikuni . </s> <s> Minni , sa ei tea seda , aga ma olen mänginud sulle juba peaaegu kaks aastat ... ; ja oleksin mänginud veelgi kaks aastat , kui sul poleks äkki tulnud nii kiire . </s> <s> Vanamees ei taha ju veel pajukile minna , aga nüüd lähen koju ja ütlen : " Sinul on olnud kolm naist , nüüd tahan ka mina hakata pulmi pidama . " </s> <s> Andku metsavahikoht mulle . " </s> </p>
<p> <s> " Aga kui ta ei anna ? " küsib Minni , nagu poleks tal enam muud muret kui see , millest kõneleb Aksel . </s> </p>
<p> <s> " Siis teeme kuuse alla okstest hüti ja elame seal . </s> <s> Ükskõik , kus me kolmekesi oleme . " </s> </p>
<p> <s> " Kolmekesi ? " </s> </p>
<p> <s> " Ikka kolmekesi – sina , mina ja ... ; tema ! " </s> </p>
<p> <s> Aksli vaba käsi silitab pilli . </s> <s> Siis tõmbab ta Minni enda ligi , torkab tema käe oma kaenal alla . </s> <s> Ta sõrmed langevad pilliklahvidele , silmad tõmbuvad pilukile , pea viskub kuklasse – läbi lõunaeelse suvise metsa kõlab juubeldav heli ... ; </s> </p>
<p> <s> * </s> </p>
<p> <s> ... ; " Sülitasid oma leivaastjasse , " ütleb ema ja lükkab riivi ukse ette , et naabrinaised ei saaks ohhetamise ja oietamisega ta hinge seest ära süüa . </s> </p>
<p> <s> Isa ei lausu musta ega valget , istub ainult paar tundi , pea käte vahel ; patsab siis korra peoga tütre õlale ja see on kogu ta jutt . </s> </p>
<p> <s> Aksel tuleb – seekord ilma pillita . </s> <s> Nad lähevad kahekesi jaama – Aksel ja Minni . </s> <s> Aksel ostab piletid ja nad astuvad vagunitrepist üles . </s> <s> See on uskumatu ime , säärane , et Minni silmad tõmbuvad uduseks ja ta peab hulk aega Aksli varrukast kinni hoidma . </s> <s> Kui ta pilk varsti selgibki , jääb ime ikka imeks : rong ei liigu , ainult raputab , puud aga liiguvad ja mets pistab jooksu . </s> <s> Ja linnas ootab Minnit veel palju imesid nagu seegi , et Aksel liigub tänavate- , majade- ja rahvarägas niisuguse näoga , nagu uitaks ta mööda metsa . </s> <s> Aga kõige suurem ime on see , et Aksel ostab ja maksab nagu mees . </s> <s> Tal on raha . </s> <s> Korra välgatab Minni peast läbi kahtlus , et Aksel on oma pilli maha müünud . </s> <s> Aga pulmapäeval istub see Aksli süles kindlamini kui pruut ta kõrval . </s> <s> Ja siis , kui ta on juba " paras poiss " , patsutab ta ühe käega pilli , teisega Minnit ning soiub : " Mu kaks naist , mu kaks kallist kaasakest ! " </s> <s> Teda ei huvita miski muu kui see , et need kaks oleksid tema juures . </s> <s> Aga Minni näeb ja kuuleb muudki . </s> <s> Ta näeb , kuidas Aksli võõrasema , masajalgne , väikese ninaga ja pruntis suuga naine iga kord näo vingu tõmbab , kui uue süldikausi lauale peab tooma , ja ta kuuleb , kuidas Aksli isa , rohelises vormikuues kribune vanamees pulmakõnes üle laua hüüab : " Meie peres pole riidu olnud ! </s> <s> Kui see nüüd peaks algama , siis on see väljast tulnud . " </s> <s> Ja Minni tunneb kibedusega , et kui see riid tõesti peaks algama , siis äia selja taha ta selle eest peitu pugeda ei saa . </s> </p>
<p> <s> Aga riid polegi nii kerge tulema , nagu arvatakse . </s> </p>
<p> <s> Pärast pulmi istuvad noored perelauas nagu lapsed muistegi . </s> </p>
<p> <s> Laual on koorega kartulid – ilusad , tahedad , lõhenenud koorega . </s> <s> Minnile poleks muud vajagi , kui sääraseid liivases maas kasvanud muredaid kartuleid ja haput piima . </s> <s> Ema arvas , et ta sülitas oma leivaastjasse , aga ta ei vaata nüüd leiva poolegi . </s> <s> Ta võtab ühe kartuli , siis teise ja kolmanda . </s> <s> Teisel pool lauda istuv perenaine kiidab : </s> </p>
<p> <s> " Meie saame Minniga hästi läbi . </s> <s> Tema sööb kollaseid kartuleid , mina valgeid . </s> <s> Säh , siin on sulle üks kollane ! " </s> </p>
<p> <s> Ta viskab kartuli Minni ette , nii et see veereb üle lauaserva põrandale . </s> </p>
<p> <s> Minni tõuseb pingilt , tõstab kartuli põrandalt , paneb selle kaussi tagasi ja ütleb : </s> </p>
<p> <s> " Aitäh , aga ma ei söö iialgi rohkem kui kolm kartulit . " </s> </p>
<p> <s> " Kuule imet , ja ise oled säherdune trulla ! " imestab perenaine . </s> </p>
<p> <s> Jah , sinna ei saa Minni küll midagi parata , et ta on säherdune trulla , et ta pole kuivanud kondibukett , nagu on siitpere ainus poeg , vaid et tal on liha luudel ja pealegi säärane , mis isegi palavas päikeses ei põle päris mustaks . </s> <s> Jumal ise teab , kust ta selle on saanud , ei ole see emalt ega isalt , aga olemas see on . </s> <s> Ja Akslile see meeldib , sest alati , kui ta käsi kallistades naist silitab , kordab ta nagu päheõpitud palvet : " Siid , siid ... ; sa oled nagu siid ! " </s> </p>
<p> <s> Aga kaua siid siidiks võib jääda , kui kolme kartuliga terve söögivahe kiini tuleb vibutada , vakamaa valgustusraiet teha ! ? </s> </p>
<p> <s> Akslist pole suuremat töömeest – talvine kümnikuamet on ta lihased lõdvaks jätnud – , kuid ta on vigur ja taibukas : topib püksitaskud kartuleid täis , kaabib sihi peal vana kulu laiali , teeb lõkke ning pistab kartulid tuha ning süte alla küpsema . </s> <s> Ja seal nad siis tööst hinge tõmmates söövad krõbiseva koorega küpsekartulit , söövad nii , et suud on mustad , ja pikutavad seejärel samblal , mustad suud vastamisi . </s> </p>
<p> <s> Aga just siis leiab Minni paraja aja nurumiseks : </s> </p>
<p> <s> " Kuule nüüd – hakkame omaette . </s> <s> Ma tahan , et mul oleks oma pada ja pann , oma lusikas ... ; " </s> </p>
<p> <s> " Oma lusikas ... ; Jah , ühe lusika ehk jõuaksime osta , aga kumb meist sellega siis sööks , sina või mina ? " naerab Aksel kõike naljaks pöörates . </s> </p>
<p> <s> " Sööme kas või kordamööda – suutäis sulle , teine mulle . </s> <s> Kuid mõtle ikka – oma ! " </s> </p>
<p> <s> Aksel ainult itsitab . </s> <s> Ta ei usu , et oma lusikas oleks parem praegusest . </s> <s> Teadagi – kui ta selle praegusega ei saa kõhtu täis , võib ta sahvrisse minna ja seal kas või kulbiga suhu kühveldada . </s> </p>
<p> <s> Minni ei taha enam küpsekartulit , ta ei taha ka Aksli musta suud ; ta istub , selg mehe poole , ja närib mõrkjat rohukõrt . </s> </p>
<p> <s> Aksel vinnab end jalule , kustutab söed ja peidab tuleaseme , lükates neile peale mulda ja mättaid , ning pomiseb seejuures nagu õigustust otsides : </s> </p>
<p> <s> " Tea kuhu sa neid padasid-panne ostad , kui pole õiget sängikohtagi . " </s> </p>
<p> <s> " Keegi pidi ju isaga mehejuttu rääkima , " mõtleb Minni poolpilkamisi , võtab kiini ning hakkab kase- ja haavavõsa maha vehkima . </s> <s> Ta ei siruta selga , ei vaata , mis mees teeb , rapsib vaid kiiniga , otsekui püüaks niiviisi kiuslikke mõtteid katki raiuda . </s> <s> Aga need tulevad ikka ja nõuavad , miks pole neil Aksliga omaette nurka ? </s> <s> Jänijõe metsavahimaja on pikk ja mitmejätkuline , pererahvaga ühe katuse alla mahuvad lehmad ja lambad , sead ja hobune , – aga ei mahu noored . </s> <s> Pulmaööl peitsid nad end aidalakka ja sinna madalate , tolkmeid täis roovide alla jääb nende ase vist küll sügiseni . </s> <s> Aga mis saab sügisel ? </s> </p>
<p> <s> Minni viskab end sirgu , vaatab otse helendavasse taevasse . </s> </p>
<p> <s> Ei , ta ei taha muretseda , mure pole kedagi aidanud . </s> <s> Ta on ise oma saatuse valinud ega tohi kellelegi mossis nägu näidata . </s> <s> Küll aeg annab arutust . </s> </p>
<p> <s> Varjavast võsast vabastatud männi- ja kuusehakatised noogutavad tänulikult , laialisirutatud okstega püüavad nad päikest . </s> <s> Mõne aasta pärast on nad juba nii suured , et ulatavad üksteise käest kinni võtma ja siis pole neil enam kellegi abi vaja . </s> <s> Ja küllap on seda aega ka nende kahe – Minni ja Aksli elu korras . </s> </p>
<p> <s> Leplikul meelel sammub noor naine õhtul mehe kõrval kodu poole . </s> </p>
<p> <s> Jänijõe metsavahimaja asub oja kaldal , mille veed kevaditi lustakalt vulisedes , suvel aga otsekui unes voolavad mere poole . </s> <s> Kohati läigib ojake laia madala sängi põhjas , keerleb kokkukuhjunud raudkivide vahel ; kohati on tema kaldad kõrged ja kuivad nagu sealgi , kuhu juba mõisniku ajal rajati Jänijõe vahtkonna valvaja eluase . </s> <s> Minni ei oska arvata , kui vanad võivad olla lattaiaga piiratud hooned , ent ühtviisi kaunistab roheline sammal nende pakse õlgkatuseid . </s> <s> Marjapõõsaid ega lilli peale kõrge kollase jorjeni metsavahi aias ei kasva , tühjas õueaias uhkustab siiski mitmeharuline õunapuu , mis on täis pisikesi rohelisi õunapabulaid . </s> </p>
<p> <s> Veel pole see paik Minnile omaseks saanud , kuid ta teab , et tal tuleb seda ojakääru ja neid sammaldunud katuseid armastama hakata , nagu inimene peab armastama oma kodu . </s> <s> Ja võib-olla just selle teadmise tõttu läheneb ta metsavahimajale igal õhtul mõtlikult , kiirustamata , kõiki helisid , hääli ja lõhnugi tundma õppides . </s> </p>
<p> <s> Sellel õhtul varjutab männilatvade kohale vajunud päike ojakallast ja vanu hooneid pehmete kollakate toonidega . </s> <s> Koplist kostab lehmakellade tilksumine . </s> <s> Minni läheneb väravale leplikhella meelega . </s> <s> Aga just siis , kui ta peos on õuevärava võru , kuuleb ta ämma kõrgekskruvitud häält : </s> </p>
<p> <s> " Tule nüüd sinagi , vanamees , vaata meie nooriku aset ! </s> <s> Nagu põrsa pesa pahnas ! " </s> </p>
<p> <s> Minni tardub paigale : perenaine köögutab aida lakaluugil ja vehib sealt käega , kutsudes metsavahti , kes kohmitseb keset õue . </s> </p>
<p> <s> " Täna me enam lakka ei lähe ! " teatab Minni Akslile ja virutab aiavärava paukudes kinni . </s> <s> " Teine tuba saagu meile või ... ; sa pole mees ! " </s> </p>
<p> <s> Kiin käes , läheb Aksel otsejoonelt isa juurde . </s> <s> Natukese aja pärast ilmub ta Minni ette kui " mees " : nad võivad asuda tuppa , koguni tagatuppa . </s> </p>
<p> <s> See on maja puhtam tuba . </s> <s> Seal ripub pommidega kell ja seisavad kolm kummutit – üks metsavahi esimese , teine teise ja kolmas kolmanda naise kaasavara . </s> <s> Seal on palju muudki , nii et Minni esialgu nõutult selle varanduse keskele seisma jääb . </s> <s> Kuid siis tõukab ta aknapooled laiali , toob pehme lehisluua ja pühib lae ning seinad üle . </s> <s> Perenaine kiikab korra ukse vahelt , ei kiida , ei laida . </s> <s> Aga kui Minni oma sängile ruumi tehes tahab välja viia paar katkist vineerpõhjaga tooli , kiljatab perenaine käsi pea kohal kokku lüües : </s> </p>
<p> <s> " Issand hoidku , mis tuulispask see nüüd lahti on läinud ! </s> <s> Seni on majasse ikka juurde toodud , nüüd hakatakse välja loopima ! " </s> </p>
<p> <s> Metsavaht ei ütle näkku midagi , kuid Minnil on head kõrvad , ta kuuleb , kuidas vanamees tubakat lõigates omaette manab : </s> </p>
<p> <s> " Minu kruam ... minu kruam loobitakse aia taha ! </s> <s> Oleks ise või täitapmiselauagi kaasa toonud ! " </s> </p>
<p> <s> Õnneks on Minni koduski kuulnud kibedaid sõnu ja põigiti heidetud lauseid – ta teab , et iga õrinat ei maksa tähele panna . </s> </p>
<p> <s> Ja ongi tal oma säng , mille päitsis seisab kaks pitsidega patja ja jalgotsis ilus vasknuppudega pill . </s> <s> Kui Aksel päevatekiserva üles viskab , sängiservale istub ja pilli sülle võtab , unustab Minni , et tal pole siiski veel oma pada ega supilusikat . </s> <s> Kui see talle pähe vilksatabki , mõtleb ta rahulikult : " Küll jõuab ... ; Järgmisel palgapäeval . " </s> <s> Ja ta ei kiusa Akslit sellega enam enne , kui metsnik raha lauale laob . </s> <s> Siis sosistab ta mehele : </s> </p>
<p> <s> " Nüüd läheme kohe ... ; " </s> </p>
<p> <s> " Kuhu ? " imestab Aksel . </s> </p>
<p> <s> " Liivalaiale . </s> <s> Poodi . </s> <s> Ostame sealt . " </s> </p>
<p> <s> Aksel võtab raha Minni peost ära , silub korralikult sirgeks ja paneb oma taskuraamatu vahele . </s> <s> Jah , see on tal olemas , kulunud küll ja imeõhuke – aga nüüd saab ta natuke paksemaks . </s> <s> Minni tunneb nagu uhkustki , kui see mehelik ese Aksli taskusse kaob . </s> <s> Ta on kodus sellega harjunud , et ise ei pea oma teenistust kaitsma ega varjama – ikka jäi see isa ametiks . </s> <s> Ja eks olegi ükskõik , kelle käes raha on , kui see koos kulutatakse . </s> </p>
<p> <s> Väljas , metsniku ukse taga tuletab Minni Akslile uuesti seda kulutamist meelde . </s> <s> Aksel on vait , ta vahib teisale , ta mustaks põlenud laup on pahaselt kirtsus – kogu ta ilme on säärane , nagu oleks metsnik täna teda petnud ja palga maksmata jätnud . </s> <s> Kuid Minni teab , et ei petnud , ja ta nihkerdab mehe ümber edasi . </s> <s> Ja siis pahvatab Aksel . </s> </p>
<p> <s> " Ole ometi mõistlik , praegu mõni ostmise aeg ! </s> <s> Tööd isegi vähe ja ... ; Nüüd peame kokku hoidma ja katsuma kuskilt lisagi , et võlga saaks vähemaks . </s> <s> Muidu läheb veksel protesti ja vanamehe lehmad laudast . " </s> </p>
<p> <s> " Mis sa sonid , mis võlg ! ? " hüüatab Minni hirmunult . </s> <s> Seda teist sõna ei julge ta suhu võttagi – see on nii kole ta meelest . </s> </p>
<p> <s> Nagu takutuust tõmbab ta Aksli metsavaheteele ja seal saab ta siis teada , mis ime see oli , et Aksel talle linnas kui täismees pulmaehteid ostis . </s> <s> Hirmus on Minnil seda kuulda , nii hirmus , et ta nagu vannutades kordab : </s> </p>
<p> <s> " Tähendab – ma ise ostsin endale selle sõrmuse ja pruutkleidi , ma ise ? " </s> </p>
<p> <s> Aksel kehitab õlgu : </s> </p>
<p> <s> " Kas siis mina esimene mees olen , kes pulmade eel on pidanud laenu tegema ? </s> <s> Seda on ju ennegi tehtud ja ikka võlg koos tasutud . </s> <s> Mis imelikku selles nii on ? " </s> </p>
<p> <s> Minni ei usu ikka veel , ta tahab seda koledat paberit silmaga näha . </s> <s> Aga veksel on pangas , kindlas kohas . </s> <s> Ta võib seda näha alles siis , kui on kogutud nii palju raha , et seda välja osta . </s> </p>
<p> <s> Ja nii ei lähegi nad Liivalaiale , vaid koju . </s> <s> Lähevad teine teisel pool teed , lähevad vaikides ja põrnitsedes , kuigi oli palgapäev . </s> </p>
<p> <s> Kodus võib Minni Akslit selle veksli pärast pinnida nii palju kui jaksab , võlast ta midagi maha ei tingi – viissada jääb viiekssajaks . </s> <s> Minni mõistab : jah , seal on kõik – Aksli riided , pruutkleit , kahed kingad , sõrmused , pulmaviinad ja veel midagi , mida ta ei mõista kohe arvatagi . </s> <s> Seal on see ime , mis teda nii üllatas . </s> <s> See ime tuleb kiiniga tasa raiuda , pulkhaaval , selga sirutamata , hinge tõmbamata ... ; kolm kartulit kõhus . </s> </p>
<p> <s> " Nii ... ; ja nüüd sööme ainult oblikaid ja jänesekapsaid , kuni see võlg on tasutud , " lausub Minni , kui tal olukord juba kõikipidi selge on . </s> </p>
<p> <s> " Minu pärast kas või männiokkaid , " on Aksel rõõmuga nõus . </s> </p>
<p> <s> Minni ei mõista tema rõõmu . </s> <s> Võlg ... ; Kas Aksel siis tõesti ei tea – võlg on hirmsaim kõikidest õnnetustest . </s> <s> Tema , Minni , on seda kodus tunda saanud . </s> <s> Nüüd hakkab see needus neidki rõhuma ööd ja päevad . </s> <s> Päeva ajal võib selle eest veel kuhugi põgeneda , end üle pea töö sisse peita , kuid öösel pole pääsu . </s> </p>
<p> <s> Ometi magab Aksel ka edaspidi sama sügavalt ja rahulikult kui seni . </s> <s> Ta ei muretse sellegi pärast , et õiget teenistust pole enne sügist loota . </s> <s> Aga Minni teab , et valgustusraie on lõppenud , et taimeaias siblimisega ei teeni mitte kui midagi ja et Akslist pole kraavikaevajat . </s> <s> Minni teab , et viissada tähendab rohkem kui hea lehm , ja et isa pole kogu eluaja jooksul saanud nii palju oma teenistusest kokku hoida , et seda ema unistust täita . </s> </p>
<p> <s> Lahtisi silmi sängis lamades vahib Minni lakke . </s> <s> Ta ei näe pruuniks parkunud aampalke ega laelaudu , ta näeb seda hirmsat paberilipakat , mida Aksel veksliks nimetab . </s> <s> Minni surub hambad kokku , nii et lõualuud naksuvad , pigistab silmad kinni , aga ikkagi keerleb vekslipaber ta silmade ees ... ; Ei rahusta teda seegi , et Aksel ta kõrval õiglases unes sügavalt hingab , vastupidi – see ajab teda vihale , nii et ta mehest eemale tõmbub . </s> </p>
<p> <s> Ka päeva ajal ei saa ta Aksli poole vaadata endisel pilgul . </s> <s> Ta ei julge temale silma vaadata , otsekui oleks just tema , Minni , see , kes milleski süüdi . </s> <s> Ja nii hakkab temas päevast päeva kasvama salakartus , hirm , mis on suurem kõikidest hirmudest : ta kardab , et muutub kibedaks inimeseks nagu ema . </s> <s> Ja ühel õhtul , kui Aksel teda pelglikkude silmadega uurib , karjatab Minni : </s> </p>
<p> <s> " Ära vaata nii ! </s> <s> Mängi ! " </s> </p>
<p> <s> Ent kui Aksel pilli sülle tahab tõsta , viskub Minni ise nuttes ta käte vahele . </s> <s> Nutt rahustab teda rohkem kui Aksli paitused : ta teab , et niikaua kui inimene veel nutta saab , pole ta kibedaks kivistunud . </s> </p>
<p> <s> Pärast seda rahustavat nuttu mõtleb Minni võlast kui mingist karistusest , mis ta on ära teeninud . </s> <s> Katsudes unustada oma paja ja panni , püüab ta perenaist kõigest hingest aidata , et neid Jänijõel just selgest armust ei toidetaks . </s> <s> Ta on virk heinamaal ja põllul , toas ja laudas . </s> <s> Hommikul enne metsa minemist ja õhtul pärast tööd laseb ta jalgadel-kätel käia , nii et perenaisel pole vaja muud teha , kui kurta : " Eks mure ole ikka minu õlgadel ! " </s> <s> See mure ajab teda öösel seitse korda üles , ajab sängist välja , ajab noorte tuppa , kus ripub pommidega kell , ajab tikku kratsima ja hoolega vahtima , kus on kella väike seier ja kus suur . </s> <s> Perenaine peab ju olema valvas , et lüpsja magama ei jääks ega lüpsiaeg üle ei läheks . </s> <s> Ega tema ei tea , et lüpsjagi on kogu öö poolärkvel , et ka tema kratsib öö jooksul seitse korda tikku ja uurib , kus on kella väike ja kus suur seier . </s> <s> Narr uhkus ei luba tal rahulikult magada , ei luba , et ämm teda hommikul unest üles raputama peaks . </s> <s> Ja nii juhtub , et kui ta istub järiga lehma alla , ei tõuse käed kohe lüpsma . </s> <s> Pea langeb lehma külje vastu ja lüpsja suleb silmad veel üheks minutiks . </s> <s> Ja see rahulik minut lehma sooja külje vastas kosutab teda mõnikord rohkem kui pikk piinarikas öö . </s> </p>
<p> <s> ... ; " Anna see emale Artu jaoks ja ütle , et mul on kõik korras ! " </s> </p>
<p> <s> Minni libistab isa pihku ümmarguse kahekroonise . </s> </p>
<p> <s> Isa vaatab raha , kaalub seda peo peal , tahaks nagu tagasi anda , kuid pistab taskusse . </s> </p>
<p> <s> Kui vanaks ta on jäänud ! </s> <s> Ta põski ja lõuga katab üleni hall habemetüügas , paks alahuul on langenud ripakile nagu väsinud setukal . </s> <s> Ta kondid on kanged , tal on ilmselt raske end labida järel üles-alla vibutada ja nii püüab ta mulda visata poolküürakil , selga sirutamata . </s> <s> Veri valgub talle pähe , ta silmalaud punetavad . </s> </p>
<p> <s> " See mõne töö , " kurdab ta kraavipuhastamist kirudes . </s> <s> " Tambi siin poris – ei õiget selgust ega sotti ! " </s> </p>
<p> <s> Kes siis veel paremini peaks teadma kui Minni , et seda tööd ei saa propsikoorimisega võrreldagi . </s> <s> Laoplatsil jääb rumm rummiks ja mees meheks , pole ime , et isa oma koorimispuki juurde tagasi igatseb . </s> <s> Aga sügisesse on veel tublisti aega . </s> </p>
<p> <s> Minni ei oska leida sõnu , millega isa lohutada . </s> <s> Pärib niisama ühte-teist ja küsib lõpuks : </s> </p>
<p> <s> " Ema on ikka terve ? " </s> </p>
<p> <s> " Terve või haige ... ; Eks tal ole need jõhvikarabas saadud jalavalud , aga ... ; ju te olete ühte tõugu – ega te kurda . " </s> </p>
<p> <s> On see nüüd tunnustus või etteheide ? </s> <s> Ühte tõugu ... ; Kui nad on ühte tõugu , siis küll ainult selles , et oskavad hambaid kokku suruda ja vait olla . </s> <s> Ema ei kaeba oma hädasid naabrinaistele , hammustab , kui keegi liiga ligi tikub . </s> <s> Ei ole Minnilgi haletsejaid vaja . </s> <s> " Kõik on korras ! " – sellest peaks igaühele jätkuma . </s> <s> Ja ongi korras , kui poleks nii valus näha köökuvajunud isa ja kui poleks süütunnet venna pärast . </s> <s> Sel tuleb veel kaks aastat õppida , enne kui temast saab peenike mööbelsepp , niisugune tisler , kes ei lepi enam meie metsas kasvanud puuga , vaid peidab selle merede tagant toodud vöödilise vineeri alla . </s> <s> Kui isa ainult nii kaua veel vastu peaks , kui ta suudaks ! </s> <s> Siis võtaks Artu nad emaga enda juurde või hoolitseks nende eest – muidugi , miks ta ei peaks seda tegema ! ? </s> <s> Kui isa ainult nii kaua suudaks ! </s> </p>
<p> <s> Aga kui ta ei suuda – ? </s> </p>
<p> <s> Siis aitab tema ise ja peab Aksel aitama . </s> <s> Siis kisuvad nad endil küüned tagurpidi , et Artu kooli lõpetada saaks . </s> <s> Sest muidu ... ; muidu ei saa ta endale elulõpuni andeks anda , et ta Keldriaugu peremehe sõrmuse tagasi saatis . </s> </p>
<p> <s> Ei , praegu on isa alles püsti ja vehib mehiselt labidaga . </s> <s> Praegu pole Minnil vaja midagi karta ega kahetseda . </s> <s> Keldriaugu peremees ... elagu ta rahus ja ehitagu oma kivivundamendiga karjalauta . </s> </p>
<p> <s> Otsekui Minni mõtteid taibates ütleb isa ootamatult : </s> </p>
<p> <s> " Näe , Papid nüüd terve perega seal ... ; Mägedel . " </s> </p>
<p> <s> Minnil pole olnud aega külajutte kuulata – ja kes sinna Jänijõele neid kannakski ? – , ta ei saa korraga aru , mis isa öelda tahab . </s> <s> Ta ootab , ja isa seletabki : </s> </p>
<p> <s> " Vana Papp võttis selle Keldriaugu lauda endale kaela . </s> <s> Ei mina usu , et temast-mehest selle lõpetajat saab . </s> <s> Kivipurakad ubida ja lõhkuda ... ; Eks see puha vanamoori hukutamine olnud . </s> <s> Nüüd nad siis kõik seal – " proua " pidi kõvasti heina vihtuma ja kus see " preiligi " siis jääb ? </s> <s> Eks ta või ka rehavart liigutada . " </s> </p>
<p> <s> Ah nii ! </s> <s> Noh , mis siis ikka – liigutagu või kiigutagu ! </s> </p>
<p> <s> ... ; " Sa oled noorem , astu sa ees , " ütleb metsavaht , kui nad koos läbi lume raielangile minema hakkavad . </s> </p>
<p> <s> Minni astub ees . </s> <s> Ta ei astu , ta pressib end lumehangedest läbi , olles kord põlvini , kord kõhuni , kord rinnuni lumes . </s> <s> Sel talvel on kogu maailma lumi Jänijõe metsavahimaja ümber kokku lennanud . </s> <s> Ja ikka on seda vähe , ikka tuleb lisa ... </s> <s> Igal hommikul on teekohad kadunud ja Aksel paneb tulist kurja , kui Liivalaia poole minema hakkab . </s> <s> Viis kilomeetrit säärast teed sompida ... ; ptüi ! ja pagan võtku ! </s> <s> Jah , muidugi võib ta vaese nahk märg olla , kui laoplatsile jõuab . </s> <s> Viis kilomeetrit ... ; Aga kas Minnilgi vähem on ? </s> <s> Ja tema jalge all pole tee kohtagi . </s> <s> Sihid küll , kuid sihid on need kõige suuremad lumekogujad , nii et juba paari kilomeetri järel leemendab Minni nahk seljas . </s> </p>
<p> <s> " Sina oled noorem , astu sa ees ... ; " </s> </p>
<p> <s> Kui nii kord juba on öeldud , siis peab Minni seda mõistma ja meeles pidama . </s> <s> Ta astub ees . </s> <s> Kus võimalik , püüab ta metsa alla põigata , madalamat lund leida . </s> <s> Aga vanamehel ei meeldi puude ümber tiirutamine , küllap ta on eluaja jooksul seda juba tarbeks saanud teha . </s> <s> Nüüd on tema jaoks iga üleliigne samm kurjast . </s> </p>
<p> <s> " Mis peitust sa mängid ! </s> <s> Millal me niiviisi langile jõuame ? " </s> </p>
<p> <s> Ei ole Minnil aega peitust mängida . </s> <s> Langil ootab teda kahekordne töö : ta peab mahavõetud puude küljest käbid ära korjama ja siis oksad ära põletama . </s> <s> Käbide eest ei saa ta sentigi ; oksapõletamise eest saab lõikajatelt nende armu järgi . </s> <s> Jumal teab , kas see tasub higi- ja riidekulu , aga – noor inimene ei või ju lausa kodus istuda . </s> </p>
<p> <s> Talvine päev on lühike , ent ometi jõuab kõht nii tühjaks minna , et jäätunud , tule paistel soojendatud leib on nagu mesi . </s> <s> Oleks see tükike ainult suurem ! </s> </p>
<p> <s> Õhtuks on hommikused jäljed kinni tuisanud . </s> <s> Minni on äiast noorem , ta astub ees ... ; </s> </p>
<p> <s> Akslit ei ole veel kodus . </s> </p>
<p> <s> Minni aitab ämmal õhtused toimetused teha , joodab-söödab loomad , toob tuppa puid ja vett . </s> <s> Aeg-ajalt põikab ta aida nurga taha , et vaadata , kas mees juba tuleb . </s> <s> Ei , Aksel ei tule veel . </s> <s> Küllap on kümniku päev pikem kui tööliste oma ja tema viis kilomeetrit kaugem või rohkem lund täis . </s> </p>
<p> <s> Minni aitab õhtusöögi lauale kanda . </s> <s> Enne kui ta vanadega lauda istub , lippab ta veel kord teeotsale vaatama . </s> <s> Naise kohus on vaadata ja oodata ... ; </s> </p>
<p> <s> Ei seisa mehel kodu niiviisi meeles nagu naisel , ei hoopiski , kui see ka kaks korda rohkem tema kodu on kui naise oma . </s> <s> Ei ole mehel kodu poole kiiret , kui töö tehtud . </s> <s> Mees võib oma vaba ajaga teha , mis ta tahab , minna , kuhu tahab , tulla , kunas tahab või nii pikkamisi , kui iganes oskab . </s> </p>
<p> <s> Naise kohus on oodata . </s> </p>
<p> <s> Peaasi , et mees tuleb . </s> </p>
<p> <s> Aksel tuleb , kui kuuserv juba pilvede vahelt paistab . </s> <s> Tuleb tuppa , laskub pingile ja kirub : </s> </p>
<p> <s> " Viimane tola , kes seda teed iga päev edasi-tagasi tambib ! " </s> </p>
<p> <s> Minni ei ütle midagi . </s> <s> Ta teab , et on hetki , kus naine peab vaikima . </s> <s> Minni on vait isegi siis , kui tunneb mehe juures viinalehka . </s> <s> Ta aitab väsinul lumised vildid jalast , sätib need ahjuvommile tahenema , toob kuivad sokid , kergitab mehe ette paremaid palu , soojemaid suutäisi . </s> </p>
<p> <s> Aksel sööb tublisti . </s> </p>
<p> <s> Kuhu see toit küll läheb , et mees ühesuguseks kondibuketiks jääb , söögu ta või olgu söömata ! ? </s> </p>
<p> <s> Aga ikkagi on mõnus näha , et ta sööb ja siis pool liitrit kuuma vaarikateed peale joob . </s> <s> Aegamisi sulab ta nii lahti , et poetab mõne sõna päevasest tööstki . </s> <s> Kirub vedajaid , kes nõuavad , et kümnik rohkem kirja pangu , kui nad metsast välja on toonud . </s> <s> Räägib mõne nalja . </s> <s> Naerab mõnda ahnepäitsu või lipitsejat . </s> </p>
<p> <s> Ja lõpuks kuuleb Minni , palju isa on jõudnud propse koorida . </s> <s> Ta ohkab kergendatult . </s> <s> Igal asjal on ka omad head küljed . </s> <s> Talvel ei tarvitse isa metsas sõtkuda , tal on kindel kodulähedane töökoht . </s> <s> Ah , kui hea meelega seisaks Minnigi seal tema kõrval teise koorimispuki juures ! </s> <s> Ta võiks seda teha , jah , keegi ei keelaks teda , Akselgi ei keelaks . </s> <s> Nad on sellest kõnelnud . </s> <s> Aksli arvates võiksid nad mõlemad elada talvel Liivalaial . </s> <s> Akslil on tondilossis oma sängikoht , oma ahjutagune – nad võiksid seal koos magada ... ; ja üleval isa-ema juures süüa . </s> <s> Ei ! </s> <s> Just selle viimase pärast ei ole Minni nõus . </s> <s> Ta ei või mehega minna isa-ema turjale . </s> <s> Aksel ei mõista , et emal pole lehma ega isal viljakotte , et nad kartuleidki peavad kokku hoidma . </s> <s> Kuidas ta teeks Akslile selgeks , et emale-isale söögi eest tuleks maksta , kui nad siin Jänijõel midagi ei maksa ? </s> </p>
<p> <s> Aga kui Aksel ise mõistaks ? </s> <s> Ei , ka siis mitte ! </s> <s> Oma jälgi uuesti üle käia – ei ! </s> <s> Tagurpidi tagasi ronida sinna , kust tuldud – ei , ei ! </s> <s> Olgu või hullem , tulgu või raskem – kui minema peab , ikka edasi . </s> </p>
<p> <s> Aksli kõht on täis . </s> <s> Minni koristab laua ja nad lähevad oma tuppa . </s> <s> Minni võtab teki sängilt ja Aksel laskub pehmele ülessoputatud õlekotile , selg vastu seina . </s> <s> Minni tõstab pilli ta sülle , istub ise ta kõrvale . </s> <s> Noh , nüüd on mõlemad " naised " su juures , mis sa siis veel tahad ? </s> <s> Kas nii raske on unustada seda natukest jalavaeva ? </s> </p>
<p> <s> Kui pill juba Aksli süles , pole vaja teda paluda : " Mängi ! " </s> <s> Lood tungivad talle ise peale , ta peab mängima . </s> <s> Aga täna ta poriseb : </s> </p>
<p> <s> " Sõrmed on külmast kanged ... ; " </s> </p>
<p> <s> " Mis sa nüüd – nii pehme ilm ! " imestab Minni . </s> <s> " Ja ma andsin sulle ju kaks paari kindaid ! " </s> </p>
<p> <s> " Paljugi , mis sa andsid ! </s> <s> Või ma nendega kirjutada sain ! " </s> </p>
<p> <s> Tal on pahura poisi hääl . </s> </p>
<p> <s> " Vaeseke ! " haletseb Minni , võtab mehe käed ja puhub neile peale , otsekui teaks , et iga naine peab mõistma natuke ema olla , sest iga mees jääb natuke lapseks , jah , ka siis , kui tal juba halli peas . </s> <s> Akslil ei ole veel halli , ta juuksekrutid on nagu pigi , kuid ta on ema hellust vähe saanud , tal pole midagi selle vastu , kui naine nüüd talle emagi tahab olla . </s> <s> Ta laseb oma kätele puhuda ; ta ei märka , et naise huuled on külmast lõhenenud ja käed kohmetanud veel nüüdki , mil kodus juba mitu tööd tehtud . </s> <s> Akslil ei tule mõttessegi , et ka Minni käed võiksid külmetada , et ta jalad võiksid külmetada , kuigi ta peaks teadma , et Minni vildid on hoopis kehvad ja kogu ta varustus õhuke ning kulunud . </s> <s> Naine peab ise enda eest hoolitsema ja kui ta kisa ei tõsta , kui ta vait on , siis ... ; on kõik korras . </s> </p>
<p> <s> Minni ei tõsta kisa . </s> <s> Ta soojendab oma hingeõhuga Aksli pikki luiseid sõrmi , kuni need pilliklahvidel liikuma hakkavad . </s> <s> Ja siis soojendab ta oma küljega Aksli külge ja lõpuks oma kõhuga tema selga , olles mehe selja taga kõveras . </s> </p>
<p> <s> Kui Aksel " õhtuse jao " ära on mänginud , kohendab Minni uuesti õlekoti pehmeks ning seab padjad nii , et teisel oleks hea magada . </s> </p>
<p> <s> " Võib-olla on su peaalune madal ? " pärib ta hoolitsevalt . </s> </p>
<p> <s> " Oleks nagu – " ringutab Aksel teki all . </s> </p>
<p> <s> Minni annab talle ka oma padja . </s> <s> Endale torkab ta peaaluseks lina alla vana kokkukeeratud tussa . </s> </p>
<p> <s> Algab öö , vaikne , õnnis . </s> <s> Soemüür hõõgub sooja , kilgid laulavad pikalt ja väsimatult . </s> <s> Aksli käsi libiseb üle naise ja ta huuled sosistavad : " Siid , siid ... ; " Minni lamab kinnisilmi , naeratus huulil , ega mõtle sellele , mis tuleb hommikul . </s> </p>
<p> <s> Hommikul ütleb Aksel : </s> </p>
<p> <s> " Pane õige natuke rohkem leiba kaasa , jään ehk täna ööseks . " </s> <s> Ja ta käsi sirutub pilli poole . </s> </p>
<p> <s> Minni taipab . </s> </p>
<p> <s> " Ei ! " </s> </p>
<p> <s> Karjatades langeb ta rinnuli pilli peale . </s> <s> Ta teab , et kui Aksel läheb pilliga , ei tule ta koju , ei tule sel ega teisel õhtul , on kas või söömata , lamab selili tondilossis koikus ning mängib . </s> <s> Ja siis toovad tööpoisid ja metsavedajad talle viina ... ; </s> </p>
<p> <s> " Ära jända ! " pahandab Aksel , püüdes naist pilli pealt üles tõsta . </s> </p>
<p> <s> " Hea küll , kui sa tahad , võta ! " hüüatab Minni . </s> <s> " Säh , võta ! </s> <s> Aga kui sa viid lõõtsa , siis lähen ka mina . </s> <s> Siia ma ei jää . </s> <s> Lähen kas või Keldriau ... ; " </s> </p>
<p> <s> Aksli käsi plaksatab vastu Minni palet , siis tormab ta toast välja . </s> <s> Minni jääb istuma sängiservale , pikaks venitatud lõõts kõrval . </s> </p>
<p> <s> Õhtul tuleb Aksel koju – alandlikult nagu peksa saanud peni . </s> <s> Ta tuleb ka teisel ja kolmandal õhtul . </s> <s> Neljandal ... ; Kui Minni neljandal õhtul metsast koju jõuab , ei leia ta pilli . </s> <s> Aksel on päeva ajal kodus käinud ja lõõtsa kaasa viinud . </s> </p>
<p> <s> Mis peaks Minni tegema ? </s> <s> Peaks ta ka Liivalaiale minema ? </s> <s> Peaks ta oma põhimõtted maha salgama ja mehe järele tagasi sinna minema , kust on tulnud ? </s> <s> Piiblis on öeldud , et mees läheb naise järele . </s> <s> Aksel tuli oma esimese " naise " järele , viis selle kaasa ja jättis teise maha . </s> <s> Kas ta tahab , et see tõepoolest Keldriaugule läheks ? </s> <s> Oh ei ! </s> <s> Ta teab , et see enam kuhugi ei lähe , kuhugi minna ei saa . </s> <s> Ta võib südamerahuga selitada tondilossi kägisevas sängis , peeneks hõõrutud põhul ... ; ilma padjata , võõras hobusetekk peal . </s> <s> Jah , ta võib seal oma pilli mängida , poolpurjus palgivedajad ümberringi . </s> <s> Võib-olla mõni meestest annab talle selle mängu eest ka leivatüki , annab nagu sandile kirikuväravas , võib-olla mõni ulatab kopsikuga kuuma vett ... ; Ja viinapudel käib ringi ... ; </s> </p>
<p> <s> Minni teab , et ta peaks Akslile järele minema , kui ta ei taha , et see jälle jooma hakkab . </s> <s> Aga ta teab ka , et ta ei tohi minna , ei tohi enda , inimeste ega Aksli pärast . </s> <s> Aksel peab ise meheks saama . </s> <s> Kui ta ei saa , siis ... ; siis pole ta seda väärtki , et selleks saada . </s> </p>
<p> <s> " Nüüd siis hakkab jälle üks trangel peale , " ütleb ämm , kui ta asjast kuuleb . </s> </p>
<p> <s> Minni vaikib ja otsib köögis tegevust . </s> </p>
<p> <s> " Sa mine järele , pane ta pea jala alla ja anna naha peale , vaat seda on talle vaja ! " õpetab ämm . </s> <s> " Ta pole veel õiget naisekätt tunda saanud . " </s> </p>
<p> <s> " Ta pole ju midagi paha teinud , " kaitseb Minni meest ämma ja iseendagi ees . </s> </p>
<p> <s> " Ei ole ! </s> <s> Ära karda – küll teeb . </s> <s> Või ma teda ei tunne ! </s> <s> Nüüd on tal vabadus käes ja hammas verel – nüüd juba vahet ei tule . </s> <s> Vähemalt palgapäeval pead sa seal olema , sel päeval kindlasti . " </s> </p>
<p> <s> " Ei ! </s> <s> Ei sel ega teisel ! " teatab Minni kindlasti . </s> <s> " Ei ole ta nii suur joodik , et palga maha jooks . </s> <s> Ta ju kogus ja ostis pilli , miks ta siis nüüd peaks ... ; ? " </s> </p>
<p> <s> Ämma punnpõskne nägu on täis kibedat pilget . </s> </p>
<p> <s> " Ei tea sina , kuidas see pill osteti ! " </s> </p>
<p> <s> Minni ei taha rohkem teada , kui ta teab . </s> <s> Hirmsad on kahtlused , kui need hakkavad inimest närima . </s> <s> Kahtlustaja teeb alati üheksa korda rohkem pattu kui tegija . </s> <s> Minni ei taha kahtlustada . </s> <s> Ta tahab uskuda , ta peab uskuma , et ta võiks armastada . </s> <s> Ta peab uskuma ja armastama nii , et Aksel seda kaugelegi tunneks , et ta tuleks ja raha koju tooks . </s> </p>
<p> <s> Aksel tuleb mõned päevad pärast palgapäeva . </s> <s> Tuleb , pea ripakil , nägu nagu kooljal . </s> <s> Paneb lõõtsa voodile – pill on tal alles – ja ütleb : </s> </p>
<p> <s> " Löö mind nüüd kas või maha ! </s> <s> Sa ise oled süüdi ... ; Miks sa järele ei tulnud ? " </s> </p>
<p> <s> " Aga mina ütlen : löö mind kas või maha , kuid mina sulle järele ei tule , " teatab Minni südant rusikatega surudes . </s> <s> " Mees peab ise teadma , mis ta teeb , – ja kui ta tahab end surnuks juua , siis joogu ta end surnuks , või kui ta tahab maailma naeruks olla , siis olgu ta naeruks . </s> <s> Ega naine seepärast pea naeruks saama . </s> <s> Aitab , kui peres on üks narr . " </s> </p>
<p> <s> ... ; Laps on nooriku palk . </s> </p>
<p> <s> Minni saab oma palga kätte sügisel kartulinoppimise ajal. </s> </p>
<p> <s> See pole tema laps , see on isa ja vanaisa tütar pigimustade juustega , läikiv-tumedate silmaterakestega ja suure punase suuga . </s> <s> Kui Aksel teda näeb , ütleb ta hellalt : </s> </p>
<p> <s> " Näe , esimene linnupoeg on meil nüüd juba pesas . " </s> </p>
<p> <s> Minni on mehiselt kannatanud , valude ajal ainult tekinurka närinud ; nüüd lähevad ta silmad märjaks ja nuuksatused raputavad rinda . </s> <s> Linnupoeg on pesas ... ; aga pesa ju pole . </s> <s> See on võõras külm pesa , kus nad istuvad . </s> <s> Kas jätkub siin ruumi sellele väikesele linnupojale , kas tahetakse teda siin näha-kuulda ? </s> </p>
<p> <s> Minni lamab ... ; Ta peapadja all on raamat . </s> <s> Kui teises toas vaikseks jääb , kougib ta raamatu padja alt välja . </s> <s> Ta pilk langeb lapsele . </s> <s> Selle silmaterad säravad paksude laugude vahelt . </s> </p>
<p> <s> " Näed , see on raamat , " ütleb Minni helitult . </s> <s> " Mina olen seda üksnes vargsi saanud vaadata , sina hakkad seda lugema nii palju kui soovid . </s> <s> Tõotan seda sulle su esimesel elupäeval . </s> <s> Noh , oled sa rõõmus ? " </s> </p>
<p> <s> Lapse laud vajuvad kinni . </s> <s> Minni võib ise lugeda oma raamatut . </s> <s> Ta võib end kosutada sellega , et ta pole raudsete käte vahel , nagu oli Vilde jutus Lutsu Juuli . </s> <s> Tema akna taga kohiseb ja hingab mets . </s> <s> Viimases hädas ei tarvitse ta minna tänavale , vaid võib pageda metsa , mis on määratult rikkam ja heldem kui hingetud tänavakivid Juuli jalge all . </s> </p>
<p> <s> Teisel päeval ajab Minni end püsti . </s> <s> Väike inimene nõuab aitamist ja ta lapid loputamist . </s> </p>
<p> <s> Köögis käib riid kartulivõtmise pärast . </s> <s> Kuradid lendavad , uksed pauguvad . </s> </p>
<p> <s> " On aga meil alles inimeseloomad , " ahastab perenaine üksi keset kööki seistes , kui Minni mähkmenutsakuga sinna jõuab . </s> <s> " Muud ei kuulegi kui " riigi töö ! " ja " riigi töö ! " , aga söögi ajal vahivad kõik silmad pärani minu näkku . </s> <s> Ei tea , kas ma pean ise lauale istuma , kui külm kartulid vakku ära võtab ... ; " </s> </p>
<p> <s> Minni hoiab seinast kinni , ta jalad on nõrgad , silme ees hõljuvad varjud ... </s> </p>
<p> <s> " Oleks sel Akslilgi natuke mehemõistust , et torkaks hobuse aiste vahele ja lükkaks mõne vaootsa lahti , aga kus sellega ! </s> <s> Parajad vanamehega paari siduda ja allavett lasta , " haugutab perenaine edasi , kuigi kuulajaid pole kedagi peale Minni . </s> </p>
<p> <s> Aksel ... ; Ei tea Aksel hobusest ega kartulivagudest niigi paljuke , kui teab vana metsavaht . </s> <s> Ei maksa talle neist kõneldagi – kaob söömata kodust . </s> <s> Aga kes selles süüdi on ? </s> <s> Ju vist ikka tema , Minni , kui seda talle nii ette hõõrutakse . </s> </p>
<p> <s> Vaevalt-vaevalt julgeb Minni lappide loputamiseks ämbrist vett võtta – tema ju ei toonud seda vett ja Aksel ammugi mitte . </s> <s> Kui ämber tühjaks saab , peab perenaine ise jõekaldast alla minema , seal libedatel kividel turnima ja siis ähkides-ohkides veeämbri üles tassima . </s> <s> Kas see on vanainimese töö , kui peres on mitu noort ? </s> </p>
<p> <s> Nagu suur süüdlane tuigub Minni tagasi tagatuppa – ah , millal võiks ta küll jälle ämma käest ämbri ära tõmmata ! ? </s> </p>
<p> <s> Järgmisel hommikul kostavad titevoodini hääled , mis tunnistavad , et õues rakendatakse hobust . </s> <s> Tähendab – perenaine on metsavahist võitu saanud . </s> <s> Jah , võitu on ta saanud , sest metsavaht on tulivihane , rakendab hobust ja paneb kurja , nii et kõik puud ta vahtkonnas seda kuulma peaksid . </s> </p>
<p> <s> " Tpruu ! </s> <s> Kuss-sahh ! </s> <s> Kurat võtku , see mõni mehe töö , adra taga kahele poole keksida ! </s> <s> Kas siis see hobusenahk mõistab korralikult vaol käia ! ? </s> <s> Oleks veel , et keegi suu kõrvalt kinni hoiaks ja seda perutajat vao peal edasi tiriks ! " </s> </p>
<p> <s> Minni ei kuule metsavahi sõnu , kuid ta teab kuulmatagi , et niiviisi seal õues ja põllul põhjatakse . </s> <s> Kas ta siis oma äia ei tunne ! </s> <s> Ta teab väga hästi , et peaks nüüd põllul olema ja hobust suu kõrvalt talutades vaol hoidma . </s> <s> Ent hobuse talutajal olgu tugevad käed-jalad ; Minni jalad alles õpivad uuesti käima . </s> </p>
<p> <s> Kööki ta võib minna , jah , sinna ta võib juba hoopis kergemini minna kui eile . </s> <s> Ta toetub pingiotsale ja hakkab tasapisi riistu pesema – neid on siin laual juba mitme päeva virn . </s> <s> Perenaine küürib pliidi ees piimanõusid : seda tööd ei või teiseks ega kolmandaks päevaks edasi lükata . </s> </p>
<p> <s> Väljas on nüüd vaikne . </s> <s> Ju vist on Esku täna mõistlik ja käib ilusasti vaol . </s> <s> Hobune on tark loom , küllap ta teab , millal rahulikult astuda , millal tagant üles taguda . </s> </p>
<p> <s> " Võib-olla on seal sahvris veel midagi loputada ? " küsib Minni . </s> <s> " Pesen kõik puhtaks , " mõtleb ta , " ja lähen siis pikutama . " </s> <s> Kui inimene natukenegi midagi on teinud , võib ta rahulikuma südamega pikutada . </s> </p>
<p> <s> Ämm astub ukse poole , et vaadata , on seal sahvris veel midagi . </s> <s> Aga ta ei saa seda teha : peremees lendab nagu püssikuul tuppa . </s> <s> Minni mõistab , et midagi hirmsat on juhtunud . </s> <s> Kas hobune lõi ? </s> <s> Kas pistis plehku ? </s> <s> Metsavahi lõug võbiseb , ta habemetutt tudiseb , kuivanud suu teeb enne mitu tühja liigutust , kui tulevad sõnad : </s> </p>
<p> <s> " Ma-ma-maja naisi täis , aga mi-mina pean üksi põllul mässama . </s> <s> Kur-rat ! " </s> </p>
<p> <s> Rohkem pole tal midagi öelda . </s> <s> Selleks jooksis ta põllult ja läheb nüüd jälle sinna tagasi . </s> <s> Läheb kiiresti sibades , tal on nüüd kerge minna , ta on saanud südamelt koorma ära . </s> </p>
<p> <s> " Maja naisi täis ... ; " </s> </p>
<p> <s> Minni peseb viimase taldriku puhtaks , loputab ära , paneb kummuli teiste juurde . </s> <s> Seejärel ajab end püsti ja kõigub tagatuppa . </s> </p>
<p> <s> " Maja naisi täis ... ; " </s> </p>
<p> <s> " Sa oled suure südamega , " ütles kord ema , kui ta tütart ülekohtuselt vemmeldas , väike Minni aga piuksugi ei teinud . </s> <s> Nüüd seob see suure südamega naine pika käterätiku ümber kõhu , topib kobinad ümber , tõmbab metsaskäimise püksid jalga ... ; Ta pilk langeb raamatule , mille serv paistab padja alt . </s> <s> Ta lükkab selle peitu . </s> <s> Narrike , ta lootis , et titevoodis lesides saab ta mahti natuke lugemisjanu vaigistada ! </s> <s> Ta heidab pilgu lapsele . </s> <s> Linnupoeg magab . </s> <s> Ja kui ärkabki , mis sellest , las kägiseb , kangem kasvab ... ; </s> </p>
<p> <s> Minni läheb läbi vahetoa , läbi köögi , trepist alla . </s> <s> Oh ei , ta ei kuku . </s> <s> Oleks häbi , kui ta kukuks . </s> <s> Vanaema sünnitas ema põllul , tõstis lapsukese põlle ja läks koju rukkilõikajaile õhtust keetma . </s> <s> Ema jäi mõneks päevaks sängi ainult siis , kui sündis Artu – kauaoodatud poja tõttu oli tal ometi õigus natuke puhata . </s> <s> Aga see seal tagatoas on ju tütar , pisike linnupoeg , see ei anna mingit õigust töödest-toimetustest kõrvale hoida . </s> </p>
<p> <s> Minni leiab aida eest katkise põhjaga korvi , murrab kraavikaldalt mõned pajuvitsad ja topib need korvi paljastele küljekontidele varjuks . </s> </p>
<p> <s> Ämm ja äi köögutavad põllul ; kumbki neist ei tõsta pead , kui Minni nende kõrvale asub . </s> <s> Aga enne , kui Minni korv nii raskeks läheb , et ta seda enam vao serva pidi edasi ei jaksa vedada , annab metsavaht talle oma äsja tühjaks valatud korvi . </s> <s> Ja nüüd jääbki peremees korvitühjendajaks ; vao peale ta enam ei kummardu . </s> </p>
<p> <s> Kui Minni õhtul perenaise järel toa poole tuigub , ilmub Aksel metsateel nähtavale . </s> <s> Ta astub kiiresti naisele vastu , võtab selle käest mullase korvi ja rõõmustab : </s> </p>
<p> <s> " Sina juba jalul ! </s> <s> Ema veel päris ja muretses ... ; " </s> </p>
<p> <s> Minni on nii tapetud , et ta ei jaksa sõnagi öelda , ta mõtleb : </s> </p>
<p> <s> " Issand andku sulle andeks ... ; oled sa nii noor või nii loll , et sa ei mõista , miks ma jalul olen ja mis see võib maksma minna , et ma jalul olen ... ; Olgu ta meile kõigile armuline ... ; " </s> </p>
<p> <s> Issand on armuline . </s> <s> Minni ei sure sel ööl verejooksu ega südamenõrkusesse , oh ei . </s> <s> Ta võib end teisel hommikul jälle riide toppida ja korviga põllule minna . </s> <s> Kuid õhtuni ta seal olla ei saa . </s> </p>
<p> <s> Lõuna paiku ilmub metsa vahelt üks vibalik naine , rätik nii kõvasti ümber pea ja näo seotud , et ainult ninaots ja suukoht sealt välja paistavad . </s> <s> Ta ruttab otse põllule , peaaegu et jookseb üle lahtiaetud vagude ja ilma et mõistaks teretada või jõudu soovida , kisub Minni käest korvi . </s> <s> Ja alles siis kostab ta suust otsekui sajatus : </s> </p>
<p> <s> " Olete te kõik peast nõdraks läinud – tahate inimese hauda saata ! ? </s> <s> Kui te tõesti nii vaesed olete , et ei jõua mõneks päevaks abi palgata , saatnud mulle sõna . </s> <s> Ma võin nad teil oma leivaga üles võtta . " </s> </p>
<p> <s> Ja kihutanud Minni tuppa , asub ta tema vaole , ilma et enne lastki vaatama läheks . </s> </p>
<p> <s> Minni näeb aknast , kuidas ema põllul lõhub , nii et muld tuiskab . </s> <s> Ja metsavahtki on jälle vao peal upakil , otsekui püüaks ta sel moel kurja külalist rahustada . </s> </p>
<p> <s> Õhtul sööb ema metsavahi laua taga kõhu täis , kuid leppinud ta veel pole . </s> </p>
<p> <s> " Või mina teadsin olla või keelata , " vabandab perenaine tema ümber askeldades . </s> <s> " Mul pole ju eluilmas last olnud . " </s> </p>
<p> <s> " Aga lehmad-vasikad sul on ja lambatalled ka , " pistab ema niisugusel häälel , et asi peaks kõigil selge olema . </s> </p>
<p> <s> Ja siis näeb Minni , kuidas ema läheb , vehkides tagasikätt , nagu peksaks kurja saatust , mis ei jäta rahule teda ega ta lapsigi . </s> </p>
<p> <s> Järgmisel hommikul on ema veel enne platsis , kui Aksel kodust jõuab lahkuda . </s> <s> Kuid ühtegi sõna ei räägi ta väimehega ja Minni mõistab , et ema on Akslit juba nii ristinud , nagu ristida mõistab . </s> </p>
<p> <s> ... ; " Ära ! " mõtleb Minni lamades ja aampalke vahtides . </s> <s> " Ainult ära siit ! " </s> </p>
<p> <s> Ei ole hea , kui inimesel on aega lakke vahtida ja kurje mõtteid mõelda . </s> <s> Kui need kord tulevad , on neist raske lahti saada . </s> </p>
<p> <s> " Ära ! </s> <s> Ükskõik kuhu ... ; " </s> </p>
<p> <s> Kuidas võib see paik , kus sa oled üle aasta üsna rahumeeli elanud , korraga vastumeelseks muutuda , nii vastumeelseks , et päevagi enam ei tahaks siin viibida ? </s> </p>
<p> <s> " Ära ! </s> <s> Nii ruttu , kui võimalik ... ; " </s> </p>
<p> <s> Jälle jõuab talv ... ; ja Aksel jääb Liivalaiale . </s> <s> Tulevad pikad pimedad õhtud ja ööd ... ; keegi ei tea , kas ta magab peatäit tondilossis läppanud õlgedel või tuigub pimesi , käsikaudu teed kobades kodu poole . </s> </p>
<p> <s> Minni tunneb , et peab midagi ette võtma , et midagi peab muutuma enne , kui on hilja , enne , kui kogu elu läheb vastumeelseks , enne , kui läheb vastumeelseks ka Aksel , ta pill ja pillimäng . </s> <s> Midagi peab muutuma , midagi on vaja , mis korraga kõik teiseks teeks . </s> <s> Kodu , omaenese pesa on vaja – kes siis seda ei teaks ! – , oma pesakasti , mis nõuaks Akslilt mehemuresid , mis sunniks teda raagusid kokku kandma ; oma pesakasti , mida ta ise võiks seestpoolt sulgedega vooderdada ; oma õueesist , kus väike Reet võiks lõõritama õppida , kus keegi teda kõrvale ei tõukaks ega tema peale kurja silmaga ei vaataks . </s> <s> Oma kodu . </s> <s> Ükskõik kus . </s> <s> Kas või inimestest veelgi kaugemal , kas või keset ääretut metsa , teisel pool sood , mägesid ja jõgesid . </s> <s> Jah , nüüd , mil tal on oma pere , oma mees , kes õhtuti mängib talle pilli , ja oma laps , kes hakkab varsti koogama , nüüd võiks ta elada ükskõik missugusel soosaarel . </s> </p>
<p> <s> Nii , see on nüüd selge . </s> </p>
<p> <s> Õhtul Aksli kõrval lamades ja sõrmega risti üle mehe teravate küljekontide tõmmates teatab Minni oma otsuse : </s> </p>
<p> <s> " Nüüd läheme siit ära . " </s> </p>
<p> <s> " Möh ? " teeb Aksel ega viitsi silmigi avada . </s> </p>
<p> <s> " Nüüd läheme siit ära , " kordab Minni rahulikult . </s> </p>
<p> <s> " Kuhu ? " küsib Aksel uniselt . </s> </p>
<p> <s> " Oma koju , " sosistab Minni põske mehe kõhna habemetüükais põse vastu surudes . </s> </p>
<p> <s> " Narrike , kus see sul paremat on ! ? " saab ta vastuseks . </s> <s> " Liivalaial ? " </s> </p>
<p> <s> " Ei ! " </s> <s> Minni tõuseb istuli , paneb mõlemad käed teki peale , nagu peaks ta just neid nüüd näitama . </s> <s> " Kaua me oleme siin teiste jalus ? </s> <s> Meil on vaja oma kodu . </s> <s> Ukuarul on maja tühi ... ; juba teist aastat . </s> <s> Ma ... ; " </s> </p>
<p> <s> Laskmata tal lõpetada , pistab Aksel naerma : </s> </p>
<p> <s> " Leidsid aga paiga ! </s> <s> Ukuarule ! </s> <s> Seal ei ela hundidki . " </s> </p>
<p> <s> " Ei ela . </s> <s> Ainult talviti mõned metsaraiujad . </s> <s> Aga nüüd läheme meie . </s> <s> Räägime metsahärraga ja läheme . </s> <s> Saaks ometi kord omaette . </s> <s> Seal võiks pidada lehmagi , kui kuidagi muretseda jõuaks , ja seakapsast on seal kõik jõekallas täis ... ; " </s> </p>
<p> <s> Nüüd ubib ka Aksel end sängi istuli , otsekui tahaks kord tõsiselt naisele näkku vaadata . </s> <s> Aga sügisese öö pimeduses ei näe ta muud kui naise näo helendavat laiku , ja et jutule lõppu teha , ütleb pahaselt : </s> </p>
<p> <s> " Sa oled vist peast põrunud . </s> <s> Ukuarult on Liivalaiale silmaltki kümmekond kilomeetrit . </s> <s> Aga jõel pole ju silda , tuleb käia Mägede küla kaudu ringi . </s> <s> Ja tee on seal ... ; Kas sa tead ka – ? " </s> </p>
<p> <s> " Tean küll . </s> <s> Seal on ennegi inimesed elanud . </s> <s> Jõest võib ju lootsikuga üle tulla või teha uue purde . </s> <s> Ma teen selle isegi valmis – mõne kunst see paar puud üle jõe lasta . " </s> </p>
<p> <s> Aksel nohiseb . </s> <s> Võib-olla mõtleb ja kaalub ta juba natuke , võib-olla peab aru , millega Minnit maha virutada . </s> <s> Küllap ta juba tunneb oma suure südamega naist . </s> <s> Kui see nüüd on võtnud südame kangust täis , otsustanud , et kauem ei taha vanade surma oodata , siis ei pea teda enam kablagagi kinni , siis läheb ta kas või puust läbi . </s> <s> Aga kui talle nüüd natuke järele anda , ehk lepib ja kõik jääks endist viisi . </s> </p>
<p> <s> Aksel sirutab end uuesti selili ja räägib Minni kätt patsutades : </s> </p>
<p> <s> " Ma olen isegi kaalunud ja aru pidanud ... ; mis sa siis mõtled ! </s> <s> Aga kui me nüüd Ukuarule läheme ja vanamees täna-homme siin tüdib ... ; ? " </s> </p>
<p> <s> " Ära seda karda – ei ta tüdi , iga päev enne teisi trois . </s> <s> Ja vaata , kui head jalad tal on ! " </s> </p>
<p> <s> " Jalgade poolest küll ... ; " ohkab Aksel . </s> <s> " Aga siis pean ju kümnikuameti hoopis maha panema – Ukuarult juba Liivalaial ei käi . " </s> </p>
<p> <s> " Langil on ka mitmesuguseid mehi vaja , " ei anna Minni ikkagi alla . </s> <s> " Isa ju alles rääkis , et Ukuaru allika taha aetakse suur lank sisse . </s> <s> Minulgi siis seal lähedal hea käia oksi põletamas . " </s> </p>
<p> <s> Aksel pöörab end seljalt küljele , tõmbab Minni enda lähedale , hellitlevalt , nagu tahaks öelda : " Siid , siid ... ; Mis juttu sa räägid okste põletamisest ! ? " </s> <s> Aga et naine ta käte vahel on järeleandmatu , pingul nagu vedru , ütleb Aksel ohates : </s> </p>
<p> <s> " Olgu kevadel . </s> <s> Kus me siis nüüd , vastu talve ... ; " </s> </p>
<p> <s> " Just nüüd , " jääb Minni kindlaks . </s> <s> " Nüüd on meil õigus siit natuke kaasagi saada , kartuleid ja ... ; Metsast võib veel seeni-marju korjata . </s> <s> Kui meil on kartuliputru jõhvikaveega – ei me siis ära sure . " </s> </p>
<p> <s> Aksel keerab selja . </s> <s> Nüüd hoiab Minni ta ümbert kõvasti kinni ja räägib talle kuklasse : </s> </p>
<p> <s> " Jõuame veel maja kobistada ja kevadeks natuke maadki üles sonkida . </s> <s> Kevadel siis ... ; Kuuled sa ? </s> <s> Hommepäev läheme metsahärra jutule ! ? " </s> </p>
<p> <s> Aksel ei vasta musta ega valget . </s> <s> Minnil pole ta vastust vajagi – ta teab , et on võitnud . </s> <s> Õnnelikkude silmadega vahib ta pimedusse , nagu näeks seal oma lapsepõlveunistust – ilusat pisikest majakest nagu raudteeputka ja selle ees vormimütsiga meest – oma Akslit . </s> </p>
<p> <s> * </s> </p>
<p> <s> ... ; Nii nad nüüd lähevad – kartulikotid vankris ja kimpsud-kompsud kottide vahel , kõige peal linasse mähitud lõõts . </s> <s> Aksel juhib hobust ja Minni kõnnib tema järel , laps süles . </s> <s> Iga kord , kui vanker hüppab üle männijuurikate või kaldub liivas viltu , hoiab Aksel pilli kinni . </s> <s> Tal pole mahti vaadata , kuidas Minni lapsega järele jõuab . </s> </p>
<p> <s> Minni jõuab järele hästi . </s> <s> Naise jalad – need on ju kergemad kui karjakrantsi omad , pealegi , kui nad astuvad kodu poole . </s> <s> Kui tee vähegi lubab , ruttab Minni mehe kõrvale , et temale mõnd head julgustavat sõna öelda . </s> </p>
<p> <s> " Tore mees see härra Tammeriik . </s> <s> Koolitatud inimene , aga ei vaata sust üle , räägib nagu omasugusega . </s> <s> Endine metsahärra oli lasknud inimesi alati mitu tundi oodata ja rääkinud nendega läbi luugi . </s> <s> Isa veel mäletab , kuidas ta ... ; " </s> </p>
<p> <s> Aksel lajatab hobusele ohjaotstega – Minni arvates päris ülekohtuselt . </s> <s> Õiget teed ju Jänijõelt Mägedele pole , kuid metsavahi hobusel on tugevad sapsud – ta tõttab piitsatagi täiel sammul . </s> </p>
<p> <s> Tee lookleb künkast alla . </s> <s> Aksel hüppab vankriservale ja sõidab tükk maad naisest-lapsest ette . </s> </p>
<p> <s> " Sõida , sõida , " mõtleb Minni endamisi muiates . </s> <s> " Ei olnud sul üleeile seal metskonna kantseleis kerge seista , ega olnud sust seal teab mis abigi . </s> <s> Aga näe , nüüd pole sul pääsu , nüüd muudkui läheme ... ; " </s> </p>
<p> <s> Minni ei igatse vankriotsale , ei – loobib südame ja soolikad segi . </s> <s> Hea oleks vaid , kui käed vahetevahel puhata saaksid . </s> <s> Nääpsuke küll see inimhakatus teki sees , kuid ikkagi raske ; ei saa teda ju veel käe peale istuma seada . </s> <s> Hea oleks , kui Aksel koorma otsas istudes teda natuke süles hoiaks . </s> <s> Aga küll jõuab hoidagi – teed on ju veel tublisti , ligi kümmekond kilomeetrit seljandikku pidi loogeldes Jänijõelt Mägedele ja sealt paar-kolm teist jõekallast pidi tagasi . </s> </p>
<p> <s> Pilved ripuvad ähvardavalt madalal , kuid ilm on kuiv . </s> <s> Annaks , et peaks õhtuni , et ei hakkaks enneaegu ladistama ! </s> </p>
<p> <s> Kaselehed juba langevad – sookased lasevad lehed varakult maha – , kuid ega seepärast nii hilja olegi . </s> <s> Küll jõuab veel jõhvikaid korjata ja pohligi talveks keeta ; head marjad , seisavad niisama ilma suhkruta . </s> </p>
<p> <s> Ukuaru peale Minni praegu ei mõtle , kuigi see kogu aja tal meeles seisab . </s> <s> Tööotsaga on ta mõnigi kord Ukuarul käinud ja teab hästi , mis seal on ja mis ei ole . </s> <s> Mida nüüd ikka enam mõelda või end asjata hirmutada ! </s> <s> Elupaik on ju nagu eluseltsiline : oled sa ta kord valinud ja tema kasuks otsustanud , siis peab ta sul hea olema . </s> </p>
<p> <s> Nii nad nüüd lähevad ... ; </s> </p>
<p> <s> Minnil on ainult üks mure , üks tõesti suur mure : kuidas nad Keldriaugult mööda saavad . </s> <s> Just Keldriaugu lauda tagant läheb sild üle jõe – teist teed ega teist silda pole olemas . </s> <s> Aga Keldriaugu õuest selle koormaköksi järel läbi minna , niiviisi , paljajalu , laps käe peal ... ; pealegi täna , mil seal on pulmad ! </s> </p>
<p> <s> Jah , need pulmad on palju kõmu teinud , rohkemgi , kui Minni tagasisaadetud sõrmus . </s> <s> Ei osanud keegi arvata , et neist pulmadest midagi välja tuleb , harakadki naersid metsas , kui kuulsid , et Papi preilist saab Keldriaugu perenaine . </s> <s> Minnigi ei uskunud , et see sulgpadjal sündinu Keldriaugu " lesejurakaga " lepib . </s> <s> Ent nüüd ta ainult muigab : ju vist ei läinud Papi proual meelest , kui toredasti Keldriaugu peremees oma esimese naise mattis – mõelda ikka ! – kogu Liivalaia männiku hobuseid ja inimesi täis ! </s> </p>
<p> <s> Naer naeruks , kuid nüüd peavad nad sealt oma koormaköksiga läbi minema . </s> <s> Annaks taevas , et pulmalised istuksid alles lauas ja karjuksid : " Kibe ! </s> <s> Kibe ! " </s> </p>
<p> <s> Veel tuleb kaua sõita . </s> <s> Teekoht lookleb visalt üle nõmmekumeruste , näidates kord kõrgeid , helendavate tüvedega mände , kord tihedaid noorendikke , kord põdrakanepisse kasvanud lagendikke . </s> <s> Aeg-ajalt vajub nõmm sooks kidurate mändide , sinikavarte ja uimastavalt lõhnavate sookailudega , teekoht aga teeb jälle aupakliku ringi ümber sooserva . </s> <s> Paaris kohas püüab ta otse üle soosiilu hüpata – ja siis väriseb Minni süda vankrirataste pärast ning nutab Aksli säärikute pärast . </s> <s> Õnneks tõuseb soo varsti jälle nõmmeks . </s> <s> Nüüd on see isesugune nõmm täis suuremaid ja väiksemaid kive , mis puude all lesivad nii tihedalt koos nagu magavad lambad karjamaakünkal . </s> <s> Kuue-seitsmekümneaastaste mändide seas on näha ka kuuski , üksikuid hiigelhaabu ja jämedaid korpaskoorelisi kaski . </s> <s> Mets hõreneb , muutub siis uuesti tihedaks segametsaks ja lõpeb korraga üsna avara , lainjalt künkliku lagendiku ääres . </s> </p>
<p> <s> Mägede küla . </s> <s> Kaks inimeste eluaset siinpool , kolm-neli sealpool jõge . </s> <s> Kõik üksteisest parajalt eemal , puude taha peidetud ja muust maailmast hoopis lahus . </s> <s> Jumal ise teab , millal see küla siia metsasüdamesse tekkis või kes oli esimene mees , kes julges siia asuda . </s> <s> Sammaldunud kiviaiad tunnistavad , et täna-eile see ei juhtunud , ja haljad rukkiorased kinnitavad , et siin edaspidigi tahetakse elada-olla . </s> <s> Ometi ei suutnud tema , Minni , alles üsna hiljuti ette kujutada , et inimene võiks vabatahtlikult elada niisuguses üksikus paigas . </s> <s> Ta ei osanud mõista , mis sunnib inimesi elama aastate kaupa , kogu eluaja niiviisi , peaaegu nägemata teisi inimesi . </s> <s> Kuidas nad seda suudavad , mis elu neil on ? </s> <s> Mida nad mõtlevad , tunnevad või teavad , keda nad armastavad , keda vihkavad ? </s> <s> Niiviisi küsis Minni endalt tookord ega saanud lahti arvamisest , et need pidid olema tuimad , ükskõiksed ja elust mahajäänud inimesed . </s> <s> Ta nagu ei märganudki , et see , kes tedagi Mägedele tahtis meelitada , polnud tuimem , ükskõiksem ega arenematum kui need , kes Liivalaial elasid . </s> </p>
<p> <s> Nüüd logiseb vanker üle põllukupli , lähenedes jõele ning Keldriaugu uuele , kõrge kivivundamendiga karjalaudale . </s> <s> Nüüd peab kiiresti sellest ärapõlatud kohast mööda saama , et veelgi sügavamale metsa sisse pugeda . </s> </p>
<p> <s> Ilusad hooned on Keldriaugul , ilusamad kui teistel Mägede meestel . </s> <s> Elumaja asub omaette , juba eemale paistab selle kollane vooder . </s> <s> Võib-olla on see pulmapäevaks koguni värskelt üle võõbatud . </s> </p>
<p> <s> " Tpruu ! </s> <s> Kurat võtku ! " </s> </p>
<p> <s> Mis nüüd ? </s> </p>
<p> <s> Aksel peatab hobuse , ootab , kuni Minni järele jõuab . </s> <s> Muidugi , niiviisi on viisakam , et nad lähevad kõrvu , külg külje vastas . </s> <s> Kuid miks ta siis vannub ? </s> </p>
<p> <s> Ah ! </s> <s> Auvärav üle tee ! </s> <s> Kased latvupidi kokku seotud , lipukesedki küljes . </s> <s> Nagu pilkeks . </s> <s> Või võtab Keldriaugu peremees auväravaga vastu seda , kes tema kogu ta rikkusega ära põlgas ? </s> <s> Ah , missugused narrid nad mõlemad Aksliga on ! </s> <s> Selge , et siin pole vaja muud , kui hobusele piitsa . </s> </p>
<p> <s> Aksel kaksabki ohjadega , sõidab koormaköksiga auvärava alt läbi . </s> <s> Ei vaata toa poolegi , mille esine kihab rahvast . </s> <s> Minni astub ta kõrval ruttu-ruttu , et jääks selja taha kõik see rikkus ja hõiskamine . </s> <s> Aga Keldriaugu õu on lai – siit ei saa kahe sammuga üle astuda . </s> <s> Ja silmad maas pole ka sünnis joosta . </s> <s> Parem juba vaadata , mis vaadata on . </s> </p>
<p> <s> See seal trepi lähedal on muidugi pruut , üleni valges , pika looriga ... ; On see ikka Papi Loreida ? </s> <s> Mehed sagivad ta ümber , tõstavad kätele , kannavad toa taha ... ; Varastavad – viivad minema Keldriaugu Karla pruudi ! </s> <s> Peigmees , ole nüüd väle ! </s> </p>
<p> <s> Peigmees ilmubki trepile , jah , see on tema , laiade õlgadega , suur , tumedas ülikonnas . </s> <s> Jääb trepile seisma ega jookse pruudiröövijaid püüdma . </s> <s> Seisab ja põrnitseb hoopis teise kanti , uurib " mustlasi " , vaatab , kuidas keegi naine astub õuest läbi , paljajalu , laps süles ... ; </s> </p>
<p> <s> " Sülitasid oma leivaastjasse ... ; " </s> </p>
<p> <s> Leivaastjat selles mustlasekoormas tõepoolest pole , kuid mis sellest ! </s> <s> Seal on pill , vasknurkadega lõõts ! </s> <s> Leivaastjat – kolme jalaga puupütti on igal ajal lihtsam saada või teha kui säärast pilli ! </s> </p>
<p> <s> Minni lööb pea selga , surub lapse kindlalt vastu rindu ja läheb peigmehest mööda . </s> <s> Kui oled kord valinud , siis pead uskuma , et võtsid parema . </s> <s> Ärgu siin pulmaõues keegi arvaku , et ta kahetseb ! </s> <s> Olgu see mees koorma kõrval Keldriaugu peremehest poole kõhnem , olgu ta vaene kui kirikurott , olgu ta viinamaias , olgu ta püksid kulunud ja vammus kehv , olgu ta põsed lohkus – aga vaadake ja kuulake teda , kui ta võtab pilli ! </s> <s> Tõepoolest – kui Aksel praegu jätaks hobuse seisma , harutaks lõõtsa lina seest välja , istuks jõekaldale ja laseks loo lahti – oh-hoo ! </s> <s> Keegi ei näeks ega kuuleks enam Keldriaugu rikkust , noored ja vanad , pruutneitsid ja peiupoisid – kõik jookseksid Keldriaugu õuelt alla jõekaldale ; pruudivargadki jätaksid pruudi saatuse hooleks ... ; ja ega see viimanegi jääks pilli kutsele kurdiks . </s> <s> Jah , siis seisaks kogu pulmarahvas nagu palverõngas Aksli ümber . </s> <s> Tema aga heidaks pea püsti , vaataks kõigist mööda , valgetes kleitides pruutneitsitestki üle ja ta uhkelt säravad silmad ütleksid : " Te olete õhk mu meelest ! </s> <s> Mul pole teie heldust ega armu vaja , sest ma olen rikkam kui teie kõik kokku ! " </s> </p>
<p> <s> Minnil on kerge astuda , ah , kui kerge ja hea on tal astuda ! </s> <s> Aksel ei näe teisi naisi , olgu need valgetes kleitides või looridega nagu inglid . </s> <s> Aksel tõotas , et mängib talle kogu eluaja ja seda tõotust ta peab . </s> <s> Mis sellest , et Minni käed on korpas ja jalatallad lõhenevad . </s> <s> Aksel näeb ja tunneb ikka ainult neid kohti , mis on nagu siid . </s> </p>
<p> <s> Edasi ! </s> <s> Jõuaks vaid koju ! </s> <s> Saaks kotid-kompsud ulualla ja tööotsast kinni ! </s> <s> Käed otse kihelevad , et võiks juba kuskilt peale hakata . </s> <s> Ja küllap neil seal Ukuarul tegevust jätkub ! </s> <s> Ei seal saa jääda norutama ega aru pidama . </s> <s> Sedaaega , kui Aksel hobust Jänijõele viimast tagasi tuleb , peab kodus juba kodu lõhn sees olema – ja ongi , kindlasti . </s> </p>
<p> <s> Nii , nüüd tuleb pöörata tagasi Liivalaia poole , minna teist jõekallast pidi törtsuke maad . </s> <s> Tee ei lähe küll päris jõe äärt mööda – seal on Mägede meeste heinamaad – , tee käänab vasakule , kaldub läbipääsmatusse parisse . </s> <s> Tee ? </s> <s> Kunagi , jah , võis siin olla ehk teegi , siis , kui metsaküla mehed käisid Ukuarul teri peeneks jahvatamas – , aga see aeg on ammu unustatud . </s> <s> Nüüd käivad Mägede mehed kotikoormatega hoopis teises kandis , seal , kus auruveski teeb peenikest püüligi . </s> <s> Ukuarule pole neil enam asja ja seetõttu pole siin teed enam ollagi , teekohtki on kitsas ja küsitav . </s> <s> Aga edasi tuleb ometi minna , olgu või hullust hullem . </s> </p>
<p> <s> Aksel nüpeldab hobust , et pehmetest kohtadest hooga läbi kihutada . </s> <s> Pori keeb rummuni ja Aksli säärikuid ei maksa enam vaadatagi . </s> <s> Ja siis – siis on ees lausa vesi , tiik – mine või ära mine ! </s> <s> Aksel ei pea kaua aru , ta hüppab vankrinukale , laksutab ohje . </s> <s> Nõõ ! </s> <s> Vesi ja pori lendab kahele poole ... </s> <s> Nõõ ! </s> <s> Läbi läheb , tulise pihta ! </s> <s> Ja eespool on näha küngas , kindel maa . </s> </p>
<p> <s> " Tpruu ! " </s> </p>
<p> <s> Mis tal ometi arus on , et keset mülgast jätab hobuse seisma ! </s> <s> Ah pill ! </s> <s> Pill tahtis maha libiseda ! </s> <s> Issand hoidku , aga nüüd on rattad üle rummu poris ja koorem päris viltu ! </s> <s> Vajub ... ; vajub ... ; Noh , muidugi – mis see nõõtamine enam aitab ! – nüüd pole muud , kui hüppa vette . </s> </p>
<p> <s> Aksel sülitab tulist kurja . </s> <s> Minni ei teadnudki , et ta mees nii vanduda mõistab . </s> <s> Minnigi aitaks vanduda , kui see midagi aitaks . </s> <s> Ta paneb lapse eemale mätta peale , tirib seeliku kõrgemale ja läheb mehele nõu ja jõuga appi . </s> <s> Põlvini vees ning poris sumades püüab ta hobust suu kõrvalt hoida , teda rahulikuks sundida ja siis edasi tõmmata . </s> <s> Hobune korskab , rabeleb aiste vahel , kuid koorem edasi ei nihku . </s> </p>
<p> <s> " Ei , nii me ikka ei saa . </s> <s> Tõstame muist asju maha , " otsustab Minni . </s> </p>
<p> <s> " Tõsta , kui saad siin pasas ! " vastab Aksel abitus vihas käsi laotades ja Ukuarut , Minnit ning kogu kupatust kirudes . </s> <s> Minnigi kirub , ent mitte Ukuarut ega Akslit , vaid metsavahti , metsnikku ja isegi metsahärrat , kes pole teed parandanud , hagugi sisse raiuda lasknud . </s> <s> Niiviisi kirudes ja vandudes ubivad nad muist kotte koormalt maha , tassivad läbi pori ja vee ette kuivemale kohale . </s> <s> Ja siis lõpuks arvab hobunegi , et on juba küllalt ühe koha peal seisnud , ta teeb järsu hüppe – rakmed raksuvad , aga vanker liigub , rattad veerevad ja jõuavad kindlale maale . </s> </p>
<p> <s> Just nüüd , mil nad uuesti peale laotud koormaga pääsevad edasi liikuma , hakkab vihma tibama . </s> <s> Nad kõik on üleni porised ja pesemist läheb vaja , kuid ometi oleksid nad taevataadile tänulikud , kui see luugid veel kinni oleks pidanud . </s> </p>
<p> <s> Hea seegi , et nüüd läheb tee ülespoole , ikka ülespoole ja siis künkast alla orgu , kus ongi Ukuaru . </s> </p>
<p> <s> Nii . </s> <s> Ja nüüd on nad Ukuarul , kodus . </s> </p>
<p> <s> Ei , praegu pole siin mahti ringi vaadata , praegu pole muud , kui laps tuppa ja kotid-kompsud maha ! </s> <s> Hobune tuleb ju veel täna Jänijõele tagasi viia – see on isa käsk . </s> <s> Nii kahju kui Minnil ka Akslist on , minna tal tuleb . </s> </p>
<p> <s> Aga kui viimane kott on varju all , istub Aksel selle otsa , sülitab ja ütleb : </s> </p>
<p> <s> " Mina küll ei jaksa ennast enam liigutada . </s> <s> Sa vii õige ise hobune tagasi ! " </s> </p>
<p> <s> Minni ladus enne vist kõik kuradid välja , tal pole enam ühtegi oma mehe jaoks varuks . </s> <s> Ja midagi muud ta lihtsalt ei mõista öelda . </s> <s> Ta läheb tuppa , paneb lapsele kuivad mähkmed , annab talle rinda ja seab kompsude vahele magama . </s> <s> Seejärel ruttab välja kindlas lootuses , et Aksel on vahepeal hinge tõmmanud ja viib hobuse ise ära . </s> <s> Aksel ilmubki nähtavale , teeb ohjad kase küljest lahti , ulatab need Minnile ja õpetab : </s> </p>
<p> <s> " Istu nüüd peale ja seal lodu kohas anna muudkui säru ! </s> <s> Tühja vankriga läheb läbi , nii et juga taga – küll ma ta tükke tean . " </s> </p>
<p> <s> Minni ei lausu musta ega valget , võtab ohjad ja hakkab nendega laksutama , nagu teeks mehe õpetuse järgi või nagu oleks see milleski süüdi , kes aiste vahel . </s> <s> Kui ta on juba lodukohast läbi , lubab ta suur süda niipalju , et ta võib endamisi arutada : </s> </p>
<p> <s> " No-jah , venitas kotte ubides natuke naba – paljuke seesugusele on vaja . </s> <s> Aga ikkagi ... ; Issand , mina ei tunne , kas mul keskkohta üldse enam olemas on – ainult üks valukera . </s> <s> Ja kuidas ma küll Jänijõelt tagasi saan ? </s> <s> Mina ei või ju sinna ööseks jääda . " </s> </p>
<p> <s> Jälle peab ta Keldriaugult läbi minema . </s> <s> Seekord on seal õu küll peaaegu tühi , ent peigmees seisab otse auväravate all . </s> <s> Võib-olla saatis kedagi , võib-olla ootab kedagi ... ; Seal ta vahib oma pulmaülikonnas , ja olgugi et Minni nüüd vankris istub , nii et Keldriaugu peremees ta paljaid jalgu ei näe , on Minnil ometi miskipärast tuline häbi . </s> <s> Ja tõepoolest , Keldriaugu peremees küsibki : </s> </p>
<p> <s> " Kas Aksel jäi Ukuarule last imetama ? " </s> </p>
<p> <s> Paugupealt ei mõista Minni midagi vastata . </s> <s> Ent õnneks saab ta häbist jagu , nii et jõuab veel õigel ajal hüüda : </s> </p>
<p> <s> " Ole mees ja imeta ka ! " </s> </p>
<p> <s> Ja nüüd alles saab metsavahi hobune ohjaotstega niisuguse sähmaka , et talle tükiks ajaks meelde jääb , kuidas jalad kodu poole peavad jooksma . </s> </p>
<p> <s> " Ei , kolmandat korda ma Keldriaugult läbi ei lähe , " otsustab Minni Jänijõelt tagasiteed alustades . </s> <s> " Jalgsi saab ju otsegi . " </s> </p>
<p> <s> Ta on ennegi läbi metsa Ukuarul käinud – algul oja äärt pidi , siis üle heinamaapurde ja mööda kvartalisihti Ukuaru orgu välja . </s> <s> On talle seegi tee tuttav , temale , kes ise sihte lahti on raiunud ja kvartalivahesid võsast puhastanud . </s> <s> Mis sellest , et kipub juba videvikuks – tonte ta ei karda ja hunte metsas pole . </s> <s> Peaasi , et jõuaks aga enne pimedat üle purde ja leiaks õige sihiotsa kätte . </s> </p>
<p> <s> Minni jõuab õnnelikult üle purde , libahtab küll poolpehkinud märjal palgil , kuid saab tasakaalu tagasi ja hüppab kuivalt kaldale . </s> <s> Aga siis hakkab ladinal sadama , nagu oleks seal üleval kellelgi kahju , et Minni jäi üle jõe minnes kuivaks . </s> </p>
<p> <s> Ei ole Minnil aega puu varjus kükitada ega vihma lõppu oodata , ei ole tal mahti üles ega alla , taha ega kõrvale vahtida – ainult jalgadele valu ja edasi ! </s> <s> Mets kohiseb ning mühiseb , vihmahood tulevad ja lähevad ja pikk märg rohi , sinikavarred ning sookailud peksavad vastu Minni paljaid sääri . </s> <s> Küllap need on juba mitmest kohast marraskil või lausa lõhki . </s> <s> Olgu ! </s> <s> Hea , et on pime ja ei näe , kui lõhki nad on ; on hea , et jalapõhju kaitsevad vanad Jänijõelt saadud saapaterad ja et ta võib edasi rutata , ikka edasi , sihilt sihile , sealt kolmandale , neljandale ... ; Edasi ... ; </s> </p>
<p> <s> Arm ja halastus ! </s> <s> Mitmes kvartalivahe see nüüd oli ? </s> <s> Viies või kuues ? </s> <s> Kas tuleb juba vasakule ära pöörata või peab veel edasi minema ? </s> <s> Mitu kvartalivahet peab veel edasi minema ? </s> <s> Mitte midagi ei näe ! </s> <s> Mitte midagi ei saa aru . </s> <s> Kõik on ühesugune must , mets ja raiesmikud , sihid ja taevas ... ; </s> </p>
<p> <s> Kus ta on ? </s> <s> Kuhupoole peab ta minema ? </s> </p>
<p> <s> Minnit haarab nii suur ahastus , millist ta elus veel pole tundnud : Reet , pisike linnupoeg , nüüd ta juba nutab , tahab süüa , ja ta ema seisab siin pimedas metsas , rinnad pakil , ega tea , kuspool teda oodatakse . </s> <s> Ah , miks ta ei õpetanud Akslit , kuidas kummeliteed keeta ja seda pudelisse panna – kuidas ta oma suure südamega selle unustas ! ? </s> </p>
<p> <s> Ei , ta ei tohi siin seista , ta peab edasi minema , edasi või tagasi . </s> <s> Edasi või tagasi ? </s> </p>
<p> <s> Tagasi . </s> </p>
<p> <s> Minni läheb tagasi . </s> <s> Läheb uuesti ojani ja hakkab siis selle äärt mööda Ukuaru poole ruttama . </s> <s> Vesi läigib ka pilkases pimeduses ja tehku ta või tuhat keerdu , kord jõuab ta ikkagi Ukuaru orgu . </s> <s> Minni poeb läbi põõsaste , kahlab läbi niitmata lõikheina , ronib üle kaldakivide ega lase jõge silmist . </s> <s> Pigimusta , läikiva seljaga ussina lookleb see ta ees ja Minni hoiab temast kinni nagu elupäästjast . </s> <s> Mõnikord , kui ta ettevaatamatult liiga kaldaservale astub , libiseb ta vette , kuid see ei tee midagi , ta on niikuinii juba kurguni märg . </s> <s> Ja lõpuks ei hakkagi ta iga libisemise järel kaldale ronima , vaid läheb vees , mööda jõge , läheb kepiga solistades ja kividel libisedes , kuid ikkagi kiiremini kui ümber põõsaste turnides . </s> <s> Kevaditi võib Jänijõgi hauakohtades uputadagi , nüüd , kuiva suve järel ta seda ei tee – vesi ulatub kord poolde säärde , kord põlvini , harva kipub kõrgemale tõusma . </s> <s> Minni ei mõtle praegu ei elule ega surmale , ei uppumisele , külmale ega märjale – ta läheb , kord kaldal , kord vees ; läheb , sest ta teab , et peab edasi minema , ainult minema ... ; Mitte midagi muud ei tohi ta praegu teha , ei seista , ei mõelda ega kaaluda – ainult minna , kaldal või vees , aga minna ... ; </s> </p>
<p> <s> Minna , minna , minna ... ; </s> </p>
<p> <s> Ja siis ... ; paistab tuluke . </s> <s> Minni on jõudnud Ukuarule , koju . </s> </p>
<p> <s> Käpuli ronib ta kaldast üles , taarub üle õue , leiab lagunenud trepi ja langeb sinna . </s> <s> Ta on südameni hangunud , ta on surnud . </s> </p>
<p> <s> Võib-olla ta veel ärkaks , kui Aksel avaks ukse , tuleks talle trepilegi vastu . </s> <s> Kuid Aksel ei tule . </s> <s> Aksel tõmbab toas lõõtsa . </s> <s> Minni kuuleb läbi surmaune , et see on ilus lõbus lugu ja ta peab mõtlema : " Seal pole ju veel koikutki , kus ta võiks selitada . </s> <s> Ega ometi kartulikottide otsas ? " </s> <s> Seda mõeldes purskuvad Minni hangunud silmist pisarad ja ta tunneb , et kui ta veel jaksakski , kui tal oleks veel nii palju jõudu – ta ei saa enam edasi astuda , ta ei t a h a. </s> <s> Ta on otsas . </s> </p>
<p> <s> Aga just siis vaikib pill . </s> <s> Toast kostab lapse nutt , hale , appi kutsuv , tungivalt nõudev . </s> </p>
<p> <s> Ja naine trepil ärkab uuesti elule . </s> </p></div2><div2 type="alaosa"><head> II </head>
<p> <s> Enn-Aksel ... ; Ta tahtis minna edasi õppima , lootis , et metsamajand suunab </s> &lt; <s> , kuid metsaülem ei andnud soovitust . </s> <s> " Ei , " ütles Arras . </s> <s> " Õpi enne tööd armastama ! " </s> <s> Ja Kailile , kes Ennu eest välja astus , ütles ta : " Ei , naine ! </s> <s> See poiss oskab küll ilusasti kummardada ja pilli mängida , kuid mets sellest kasvama ei hakka . " </s> </p>
<p> <s> Ma ei saanud Arrase peale pahandada , ma teadsin , et ta räägib tõtt . </s> <s> Küllap Enn isegi seda mõistis . </s> <s> Ta oleks võinud ju ka ilma soovituseta Tartusse sõita , ent ei sõitnud . </s> <s> Ja nüüd läks ta kodust kaugele , et õppida tööd armastama . </s> <s> Nagu poleks Ukuarul enam tööd või nagu ei saaks ta seda siin armastada . </s> </p>
<p> <s> Tulin üksi tagasi kodu poole . </s> <s> Tulin üle hilissügisese tühja ning elutu nõmme . </s> <s> Veel hiljaaegu lillatas mändide all kanarbik ja punasid pohlakobarad , nüüd oli kõik surnud , üksnes põdrasambla helehallid laigud elustasid tuhmi pinda . </s> <s> Kui aga jõudsin kaheharulise kannelmännini , avanes mu ees hoopis teistsugune pilt . </s> <s> Nägin kogu orgu , uue tee helendavat linti ja järve , milles peegeldusid männid , teravate latvadega kuused ning metskonna uus silikaatmaja . </s> <s> Novembripäike helkis kõrge maja akendes ja riputas oru täis isesugust õhtueelset sädelust ... ; </s> </p>
<p> <s> Ukuaru org ... ; </s> </p>
<p> <s> Tõsi , ta asus ka tookord siinsamas , kus praegu asub – mägede vahel keset metsa . </s> <s> Aga tookord polnud siin lagedat rohkem kui väike kivine jõekaldakäär , kus lösutas üksik mahajäetud maja . </s> <s> Kuulu järgi oli ammustel aegadel selles pikas madalas majas elanud Mägede mölder . </s> <s> Siinsamas oli olnud ka veski ja veskijärv . </s> <s> Aga veskist polnud enam jälgegi , veskijärvest andis tunnistust üksnes see muust ümbrusest madalam , lugasid täis kasvanud lohk , millest voolas läbi üsna kiirevooluline Jänijõgi . </s> </p>
<p> <s> Mitu aastat oli elutsenud Ukuaru vanas möldrimajas üksik vanamees Ukuaru Mihkel , ent pärast teda asusid siin ainult talvel mõned metsaraiujad . </s> <s> Suvel seisid madalad uksed lukus ja nõgesed kasvasid maja ümber nii lopsakalt , et varjasid väikeste akende alumised ruudud . </s> </p>
<p> <s> Ent ühel oktoobrihommikul tõusis mahajäetud maja korstnajupist suits . </s> <s> See tõusis sirgelt , nagu tõuseb suits ilusa tuulevaikse ilmaga , ja oli rohelisel metsataustal selgesti nähtav . </s> <s> Seisin jõekaldal veeämbriga , vaatasin seda ilusat sirgelt tõusvat suitsu ja keegi ei või aimata , kuidas see mind rõõmustas ning julgustas . </s> <s> Suits , oma kodu suits ! </s> <s> See suits äratas mind veel kord surmast , sünnitas uuesti . </s> <s> Tõsi – Minnit enam ei olnud , kuid Minna ärkas elule . </s> <s> Ukuarul algas Minna elu , mis siin on kestnud juba ligi kolmkümmend aastat ja küllap kestab veelgi . </s> <s> Ukuarul hakkas suitsema tema kodu korsten ja suitseb tänapäevani . </s> <s> Aga kui keegi praegu nõuaks , kumb neist suitsudest rohkem rõõmustas või rõõmustab , kas see ammune või see , mis tõuseb täna meie ilusa maja valgest korstnast , siis võiks juhtuda , et saab vastuse : see ammune , sest see kinnitas , et kõik on alles ees , kõik alles algab ; praegune aga toob mõtte , et kõik on juba tehtud , möödas . </s> <s> Noorus ei tule tagasi , või õigem – ta tuleb , kuid teistele . </s> <s> Ja hea , et ta niigi tuleb . </s> </p>
<p> <s> Ometi pole minugi noorus veel surnud ega maha maetud ; ta uinub minus endas ja ma võin teda nii tihti üles äratada , nagu iganes soovin . </s> </p>
<p> <s> ... ; Ikka on ta igatsenud inimeste lähedust , aga tol päeval on neid siin Ukuarul ainult neli hingelist : Aksel , väike Reet , Minna ise ja – Ukuaru mets . </s> <s> Jah , ka mets . </s> <s> Minnale tundub tol esimesel hommikul , mil ta , veeämber käes , jõekaldal seistes suitsu vaatab , et mets ta ümber elab , et ta hingab ja temaga kaasa rõõmustab , et suits vana mahajäetud maja korstnast tõuseb sirgelt nagu hea ennustus . </s> <s> Seesama mets , mis õhtul oli vastane , külm ja eemaletõrjuv , eksitav ja tõrges , noogutab nüüd sõbralikult ja Minna tunneb selgesti , et mets on nagu oma inimene , kellele peab lähenema õigel ajal ja õigel viisil ja kes ainult siis võtab su vastu ning lubab vaadata oma hinge . </s> </p>
<p> <s> Sel päeval käiakse kümme korda ümber vana maja , uuritakse tema unkaid ning ulualuseid , silmitsetakse katust ja koputatakse seinapalke , loetakse katkisi ja terveid aknaruute , kõnnitakse risti-põiki läbi kõik kolm koplisuurust tuba ja otsitakse nurka , kuhu kõige paremini sobiks pesa teha . </s> <s> Seistakse siis maja ees korpaskooreliste kaskede all , vaadatakse üles Liivalaia poole ja teise kanti , kus on Mägede küla , astutakse kunagise veskitamme rusude juurde ja silmitsetakse , kuidas vesi end kivide vastu vahule peksab . </s> <s> Vaadeldakse metsa , mis piirab orgu nagu müür , imetletakse ilusat kuusetukka jõe kaldal . </s> <s> Ja seejärel minnakse allikale . </s> </p>
<p> <s> Maja tagant tõuseb rohtunud rada nõmmekünkale , et uuesti läheneda jõele seal , kus see voolab otsekui tiheda alusmetsaga džunglis . </s> <s> Mõnikümmend sammu , ja edasiminekut takistab sõnajalapuhmastesse peitunud veenireke , mis metsa alt tulles otsib teed jõkke . </s> <s> Uuesti tuleb pöörduda metsasügavuse poole . </s> <s> Ja äkki , nii äkki , et sunnib üllatusest seisatama , langeb minejate ette helendav valgus : päike on murdnud läbi pilvede ja läbi metsa rohelise lae . </s> <s> Mets lööb tagasi oma hõlmad ja annab ruumi sinavale veesilmale . </s> </p>
<p> <s> Jah , siinsamas mäekõveruses ta vulisebki , Ukuaru allikas , sügav , salapärane ja ilus . </s> <s> Tema liugjad kaldad on nii kuivad ning kõvad , et lubavad tulijat üsna lähedale astuda , et siis hinge kinni pidades allika sügavusse vaadata . </s> <s> Ei , nii kergesti pole see siiski võimalik : vees ümber allika on roheline samblapärg , tihe , ühtlane ja puutumatu . </s> <s> Alles selle taga sinab lahtine vesi , selge kui taevas ja puhas kui piiritus . </s> <s> Ühesuguse vaikse lakkamatu vulinaga keeb see välja mitmest paigast allika keskel . </s> <s> Lükates enda ees helevalget liiva nagu kaitsvat sirmi , hüppab mullike salapärasest sügavusest , lõhkeb ja vajub laiali . </s> <s> Teine samasugune , kolmas ... ; kümnes ... ; Allika põhi keeb ja valge liivakate sinise vee all elab . </s> <s> Elab ... ; Kui kaua juba ? </s> <s> Võib-olla sadu aastaid . </s> </p>
<p> <s> " Tead sa ka , mis sellest allikast räägitakse ? " küsib Aksel sammukese Minnale lähenedes . </s> </p>
<p> <s> Teab või ei , ta tahaks , et Aksel praegu vaikiks , et ta seisaks ja vaataks ja oleks kuss . </s> </p>
<p> <s> Kuid Aksel ei saa vaikida , ta peab seletama : </s> </p>
<p> <s> " Kui sinna sisse vaadata , nii et oma silmad näha on , saab inimesele korraga selgeks , mis ta elus valesti on teinud . " </s> </p>
<p> <s> " Noh , astu siis allikasse ja vaata , " käsib Minna otsekui mingist lummusest vabanedes . </s> <s> " Anna Reet minu sülle ja mine ! " </s> </p>
<p> <s> Aksli silmaterad läigahtavad . </s> <s> Ta kohendab lapse ühele käele ja sirutab teise käe ümber naise . </s> </p>
<p> <s> " Ma olen kõik õigesti teinud , " ütleb ta kindlalt . </s> </p>
<p> <s> " Kas tõesti ? " muigab Minna , mõeldes sellele , kuidas ta eile vihmas ja pimeduses teed kodu poole otsis . </s> </p>
<p> <s> " Aga sina ? " küsib Aksel süütult . </s> <s> " Ehk tahaksid sina üle sambla astuda ? " </s> </p>
<p> <s> Mullike hüppab salapärasest sügavusest , lõhkeb ja vajub laiali ... ; </s> </p>
<p> <s> " Ei , mina ei ole elus kõike õigesti teinud . </s> <s> Mu suur süda pole mind lasknud igakord seda teha , mis oleks olnud õige . </s> <s> Aga allikasse pole mul siiski vaja astuda – ma tean niigi , mis olen tegemata jätnud , mis valesti teinud . </s> <s> Ja kõigepealt tean ma nüüd selgesti , et sina , mu kallis , pole mulle enam üksnes mees , vaid ka laps , keda on vaja parajalt hellitada ja parajalt nuhelda . </s> <s> Ja pane tähele – siin , Ukuarul oled sa mul peos , siin hakkad sa mult saama hirmu ja armu nii , nagu sa neid teenid . </s> <s> Sa ise oled selles süüdi , et lasksid mind surra ja teistsugusena sündida . </s> <s> Sa ise kõigepealt ... ; " </s> </p>
<p> <s> Nii mõtleb Minna allika ääres Aksli najale toetudes . </s> <s> Akslile ei ütle ta midagi , aga võib-olla tunneb Aksel ta mõtteid neid kuulmatagi , sest otsekui lepitust nurudes surub ta käsi naist enda vastu . </s> </p>
<p> <s> Mullikesed allikas tõusevad ja lõhkevad ... ; nagu unelmad , igatsused ja lootused , langevad laiali ja lagunevad koost nagu tõotused ja vanded ... ; Lagunevad ja lõhkevad , aga ei lõpe , vaid sünnivad uuesti , ikka uuesti ... ; </s> </p>
<p> <s> ... ; Kui lihtne ja kerge on naisel , kel sipleb kiiges üksainus lapsuke ja seegi on alles nii tilluke , et ei jaksa end mähkmeist välja siputada ! </s> </p>
<p> <s> Minna söödab oma linnupoja kõhu täis , seob ta kõvasti mähkmeisse , tõstab kätkisse , mille Aksel esimese tööna on pidanud valmis meisterdama , ja ütleb : </s> </p>
<p> <s> " Maga ! </s> <s> Kui magad , kasvad ruttu suureks ! " </s> </p>
<p> <s> Linnupoeg vaatab talle mustade silmanöpsidega otsa , nagu tahaks küsida , mis head see toob , kui ta ruttu suureks kasvab . </s> <s> Ent Minnal pole aega talle seda seletada . </s> <s> Veel üks uuriv pilk hälli – kas on kõik ikka nii , et laps endale midagi näo peale ei saaks kiskuda ? – ja juba seisab ta mehe ees . </s> </p>
<p> <s> " Noh , lähme ! " </s> </p>
<p> <s> Aksel mõmiseb midagi , võtab ukse kõrvalt sae , pika valgete sarvedega kahemehesae ; võtab ilmse vastumeelsusega , aga võtab . </s> </p>
<p> <s> Minna käed otse sügelevad saesarve järele . </s> <s> " Metsa ! </s> <s> Tööle ! </s> <s> Ruttu tööle , et raha tuleks ja kord juba elama saaks ! " mõtleb ta jakitussat selga toppides . </s> <s> See on õige vana tussa , küünarnukid ja varrukasuud on tal mitmekordselt lapitud , kuid ta on parajalt soe ja ikkagi ilusam kui mõni Aksli vana pintsak . </s> <s> Minna ei või midagi parata , et ta tahab olla ilus veel nüüd siin Ukuarulgi , kus õieti kedagi pole teda nägemas . </s> <s> Minna tahab olla ilus , kui ta , hallid poolvillased püksid ja tökatiga immutatud kalavinskid jalas , ruuduline rätik ümber pea ja kirves kaenla all , ruttab Aksli ees läbi metsa raielangi poole . </s> <s> Ei , ta ei mõtle sellele , kuid ta tahab olla ilus ja ta teab , et ta on ilus – seda võib ta näha Aksli pilgust . </s> </p>
<p> <s> Aksli samm on vetruv , ta ilme piinatud , kuid ta ruttab naisele järele , nagu oleks kablaga selle külge seotud . </s> </p>
<p> <s> Nii nad lähevad , rühivad ühest künkast üles , teisest alla , üle külmakobrutatud sambla , üle öösel sadanud sõreda lume . </s> </p>
<p> <s> " Kui hea , et lank on nii lähedal , " rõõmustab Minna endamisi . </s> <s> " Ainult paar-kolm kvartalivahet ja võibki pihta hakata . " </s> <s> Ta ei uuri , mis Aksel mõtleb , ta teab uurimatagi , et Aksel pole sellest langist eriti vaimustatud . </s> </p>
<p> <s> " Küttepuujurakad ! " kirub Aksel soo-äärset metsatükki hinnates ja seejärel tööperemehi : " Metsajuudid ! </s> <s> See on veel teadmata , kas sa nende käest punast pennigi näed ! " </s> </p>
<p> <s> Minna usub , et ka metsaparisnikud on inimesed , ja raha on neil rohkemgi kui vaesel vabariigil . </s> <s> Mets pole ka hoopiski nii halb , nagu Aksel kirub . </s> <s> Kui ta ise oleks olnud kärmem ja läinud õigel ajal praakeri juurde viinapudeliga , küllap oleks võinud siit saada päris korraliku raietüki . </s> <s> Aga et ta seda ei teinud , siis võib sellegagi rahul olla ; on siingi männijurakaid , millest saab kolm-neli palki . </s> <s> Ole aga mees ja võta säärane hiiglane pikali ! </s> </p>
<p> <s> Minna haarab saepea pihku . </s> <s> Oh , ta teab paremini kui Aksel , kust kandist puule läheneda , kuhu talle kirvega virutada ja kuhu saehambad sisse lüüa . </s> <s> Ta oskab õigel ajal sae lahti lasta ja Akslile hüüda : </s> </p>
<p> <s> " Tõmba välja ! </s> <s> Tõmba saag välja ! </s> <s> Hoia eest ! </s> <s> Läheb ! " </s> </p>
<p> <s> Maa mütsub , oksad ragisevad , mets väriseb ... ; </s> </p>
<p> <s> Minna tunneb , et ta põsed hakkavad õhetama , ta selg läheb niiskeks . </s> <s> Varsti peab ta jaki seljast ära viskama . </s> <s> Ta heidab selle värskele kännule ja kamandab teise metsahiiglase juurde rutates : </s> </p>
<p> <s> " Nüüd see ! </s> <s> Ei , löö talle siia poole hammas – muidu ta läheb ju teise selga ! " </s> </p>
<p> <s> Nüüd ei tohi peatada ega aru pidada , nüüd ei tohi lasta nahka jahtuda ega hoogu raugeda , nüüd olgu ainult üks vihin , mütsumine ja ragin ... ; </s> </p>
<p> <s> Kuid Aksel pühib juba higi , vaatab ringi , paneb sae puu najale ja kobab taskuid : </s> </p>
<p> <s> " Tõmba natuke hinge , ma teen suitsu . " </s> </p>
<p> <s> Ta toetab selja vastu puud , teeb pläru valmis , süütab põlema ja istub siis viimati saetud männile . </s> <s> Aksel tõmbab suitsu ja tõmbab hinge , Minna aga vehib sellel ajal kirvega , laasib oksi . </s> <s> Seda tööd siin juba jätkub , nii et jahtumist pole karta . </s> <s> Kirves on paraja raskusega , terav – veel pole tal hambaid sees ega nägu lotsis . </s> <s> Minna hoidub ühele poole püütüve ja raiub oksi , mis on teisel pool tüve – nii võib kõigest jõust virutada , nii pole karta , et kirves jalga kargab . </s> <s> Näe , kui hea , et sul on olnud isa , kes kõik kunstid selgeks on õpetanud ! </s> <s> Isegi kirve ja sae teritamise , jah , isegi sae teritamise ja saehammaste murdmise , et oleks paras jagu . </s> <s> Teadagi – tööriistad olgu korras , kui metsa lähed , nüri sae ja tömbi kirvega sa seal juba midagi ei tee . </s> </p>
<p> <s> Aksli pläru saab otsa . </s> <s> Mees ubib end jalule , silmad sihivad parajat puud . </s> <s> Minna lööb kirve kändu ja haarab saepea . </s> <s> Nahk ei tohi jahtuda , ei , siis lähevad liikmed kangeks ja töö raskeks . </s> <s> Seegi on isa kallis õpetus ja Minna teab , et see on niisama õige , nagu on olnud ta iga sõna . </s> </p>
<p> <s> Kui paras lade mände maas , ütleb Minna mehele : </s> </p>
<p> <s> " Nüüd on sul siin tegemist küllalt . </s> <s> Ma lippan korraks koju . " </s> </p>
<p> <s> Ta toob kirve Akslile lähemale , et sel tööriista otsimisega aega poleks vaja viita , haarab kännult jakitussa ja pistab Ukuaru poole . </s> <s> Ainult korraks vaatab ta veel tagasi – kas Aksel juba võttis kirve ? – , siis vajub ta meelest töö , mees ja mets , jääb ainult üks – laps . </s> <s> Laps , pisike linnupoeg , kullake , oota , oota , ema tuleb , kannata veel natuke , memm juba ruttab sulle appi ! </s> </p>
<p> <s> Minna jalgadel on otsekui tiivad , aga ikka ei vii need teda nii ruttu edasi kui vaja . </s> <s> Ta ei läbe oodata , millal lapse hälli juurde jõuaks , ta vaigistab last juba eemalt , hüüab teda saja hellitusnimega . </s> <s> Ja korraga haarab teda hirm , et midagi on juhtunud , et laps on keeranud end kummuli ja lämbunud või mässinud mähkmeotsa ümber kaela ... ; Minna süda hakkab õudses hirmus meeletult taguma , ta jookseb nagu hull , nagu poolpime , komistades ja kukkudeski mõeldes ainult ühte : teda pole enam , teda pole , ta on surnud , kustunud silmakestega , hingetu – . </s> </p>
<p> <s> Kui ta lõpuks ukse taga seisab ja lapse heledat nuttu kuuleb , ei jaksa ta oma õnne uskuda . </s> <s> Käed vastu lõhkeda ähvardavat rinda , seisab ta seal ja naeratab : " Karju , karju ! </s> <s> Harjuta lauluhäält , linnuke ! </s> <s> Ei tee nutt lapsele kurja – tugevam kops kasvab . " </s> </p>
<p> <s> Nüüd on emal aega . </s> <s> Ta mügib hulk aega vana luku kallal , enne kui selle lahti saab . </s> <s> Lapse kiigele läheneb ta taplevalt ning noomivalt häälitsedes . </s> <s> Aga kui ta hälli kohale kummardub , põrkab ta kiljatades tagasi : must pika sabaga rott hüppab kätkist ja põgeneb nurka . </s> <s> Uue hirmuga haarab Minna lapsepuntra kiigest , viib oma sängi peale ja mähib lahti . </s> <s> Taevale tänu ! </s> <s> Reedake on terve nagu kalake vees . </s> <s> Jah , terve ja märg nagu kalake vees . </s> </p>
<p> <s> " Mu maimuke , mu linnupojake ! " häälitseb Minna nuttes ja naerdes . </s> <s> " Mis ta tegi , see hirmus elukas ? </s> <s> Kas ta tahtis lapse silmad peast ära süüa , su ninakese ära hammustada ? " </s> </p>
<p> <s> Neetud rotid ! </s> <s> Kogu vana maja on neid täis . </s> <s> Öösel piiksuvad nad põranda all ja kolistavad lae peal . </s> <s> Aga kes oleks võinud arvata , et nad päise päeva ajal nii jultunuks lähevad ! ? </s> </p>
<p> <s> Minna mähib lapse kuivadesse mähkmetesse , annab talle süüa ja paneb uuesti kätkisse . </s> <s> Peab natuke aru , otsib paar nöörijuppi ja tõmbab kiige lakke rippuma , seob aampalgi külge kõikuma . </s> </p>
<p> <s> Aksel toksib alles kolmanda-neljanda puu kallal , kui Minna ta juurde tagasi jõuab . </s> <s> Ei hakka naine uurima , kas mees on vähe või palju tööd teinud . </s> <s> Tal on nüüd hoopis teine mure . </s> </p>
<p> <s> " Peame seal kodus midagi kiiresti ette võtma , " ütleb ta lõunaleiba mehele üle andes . </s> <s> " Rotid tassivad kartulid laiali ja nüüd kipuvad nad juba ka lapse kallale . </s> <s> Lihtsalt ei mõista , kust nad kokku on jooksnud ! " </s> </p>
<p> <s> Aksel võtab mütsi peast , toetab end puutüvele ja urahtab leivapaberit lahti harutades : </s> </p>
<p> <s> " Mis seal mõista – kus inimesi , seal ka rotte . </s> <s> Kuhu sa nende eest ikka pääsed ! " </s> </p>
<p> <s> " Tondilossis neid küll polnud , " meenutab Minna kunagist kodu . </s> </p>
<p> <s> Aksel tõstab leivakääru teise pealt ära , et näha , mis vahele on pandud – kartuliputru või soolasilk . </s> <s> Ei ole see ega teine , vaid paras praelihakild , ja mees nõustub rahumeelselt : </s> </p>
<p> <s> " Seal olid kõik urkad rahvast täis , kuhu seal veel rottidel see ruum jäi . " </s> </p>
<p> <s> Tõsi , Liivalaia tondilossis ja Jänijõe metsavahimajaski oli ruumi liiga vähe , siin , Ukuarul on seda liiga palju . </s> <s> Kolme suurt tuba ei jõua keegi ühe katkise pliidiga soojaks kütta . </s> <s> Hädasti oleks vaja laudu-naelu , millega uksi tihendada ja rotiaugud kinni taguda . </s> <s> Aga kust neid võtta ? </s> <s> Siin metsas neid ei kasva , kuigi puud on pilvini . </s> </p>
<p> <s> Kogu pärastlõuna laasivad ja tükeldavad nad neid pirakaid puid , teevad parajaid palke , propse ja ühepikkusi küttepuuhalge . </s> <s> Minna loobib oksi tulle , nii et sädemed lendavad kõrgele ja suits valgub üle kogu raietüki , poeb kasvava metsa allagi ; ta aitab Akslil tõsta palgiotsad kännule ja laob riita keskelt lõhki löödud küttepuuhalge . </s> <s> Aga ta mõtted kipuvad tööst eemale , keerlevad kaugel ja tulevad ikka jälle nende olematute naelte ja saelaudade juurde , mida hädasti vaja . </s> <s> Ah , kui milgi moel saaks siit tänastest palkidest paar tükki laudadeks , saaks kas või üheainsagi ja mõne paku katusepilbasteks ! </s> <s> Siis võiks juba suuremad augud kinni toppida , nii et vihm ja rotid igalt poolt läbi ei pääseks . </s> <s> Aga mil moel sa seda saad ? </s> <s> Mil moel ? </s> <s> Isegi siis , kui oleksid valmis hakkama metsavargaks , poleks see võimalik , sest palki sa turjal koju ei tassi ega hammastega laudadeks ei näri . </s> <s> Pilpapaku võiks veel viia , kui Aksel oleks nõus . </s> <s> Aga temas on oma isa veri , mis ei luba küttekski muud võtta , kui mahalangenud poolmädanenud ronte . </s> <s> Ja hea , et ei luba . </s> <s> Nii võib igaühele julgelt silma vaadata . </s> <s> Jah , oleme vaesed kui kirikurotid , kuid sõrmed on meil puhtad . </s> <s> Kui inimesel on kaks tervet kätt ja pea otsas , peab ta ka ausalt saama ära elatud , peab saama ... ; </s> </p>
<p> <s> " Kuule , mis asja sa siin teed ? </s> <s> Kas arvad , et praaker on pime või ... ; ? " </s> </p>
<p> <s> Aksel põrnitseb puuriita , kuhu Minna just viimased halud peale viskas , põrnitseb ja kukub koguni naerma , nagu näeks mõnd imeelukat . </s> <s> Nüüd märkab Minna isegi , et see riit pole just näituse jaoks tehtud . </s> <s> Isa säärast poleks teinud ega teha lubanud . </s> <s> Aga et nüüd Akselgi ... ; Praaker ! </s> <s> Jõuab see nüüd iga süllakõksi ümber kõndida ! </s> <s> Aga Aksel ise ... ; Ah , küll on häda , kui sa säärase onkliga paaris oled , kes kogu eluaja , tollipulk peos , ringi on käinud ! </s> <s> Sellel on silmgi sirkel ja nina vinkel , otsib aina vigu ja viidab aega . </s> </p>
<p> <s> " Noh , lao ta siis ise uuesti , kui arvad , et pole hea , " sähvab Minna ja läheb puuriidast eemale , alustab teises kohas , kuid teeb nüüd juba nii , et mehel poleks põhjust tema töö praavitamisega aega viita . </s> </p>
<p> <s> Aksel laobki riida ümber , lööb tugitikudki uuesti maa sisse , otsib pikemad sideväädid ja ladudes sihib ning rihib iga halgu , nagu ei teeks ta seda sülda raha saamiseks , vaid niisama iseenda lõbuks ja silmarõõmuks . </s> <s> Tal on aega küll ja küll , pole märgata , et ta muretseks selle pärast , kas kogu keerendik õhtuks kokku saab või ei . </s> <s> Ta töötab nagu mees , kes arvab : jumalal päevi , peremehel leiba . </s> <s> Aga Minna teab hästi , palju neil selle raietüki lõpetamiseks päevi on , veel paremini teab ta , palju neil leiba on ja kui palju sellele iga teo ajal kartuleid lisaks tuleb sõtkuda . </s> <s> Minna ei või iga halgu niiviisi peos uurida , riidas keerata ega sättida , ei või seitse korda ümber valmis riida kõndida ega seda lähedalt ning kaugelt sihtida . </s> <s> Halgusid kokku loopides peavad ta mõlemad käed ühesuguse kiiruse ja jõuga töötama ja kui ta eemalt sületäie riida juurde toob , siis ei saa ta mõelda oma kõhunahale ega sellele , kas see käriseb või terveks jääb . </s> </p>
<p> <s> Novembrikuu päevad on imelühikesed . </s> <s> Metsa all hiilib juba vana videvik , kui metsaraiujad viimased tukid tuleasemetel kokku kohendavad . </s> <s> Enne koduteele asumist heidavad nad veel kord pilgu üle tehtud töö , üle helendavate puuriitade , üle kändude kergitatud palkide , üle okstest ja risust puhastatud lagendiku . </s> </p>
<p> <s> " Nagu pilt ! " rõõmustab Aksel saagi paremini kaenla alla kohendades . </s> </p>
<p> <s> Minna ohkab . </s> <s> " Jah , nagu pilt , " mõtleb ta . </s> <s> " Aga paljuke me selle pildi eest saame ? " </s> <s> Ta käed on tuimad nagu kaks keha külge riputatud kaigast , kuid ometi peavad need kaikad veel kirvest kinni hoidma ja selle koju tassima . </s> </p>
<p> <s> ... ; Kartulid , seened ja jõhvikavesi ... ; Kartulid , silgud ja jõhvikavesi . </s> <s> Leib rohkem nuusutamiseks kui hammustamiseks . </s> <s> Pole midagi imestada , et Aksel liigendnoana klõpsudes kinni lööb ning teatab : </s> </p>
<p> <s> " Ei aita midagi , tuleb jälle minna vaatama , mis nad seal Jänijõel teevad . " </s> </p>
<p> <s> " Küll pühapäeval lähed , " ruttab Minna lubama . </s> <s> " Täna vaja veel mõned kotitäied sammalt tuua ja aknaalused kinni taguda – muidu viib tuul lapse toast ära . " </s> </p>
<p> <s> " Sa topid neid palgivahesid , nagu mõtleksid Ukuarule eluajaks jääda , " mõmiseb mees tujutult . </s> <s> Ta teab , et sellel päeval ta jälle naise silma alt ei pääse . </s> <s> See keerleb vurrkannina hommikust õhtuni ta ümber ja oskab leida ühe töö teise peale , nii et neil toimetustel pole enam otsa ega äärt . </s> <s> Kui ta lepiks üksnes samblaga – aga ei ! </s> <s> Ta nõuab trepi parandamist ja uksehingede tõstmist , siis koguni aknaklaasidegi vahetamist niiviisi , et eestuppa , kus elatakse , saaksid päris terved ruudud , ja siis on veel tuhat tööd tagavaraks . </s> <s> Sellel päeval , kui pole metsa minemist , tuiskab Minna kodus nagu tuulispask ja nõuab , et Aksel tuiskaks temaga koos . </s> <s> Mehe arvates on see hullem kui hull , kõik see , mida naine nõuab ja mida ta plaanitseb . </s> <s> Miski pole Minnal siin Ukuarul hea , siin , kuhu ta ise nii tulipalavalt kippus , kõike tahab ta siin muuta , iga kivigi maja taga teistpidi pöörata . </s> <s> Ja ikka on tal sääraseid hulle soove , et hoia ja keela ! </s> <s> Isegi trepiastmeid igatseb ta oja äärde , tahab kivid seada seal nii , et poleks muud , kui kõnni otse veeni ja ammuta ämber vett täis , kõnni või kõpskingaga , kõnni või pilkases pimeduses . </s> <s> Niisugust uhkust polnud Jänijõelgi , kuigi seal Aksli mälestuses järjestikku kolm perenaist käisid jõest vett toomas . </s> <s> Ei olnud meeste mure see , kuidas naised ämbri vett täis said , ei olnud meeste asi , kas naised kalda peal põlvitasid või poole sääreni vette sumasid . </s> <s> Aga Minna ei jäta , ta tirib mehe oja äärde ja maalib talle seal niisuguse pildi silme ette , et see ei mõista muud , kui abitult käsi laotada : </s> </p>
<p> <s> " Sa muudkui kiusad mind ... ; " </s> </p>
<p> <s> Minna peab hetkeks selja pöörama , et muiet varjata . </s> <s> Tõepoolest , eks see väike kius olegi , kius või kavalus . </s> <s> Küllap ta jaksaks isegi nende kaldakividega hakkama saada , nagu mõne muugi tühja-tähjaga . </s> <s> Aga kui ta kõik ise ära teeks , siis ei tekiks Akslil siin Ukuarul iialgi peremehetunnet , ei ka õiget kodutunnet . </s> <s> Siis vahiks ta kogu aja Jänijõe poole , vahiks nagu hunt metsa poole . </s> <s> Ei , mees peab Ukuarul vaeva nägema , peab muskleid ja ajusidki liigutama – küll ta siis seda paika omaks hakkab pidama . </s> </p>
<p> <s> " Näed nüüd , kui kena ! " kiidab Minna veevõtmise treppi proovides . </s> <s> " Kui me niiviisi siin mõned aastad mürame , ei tunne seda kohta enam äragi . " </s> </p>
<p> <s> " Küll sina oleksid teenijaid tapnud , kui sa perenaiseks oleksid saanud , " vastab Aksel Minna rõõmu peale üsna sapiselt . </s> </p>
<p> <s> Kes teab , keda ta siis tapnud oleks , teenijaid või iseennast , nüüd peab ta siiski peamiselt iseennast tapma . </s> <s> Kui palju ta meest ka taga ei kihutaks ja temaga ei mängiks , lõppude lõpuks jääb ometi tuhat tööd Minna enda teha . </s> <s> Ju see ajast aega niiviisi on olnud , et paljusid asju on lihtsam endal ära teha , kui teist tegema ergutada . </s> <s> Ju seegi on igipõline komme ja seadus , et mees peab saama suitsutunnid ja lõunauinakud . </s> <s> Ja lõpuks see lõõts , see " teine naine " , keda Aksel hoopiski ei või unustada ega paitamata jätta ... ; </s> </p>
<p> <s> Minna ei ole armukade selle " teise naise " pärast , ent mõnikord vilksatab ometi pähe mõte , et pilli asemel võiks Akslil olla hoopis püss . </s> <s> Jänesed naeravad akna taga , pardid prääksuvad oja ääres ja nepid vuristavad üle oru ... ; Ei ole Minna üles kasvanud linnulihaga , kuid ära ta küll ei ütleks , kui mõni neist vuristajaist nüüd tema tühjale pannile potsataks . </s> </p>
<p> <s> Aksel on metsavahi poeg , ent vaevalt ta teab , mispidi püssi kätte võtta . </s> <s> Ei ole ta iial ühtki kõmakat teinud . </s> <s> Ja linnupaelu ei oska ta ka siduda . </s> <s> Isegi rästiku laseb kanarbikku kaduda ega võta malakat , et teda maha lüüa . </s> <s> Elagu , kel elu antud ! </s> </p>
<p> <s> Elagu Minnagi pärast , kui ainult mees ise oleks rahul ega tuletaks üleliia tihti meelde Jänijõe koorepütte . </s> <s> Minna neelud nende järele ei käi , ta ootaks kannatlikult kevadet , mil Ukuaru kased magusat mahla sõõrutama hakkavad . </s> <s> Ootaks kannatlikult , kui poleks nõudjat hällis . </s> <s> Kuid nõudja on ja säärane , kes ei lepi ema vähese rinnapiimaga , ei ka hapu jõhvikaveega , vaid tahab valget rammusat lehmapiima . </s> <s> Minna püüab teda küll mitmel moel pettes vaigistada , ent lõpuks on tal ometi selge , et peab võtma tühja kiluvinku ja minema Mägede perenaistega tutvust tegema . </s> </p>
<p> <s> Inimene ei saa elada maailmast lahus , ka siis mitte , kui on pugenud Ukuaru orgu . </s> </p>
<p> <s> Minnal pole midagi maailma ja inimeste vastu , tal pole midagi varjata , peita ega häbeneda , ent ometi on tal raske tühja mannerguga läbi metsa minna : ta ei lähe viima , ta läheb tahtma ja tooma ; ta ei lähe andma , vaid nuruma ja saama . </s> <s> Ta astuks hoopis kergema sammuga , kui oleks juba kevad ja tal käevangus kartulikorv – kui ta läheks mõne Mägede perenaise kutsel sellele appi kartuleid panema . </s> <s> Pole kahtlust , et kevadel läheb Mägedel töökäsi vaja , kuid sügisel ja talvel saavad kõik ise hakkama . </s> <s> Siis vaadatakse õueastuja peale </s> </p>
<p> <s> viltu . </s> </p>
<p> <s> Keldriaugu on Ukuarule kõige lähemal , olgugi et teisel pool jõge . </s> <s> Keldriaugu Loreida on ainus , keda Minna Mägede perenaistest tunneb . </s> <s> Kuid Keldriaugule ei või ta ometi minna , ei , isegi viimases hingehädas mitte . </s> </p>
<p> <s> Minna ei põika üle silla , ta ruttab piki konarlist külavaheteed edasi . </s> <s> Veel pole ta otsustanud , kas astuda sisse Aunamäele või Lombile või kihutada neistki mööda Kaikanõmme perenaise lahkust proovima . </s> </p>
<p> <s> Aunamäe on Mägede küla kõige kõrgem talu . </s> <s> See on </s> </p>
<p> <s> kiviküngas oja ja metsa vahel , kiviküngas ja muud ei mitte midagi . </s> <s> Kes teab , mitu põlvkonda siin nabasid paigast venitades on kangutanud ja ubinud kivimürakaid , püüdnud neid aedadeks-aunadeks kokku veeretada . </s> <s> Kõneldakse , et kõik Aunamäe peremehed on kandnud laia sidet pükste all – ikka seepärast , et sooled ei kukuks kubemesse . </s> <s> Aga sedagi kinnitatakse , et Aunamäel on alati puhast leiba söödud , sest niisugust rukist , nagu Aunamäe kivide vahel , ei kasva Keldriaugulgi . </s> </p>
<p> <s> " Kui talus on leiba , küllap jätkub siis piimagi , " arvab Minna Aunamäe õue astudes . </s> </p>
<p> <s> See on neljakandiline taluõu nagu neid ennegi nähtud , neljakandiline õu täis talumehe rikkust – põllutööriistu , vankreid-regesid , toobreid-ämbreid ja igasugust muud vara . </s> <s> Kanakari siblib rehe ukse ees viljapeksujäätmeis , kass jookseb üle õue , täissöönud hiir hammaste vahel , karvane karjakrants tõuseb trepilt , astub mõned laisad sammud ja haugatab paar suutäit . </s> <s> Ja siis näeb Minna ka selle õue peremeest : Aunamäe vana tuleb tallist veeämbritega , Aunamäe vana – pisike , kõhn kössis vanamees . </s> </p>
<p> <s> " Jõudu ! " tervitab Minna ja küsib perenaist . </s> </p>
<p> <s> " Eks ta seal ole , " kõgiseb peremees toa poole näidates . </s> </p>
<p> <s> Minna leiab perenaise tagatoast . </s> <s> Seal vanaaegse kasepuust sängi serval ta istub – suurekondiline , kortsunud villases seelikus , hallid juuksed sorakil . </s> </p>
<p> <s> " Missugune taevaingel sind saatis ? " küsib ta , kui Minna teatab , kes ta on . </s> </p>
<p> <s> Aunamäe elumaja aknad pole väiksemad kui Ukuarul , kuid ometi paistab see tagatuba nii tume , nii pime , nii hall ja nii kurb . </s> <s> Kas tuleb see sellest , et perenaine on viljapeksu ajast saadik sant , parem käsi närvipõletiku pärast rätikuga kaelas , või millestki muust ? </s> <s> Aga millest siis ? </s> <s> Et majas pole ühtegi noort ? </s> <s> Et siin pole lapse naeru ega nuttu ? </s> <s> Või hoopis sellest , et perenaise sängis pole aluskotti , vaid ainult õled kägarasse läinud takuse lina all ? </s> </p>
<p> <s> Kogu aja , kui Aunamäe perenaine jutustab oma haigusest ja seletab , kuidas ta hädaga juba kõik naabrid ära on tüüdanud , ei saa Minna muud , kui vahib õlgi perenaise sängis . </s> <s> Ta tahaks teada , kas siis tõesti seal , kus kasvab mehine rukis , ei kasva sinise õiega lina . </s> <s> Ja kui ei kasvakski ... ; Emal ei olnud Liivalaial rukki- ega linamaad . </s> <s> Leivast tunti tondilossis tihti puudust , ent nii lastel kui ka vanadel olid külje all terved triibulised sängikotid . </s> <s> Ema vokk vurises kogu talve ja kuigi suurem osa kedrusest läks sinna , kust see tuli , jäi midagi ka ketrajale . </s> </p>
<p> <s> " Eks mul olnud juba aastaid ka , kui ma siia Aunamäele tulin , " ohkab perenaine salkus juukseid vasaku käega siludes . </s> <s> " Teadsin küll , et ega siin hõlpu ole – kolm last ees ja kõik muu peale kauba . </s> <s> Aga lapsi ma armastasin ja jaksu mul oli . </s> <s> Nüüd on nad kõik otsa peale saanud ja nüüd võiks ise ka elama hakata , aga näe ... ; " </s> </p>
<p> <s> Minna näeb . </s> <s> Ja miskipärast tundub talle , et ta ei näe mitte üksnes Aunamäe perenaist ja tema elu , vaid kõigi Mägede küla perenaiste õlgedega täidetud sänge . </s> <s> Jah , isegi Keldriaugu perenaise oma . </s> <s> Ta näeb ja tal on kiusatus veel rohkem näha . </s> <s> Ta tahaks tõusta ja vana riidekapi uksed laiali tõmmata . </s> <s> Teda kimbutab imelik mõte , et see kappki on vaid tühi kest , et selle sees pole muud kui ehk peremehe kulunud kirikuülikond . </s> </p>
<p> <s> " Ma kammin teie juuksed ära , " otsib Minna tegevust . </s> <s> " Ega te ühe käega saa . " </s> </p>
<p> <s> " Kui sa oleksid nii hea laps ! " ohkab perenaine ja hakkab kammi otsima . </s> <s> " Juba kaks nädalat pole neid keegi puudutanud – pulstunud teised nagu ... ; " </s> </p>
<p> <s> Tõsi see on . </s> <s> Kammijal ja kammitaval peab olema nüüd kannatust . </s> <s> Kuid seda neil jätkub ja hallid juuksejäänused tehakse kõvadeks hiiresabadeks ning seotakse paelaga ümber suure kondise pea . </s> </p>
<p> <s> Õhtusse on veel aega , kuid perenaine palub , et Minna " tilgutaks " lehmadki ära , aitaks teda seekord hädast välja . </s> </p>
<p> <s> Mis võiks Minnal selle vastu olla ? </s> <s> Lüpsta ta oskab ja ta mõlemad käed on terved . </s> </p>
<p> <s> Peremees kohmitseb ikka alles õues . </s> <s> Lehmade söötmine-jootmine pole vist peremehe õige töö ; mehe näost on näha , et ta kannab vimma – ei tea , kelle vastu . </s> <s> Aga kui Minna küsiks ühe neist neljast sarvekandjast endale , mis näo ta siis küll teeks ? </s> </p>
<p> <s> " Kalla aga nüüd oma nõu ka täis ! " käsib perenaine pärast lüpsi . </s> <s> " Mis sa tast enam mõõdad või toopi otsid , kalla täis ! </s> <s> Ehk saad homme õhtul jälle mulle appi hüpata – hommikul katsuksin siis kuidagi ise . " </s> </p>
<p> <s> Muidugi tuleb ta homme õhtul Aunamäe perenaisele appi . </s> <s> Mis see paar-kolm kilomeetrit lipata ei ole ja ega siis inimese jalad sinna jää , kuhu jäljed jäävad . </s> <s> Ta võiks tulla ka hommikul ja seepärast ta arvab : </s> </p>
<p> <s> " Kuidas te ikka ühe käega ... ; ? </s> <s> Või tuleb Keldriaugult keegi ... ; seal mitu naist ... ; ? " </s> </p>
<p> <s> " Oh jumal ! " õhkab perenaine ja see on niisugune õhkamine , et kuulja peab mõistma : sealt nüüd , hea , kui isegi hakkama saavad . </s> <s> Ja kuigi Minna midagi ei päri , seletatakse salapäraselt , et Keldriaugu noorik olnud juba titevoodis . </s> <s> " Jah , aia taha läks see nende esimene armastus , " lõpetab Aunamäe perenaine kahjurõõmsalt . </s> <s> " Kuulda on , et noorik rebestanud end kaevul . " </s> </p>
<p> <s> " Vaene sulgpatjadel sündinud Loreida ! " mõtleb Minna ja otsekui tema mõtteid mõistes kinnitab Aunamäe perenaine : </s> </p>
<p> <s> " Nii see on : saab siin maailmas igaüks omad vitsad ! " </s> </p>
<p> <s> Minna ei mõista midagi kosta . </s> <s> Tal on äkki kojuminekuga kiire . </s> <s> Ta otsekui lendab läbi metsa ja kui siis org ning vana maja paistma hakkavad , tunneb ta südamesse tõusvat säärast soojuselainet , millist seni veel pole tundnud . </s> </p>
<p> <s> ... ; Ukuaru org on päikest täis . </s> <s> Juba mitu nädalat käib päikese tee üle Ukuaru oru ja ükski pilvekühm ei varjuta siniselget taevast . </s> <s> Lahke sooja pilguga vaatab päike paarile kartulivaole vana maja taga ja neile peenrajuppidele , mis on leidnud paiga kivimügarikkude vahel . </s> <s> Ta meelitab õitsema sinililled ojaäärses võsas , seejärel valged ja kollased ülased , siis varsakabjad endise veskijärve lohus ja kanavarbad ning kullerkupud lohu kaldal . </s> <s> Nüüd kollendab õu võililledest , ent päikesel on Ukuaru asukaile ikka veel uusi üllatusi varuks – ta soojendab hoolega nõmmeservi , et kassikäpp , kukehari ja liivateegi õied lahti lööksid . </s> </p>
<p> <s> Aksli vana müts peas , seisab Minna katusel roolattide vahel ja laob heledaid männilaaste üksteise kõrvale . </s> <s> Laob mõtlikult ja aru pidades , laob korralikult ja hoolega , pannes iga järgmise pilpa servapidi eelmise peale , puukiu jooksusuund allapoole . </s> <s> Kui paras esi on laotud , kergitab ta naelakasti lähemale , võtab haamri ja hakkab pilpaid roovikute külge kinni lööma . </s> <s> Kõks ! kõks ! kõks ! kõlab üle Ukuaru päikesepaistelise oru . </s> <s> Kõks ! kõks ! kõks ! </s> </p>
<p> <s> Kuused all oja kaldal punavad õitest . </s> <s> Ikka ja jälle peab Minna pead kergitama ja õitsva kuusetuka poole vaatama . </s> <s> Veel iialgi pole ta midagi nii ilusat näinud . </s> <s> Ah , missugune õierikkus , missugune armu- , õnne- ja elurõõm ! </s> <s> Küllap see tähendab inimestelegi õnne ! </s> </p>
<p> <s> Ja linnud ! </s> <s> Ei kuskil maailmas või küll olla nii palju linnulaulu kui Ukuaru orus . </s> <s> Ei väsi siin ööbik ega puhka laulurästas ja igal künkal kukub kägu ... ; </s> </p>
<p> <s> Mets lõhnab , maa lõhnab ja vaigused männipilpad Minna käte all lõhnavad . </s> <s> Haamer liigub kergelt ning langeb õigele kohale : kõks ! kõks ! kõks ! </s> </p>
<p> <s> Ei tea , miks katuselöömist nii raskeks tööks peetakse ? </s> <s> Ei ole siin vaja mingit erilist mehemõistust ega -jõudu . </s> <s> Pole selle kunsti õppimisekski vaja muud , kui silmad-kõrvad lahti hoida , mõnele katuselööjale jõudu soovida ja sõna-kaks lõbusat juttu puhudes nende tarkus välja uurida . </s> <s> Seda võiks teha iga naine niisama hästi nagu tegi tema , Ukuaru Minna . </s> </p>
<p> <s> Kõks ! kõks ! kõks ! </s> </p>
<p> <s> Mis need Aksli löödud pilpad katusel paremad oleksid ? </s> <s> Ja kui oleksidki , millal see aeg jõuab , mil Aksel nõustuks katusele ronima ? </s> <s> Ennem väsib keel palumast , kui see mees kuumaks läheb . </s> <s> Kuni veel üheski kohas toalagi kuiv , ei roni ta katusele , istub oma lõõtsaga selle kuiva koha all ja laseb kõik naise nutunurinad ühest kõrvast sisse , teisest välja . </s> <s> Parem juba kupatada ta Mägedele sõnnikut tõstma – saab korraliku kõhutäiegi . </s> <s> Talv pigistas ta põsed üsna kokku , viilis nina ja lõua teravaks – suutäis tugevamat toitu kulub talle hädasti ära . </s> <s> Ja lonks talguviina muidugi kah , kus sellega ! </s> </p>
<p> <s> Kõks ! kõks ! kõks ! </s> </p>
<p> <s> Aitäh Akslile , et ta pilpad valmis kiskus . </s> <s> Jah , seda ta tegi , ehkki sellega oli tralli küll ja küll . </s> </p>
<p> <s> Kõigepealt see pilpapakkude saamise lugu . </s> </p>
<p> <s> Kümme korda lubatakse nende pärast metsnikuga rääkida . </s> <s> Kümme korda laotab mees koju tulles tühjalt käsi : niiviisi ja naaviisi – metsnik ütles seda ja metsahärra toda ; ega sellest maja kohendamisest ikka midagi välja tule – säärane suur lobudik , kes seda jõuab pilpaga katta . </s> <s> Ent Minna südant näris kahtlus : kas metsnik ikka ütles niimoodi ? – " Sa ehk ei rääkinudki ? " nõuab ta mehelt ja saab pahase vastuse : " Ega ma koer ole , et ühtejärge haugun ! " </s> <s> No-jah ! </s> <s> Kui mees tahab , leiab ta ikka põõsa , mille taha pugeda . </s> <s> Aksel ei usu , et katus kevadel rohkem ladistama hakkab kui talvel – sügisesed ladinad on tal juba hoopis meelest . </s> </p>
<p> <s> Minnal on selge , mis ta peab tegema , kui ta kindlat katust pea kohale tahab . </s> <s> Ühel hommikul ütleb ta mehele : </s> </p>
<p> <s> " Jää sa täna Reedaga koju , ma käin korra Liivalaial . </s> <s> Toon petrooli ja natuke soolast . </s> <s> Võib-olla hüppan korraks ema juurde , kuuleks ka , kuidas Artul läheb . " </s> </p>
<p> <s> Akslil pole kojujäämise vastu midagi , ta vaid muigab : </s> </p>
<p> <s> " Küllap sul on jälle raamatunälg ! " </s> </p>
<p> <s> " Ja mis siis , kui ongi , " nõustub Minna endamisi rõõmustades , et mees peapõhjust ei aima . </s> </p>
<p> <s> Aksel raamatuist ei hooli . </s> <s> Temale too mõni ajaleht – seda ta siis ubib lugeda . </s> <s> Ja Minna lubab nüüd tuua . </s> </p>
<p> <s> Nii ta läheb . </s> <s> Kõige paremad vatid on tal ümber , saapad jalas , jämeda , kuklasse rullitud patsi peal ilus endakootud valge villane rätik . </s> <s> Ta põikab otse üle jõe ja ruttab siis mööda metsaveoteed . </s> <s> Ilm on varesekarva , tee mitmetpidi viitas , lumi nagu vaht , aga näe , Mägede mehed muudkui piitsutavad hobuseid . </s> <s> Minna jõuab ühele palgivedajale järele , tunneb mehe ära ja sülitab endamisi . </s> <s> Metsa ei passi tal joosta ja seda ta ei tee . </s> </p>
<p> <s> " Näed sah ! " imestab Keldriaugu peremees . </s> <s> " Ukuaru noorik ! </s> <s> Hüppa aga palgi kõrvale ! " </s> </p>
<p> <s> Tühja kah , miks ta ei või hüpata ! ? </s> <s> Kaks jämedat palgipurakat on nende vahel , – miks nad ei võiks niiviisi sõita ? </s> </p>
<p> <s> Minna kannatab mehe uuriva silmitsemise vahvalt välja ega löö pilku maha . </s> <s> Aitab juba võõristamisest ja eemalehoidmisest , võib temagi nüüd mehele lausa näkku vaadata ja teda läkiläkist säärikuteni sihtida . </s> <s> Jaah – piraka mehe sai endale Papi preili , seda peab küll tunnistama ! </s> </p>
<p> <s> " Kuidas siis eluke Ukuarul ka läheb ? ! " üritab Keldriaugu peremees juttu . </s> </p>
<p> <s> Minna võiks vastu küsida , et kuidas Keldriaugul elatakse-ollakse . </s> <s> Kivivundamendiga karjalaut on ammugi valmis , kuid peremees rühib ikkagi palke vedada . </s> <s> Kas nüüd plaanitsetakse kivikeldrit või nõuab sulgpatjadel sündinud perenaine rohkem , kui peremehe kukkur kannab . </s> <s> Minna võiks nii küsida , ent ta vastab kergelt : </s> </p>
<p> <s> " Eks ta nii lähe , kuidas lükatakse . " </s> </p>
<p> <s> " Täpselt ! " irvitab Keldriaugu peremees ja ta silmad kiiskavad lõbusalt . </s> <s> " Ma näen , sa käid Aunamäelt piima otsimas . </s> <s> Loreida ütles , et sa võiksid ka meilt saada . " </s> </p>
<p> <s> " Aitäh ! </s> <s> Aga meie Reet on korra juba Aunamäe piimaga harjunud . " </s> </p>
<p> <s> Regi kaldub viltu . </s> <s> Peremees hüppab korraks maha , pahmib mõned sammud lumes ja kargab siis uuesti reeservale . </s> </p>
<p> <s> " Võiksid mõnikord ka niisama Loreidat vaatama tulla , olite ju ühe maja tüdrukud . " </s> </p>
<p> <s> " Ma pole küll mõõtnud , kuid arvan , et Keldriaugult Ukuarule on niisama palju maad kui Ukuarult Keldriaugule , " sähvib Minna , kuigi tunneb , et oleks võinud ka viisakamalt vastata . </s> </p>
<p> <s> Keldriaugu peremees ei pane pahaks , vaid müristab naerda : </s> </p>
<p> <s> " Täpselt ! </s> <s> Aga õigel perenaisel pole aega küla pidi ringi lasta . " </s> </p>
<p> <s> Või siis nii õige perenaise sai Keldriaugu peremees ! </s> <s> Varesed vaaksuvad küll teistviisi , aga kes neid kurje teab ! </s> </p>
<p> <s> " Näe , minul on jälle aega ülearu ! " leelutab Minna . </s> <s> " Igavus tahab ära tappa . </s> <s> Pole parata , muudkui mine hädaga juturaamatuid otsima . " </s> </p>
<p> <s> Keldriaugu peremehe ilme muutub . </s> <s> Ta muidugi isesuguselt terav hääl hüppab pilkes kõrgele : </s> </p>
<p> <s> " Oh-hoo ! </s> <s> Või kohe lausa romaanide lugemine ! " </s> </p>
<p> <s> Ta irvitab ja lisab juba päris mürgiselt : </s> </p>
<p> <s> " Ju siis Akselgi jäi täna romaani lugema – metsas teda näha polnud . " </s> </p>
<p> <s> " Ei , Aksel jäi koju lakke sülitama , " vastab Minna , hüppab palgi kõrvalt maha , hüüab aitäh hea sõidu eest ja annab jalgadele valu . </s> </p>
<p> <s> " Said nüüd ! " parastab ta läbi pehme lume tuisates . </s> <s> " Ei ole sul minu Aksliga pistmist ! </s> <s> Ei ole sina tema kubjas ega käskija , ei ole sul asja tema päevi ega samme kirja panna . </s> <s> Venita aga palke vedada ja ehita südamerahus oma kivikindlusi ! " </s> </p>
<p> <s> Kordagi tagasi vaatamata kihutab Minna palgikoorma ees ja alles siis , kui on juba poest ja raamatukogustki möödas , vähendab sammu . </s> <s> Väsinud ta pole , kuid ta peab aru pidama ja julgust koguma . </s> <s> Nii käib ta viimase kilomeetri , mis viib teda teisele poole alevit metsa sisse , päris pikkamööda . </s> </p>
<p> <s> Laiakroonilisi tammi ja vahtraid , mis kollase metskonnamaja ümber tukuvad , on ta ennegi näinud . </s> <s> Suvel ja sügisel sunnivad need uhked hiiglased iga tulijat seisatama , kuid nüüd on nad raagus ja seega poole oma ilust kaotanud . </s> <s> Praegu tasub imetleda kolme kõrget nulgu , mis rohetavad otse maja ees . </s> <s> Need on nii ühtlased ja sirgete latvadega , nagu kipuksid üksteise võidu taevasse . </s> </p>
<p> <s> Kuid kaua sa kolme puud ikka vahid ? </s> </p>
<p> <s> Minna puhastab saapad lumest , tõmbab kopsu õhku täis ja astub kantseleisse . </s> </p>
<p> <s> Nagu ikka , istub seal laia laua taga metskonna asjaajaja , pisikene palja pealaega turris vanapoiss . </s> <s> Selle mehega pole kerge asju ajada , kuid Minnal polegi temaga asja , Minna nõuab metsahärrat ennast . </s> </p>
<p> <s> " Täna pole vastuvõtu päev , " teatab asjaajaja ega vaata õieti jutulesoovija poolegi . </s> </p>
<p> <s> Minnale on see täiesti ükskõik , kas turris mees teda vaatab või ei , ta küsib julgelt : </s> </p>
<p> <s> " Kas metsahärra pole siis kodus ? " </s> </p>
<p> <s> " Kodus või mitte , kuid vastuvõttu tal täna pole . </s> <s> Kui sa ei usu , loe ise , silt on seal uksel . " </s> </p>
<p> <s> Minnal pole vaja ust ega silti , tal on vaja metsahärrat , härra Tammeriiki , Liivalaia head metsaülemat , kes ei vaata inimesest mööda nagu see koltunud imikunäoga numbrimaalija . </s> <s> Minnal on teda vaja ja nimelt täna , sest ta ei või iga päev jätta last mehe hooleks , ta ei või iga päev lõhkuda oma pühapäevasaapaid , ta ei või Ukuarule tagasi minna samasuguste tühjade kätega , nagu Aksel kümme korda on teinud . </s> <s> Seepärast istub Minna kõksti seinaäärsele toolile ning teatab : </s> </p>
<p> <s> " Hea küll . </s> <s> Ma ootan . " </s> </p>
<p> <s> " Mida sa ootad ? " imestab mees . </s> <s> " Homset päeva ? " </s> </p>
<p> <s> " Ma ootan , kuni metsahärra tuleb , " vastab Minna rahulikult . </s> </p>
<p> <s> " Hull inimene ! " müristab asjaajaja , viskab sulepea peost ja hakkab midagi otsima . </s> <s> Minna vaatab huviga , kuidas väike , narrikalt klanitud mees sahtleid lahti tirib ja kinni lükkab , kuidas ta kondised sõrmed kiiresti-kiiresti paberilehti lappavad , kuidas ta ilme ikka kurjemaks ja hädisemaks muutub . </s> </p>
<p> <s> " Nüüd on ta vaene midagi ära kaotanud , " arvab Minna kaastundlikult . </s> <s> " On see aga üks hirmus amet , kogu päeva siin suures toas ihuüksi istuda ja hommikust õhtuni numbreid ritta kirjutada ! </s> <s> Mis ime , kui inimene peast ogaraks läheb ja mõne paberilipaka hoopis ära kaotab ! </s> <s> Näe , nüüd ta ei leiagi ... ; " </s> </p>
<p> <s> Asjaajaja tõukab tooli lauast eemale , tõuseb ja läheb sõna lausumata kantseleist välja . </s> <s> Jah , on maailmas sääraseid inimesi , kes iseenda peale vihastades teistest inimestest eemale jooksevad . </s> <s> On sääraseidki narrikesi ... ; </s> </p>
<p> <s> Ajaviiteks uurib Minna kantseleid , kuid midagi erilist siin uurida polegi . </s> <s> Suur laud , kapp , rida toole seina ääres ja mõned paberilehed seinal . </s> <s> Maailmatu suur koppel üheainukese inimese jaoks ! </s> <s> Ja nüüd on tema ise see ainuke inimene . </s> <s> Kui õige läheks ning istuks viguri pärast sinna asjaajaja toolile ? </s> </p>
<p> <s> Minna ei jõua kelmi mõtet teoks teha – koridorist kostab jutukõma . </s> <s> Minna haistab midagi tuttavat . </s> <s> Haa ! </s> <s> See on ju metsahärra peen piibusuits ! </s> <s> Minna tõuseb kiiresti ja tõmbab ukse lahti . </s> <s> Tõsi – siin ukse taga nad kõmisevad kahekesi – kantseleist plehkupistnud asjaajaja ja metsahärra Tammeriik . </s> </p>
<p> <s> Metsahärra ei pööra Minnale selga , ei jookse ära , ei ütle , et täna pole vastuvõttu . </s> <s> Ta käsib Minnal istuda , võtab ka endale tooli ja oma ilusat pika varrega piipu uuesti täis laadides pärib , mis jutuletahtja hinge peal on . </s> </p>
<p> <s> Minna naeratab . </s> <s> Küll on see imelik – noorevõitu mees , prillid ja piip . </s> <s> Noorevõitu kõhn mees , suured prillid ja pruun pika varrega piip ! </s> </p>
<p> <s> Rahvas räägib , et Tammeriik on järsk mees , aga see ei paista küll kuskilt poolt välja . </s> <s> Hea mees on ta , jah , seda võib Minna kinnitada ja seepärast ei tunnegi ta mingit kartust . </s> <s> Ta viivitab üksnes puhtast viisakusest . </s> <s> Pangu metsahärra rahulikult piip põlema , tõstku põlv üle teise , puhugu suitsurõngaid , sääraseid ilusaid iseviisi lõhnavaid rõngakesi ja kuulaku . </s> <s> Ei ole Minna suu peale kukkunud , ta oskab rääkida . </s> <s> Nad on Ukuaruga väga rahul , jah , nad on rahul . </s> <s> Maja palgid on tugevad , niisugused mürakad , mis käivad veel sada aastat , kui ainult katus ... ; Aga see poleks midagi parandada , kui saaks mõne kasti parajaid naelu ja natuke pilpapakke ... ; </s> </p>
<p> <s> Metsaülem kuulab ja vaatab . </s> <s> Tal on terane silm , ta vaatab inimesest otse läbi . </s> <s> Aga Minna võib siiski julgelt tema ees istuda , ta süda on puhas , ta pole isegi lapsevitsa metsast murdnud , ainult risu ja rämpsu on ta põletanud ja sedagi metsniku loal . </s> <s> Ja praegu ei palu ta midagi iseendale , see on ju metskonna maja , mille eest ta muretseb . </s> </p>
<p> <s> Liivalaia metsahärra poleks see , kelleks Minna teda peab , kui ta aru ei saaks . </s> <s> Ta saab aru ja küsib muheldes : </s> </p>
<p> <s> " Ja muud muret polnudki ? </s> </p>
<p> <s> Nüüd peab Minna silmad maha lööma . </s> <s> Hea meelega räägiks ta ka rotiaukudest , upakile vajunud pliidist ja soemüürist , mis on nii tuim nagu sammaldunud kivihunnik metsa ääres , aga – ta pole laps , ta teab , et korraga liiga palju paludes võib hoopis ilma jääda . </s> <s> Ei , parem pool muna kui tühi koor ! </s> </p>
<p> <s> Minna tõstab pilgu ja ütleb kindlalt : </s> </p>
<p> <s> " Liimeister meil on ja kaua neid pilpaid ikka kiskuda , kui aga metsahärra kirjutaks raieloa . " </s> </p>
<p> <s> Metsahärra kirjutab raieloa . </s> <s> Õieti kirjutab selle turris asjaajaja , metsahärra tõmbab selle alla ainult ühe sakilise joone , mis peab tähendama tema nime . </s> <s> Minna ei oska sellest siksakist küll härra Tammeriigi nime välja lugeda , aga tal pole seda vajagi , ta usub niigi , et nüüd on tal katus peos ja varsti pea peal . </s> <s> Korralikult paneb ta raietähe kokku . </s> <s> Enne kui ta tänades lahkuda jõuab , üritab lahke metsahärra veel muudki juttu . </s> <s> Ta pärib : </s> </p>
<p> <s> " Kas teil seal Ukuarul jäneseid ka näha on ? </s> <s> Ma tulen edaspidi ehk vaatama . " </s> </p>
<p> <s> Nii ta pärib jah , tol korral talvel , ja nii ta lubab , kuid seni pole teda Ukuarul näha olnud . </s> <s> Isegi nüüd , mil lumi on kadunud ja Ukuaru org õitseb nagu Eedeni aed , pole metsahärrat näha . </s> <s> Võib-olla ootab ta niikaua , kuni jänesepojad suureks kasvavad , võib-olla aga et tuleb täna või homme või ülehomme . </s> <s> Keegi ei võiks öelda , et Minna metsahärrat pikisilmi ootaks ja tema pärast toaesise puhta hoiaks , kuid isemoodi ergutajaks see lubadus siiski on olnud . </s> </p>
<p> <s> Kõks ! kõks ! kõks ! </s> </p>
<p> <s> Veel üks rida pilpaid , veel üks rida sarikast teiseni , siis tahab katuselööja korraks alla hüpata , et vaadata , mis laps teeb . </s> <s> Ah , missugune õnn ja rõõm see on , et sul on toas laps , elus laps , kes kilkab , nutab ja naerab ... ; </s> </p>
<p> <s> Hetkeks peatuvad Minna kaastundlikud mõtted Keldriaugu perenaisel , vaesel Keldriaugu Loreidal , kes enneaegselt sündinud poja kirstukeses Liivalaia mändide alla pidi saatma . </s> <s> Kõks ! kõks ! kõks ! </s> <s> Nii löödi kinni tillukese kirstu kaas . </s> </p>
<p> <s> Kõks ! kõks ! kõks ! </s> </p>
<p> <s> Minna töötab virgalt . </s> <s> Ent äkki jäävad ta käed seisma , ta kõrv jääb kuulatama ja silm vaatama uurivalt üles nõmme poole . </s> <s> Üks imeline hääl läheneb orule . </s> <s> See hääl pole Ukuaru jaoks , see on kaugete teede hääl . </s> <s> Vankri lõgin ... ; </s> </p>
<p> <s> Nagu sisalik kaob Minna roovikute vahelt katuseserva alla , heidab mehe mütsilodu peast ja ronib lakast alla . </s> <s> Ta ei usu silmi , ta peab tulijaid päris lähedalt vaatama , neid kättpidi katsuma ja üht imelikku elukat arusaamatuses ning üllatuses vahtima . </s> <s> See imelik elukas on seotud tulijate vankri külge . </s> </p>
<p> <s> " No on aga tee ! " pahandab ämm , Aksli võõrasema . </s> <s> " Ära tahtis Tähiku jalad murda . " </s> </p>
<p> <s> " Näe , tulime sulle soola-leivale , " seletab metsavaht hobust kase külge sidudes . </s> <s> " Pane aga nüüd koogipann tulele ! " </s> </p>
<p> <s> Issand hoidku ! – ta pole siin talve jooksul kordagi kooki küpsetanud . </s> <s> Ta on selle kunsti vist küll juba sootuks unustanud . </s> <s> Aga näe – neil on ju koogidki kaasas , suur länikutäis kooke on neil kaasas ! </s> <s> Ja lehm ! </s> <s> Ilus punasekirju lehm ! </s> <s> Helde taevas , kui head on inimesed ja kui palju on ta neist halba mõelnud ! </s> <s> Kui palju on ta neid kirunud , neid , kes nõudsid , et minia tuleks kaasavarakoormaga , kuid poega kodust saates ei andnud talle kaasa õiget luuavartki . </s> <s> Ja nüüd korraga lehm , terve , elus lehm ! </s> <s> Näe , kuidas see rapsib vankri küljes , kippudes võililli sööma ! </s> <s> Jah , ta vaesekese kõht võib olla tühi ja ta jalad on mudased ... ; </s> </p>
<p> <s> Minna on valmis neid mudaseid jalgu kas või iga päev pesema , kui need vaid Ukuarule jääksid . </s> <s> Mõelda ainult – piim korraga majas ! </s> <s> Piim tähendab ju hoopis uut elu ! </s> <s> Piim , see pole mitte ainult piim , see on ka koor , see on või , see on kohupiim , see on ... ; see on isegi seapõrsas ! </s> <s> Jah , kui majas on lehm ja piimatilk omast käest , siis võib pidada ka seapõrsast ja siis pole Akslil enam vaja püksirihma pingutada . </s> <s> Ja kõige suurem rõõm on sellest lehmast muidugi väikesel Reedal ! </s> </p>
<p> <s> " Ta on vast kolm kuud lüpsnud , " seletab ämm andja uhkuse ning rõõmuga . </s> <s> " Sellest alles saad lehma ! " </s> </p>
<p> <s> Minna ei tea , kuidas oma tänu väljendada . </s> <s> Ta ainult vaatab neid kolme – lehma , ämma ja äia – ja imestab ega jõua ära imestada . </s> <s> Kui tore mees on küll see punaka kikkhabemega väike vanamees , kui tähtis ja sirge on ta rohelises metsavahivormis ja kui lõbusad on ta silmad ! </s> <s> Kui hea ja ilus inimene on see murumuna moodi naine , Aksli teine võõrasema ! </s> <s> Võhivõõrale inimesele kingib niisuguse noore lehma ! </s> <s> Nii ilusa lehma ! </s> </p>
<p> <s> " Ma tulen teile appi heinale , " lubab Minna , et kuidagi oma tänumeelt väljendada . </s> </p>
<p> <s> " Küll sul on nüüd endalgi vaatamist , kust talle talveks ninaesist saada , " arvab ämm . </s> <s> " Ega teil siin õiget heinamaad ole . " </s> </p>
<p> <s> " Oh , ma nopin talle kas või kõrshaaval heina kokku ! " tõotab Minna . </s> <s> " Ojaäärsed on küll Mägede meeste käes , aga mõne sihi peal on siin niisugust rohtu , et ... ; " lisab ta kinnituseks . </s> <s> Ärgu nad kartku , Ukuarul nende Tähik nälga ei näe . </s> </p>
<p> <s> Ohelikkupidi talutab ta lehma kaskede all ringi . </s> <s> Lehm ahmib lopsakaid võililli niisuguse hoolega , nagu tahaks näidata : Ukuaru rohi on magus , mulle meeldib siin väga . </s> <s> Minna suu kisub vägisi naerule : ta teab , et nüüd alles algab Ukuarul õige elu . </s> </p>
<p> <s> ... ; Isa lamab kirstus . </s> <s> See on must kuusepuust kirst , mida ilustavad ümmargused oksakohad nagu aurahad . </s> <s> Isal on pea all valge riidega kaetud laastupadi ja ta liikumatute käteni ulatub õhuke paberlina – seegi on puust tehtud . </s> <s> Isa nägu on kaetud halli habemetüükaga ja ta laubal on nahk sirge ning puhas , nagu poleks seal iialgi olnud murekortse . </s> </p>
<p> <s> Seda viimast propsi ei jõudnud ta ära koorida – see seisab vist praegugi pukil , üksainus helendav vööt peal – teine mees peab selle lõpuni koorima ja virna viskama . </s> <s> Ükski inimene ei jõua maailmas kõike tööd ära teha – ainult Minna mõtleb vahetevahel oma tormakuses , et töötab nii , et töö otsa lõpeb . </s> <s> Tema ei mõista veel , et töö ei tohigi otsa lõppeda ; kui see lõpeb , siis on kõigel lõpp . </s> <s> Töö peab olema ja jääma , temas on inimese elu , ta jõud ja ta igavik . </s> </p>
<p> <s> Isa varises propsipuki kõrvale enne , kui ta töö lõppes , ja see oli ta õnn . </s> <s> Nüüd seisavad saatjad ta kirstu juures ning räägivad lugupidavalt : </s> </p>
<p> <s> " Oli tubli mees , aga näe , töö murdis ta maha . </s> <s> Eks see ole meie kõigi saatus ... ; " Ja nende häälest on kuulda , et nad on rahul , kui neilgi on sama saatus . </s> <s> Ei ole häbi variseda propsipukile , ei ole häbi , kui töö sind murrab . </s> <s> Häbi on , kui sa kukud ja keegi ei tea , miks sa kukkusid või mis sind murdis . </s> </p>
<p> <s> Ema ei lausu sõnagi . </s> <s> Ta lamab sängis , tekk üle pea , nagu ei tahaks ta enam seda näha , keda kogu eluaja iga päev on näinud . </s> <s> Ta ei taha näha või ennast näidata – ja keegi ei lähe teda tülitama . </s> <s> Kõik teavad : Laagri eidest pole ammu enam asja olnud , ta lesis sängis juba enne mehe surma . </s> <s> Oma tütreilegi pole tal midagi öelda , tehku ja toimetagu , kuidas ise heaks arvavad . </s> <s> Aga kui poeg , kõige ilusam ja sirgem peieline , ta sängi juurde astub , haarab ta selle käest kinni nagu uppuja , hoiab seda kahe kondise käe jõuga ja sosistab : </s> </p>
<p> <s> " Artu ... ; pojake ... ; näed nüüd ise ! " </s> </p>
<p> <s> Artu seisab , ta ei ütle ühtegi sõna , ta vaatab üksisilmi seda kägarat halli teki all ja võib-olla küsib endalt , kas tõesti on see ta ema , ta helde hoolitseja ema , kellelt ta veel hiljuti sai sente ja pakikesi , jah , veel üsna hiljuti , veel siiski , kui ta ise teenis ja kui tal neid saadetisi enam hädasti vajagi polnud . </s> <s> Ah , maailmas on nii palju imelikku ja arusaamatut ja nii palju seda , mis käristab südant ... ; </s> </p>
<p> <s> Jalad ees , kantakse isa trepist alla . </s> </p>
<p> <s> Tunni aja pärast tullakse uuesti trepist üles , tullakse tugevate sammudega , julgelt , nii et vana trepp koliseb . </s> </p>
<p> <s> Nüüd viskab ema teki tagasi , ajab end sängis istuli ja karjatab : </s> </p>
<p> <s> " Kuhu te ta viisite ! ? " </s> </p>
<p> <s> Minna ruttab ema juurde , et talle öelda : " Ole rahulik , ema , me ei viinud teda kaugemale kui Liivalaia mändide alla , panime sinna pehme valge liiva sisse , mis on nagu suhkur ... ; " Aga ema ei taha teda kuulda , vaid lööb käega : " Mine ... ; vaata , et nad süüa saaksid ! " </s> </p>
<p> <s> Nad saavad süüa ja juuagi . </s> <s> Nad söövad isuga ja joovad ahnelt – nagu tõsised töömehed , teevad nad kõike põhjalikult . </s> <s> Kord-korralt muutub kõnekõmin valjemaks ja juba proovib üks või teine lauluotsagi üles võtta . </s> <s> Miks ka mitte ? </s> <s> Ühe puu langemisega ei sure veel mets , oh ei , mets peab edasi elama ja mühisema ... ; </s> </p>
<p> <s> Ja siis on nad läinud – igaüks oma koorimispuki juurde . </s> </p>
<p> <s> Nüüd pole tondilossi pööningutoas enam muud kuulda , kui tasane vee solin ja toidunõude kõlin : kõik neli õde hoolitsevad selle eest , et nad oma taldrikud jälle üles leiaksid ja kätte saaksid . </s> <s> Üksnes Artul pole seda muret ; ta tuli , kaks kätt taskus , ja läheb samuti . </s> <s> Ta võib nüüd muretult seista ja vaadata , kuidas õed taldrikuid valivad , valivad ja mõne uuema toidunõu pärast peaaegu et tülligi lähevad . </s> </p>
<p> <s> Ema lamab endistviisi hääletult teki all . </s> <s> Võib-olla on ta magama jäänud . </s> <s> Kui nii , siis on paras aeg seda peamist otsustada . </s> <s> Õed vaatavad ootavalt venna poole , see mõistab ja ruttab sosistamisi kinnitama : </s> </p>
<p> <s> " Muidugi võtan ma ta edaspidi enda juurde . </s> <s> Aga praegu ... ; praegu ma ei saa . </s> <s> Elan ise teise toanurgas ja palk on ka nii – ei mõista elada ega surra . </s> <s> Peremees räägib iga päev koondamisest . </s> <s> Klaverivabrikus juba käivad mehed ainult kolm päeva nädalas ... ; Eks näe , millega see veel lõpeb ... ; " </s> </p>
<p> <s> Minnale tundub , nagu kostaks teki alt nuuksatus või oie , mingi mahasurutud hääl . </s> <s> Ei , ta eksis . </s> <s> Seal on kõik liikumatu ja vait . </s> <s> Taevale tänu – ta magab . </s> </p>
<p> <s> " Ta võiks ju meilgi olla – meil on ruumi ja leiba – aga te teate Indrekut , see on äkiline ega vali sõnu ja kas siis ema oskab ... ; " Kõige vanem õde laotab lootusetult käsi ja vaatab abiotsivalt järgmise õe poole . </s> <s> See ütleb järsult : </s> </p>
<p> <s> " Mina viiksin ta tänapäev , aga mul on seal juba meheema , samasugune surm , keda iga päev peab aitama . " </s> </p>
<p> <s> Kolmas õde nuuksatab : </s> </p>
<p> <s> " Võtaks ta kõigest hingest , kui tast natukenegi asja oleks . </s> <s> Kui ma ise mõisapõllul käin , oleks mul koduhoidjat hädasti vaja . </s> <s> Aga niiviisi ... ; nagu ta praegu siin on ... ; " </s> </p>
<p> <s> Minna ei ütle midagi . </s> <s> Mis tal jääbki öelda ? </s> <s> Tal pole kurja meest , ämma ega käi ta mõisapõllul . </s> <s> Ta läheb Aksli juurde ja annab sellele käsu : vaadaku ta rekke natuke rohkem sasi , et emal oleks parem lesida ; tee juba kohati paljas , reejalased hakkavad männijuurikatesse kinni . </s> </p>
<p> <s> Aksel võtab kälimeeste regedelt põhku lisaks , soputab need laialt üle ree . </s> <s> Siis viib ta ämma süles trepist alla . </s> <s> See ei pane kätt ta kaela ümber , lamab nagu kivitükk ja kuigi teda just paljuke pole , on Akslil tegemist , et temaga trepist alla saada . </s> <s> Artu kõnnib nende järel , ta ei saa aidata , sest tondilossi kägisev trepp on kitsas nagu taevaredel . </s> <s> Kui eit lamab juba Jänijõe reel tekkide all , kummardub Artu ta üle ja sosistab talle kõrva : </s> </p>
<p> <s> " Ainult nii kauaks , ema , kui ma jalad alla saan . </s> <s> Siis tulen sulle järele ja viin su ära . " </s> </p>
<p> <s> Eit ei ava silmi , lööb ainult käega , nõrgalt ja lootusetult , nagu aetakse eemale kiusajat kihulast . </s> </p>
<p> <s> Ja siis nad sõidavad – igaüks oma kanti . </s> <s> Minna istub Aksli selja taga . </s> <s> Ta mõtleb , kui lihtne on üht kodu lõpetada – pühi korra luuaga üle põranda ja puhas . </s> </p>
<p> <s> ... ; Jälle on päike sulatanud seinaääred mustaks , trepi eest nirisevad veenired alla oja poole ... ; Kase otsas vilistavad kuldnokad nii valjusti , et Aksel peab aeg-ajalt pillimängu katkestama ja linnulugusid kuulatama . </s> <s> Ta istub trepiastmel ja lapsed , paljad jalad kuuesiilu all , kükitavad ta kõrval – ühel pool musta peaga Reet ja teisel pool linalakk Mirjam . </s> <s> Minnagi istuks seal trepil , kui ta ei peaks kogu aja edasi-tagasi jooksma . </s> <s> Aga puusületäiega tulles või veeämbriga minnes leiab ta ikka mahti oma linnupoegadele pilku heita , et siis emasüdame muretsemisega mõelda : taevas teab , mis neist lastest küll ükskord saab – suukesed lahti , vahivad nad isa sõrmede peale , peakesed viltu , kuulavad nad tema mängu . </s> <s> Ja isa ei väsi neile mängimast . </s> </p>
<p> <s> Kui Minna tühja seaämbriga tuppa läheb , küsib hääl sängist : </s> </p>
<p> <s> " Kuule , mispärast ta nüüd väljas seda pilli piristab ? </s> <s> Kas mina teda segan või ? " </s> </p>
<p> <s> " Mis sa nüüd , ema , väljas on ju kevad ! " põikleb Minna . </s> <s> Ta ei või ometi öelda , et Aksel tõepoolest ema pärast ei julge toas mängida . </s> </p>
<p> <s> " Lapsed külmetavad end kringliks , " pahandab eit . </s> <s> " Kui tal nii kange valu seda kräunutada on – mängigu toas . " </s> </p>
<p> <s> Minna käib veel kord väljas , kamandab lapsed tuppa – kevadine tuul on tõesti kurikaval – , sosistab Akslile midagi kõrva . </s> <s> Aksel tõuseb , astub tuppa ja paneb pilli ära . </s> <s> Aga pärast õhtusööki laskub ta sängile , seljaga vastu seina , nagu see ta komme alati on olnud , ja tõstab pilli sülle . </s> <s> Ei ta mängi enam mingit õiget lugu , ainult sõrmitseb lõõtsanuppe , tasa ja ettevaatlikult , nagu uinutaks iseennast . </s> </p>
<p> <s> Nurgasängis lamab eit kinnisilmi . </s> <s> Ta ei liiguta end ega räägi ainustki sõna . </s> </p>
<p> <s> Ent järgmisel hommikul ütleb ta Minnale : </s> </p>
<p> <s> " Tõsta kartulid siia sängi juurde . </s> <s> Lapsed annavad mulle kätte , ma koorin ajaviiteks ära . " </s> </p>
<p> <s> " Kuidas sa niiviisi selili ? " imestab Minna . </s> <s> Kuid ema põrutab : </s> </p>
<p> <s> " Too , kui ma ütlen ! " </s> </p>
<p> <s> Miks ta ei peaks siis tooma ? </s> <s> Helde aeg , see on ju suur asi , kui pudrukartulid on õhtuks kooritud . </s> <s> Pane ainult pada tulele ! </s> </p>
<p> <s> Nädala-paari pärast peab Minna kõik villase lõnga kerapabulad üles otsima ja ema juurde tooma . </s> <s> Siis ei taha lapsed enam eide sängi juures ära minnagi : teineteise võidu annavad nad nõu , missugused triibud peab eit kuduma Reeda , missugused Mirjami sokkidele . </s> <s> Seejärel tuleb neil otsustada , mis värvi kärbsed sobivad kellegi kinnastele . </s> </p>
<p> <s> Ühel õhtul metsast tulles märkab Minna , et korstnast tõuseb suitsu . </s> <s> " Jänijõe taat on vist külla tulnud , " mõtleb ta sammule kiirust lisades . </s> </p>
<p> <s> Ei , külalist pole . </s> <s> Aga tuli praksub pliidi all ja kartulid podisevad pajas . </s> <s> Eit on pikali sängis , lapsed kükitavad ta jalgotsis , näokesed pingul salapärasest rõõmust . </s> </p>
<p> <s> " Kes tule alla tegi ? " </s> </p>
<p> <s> " Meie tegime ! " tuleb kahehäälne vastus ja lapsed sööstavad sängist alla , nagu oleks neil nüüd selleks luba . </s> </p>
<p> <s> " Kes ? </s> <s> Teie ? " </s> </p>
<p> <s> " Jah , eit ja meie . </s> <s> Meie tõime puid ja eit pani põlema , " seletatakse võidu . </s> </p>
<p> <s> " Mis te ometi luuletate ! ? " ei oska Minna ikka veel laste vadinat uskuda . </s> <s> " Kuidas siis eit pliidi juurde sai ? " </s> </p>
<p> <s> " Eit roomas , " seletab nelja-aastane Reet ja väiksem õde täiendab õhinal : </s> </p>
<p> <s> " Meie kõik loomasime . </s> <s> Eit loomas ja Leet loomas ja Milli loomas , niimoodi , vaata , emme ! " </s> </p>
<p> <s> Väike Mirjam on käpuli põrandal , et emale näidata , kuidas asi oli . </s> <s> Aga ta ei saa seda veel kuigi hästi teha , sest sängist kostab vihane hääl : </s> </p>
<p> <s> " Suu pidage ! </s> <s> Või ma teile ... ; ! " </s> </p>
<p> <s> Minna kohendab tuld , kergitab pajakaant , läheb siis ema sängi juurde ja ütleb murelik-hellalt : </s> </p>
<p> <s> " Ema , seda pole vaja , et sa peaksid niiviisi ... ; Kukud veel – " </s> </p>
<p> <s> Eit ajab end sängis istuli , torkab peenikesed elutud jalad üle sängiserva . </s> <s> Põsk on tal sitsirätiku sisse peidetud , silm vihane . </s> </p>
<p> <s> " Kui sulle ei kõlba see tuli , eks viska vett peale ! " pistab ta mürgiselt ja seejärel tuleb käsk : </s> </p>
<p> <s> " Too mulle kepp ! " </s> </p>
<p> <s> " Mis sa sellega teed ? " pärib Minna ema kuivanud jalgu vaadeldes . </s> </p>
<p> <s> " Mis ja mis ! </s> <s> Virutan Reedale , kui ta väiksemat pillitab . " </s> <s> Eit tõmbab jalad teki alla , laseb end sängi pikali , aga kordab käredalt : </s> </p>
<p> <s> " Too kepp , kui ma ütlen ! " </s> </p>
<p> <s> Minna toob emale kepi , peenikese lapsevitsa . </s> <s> Eit saadab selle tagasikätt pliidi ette . </s> </p>
<p> <s> " Too kepp , mis kepp on ! " </s> </p>
<p> <s> Nüüd toob Minna tugeva luuavarrejämeduse roika : noh , kui eide süda tõepoolest lubab teda sellega tüdrukut virutada , siis virutagu – ta virutab ju iseenese lapselast ; küllap ta peaks teadma , mis lapsele vaja . </s> </p>
<p> <s> Teisel õhtul küsib Minna õue vastu jooksnud tütreilt : </s> </p>
<p> <s> " Kas olite head lapsed ? " </s> </p>
<p> <s> " Jah , olime ! " kinnitatakse õhinal . </s> <s> " Me aitasime eidel kõndida . " </s> </p>
<p> <s> " Mis te tegite ? " pärib Minna arusaamatuses . </s> </p>
<p> <s> " Aitasime eidel kõndida , " kordab väiksem tütar ja suurem seletab asjalikult : " Eit juba kõndis . </s> <s> Ühe käega hoidis seinast , teisega kepist ja muudkui astus . " </s> </p>
<p> <s> " Astus ? </s> <s> Ja mis teie tegite ? " </s> </p>
<p> <s> " Meie plaksutasime käsi ja hüüdsime : " Eit , kõnni veel ! </s> <s> Veel , veel , veel ! </s> <s> " " </s> </p>
<p> <s> " Helde taevas ! </s> <s> Ja ta ei virutanud teile kepiga ? " </s> </p>
<p> <s> " Ei . </s> <s> Pärast rääkis veel muinasjuttu . " </s> </p>
<p> <s> Minna pöörab lastele selja , et silmi varjata . </s> <s> Ema ... ; Ta pole veel kuuekümnene , ja peab kõndima nagu pime sant , peab roomama nagu laps . </s> <s> Miks ? </s> <s> Mis süü pärast ? </s> </p>
<p> <s> Ei ühtegi sõna küsi Minna emalt selle kõndimise kohta . </s> <s> Ta nagu ei näegi keppi , mis seisab ema sängi juures . </s> <s> Ei räägi sellest ka Aksel . </s> <s> Ei räägi eit ammugi , ei räägi isegi siis mitte , kui ühel öösel roika asemele sigineb ilus tugev kooritud ja siledaks vestetud kadakane kepp . </s> </p>
<p> <s> ... ; Taevale tänu , mu elu on nüüd korras ! </s> <s> Mul on kindel katus pea peal , mu tuba on soe , mu lastel on terved särgid seljas ja kolm korda päevas võivad nad juua lüpsisooja piima . </s> <s> Mul on porgandipeenrad maja taga ja linamaa Aunamäel ja kartulid kasvavad Mägede meeste põldudel . </s> <s> Mu kanad krobistavad metsa all tigusid süüa ja nende pesad on täis mune . </s> <s> Ma võin südamerahus töötada raielangil , kaevata kraavi või teha külas päevi , sest mul on valvaja silm kodus . </s> <s> Ja öelge , mis tahate , mul on mõnikord mahti võtta raamat ja lugeda paarkümmend lehekülge järjest ... ; </s> </p>
<p> <s> Võib-olla tunnistaks Minna seda kõike nüüd endale , kui teda ei vaevaks lakkamatult kaks suurt muret . </s> <s> Üks on tal ühine Aksliga , teine emaga , aga mõlema mure rängem pool on ometi tema kanda . </s> <s> Aksli pärast oleks võinud nende pulmaveksel juba mitu korda protesti minna . </s> <s> Tollest päevast alates , mil naine võlast teada saab , on tema asi vekslipikendamise tähtpäevi meeles pidada , tema asi on veeringuid vaagida ja raha koguda . </s> <s> Aga raha ei kasva puu otsas ega puu all , teda saada ja kokku korjata on kõikidest vaevadest kõige kurjem vaev . </s> <s> Sellel vähesel , mida talvine metsatöö annab , on alati tuhat auku ees . </s> <s> Kõigepealt tuleb ikkagi hoolitseda , et leib püsiks majas . </s> <s> Aunamäelt on seda saadud ja kui alati pole olnud kohe tervet ostuhinda lauale laduda , on Aunamäe peremees õnneks oodanud : " Mis seal ikka parata – ega te Ameerikasse põgene ! " </s> <s> Kui Aksel tahakski põgeneda , tema , Minna , ei laseks , vähemalt enne mitte , kui Aunamäe peremehele jahukoti eest tasutud . </s> <s> Võlg on võõra oma , ka see võlg , mis pole paberi peale kirjutatud ega templite-allkirjadega kinnitatud . </s> <s> Õnneks ei nõuagi Aunamäe peremees alati raha – ta teab hästi , et kui Ukuaru rahval pole raha võla tasumiseks , siis on neil neli tervet kätt , millest kaks eriti kärmed . </s> </p>
<p> <s> Minna ei mõista mõelda , mis ta küll suurest rõõmust teeks , kui kord ka selle templite ja allkirjadega võla saaks kustutatud , kui mingil imekombel jõuaks niikaugele , et võiks veksli välja osta , lõhki tõmmata ja tükid ära põletada . </s> <s> Küllap ta laseks siis Akslil nädal aega järjest lõõtsa tõmmata ja kargleks lastega nii , et Ukuaru orus liiv tolmaks . </s> <s> Palju Aksel selle võla pärast südant valutab , seda Minna ei näe . </s> <s> Aga kord , kui ta mehe käest pärib , mis ajalehes uudist , saab ta vastuseks : " Mis ikka ... ; nagu alati : väiksed vargad võllas , suured tõllas ! " </s> <s> Ja seejärel seletatakse , et jälle on ühe ministri võlamiljonid kustutatud . </s> <s> Jah , niiviisi see asi käib – suurte meeste suured võlad kirjutatakse korstnasse , väike mees peab oma väikese võla või vähemalt selle protsendid õigel ajal tasuma . </s> <s> Kui ta seda teha ei suuda või ei oska , peab ta naine seda tegema ja iga kolme kuu tagant kas või tulest vajalikud veeringud välja tooma , et õnnetus pere peale ei prantsataks . </s> </p>
<p> <s> Mõnikord öösiti avasilmi lakke vahtides tabab Minna end imelikult mõttelt : kui vend Artu saadaks või tooks nii palju raha , et võiks veksli välja osta , kui ta teeks niisuguse kingi , kui ta aitaks ! </s> <s> Ei , ei , mitte sellepärast , et Minna talle omal ajal sõidupileteid ostis ja sentegi pihku pistis , ei , mitte sellepärast , vaid puhtast vennalikust armastusest ning heldusest . </s> <s> Aga niipea , kui see imelik mõte Minnale tuleb , hakkab ta süda hirmsasti valutama , sest ... ; Artu , see ongi Minna teine suur mure . </s> <s> Ei ole Minnal vaja tema raha – küllap ta ilma selletagi toime tuleb – tal on vaja teda ennast , kirja või muud elumärki . </s> <s> Ja mitte üksnes enda pärast , vaid kõigepealt ema pärast . </s> </p>
<p> <s> " Vaata siis kirja kah ! " </s> </p>
<p> <s> Millal libisevad need sõnad esimest korda üle eide huulte ? </s> </p>
<p> <s> Ei , mitte sellel esimesel Ukuaru suvel , mil ta uuesti kõndima õpib . </s> <s> Sellel kevadel ega suvel ei ole eidel poega või kui on , siis nii sügaval südamepõhjas , nii suurte valude all , et ta seda endalegi ei julge tunnistada , teistele ammugi mitte . </s> </p>
<p> <s> Juhtub , et Aksel seab Liivalaiale minekut . </s> <s> Eit jälgib teda rätiserva alt , kuid ei lausu sõnagi . </s> <s> Ka Minna vaikib sellest peamisest . </s> <s> Ta ei käsi kirja vaadata , kuigi teab , et mees läheb postkontorisse ajalehti otsima . </s> <s> Miks ta ei käsi ? </s> <s> Kas ta ei oota kirja ? </s> <s> Või polegi tal enam venda ? </s> <s> On . </s> <s> Minna ei saa unustada Artut , ei saa , kui ka tahaks . </s> <s> Kuidas saaks ta unustada seda jonnakat põngerjat , keda ta kõhtu venitades tondilossis trepist üles-alla tassis ? </s> <s> Kuidas suudaks meelest lasta seda sihvakat poissi , Laagri rahva uhkust ja au , kellele ta kõik oma linnasõidupiletid pihku pistis , või seda ilusat pikka peielist , kes kindlalt kinnitas : " Ainult nii kauaks , kui ma jalad alla saan ! " </s> <s> Minna ei saa unustada venda , kuigi sellelt elumärki ei tule . </s> <s> Ta kirjutab vennale kirja , siis teise ja siis kolmanda . </s> <s> Neljandat ta enam ei kirjuta . </s> <s> Artu võib arvata , et Minna ootab , millal ta ema ära viiks . </s> <s> Nii kerge on ju valesti mõista , kõige südamlikumat sõna võõriti tõlgendada . </s> <s> Seepärast Minna vaikib . </s> <s> Vaikib , kuid ei unusta . </s> <s> Iga juhusliku teate , mis ta Liivalaia linnaskäijailt venna kohta juhtub saama , haarab ta ahnelt kinni . </s> </p>
<p> <s> Kärsitusega ootab Minna Aksli kojutulekut . </s> <s> Ehk on seekord ometi kiri , ehk on paar ridagi . </s> </p>
<p> <s> Aksel ei tule niipea . </s> <s> Ei , kui ta kord üksi kodust pääseb , siis on tal aega tagasitulekuga . </s> <s> Ja vabandav põhjus on ka alati käepärast : käis Jänijõel vanu vaatamas-aitamas . </s> <s> Minnal ei kõlba seda keelata ja ega ta keelagi , ehkki ei usu , et Akslist seal suuremat abi võiks olla . </s> <s> Ei saa Akslist kartulivao ajajat siin ega seal , ei äkke järel jooksjat ega vikati vibutajat . </s> <s> Kui teda Mägedele käiakse kutsumas , siis ikka pilli pärast ja pilliga . </s> <s> Jänijõele ei lähe ta küll pilliga , aga et ta seal teab mis valmis teeks , sellega ei maksa ka kellelgi end petta . </s> <s> Hea , kui aitab mõne kartuli- või viljakoti vankrile visata – vanamehele hakkavad need juba vastu . </s> <s> Ent paljuke neid kotte seal ära ei ole ! </s> <s> Liiga hästi teab Minna , et mees mängib isa juures tihti lihtsalt " abimetsavahti " , hulgub vanamehega koos mööda metsa , vahib puude kõrgust , kuulab taadi juttu ja venitab nii päeva õhtusse . </s> <s> Ei tal ole kahju tühjalt jooksnud ajast ega tegemata jäänud tööst , ei ole – kuid mis parata ! </s> <s> Täiskasvanud puud on raske painutada , raske painutada ja veel raskem sirutada , kui see kord kõveraks on kasvanud . </s> </p>
<p> <s> Aksel tuleb , kui ta tuleb , paneb mütsi varna , otsib taskust ajalehe ja taskupõhjast lastele paar kommi . </s> <s> Sel ajal , kui ta tasku kallal kohmitseb , istub eit liikumatult sängi serval , ei pööra pead , ei vaata väimehe poolegi , kuid Minna teab , et ema süda väriseb veel hullemas ootusärevuses kui tema oma . </s> <s> Ja et kirja ei ole ka sel korral , ei suuda Minna end enam pidada , vaid pahvatab : " On aga saks seal linnas , ei saa kahte sõna kirjutada ! " </s> </p>
<p> <s> Eit ajab end püsti , tõmbab rätiserva rohkem näo peale ja sisiseb : </s> </p>
<p> <s> " Mis te tast närite ! ? </s> <s> Või olen mina teil risuks ? " </s> </p>
<p> <s> Ja tagasikätt lüües komberdab ta toast välja . </s> </p>
<p> <s> Minna kahetseb , et ta end pidada ei suutnud . </s> <s> Aga sellest ajast , mil ta teada sai , et vend suksutab linnas tünnivabriku meistri tütart , põleb ta hing isesuguses kiivuses . </s> <s> Ta ei taha leppida , et vend elab oma elu , oma õnne ja õnnetusi üksi , ei soovi midagi omastega jagada ega nende elust osa võtta . </s> <s> Artu elab linnas nii , nagu poleks ta iialgi tondilossi kägisevast trepist üles-alla jooksnud ega Liivalaia propsikoorijaid tundnud , elab nii , nagu oleks taevast linnakividele potsatanud . </s> <s> Ei ole tal vist iial mingit nabanööri olnud ... ; </s> </p>
<p> <s> Ei , Minna eksib . </s> <s> Nabanöör on siiski olnud . </s> <s> Seda kinnitab kaardike , mis tuleb linnast jõulupühade eel . </s> <s> Ainult kolm sõna on sellel kaardil , kuid need kolm sõna aitavad eide sirgu . </s> <s> " Noh , näete nüüd ! " rõõmustab ta ja ta katmata palg hiilgab nagu armulauaõndsuses . </s> <s> " Teisel ju seal ka oma töö ja tegemine , teil aga kohe : uhke ja uhke ! " </s> <s> Ta peidab jõulukaardi peapadja alla ja ainult tema üksi teab , kui tihti ta seda seal katsub , pihku võtab ning üle loeb . </s> <s> Aga seda , missugust julgust see kaardike emale annab , võivad kõik näha . </s> <s> Eide selg muutub silmanähtavalt sirgemaks , ta jalad kindlamaks – aeg-ajalt unustab ta oma haige põsegi katmata . </s> <s> Ja kui Aksel jälle Liivalaiale minema hakkab , käsib eit kõigile ootamatult : </s> </p>
<p> <s> " Vaata siis kirja kah ! " </s> </p>
<p> <s> Keegi ei naera selle peale , keegi ei muiga ega pilguta silma ja eit ei jää seda uurima , annab käsu ning läheb oma teed . </s> <s> Võib-olla ei usu ta isegi , et seal midagi vaadata on , ent tal on nüüd ometi õigus oodata . </s> <s> Ja seda õigust ei himusta talt keegi ära võtta . </s> <s> Vastupidi . </s> <s> Kui eit asjata ootamises kipub väsima , ergutab Minna teda tema oma sõnadega : " Eks tal ole seal ka oma töö ja tegemine ! " </s> <s> Eit toriseb midagi vastu , mõnikord vehib kurjalt käega , kuid rahuneb ja jääb ootama uut päeva , mil keegi jälle Liivalaiale läheks . </s> <s> Liivalaial käimisi on aga nüüd tihti , sest maailmas sünnib imelikke asju ja Aksel arvab , et Ukuarulgi ei või elada nagu karu koopas . </s> <s> Pealegi hakkab Jänijõe vana üha väiksemaks kuivama , märkkirves on talle juba üsna raske ja uskuda võib , et ta selle varsti teisele üle annab . </s> <s> Aksel kinnitab , et sel päeval peab ta seal ligidal olema , ja Minna ei hakka talle vastu vaidlema . </s> </p>
<p> <s> ... ; " Kus köis , kus vai ? </s> <s> Kus köis , kus vai ? " </s> </p>
<p> <s> Väike rangjalg , rätik nurkapidi peos , tatsab põrandal , vahtides sängide ja laudade alla . </s> <s> Minna kolmas linnupoeg teab , et ta muidu õue ei pääse , kui peab oma köie ja vaia üles otsima . </s> <s> Paks mets võib lapse ära neelata , ojavesi võib lapse kaugele kanda – et seda ei juhtuks , on kõik Ukuaru väikesed tüdrukud pidanud kaskede all köies olles vissit mängima . </s> <s> Nüüd lippavad kaks suuremat juba pärisvissi järel , käivad eidega vaatamas , et Tähik end mõne kännutüüka külge kinni ei mässiks , pisike Ilme aga otsib oma köit ja vaia , et päikese kätte pääseda . </s> </p>
<p> <s> See on imelik laps , see kolmas . </s> <s> Ei ole tal esimese õe särtsu ega teise õe hella pehmust , ei ole nende tumedat ega heledat ilugi . </s> <s> Teda vaadates peab Minna ikka ja jälle endalt küsima : kelle tütar see paksuke potsaks küll on , missuguse esivanema kingitus . </s> <s> Kummast – kas Aksli või tema enda suguvõsast on pärit punakad kruttis kiharad , ülespoole otsaga nina ja rohekashallid silmad , mis tundide kaupa võivad vahtida ühte ning samasse punkti ? </s> <s> " See laps ei mõista sul nutta ega naerda , " – on eide arvamine . </s> <s> Tõsi , naljalt ta ei nuta ega naera , kuid ajab oma joru ega jäta enne , kui saab , mis soovib . </s> </p>
<p> <s> " Kus köis , kus vai ... ; ? " </s> </p>
<p> <s> Minnal pole aega lapse jorinat kuulata – heldus , millal tal nende jaoks aega on olnud ? – ja kahmab joriseja kaenlasse , haarab nagist pesunöörijupi , mille küljes ripub paras puuvai , ja ruttab trepile . </s> <s> Ja niiviisi – kaenla all jalgadega sibav laps , käes nööripundar vaiaga – jääb ta sinna üllatuses peatuma : õues seisab ootamatu külaline . </s> </p>
<p> <s> " Tere ! " tervitab mustas milaneeskleidis kahvatu naine . </s> <s> " Ära imesta midagi . " </s> </p>
<p> <s> " Tere , tere ! " vastab Minna . </s> <s> " Mis ma ikka imestan . " </s> </p>
<p> <s> Ta viib lapse kaskede alla , seob nööri talle ümber kõhu ja koksib vaia maa sisse . </s> <s> Nüüd võib Ilme tatsata ümber vaia , istuda rohul , vahtida kanu ja kassi , võib näppida rohtu ja puurida sõrmekestega mulda , võib kuulata lindude laulu ja metsa kohinat , kuni väsib ja pikali vajub . </s> <s> Ema on vaba tööks-toimetusteks , ei , seekord küll külalise jaoks . </s> </p>
<p> <s> " Kas see on su viimane ? " küsib külaline Minna tegevust jälgides . </s> </p>
<p> <s> " Jah , praegu küll , " naeratab Minna ja , silmitsedes küsijat , mõtleb : " Miks ta küll niisuguse musta soolika selga on ajanud – ise kõhn nagu hernekepp ja kõht nagu muna . </s> <s> Mina ei tihkaks küll niiviisi end näidata . " </s> </p>
<p> <s> Minnal on kohev puuvillane seelik ja selle üle lai traksidega põll – põlleriide ostmiseks on tal alati rikkust jätkunud – keegi ei oska öelda , on ta jälle " niimoodi " või ei . </s> <s> Ta rinnad on küll juba kolm last aastaseks imetanud , kuid ikka on need pluusi all pingul . </s> <s> Külalisel pole ei puusa , ei rinda , on ainult musta siidi sisse mähitud selgroog , ümmargune kõht ja suured väsinud silmad . </s> </p>
<p> <s> " Ja teised ... ; kus need sul on ? " pärib külaline üksisilmi last vaadates . </s> </p>
<p> <s> " Seal nad ladistavad , " näitab Minna oja poole . </s> <s> " Hommikust õhtuni jalgupidi vees . " </s> </p>
<p> <s> Külaline ohkab : </s> </p>
<p> <s> " Küll oled sa õnnelik ema ! " </s> </p>
<p> <s> Minna naeratab : </s> </p>
<p> <s> " Ma arvan , et see õnn on igaühe enda teha . " </s> </p>
<p> <s> Külaline tõstab käed kõhu peale , väikeste nähtamatute rindade alla , surub sõrmed tugevasti risti . </s> <s> Minna pilk jääb nendele sõrmedele peatama , nendele kõhnadele , tööst lõhutud sõrmedele , ja talle meenub midagi kauget ning ammu unustatut . </s> </p>
<p> <s> " Ma tahaksin ka tütart , " õhkavad külalise närbunud huuled . </s> <s> " Võib-olla jääks ta siis elama . </s> <s> Poega ... ; ma ei suuda . </s> <s> Sa tead , juba kaks on läinud ... ; Ei , poega ma ei suuda . " </s> </p>
<p> <s> " Ehk on nüüd tütar , " julgustab Minna . </s> <s> " Räägitakse , et tütar teeb näost plekiliseks . </s> <s> Sul on nina peal pruunid laigud . " </s> </p>
<p> <s> " On ? " küsib teine uskumatult ; Minna ei mõista , kas rõõmu või hirmuga . </s> <s> " Kas ikka on ? </s> <s> Aga ... ; aga tema tahab ... ; poega ! " </s> </p>
<p> <s> " Miks ? </s> <s> Tal on ju poeg . " </s> </p>
<p> <s> " On . </s> <s> Tal on neid mitugi – mis ma sest salgan – Mägede külas ja võib-olla ka mujal . </s> <s> Aga ta tahab , et ka see oleks poeg . </s> <s> Ta nõuab ... ; " </s> </p>
<p> <s> Minna ei suuda tõsiseks jääda , ta peab naerma . </s> <s> " Ta nõuab ... ; " Keldriaugu peremees nõuab , et sünniks poeg . </s> <s> Ta piitsutab taga naist , vaest " parema elu " jaoks sündinud Loreidat , ja nõuab , et see sünnitaks talle igal aastal poja , elusa või surnud , aga peaasi – poja . </s> <s> Muidugi – kui inimene rühib , kuivatab sood ja ehitab kivikindlusi , siis peab tal olema ka poegi , kellele neid pärandada . </s> </p>
<p> <s> " Ah ! " nuuksatab Loreida , laskudes trepiastmele . </s> <s> " Ma lihtsalt ei suuda ... ; ma olen nii otsas ... ; " </s> </p>
<p> <s> Jah , ta on otsas . </s> <s> Minna näeb selgesti , et Keldriaugu perenaine on otsas ja talle meenub üks noor tüdruk , kes lõkerdades jookseb tondilossi trepist üles . </s> <s> " Kust sa tuled ? " küsib ta sellelt lõkerdajalt . </s> <s> " Patu pealt ! " saab ta vastuseks . </s> <s> Patu pealt ... ; Mis patt see on , mille eest nii kurjalt karistatakse ? </s> <s> Kelle patt ? </s> </p>
<p> <s> " Ma olen nii väsinud , " nutab Loreida . </s> <s> " Alati on seal kiire , tuhat tööd ootab ... ; Ja tema ... ; ta pole ju inimene ! " </s> </p>
<p> <s> " Kes ta siis on ? " imestab Minna . </s> <s> Selle üle ta ei imesta , et perenaisel kiire on . </s> <s> Ta on igal aastal käinud Aunamäel kartuleid võtmas , ka heinal ja sõnnikuveol ; ta teab , kuidas perenaised tööd lõhuvad . </s> <s> Nad on hommikul esimesed ja õhtul viimased . </s> <s> Aga kas tema siin Ukuarul pole olnud esimene ja viimane ? </s> <s> See esimene ja viimane ei tapa veel inimest , kui aga ... ; </s> </p>
<p> <s> " Kes ? </s> <s> Sa küsid , kes ta on . </s> <s> Noh , kuula siis , kuula ! " karjatab Loreida . </s> <s> " Kuula , kui tahad ! " </s> </p>
<p> <s> Kas ta tahab või ei , Minnal ei kõlba ära joosta , kui teine on tulnud tema juurde südant kergendama . </s> <s> Ta peab istuma trepiotsale lapsepõlvekaaslase kõrvale ja kuulama . </s> <s> Ta kuulab Loreida katkendlikku juttu , tema süüdistavat sosinat , tema nuuksumist , ja kõigest sellest , mis ta kuuleb ning enne on kuulnud , kerkib ta ette kummaline , võbinaid tekitav pilt , mis iial enam meelest ei unune . </s> </p>
<p> <s> Keldriaugu suures köögis , kus on ilus pottkividest pliit , istub ristjalgadega söögilaua ääres mitu inimest . </s> <s> Kõik nad söövad isukalt , sest toit on tugev ja hea , aga perenaise suus käib pala ringi , ta ei suuda seda alla neelata . </s> <s> Ta on tõusnud hommikul esimesena ja jooksnud kogu päeva ühe töö juurest teise juurde , suutmata õieti midagi ära teha – nüüd õhtul on ta nagu laip . </s> <s> Ta tõstab taldrikule kartuli , ta paneb sellele kastet peale , ta pistab tükikese suhu – kuid rohkem ta ei suuda . </s> </p>
<p> <s> " Söö ! " ütleb peremees , tervisest punetava näoga mees . </s> </p>
<p> <s> " Söö ! " sunnib peremehe ema , suur tugeva kondiga vanaeit . </s> </p>
<p> <s> " Söö ometi ! " meelitab perenaise enda ema , paks väsimatu naine , kes on muutunud Keldriaugu peaperenaiseks . </s> </p>
<p> <s> Noor naine neelab vägisi paar suutäit , olles samal ajal hirmul , et peab laua juurest üles kargama ja kõik jälle solgiämbrisse välja oksendama . </s> <s> Ta ei sööks ühtegi põrmu , kuid ta teab , et ta ei tohi söömata lauast tõusta – kolm paari silmi valvavad teda ja loevad ta suutäisi . </s> </p>
<p> <s> " Söö ! " käsib mees . </s> </p>
<p> <s> " Söö ! " sunnib ämm . </s> </p>
<p> <s> " Söö ometi ! " palub ema . </s> </p>
<p> <s> " Ma ei taha ... ; ma ei jaksa . </s> <s> Ma olen nii väsinud , pea käib ringi , " vabandab piinapingil istuv perenaine . </s> </p>
<p> <s> " Kus mesi on ? " nõuab peremees rämedal häälel . </s> <s> " Tooge meepurk lauale ! " </s> </p>
<p> <s> Ämm käib sahvris , toob meepurgi , paneb poja ette . </s> <s> See lükkab meepurgi naise poole ja nõuab käskivalt : </s> </p>
<p> <s> " Söö ! " </s> </p>
<p> <s> " Issand jumal ! " ahastab naine . </s> <s> " Jätke mind kord juba rahule ! " </s> </p>
<p> <s> Ta tõuseb lauast , põgeneb tagatuppa , kisub end riidest lahti , tirib oma sängi mehe sängi juurest eemale teise seina äärde ja poeb teki alla . </s> <s> Aga sinnagi kuuleb ta mehe pahandavat häält : </s> </p>
<p> <s> " Näete nüüd – paku talle mett või linnupiima , ikka sama laul ! " </s> </p>
<p> <s> " Loreida pole käsuga harjunud , " kostab teine hääl , lepitavalt lipitsev , " teda tuleb hellusega ... ; " </s> </p>
<p> <s> " Rooska vaja ! " lajatab kolmas . </s> </p>
<p> <s> Naine tõmbab teki üle pea , püüab uinuda . </s> <s> Aga uni ei tule . </s> <s> Ta kuuleb , kuidas köögis kolistatakse , kuidas uksi riivitatakse ja kuidas peremees saapad ahju äärde viskab . </s> <s> Ja siis näeb ta teda tulevat , suurt , halli nagu tonti . </s> <s> See tont märkab , et voodid on lahutatud , ta ei hakka kiruma , ta naerab ja heidab naeru mügisedes oma sängi , nii et selle reformpõhi raksub . </s> <s> Natukese aega on ta seal vakka , kuulatab , kas naine magab . </s> <s> Naine püüab ühtlaselt hingates teda petta , kuid mees taipab pettust ja küsib karedalt : </s> </p>
<p> <s> " Loreida ? </s> <s> Sa ei maga ? </s> <s> Maga ! </s> <s> Sa pead magama . " </s> </p>
<p> <s> Vaevatud naine püüab magama jääda . </s> <s> Ta on juba unevirvenduses , kui märkab : mees viskab teki tagasi , astub põrandale ja tuleb nagu öövaim valgetes laiades aluspükstes üle toa , kummardab üle sängi ja kuulatab . </s> <s> Hirmujudin raputab naist , ta on jubedusest lämbumas , ta ei saa enam hingata . </s> <s> Ja siis vajub mehe lai raske kämmal naise kõhule . </s> <s> Kiljatades viskub naine istuli . </s> </p>
<p> <s> " Kuss ! </s> <s> Maga ! " rahustab mees . </s> </p>
<p> <s> " Mis sa tahad ? " karjub naine . </s> </p>
<p> <s> " Ei midagi , ei midagi , " pomiseb mees . </s> <s> " Kui sa ei maga , siis ma tulen natukeseks ... ; " </s> </p>
<p> <s> " Ei ! " karjatab piinatav . </s> <s> " Mine ära ! " </s> </p>
<p> <s> " Noh , noh ... ; Sa proovi vähemalt , kas ta ikka rapsib . " </s> </p>
<p> <s> " Issand jumal , kui sa mind rahule ei jäta , ma poon end üles ! " hüüab naine nuttes . </s> <s> " Sa oled hulluks läinud ja ajad mind ka hulluks . </s> <s> Ma ei suuda seda enam kannatada ! " </s> </p>
<p> <s> " Lollike ! " pahandab mees taandudes . </s> <s> " Ma muretsen ju ainult sinu pärast ja tema pärast . </s> <s> Sa peaksid ise samuti muretsema . </s> <s> Meie ei tohi teda jälle kaotada . </s> <s> Mis mees ma enam säärane olen , kui ma üht elusat poega ei suuda valmis teha ! " </s> </p>
<p> <s> Elusat poega ... ; </s> </p>
<p> <s> " Ma pean ära põgenema , " sosistab Loreida niiskelt läikivate silmadega ringi vahtides . </s> <s> " Ma pean Keldriaugult ära minema . </s> <s> Võib-olla siis ... jääb ta elama . </s> <s> Seal aga ... ; ma ei tea ainult , kuhu ma peaksin põgenema . " </s> </p>
<p> <s> Minna ei oska öelda , kuhu Keldriaugu perenaine peaks oma kodust põgenema , et elusat peoga ilmale tuua . </s> <s> On loomi , kes põgenevad neiks rasketeks tundideks kõige tihedamasse tihnikusse . </s> <s> Aga inimene pole loom . </s> <s> Kuigi igaühele ei panda sulgpatja alla , peaksid puhtad õled ja linane palakas ikkagi varuks olema . </s> </p>
<p> <s> " Aga su ema ... ; Mis siis tema ütleb ? " märkab Minna äkki küsida . </s> </p>
<p> <s> " Ah ! " hüüatab Loreida kibeduse ja põlgusegagi . </s> <s> " Tema ... ; ta on peast segaseks läinud . </s> <s> Tondilossis tahtis olla proua , nüüd tahab olla perenaine . </s> <s> Vana Papi ta juba tappis oma narrusega , nüüd siis ... ; on kord minu käes ... ; " </s> </p>
<p> <s> Ta nutab jälle . </s> <s> Ja korraga pahvatab : </s> </p>
<p> <s> " Miks sa küll saatsid tema sõrmuse tagasi ! ? </s> <s> Poleks sa seda teinud , siis poleks minul nüüd vaja niiviisi ... ; " </s> </p>
<p> <s> Ta tõuseb , et lahkuda , et tagasi koju minna , vaene rikas Keldriaugu perenaine . </s> <s> Must leinakleit seljas , tuigub ta teele , et õhtul jälle istuda pika perelaua taga ja hirmujudinaga vaadata meepurgi poole . </s> </p>
<p> <s> Vaikides saadab Minna lahkujat nõmmekünkani . </s> <s> Seal märkab ta oma meest mööda metsasihti tulevat . </s> <s> Ta jääb seisma ja , ilma et oleks õieti kaalunud , ütleb Loreidale : </s> </p>
<p> <s> " Kui sa just tahad – võid meilegi tulla . " </s> </p>
<p> <s> " Aitäh ! " pigistab Loreida ta kätt . </s> <s> " Eks ma näe – võib-olla aitab seegi , kui tean , et võin tulla . " </s> </p>
<p> <s> Ta läheb , ta astub edasi . </s> </p>
<p> <s> Minna jääb ootama Akslit , ruttab talle lõpuks vastugi . </s> </p>
<p> <s> Aksli nägu on täis uhket rõõmu , ta pisikesed mustad silmad säravad kavalalt . </s> <s> Ta lööb oma kõhetu keha Minna ees sirgu ning hõiskab : </s> </p>
<p> <s> " Nooh ! </s> <s> Võid õnne soovida ! </s> <s> Su ees seisab Jänijõe metsavaht ! " </s> </p>
<p> <s> Minna surub end mehe käte vahele ; silmad kinni , seisab ta tema rinna vastas . </s> <s> Ta ei märka midagi pärida . </s> <s> Lõpuks sosistab : </s> </p>
<p> <s> " Aga kui ... ; kui me jälle saame tütre ? " </s> </p>
<p> <s> Aksel kukub naerma , nii et mets kaigub . </s> </p>
<p> <s> " Neljas tütar ... ; " tuletab Minna talle meelde . </s> </p>
<p> <s> " Olgu ! </s> <s> Ja olgu ka viies ja kuues ! </s> <s> Ma õpetan nad kõik pilli mängima ja siis ... ; Vaatame ! " </s> </p>
<p> <s> Minna vaatab üles mehe poole , kelle tihedad , suitsetamisest kollakad hambad naerus säravad , vaatab metsa , vaatab pilvitut taevast ja tunneb : jah , ta on õnnelik ema , ta on õnnelik naine . </s> </p></div2><div2 type="alaosa"><head> III </head>
<p> <s> Õieti peaksin olema rõõmus , et Enn-Aksel sõitis võõrsile meheks saama ja et mul polnud vaja teda Liivalaia kalmistule isa kõrvale viia . </s> <s> Palju sellest ju ei puudunud : uue maja õnnistamise ööl kihutas ta " Jawaga " vastu puud . </s> <s> Kes oli selles süüdi , kas mina või Arras või Kaili ? </s> </p>
<p> <s> Sel korral , kui Ukuaru metskond loodi ja Arras oma naisega meile tuli , oli Enn-Aksel õieti alles poisike . </s> <s> Ta õppis küll juba tehnikumi viimasel kursusel , kuid mis sellest , ta oli ikkagi poisike . </s> <s> Kõik , kes teda tundsid , kinnitasid mulle , et ta on hea , viisakas ja aus poiss , kelle ainukeseks kiindumuseks on pill . </s> <s> See pill oligi ehk põhjuseks , miks Enn Kailiga nii ruttu sõbrunes . </s> <s> Kuid selles sõpruseski ei näinud ma midagi halba , see tundus olevat poisikese ja täiskasvanud naise puhas sõprus . </s> </p>
<p> <s> Kui Enn-Aksel lõpetas tehnikumi , andis Arras talle Mägede jaoskonna . </s> <s> Seal on kolm vahtkonda , üks neist paikneb üsna kaugel kolhoosimaade vahel ja Enn-Aksel hakkas igatsema " Jawat " . </s> <s> Ta rääkis sellest Arrasele , tahtis , et see nõuaks metsamajandilt . </s> <s> Kuulsin juhuslikult nende jutuajamist . </s> </p>
<p> <s> " Kõigepealt pead hakkama korralikult töötama , vohh ! " hüüdis metsaülem , vehkis sõrmedega läbi juuste , nagu see tal kombeks on . </s> </p>
<p> <s> " Kõigepealt looge noorele spetsialistile korralikud töötingimused ! " raius Enn-Aksel vastu . </s> </p>
<p> <s> Mul oli häbi seda kuulda . </s> <s> Teadis ju Enn-Aksel hästi , missugustesse tingimustesse Arras ise tuli . </s> <s> Täielik õigus oleks tal olnud Enn-Aksel lapsikute nõudmiste pärast läbi haugutada , kuid ta ütles ainult : </s> </p>
<p> <s> " Igale tehnikule ei jõua metsamajand veel mootorratast osta . </s> <s> Näita ette , et sa seda väärt oled ! " </s> </p>
<p> <s> " Korterit mul pole , liiklemisvahendit pole ... ; tööta niiviisi , " porises Enn-Aksel . </s> </p>
<p> <s> " Sul on samasugune korter kui minul . </s> <s> Või tahad ehk Mägedele ? </s> <s> Seal võiks mõnd endist elumaja kõbida . " </s> </p>
<p> <s> " Ma ei räägi sellest ! " </s> </p>
<p> <s> " Vohh ! </s> <s> Kannatame veel natuke , sügisel kolime kõik uude majasse üle . " </s> </p>
<p> <s> " Ma ei räägi sellest ! " kordas Enn-Aksel jonnakalt . </s> </p>
<p> <s> Muidugi ei rääkinud ta sellest , ta ei kippunud siis veel kuhugi ema ega eide juurest ja ruumi jätkus meil küllaldaselt , sest meie tüdrukud olid juba kõik laiali lennanud . </s> <s> Enn-Aksel rääkis rattast , ta igatses " Jawat " . </s> <s> Peaaegu igal Liivalaia poisil oli juba mootorratas ja mispärast siis mitte temal , Mägede tehnikul ? </s> </p>
<p> <s> Otsustasin , et kingin talle selle ratta . </s> <s> Sõidan ise edasi vana võrriga , nurun tüdrukute käest lisa hoiukassasse pandud mullikarahale ja ostan Ennule " Jawa " . </s> </p>
<p> <s> Ma ei võinud aimata , et tuleb öö , kus ta mind petab , kus ta end purju joob ja siis mööda vajumata liivateed kihutama hakkab . </s> <s> Ma ei võinud aimata , et Arras ja Kaili nii tülli lähevad , et Kaili Ukuarult lahkub . </s> <s> Ja sedagi ei võinud ma aimata , et Enn-Aksel Kailile Liivalaiale järele ajab . </s> <s> Aga nii see kõik juhtus ja nii lendas ta vastu puud ... ; </s> </p>
<p> <s> Kõige hirmsam oli see , kuidas ta poolmõistusetult oigas : </s> </p>
<p> <s> " Ma suren ... ; aga ärge seda ... ; emale öelge . </s> <s> Ma suren ... ; aga ärge ... ; emale öelge ... ; " </s> </p>
<p> <s> Alles siis , seda oigamist kuuldes mõistsin , et oma armastuses ja headuses oli ta mind kogu aja petnud . </s> <s> Pimedana olin aidanud tal seda teha . </s> <s> See ahastav äratundmine oli seda hirmsam , et see meenutas mulle ta isa , see meenutas Akslit . </s> <s> Ka tema oli mind petnud ja selle petmise eest eluga maksnud . </s> </p>
<p> <s> Nüüd tean , et ei isa ega poja süü polnud ainult nende süü – ka mina olin süüdi , sest oma pimedas armastuses ei mõistnud ma nende usaldust võita . </s> </p>
<p> <s> Enn-Aksel polnud õppinud ise enese eest vastutama . </s> <s> Hea , et ta nüüd , kus kõik oli avalikuks tulnud , läks seda õppima . </s> </p>
<p> <s> Mind aga karistati sellega , et ma jäin Ukuarule üksi . </s> </p>
<p> <s> Ei , siiski mitte üksi . </s> </p>
<p> <s> Eit tuli mulle õues vastu , kõveras nagu hiireherne kaun , käes kauss pesuga . </s> <s> Üleliia kõrgele veetud seeliku alt paistsid villaste kootud pükste otsad nagu tühjad torujupid luukõhnade säärte ümber . </s> <s> Aga nagu ikka , olid eide pluus ja põll puhtad , samuti ka pehme bembergrätik – tundus , nagu oleks ta neid just äsja vahetanud . </s> <s> Tõepoolest juhtub sedagi , et ta neid paar korda päevas vahetab . </s> <s> Seetõttu on meie majas alaline pesupäev . </s> <s> Eit ladistab ise oma pluusi ja põlle pesta , hõõrub neid luiste sõrmedega ja riputab nöörile kuivama . </s> <s> Mina pean neid üksnes triikima . </s> <s> Ja kui mul pole alati mahti seda teha , pahandab ta solvunult : " Isegi põlle ei taha mul sirgeks lükata ! </s> <s> Mis küll siis saab , kui ma ükskord pikali jään ? " </s> <s> Ma ei hakka talle meelde tuletama , et ta oma aja juba pikali on olnud , ei , seda ma ei tee . </s> <s> Pealegi pole eidel praegu aegagi pikali heita . </s> </p>
<p> <s> " Ma astun korraks kantseleisse , " ütlen tundes , et ei jaksa praegu veel tuppa minna , sinna puhtasse valgesse tuppa , kus nüüdsest tuleb meil eidega kahekesi elada . </s> </p>
<p> <s> Ta hüüdis mulle järele : </s> </p>
<p> <s> " Vaata siis kirja kah ! " </s> </p>
<p> <s> Oh seda eite küll ! </s> <s> On see hommik või õhtu , alati kui nimetan , et lähen kantseleisse , käsib ta kirjad ära tuua . </s> <s> Nagu vaenlane kisub ta veriseks haava , mis niigi kinni kasvada ei taha . </s> <s> Artut ju meil enam pole . </s> <s> Ei , ta ei kadunud sõjamöllu . </s> <s> Ta kasvas liiga pikaks . </s> <s> Nii pikaks , nagu üks Liivalaia propsikoorija poeg iial ei tohi kasvada ... ; </s> </p>
<p> <s> Ma ei läinud kantseleisse . </s> <s> Seisatasin tammil , vaatasin õhtust taevast , metsa enda ümber ja järvepeeglit . </s> <s> Kuuskede ja koltunud lehtedega sangleppade varjust ilmus vesi tumedana otsekui põhjatust sügavusest , ent silla lähedal peegeldas ta taevast ja helkis hõbedaselt , otsekui oleks just siia koondunud kõik Ukuaru imeallika selged veed , mis Jänijõe kaudu voolavad nüüd läbi meie järve . </s> <s> Mõtlesin : kui imelik – inimene sünnib ja sureb ainult üks kord , mets ja järv võib aga mitu korda sündida ja surra . </s> <s> Ei , taipasin sedamaid , see pole tõsi . </s> <s> Ka metsal ja järvel on ainult üks elu . </s> <s> Praegune Ukuaru järv pole endine veskijärv , kuigi asub samal kohal ; tema põhjus ja otstarve on teistsugune , tema elu ja ilugi hoopis teine . </s> <s> Ja kui ta kord kuivab ning kaob , ei sünni ta seesugusel kujul enam iialgi . </s> <s> See , mis ehk sünnib , on jälle uus , teine . </s> <s> Praegusest jääb üksnes mälestus , tuhmuv mälestus . </s> </p>
<p> <s> Ent ometi on mälestusi , mis ei tuhmu , mida võib maha matta vaid koos selle südamega , milles nad elavad . </s> </p>
<p> <s> Liikusin edasi mööda järveäärt , tõusin nõmmele teisel pool järve . </s> <s> Tahtsin veel natuke hulkuda ja jõudu koguda . </s> <s> Jah , nii see on – mets annab mulle jõudu , on andnud kõige raskematel tundidel ja küllap annab ka edaspidi . </s> <s> Ei ühtegi päeva tohi ma istuda toas , metsas käimata ; mida raskem on mul olnud , seda rohkem olen tampinud mööda metsa , ja ainult tema teab , mis ma seal olen teinud – hõisanud , oianud , vandunud või nutnud . </s> <s> Keegi ei aima , kui mitu korda on mets mulle öelnud : vaata , mina elan , ja ka sina pead elama ! </s> <s> Kuuse kõrvalt langeb kuusk , männi kõrvalt murdub mänd , aga see , kes jääb püsti , peab edasi haljendama . </s> <s> Mets on kõige imelisem võlur . </s> <s> Kaseleht libiseb üle palge , männitutt puudutab kätt – ja sa vaatad jälle ülespoole . </s> </p>
<p> <s> Läksin üle seljandiku , läbi madala lohu ja ronisin teisele künkale . </s> <s> Ukuaru mets on ju nagu inimese elu täis tõuse ja langusi , mägesid ja orge ... ; </s> </p>
<p> <s> Pöördusin paremale , kus põliste mändide seas kasvab üksikuid hiigelkuuski . </s> <s> Ainult mõnikümmend sammu , ja see uhke mets lõpeb – algab tihe noor kuusik . </s> </p>
<p> <s> Elujõulist noort metsa nähes peaks iga inimene rõõmustama , kuid minu süda võpatab iga kord , kui ma sealt läbi lähen . </s> <s> See noor mets Ukuaru allika lähedal on nagu kinnikasvamata arm . </s> <s> Üksnes neile , kes ei tea , missugune püha põlismets mühises siin kallakul varem , võib ta tõelist rõõmu valmistada . </s> </p>
<p> <s> Kas võib sae vingumine tungida inimese südamesse , teda ahastama ja kisendama panna ? </s> <s> See , kes kasvatab metsa , peab teadma , et mets kord maha võetakse . </s> <s> Ma ei jõuaks üles lugeda neid puid , mille juurde ma ise kirve ja saega olen astunud . </s> <s> Aga ometi ... ; Ometi olin vihast ja valust meeletu , kui Ukuaru allika ääres saed vihisesid ja põlised puud raksudes langesid . </s> <s> Ma ei mõistnud nende inimeste keelt , kes siin laastamistööd tegid , ma ei mõistnud kõiki nende sõnu , kuid ma sain aru , et nad minu jõuetu viha üle irvitavad ja end üheainukese hirmsa sõna taha peidavad " Der Krieg , der Krieg ! " – see oli nende saagide saatemuusika . </s> <s> Der Krieg ei halastanud , ei arvestanud seda , et iga mets pole sae jaoks kasvanud . </s> <s> Der Krieg kiskus Ukuaru imeallika alasti , raius tema kaldad lagedaks , röövis tema ilu ja tappis müüdi : " Sõber , vaata mu silma ja sa näed , mis sa elus valesti oled teinud ! " </s> <s> N e m a d ei kartnud , et nad midagi valesti teevad . </s> <s> Kuidas võisid nad seda karta puujuurele kirvega lüües , kui nad seda ei teinud inimesi puues , põletades ja maha lastes . </s> <s> Ei , nad ei kartnud . </s> <s> Kuid nad unustasid – langedeski poetab puu seemneid ja mets tõuseb uuesti . </s> </p>
<p> <s> Mets tõuseb uuesti . </s> <s> Noor mets , mille tõusmist minu käed on toetanud , luhtab jälle Ukuaru allika ümber . </s> <s> Mõnekümne aasta pärast kaitseb ta allikat endise iluga ja kui ka minu silmad seda ei näe , näevad teised , näevad mu tütred ja näeb Enn-Aksel ... ; Mis ma ka elus valesti olen teinud , midagi on ometi õigesti tehtud – seda kinnitab see noor mets . </s> </p>
<p> <s> Ei , ka täna ei astunud ma üle samblavalli , seisin ainult kaldal ja vaatasin , kuidas allika põhi kees , kuidas mullikesed tõusid , lõhkesid ja laiali vajusid . </s> <s> Vaatasin neid lõhkevaid mullikesi ja kõik see , mida ma tuhat korda olen katsunud unustada , vajus minu ees laiali . </s> <s> Jälle pidin ma kõike nägema ja sellegi teelõigu üle kõndima ... </s> </p>
<p> <s> * </s> </p>
<p> <s> ... ; Kaks meest seisavad Ukuaru õues kaskede all – turjakam hallides koduvillastes pükstes ja vammuses , kulunud nahksäärikud jalas ; kiitsakam rohelises metsavahivormis , samuti nahksäärikutega . </s> <s> Seisavad , jalad harkis , ajavad juttu , sülitavad aeg-ajalt rohusse ja vehivad käsi . </s> </p>
<p> <s> Esimesel hetkel ei usu Minna silmi , kui ta neid kahte seal näeb . </s> <s> Ta koguni kohkub , siis aga muigab endamisi : " Ennäe , kus mul semlakid ! " </s> <s> Kergelt peaga noogutades võtab ta vastu hallivatilise tere ja ruttab edasi oma ruttamist , käib toimetades tuppa-välja . </s> <s> Kaskede alla pole tal asja , kuid edasi-tagasi lipates kiikab ta silmanurgast mehi , kuuleb mõne sõna nende jutustki . </s> <s> Ta ei või sinna midagi parata , et uhkus täidab ta rinda , ajab ta nina püsti . </s> <s> Ajad on muutunud , head tuuled on puhunud üle Ukuaru oru . </s> <s> Ei rõhu enam veksel ega võlg Minna südant – selle kirjutas uus valitsus korstnasse , nagu endine ministrite võlamiljonid . </s> <s> Ei rõhu see enam Minna südant ega sega ta und – unustatud on see needus . </s> <s> Ja peaasi – oh-hoo ! kas ta pole nüüd abielus auväärt mehega , riigiteenijaga , kelle ees peremehedki peavad mütsi maha võtma ! </s> <s> Rohelises vormikuues on Aksli keha nagu voolitud , sirge ja sihvakas ; astudes ei vea ta enam jalgu järele , ei nõtku põlvist ega kõigu lõdvalt kahele poole . </s> <s> Temast on saanud hoopis teine inimene , mees , kelle sõnal on kaalu metsas ja kodus . </s> <s> Seda meest on tulnud nüüd meelitama Keldriaugu peremees , Keldriaugu Kuningas , nagu see hallivatimees isegi end kutsub . </s> <s> On tulnud metsnikult saadud paberilipakaga paluma , et metsavaht Lepp lubaks oma vahtkonnast raiuda mõnikümmend latti . </s> </p>
<p> <s> " Kui saaks sealt Mägede-poolsest tihnikust , " kuuleb Minna teda nuruvat . </s> </p>
<p> <s> " Eks me vaata , " vastab Aksel ja pistab raieloa üsna ükskõikse liigutusega rinnataskusse . </s> </p>
<p> <s> Minnal on tegemist , et naeru pidada . </s> </p>
<p> <s> Oh seda Akslit küll ! </s> <s> Juba tunneb oma tähtsust , teab , kuidas üht peremeest tantsitada . </s> <s> Jah , on tulnud aeg , kus Ukuaru Aksel võib saata Keldriaugu peremehe oma paberilipakaga kuhugi soode ja rabade taha , võib panna ta hulkuma mööda lagedat nõmme või juhatada parajasse parisse . </s> <s> Ta võib hädalisele raiekoha kätte näidata tänapäev , võib käskida tulla homme või ülehomme , hulgutada latitahtjat oma soovi järgi . </s> <s> Ja karta on , et ta teda hulgutab , et ta sellele Mägede hallparunile näitab , kui suur ja lai on Ukuaru rahva põld , külvi- ja lõikusmaa . </s> </p>
<p> <s> Nende mõnusate mõtetega jääb Minna hulgaks ajaks tuppa . </s> <s> Ta on kindel , et Aksel leiab sobiva põhjuse , miks ta ei või paugupealt metsa minna , leiab säärase mõnusa põhjuse , et Keldriaugu Kuningal pole muud teha , kui vabandades mütsi kergitada . </s> <s> Aga just siis , kui Minna jõuab mõtetega niikaugele , pistab Aksel pea ukse vahelt sisse ja küsib häbelikult : </s> </p>
<p> <s> " Kuule , kas sul on seal sahvris midagi ? </s> <s> Ta on tulnud pudeliga ... ; " </s> </p>
<p> <s> " Pudeliga ! ? </s> <s> Saada ta kuradile ! " hüüatab Minna vibuna sirgeks viskudes . </s> </p>
<p> <s> " Kuss ! </s> <s> Aken on lahti ! " keelab Aksel paluva sosinaga . </s> </p>
<p> <s> Jah , aken on lahti , kuid see on Ukuaru aken ja Ukuaru õu ja õige oleks , kui ta haaraks ahjuroobi ning kihutaks kaskede alt minema selle halli hundi koos oma mürgipudeliga . </s> <s> Õige oleks , kui ta seda teeks . </s> <s> Ent Aksli nägu on nii hädiselt alandlik , nii hirmsasti endisi aegu meenutav , et Minna tunneb : hilja , kõik on juba kokku varisenud . </s> <s> Ja nii ta heidab vaid käega : </s> </p>
<p> <s> " Mine ! </s> <s> Otsi ise ! " </s> </p>
<p> <s> Aksel kaob ukse vahelt , Minna aga ei tea , kas naerda või nutta . </s> <s> Võib-olla peaks ta koguni uhke olema , et Keldriaugu Kuningas tuleb Ukuaru kehvikut viinapudeliga austama ? </s> </p>
<p> <s> " Loll ! " hurjutab Minna endamisi meest . </s> <s> " Loll , kas sa siis aru ei saa , ta tuli sind pudeliga pimedaks lööma , pimedaks , kurdiks ja tummaks taguma ! </s> <s> Ja sa lased seda teha , sa niutsud nagu kutsikas ja liputad saba . </s> <s> Kuid seda sa endalt ei küsi , miks Keldriaugu Kuningas siis pudelit ei pakkunud , kui sa puuraiuja olid . </s> <s> Seda ja kõike muud sa enam ei mäleta ! " </s> </p>
<p> <s> Tahab Minna või ei taha , ta peab läbi avatud akna kuulma , kuidas Aksel pudelitoojale nagu südamesõbrale seletab : </s> </p>
<p> <s> " ... ; Jänijõele ... ; Jah , õieti peaksime küll Jänijõele tagasi minema . </s> <s> Aga seal on vanad ja näe , Minna on vastu . </s> <s> Temale on see Ukuaru kallis nagu teab mis ... ; " </s> </p>
<p> <s> " Ilus koht ! " kiidab mehkeldav hääl ja Minna mõistab välja vaatamata , et mehed ei seisa enam kaskede all , vaid istuvad trepinukal . </s> </p>
<p> <s> " Ilus ... ; no-jah . </s> <s> Aga Jänijõe on samuti jõe kaldal ja ikkagi igipõline metsavahikoht , vahtkonna keskel , " arutab Aksel . </s> <s> " Seal on kõvasti põldu ja Liivalaiale lähemal kah . </s> <s> Aga – kes pagan seda teab – praegusel ajal ... ; " </s> </p>
<p> <s> " Täpselt ! " kinnitab teine . </s> <s> " Praegusel ajal on seda parem , mida vähem sul on ja mida kaugemal padrikus sa elad . " </s> <s> Ja seepeale käskivalt : " Noh , ega sa ühe jalaga ole ! " </s> </p>
<p> <s> Minna hinges tekib kahtlus : see sõprus seal väljas pole tänane , see on vargsi pandud idanema juba eile , üleeile või veelgi varem , võib-olla kuskil põõsa varjus sama märjukese mõjul , mis seal pudelis praegugi vulksub . </s> <s> Selle isesuguse sõpruse tõttu ehk ei mõistagi Aksel tabada omavolilist metsaraiujat , kes juba mitmel kvartalil on käinud kirvest proovimas . </s> </p>
<p> <s> " Jaah , ajad on keerulised , " algab Aksel pärast saladuslikku pausi . </s> <s> " Üks leping teise peale , aga niipea , kui leping valmis saab , karatakse lõrinal teise kõrri ... ; " </s> </p>
<p> <s> " Täpselt ! " irvitab Keldriaugu peremees . </s> <s> " Mis sina siis arvad ? </s> <s> Et riigimeeste lepingud ja sõnademulin ka midagi tähendab ? </s> <s> Ega nad pole meiesugused , et kui sõna annavad , siis seda ka peavad . </s> <s> Nemad võivad sõna anda ja kohe jällegi ära süüa – see ongi see diplomaatia , millest meiesugused sitavaresed aru ei saa . " </s> </p>
<p> <s> " No kurat , nii loll ma ka pole ... ; " </s> </p>
<p> <s> " Nüüd leidsid küll paraja , kellega oma ajalehetarkust klaarida , " mõtleb Minna , haarab ämbri ja pistab nagu välgusähvatus meestest mööda . </s> <s> Põiganud maja taha , läheb ta kivide vahel looklevat rada pidi kaldast alla , ammutab ämbri vett täis , tõstab rohu peale ja vaatab ümberringi . </s> <s> Ta ees on pikk , valgeks lubjatud korstnaga elumaja , mille üle luhtavad kahe kõrge kase ladvad ; selja taga vuliseb oja , sealpool oja kohiseb kuusetukk ja paremal ning vasakul tukub nõmm . </s> <s> Kõik siin Ukuarul paistab parem ja kindlam kui iialgi enne , aga seal , kus lõpeb mets või veelgi kaugemal , mitme metsa taga , kõmiseb maailm ähvardavalt . </s> <s> Jah , selles on meestel õigus – seal kaugel sõidavad sõjavankrid , jagatakse maid ja rahvaid , aetakse taga " põliseid õigusi " . </s> <s> Kõik see on küll kaugel , kuid ometi poeb sellest hinge rahutus , sest pole kedagi , kes ütleks , millega see kõik lõpeb või mis ees ootab . </s> <s> Ei oska seda öelda Aksel , veel vähem Keldriaugu Kuningas . </s> <s> Kui siin keegi midagi öelda mõistaks , siis ehk ainult metsaülem Tammeriik või ... ; Artu . </s> </p>
<p> <s> Metsaülem Tammeriik ... ; Minna ei hakka endale salgama , et ta alati isesuguse vaimustusega selle mehe poole üles on vaadanud . </s> <s> Isesuguse vaimustuse ja tänutundega . </s> <s> Kõige eest , mis tal on , võlgneb ta ju tänu sellele piibupopsutajale – kuigi Aksel seda kuulda ei taha . </s> <s> Ometi peaks Akselgi mõistma , et tänu metsahärrale on tal nüüd roheline riigiriie seljas . </s> <s> Ja küllap metsaülem Tammeriik mõistaks õieti seletada ka neid maailmamürinaid , kui ainult teda nende pärast tihkaks tülitada . </s> </p>
<p> <s> Nõmme ääres seisab eit , sookailupundar kaenla all , seisab ja vahib Liivalaia poole . </s> <s> Ei huvita teda sõjamürin , ei ole talle tähtis , kas maailma valitsevad hiinlased , sakslased või venelased – tema süda valutab ainult ühe inimese pärast . </s> <s> Juba mõnda aega astuvad ta jalad kepi toeta , kuid Minna teab – ema hing kuivab , ja selle tõve vastu ei aita ei männikasvu- ega sookailuvannid , ei naistepuna- ega liivateeleotis . </s> <s> Ei aita ka mingid sõnad , ja seepärast on kõige õigem vait olla . </s> <s> Minna ongi vait , kuigi tunneb , et just nüüd oleks venda vaja , nüüd peaks ta tulema oma tarkusega ja ütlema , mis on õige ja mis vale . </s> <s> Kuid Artu ei tule ega anna elumärki . </s> <s> Kas ta tõesti kardab , et saab eide kaela , või on tõsi , mis Aksel arvab : Artul pole aega , pole aega kirjutada ega tulla , Artu teeb linnas revolutsiooni ja uut riigikorda . </s> <s> Aga kui ta seda teeb , siis peaks ta ikkagi tulema ja sellest rääkima ka nendele , kes siin metsade taga Ukuarul mitte millestki enam õieti aru ei saa . </s> </p>
<p> <s> Minna ei lähe emale vastu : eit ei salli aitamist , ta tassib ise oma ravirohupuntraid . </s> <s> Minna võtab veeämbri ja astub kaldast üles . </s> </p>
<p> <s> Mehed taarutavad ikka veel trepi ees . </s> <s> Pudel on neil juba peaaegu tühi , ent jutt ei lõpe ja lahkuda ei raatsita . </s> </p>
<p> <s> " Pea nüüd sina ka natuke kinni , Minna , " tuleb Keldriaugu peremees Minnale vastu . </s> <s> " Lepime ilusasti ära ! </s> <s> Näed sah , sul muudkui kiire ja kiire . </s> <s> Ütlesin juba Akslile , et kui Keldriaugul niisugune perenaine oleks olnud , küllap siis oleksin varsti otsaga Siberisse jõudnud . </s> <s> Täpselt ! </s> <s> Nii et – inimene mõtleb , aga jumal juhib ... ; ja meie siin Aksliga oleme teineteisega ja oma saatusega leppinud . " </s> </p>
<p> <s> Mis siis ikka , kui nad on leppinud , siis on leppinud . </s> <s> Ega ta saa mehi ometi uuesti riidu ajada . </s> </p>
<p> <s> Viinapudelit ta küll kergitama ei hakka , see lonks seal põhjas kulub neile enestelegi ära . </s> </p>
<p> <s> Lapsed , kõik kolm , tulevad kärades nõmmelt ja võõrast pelgamata riputavad end isa püksisäärte külge . </s> <s> Aksel ei hirmuta neid minema , ei . </s> <s> Ta hüpitab tütreid kordamööda kõrgele , nii et mustad , kollased ja vasekarva kiharad lendavad . </s> </p>
<p> <s> " No kasvab siin majas aga pruute , " kiidab Keldriaugu peremees . </s> <s> " Päris mitmes kaliibris kohe ! " </s> </p>
<p> <s> Minna süda kihvatab . </s> <s> Ei ole vaja sel mehel , kes elusat poega nõudes sai hiljuti jälle ühe surnud poja , vahtida oma kullisilmadega teise mehe tütreid . </s> <s> Ei ole vaja Akslil nendega uhkustada , neid näitusele seada . </s> </p>
<p> <s> " Oleksin pidanud oma Heino kaasa võtma , " arvab kiitja . </s> <s> " See on mul alles poiss , täpselt ! " </s> </p>
<p> <s> Keldriaugu Kuningas pole jänn , kõik peavad seda teadma , tal on poeg Heino , seesama valge peaga poiss , kelle ema unustamata toredusega Liivalaiale maeti . </s> <s> Rahva jutu järgi on tal veel teisigi poegi , kuid nendest Kuningas ei räägi . </s> <s> Seevastu võib ta aga Heinoga , oma elusa pärispojaga , kelkida nii palju kui süda lustib . </s> </p>
<p> <s> Akslil ei ole poega , kuid ta ei anna alla – üheski asjas ei taha ta enam Keldriaugu Kuningast kehvem olla . </s> </p>
<p> <s> " Reet ! " patsutab ta oma vanima tumedat pead , " too pill , näita onule , kuidas sa mängid ! " </s> </p>
<p> <s> " Mis pidu siin siis peetakse ! ? " vihastab Minna . </s> <s> Ta haarab ühe lapse sülle , teisele annab laksu , kolmandal kahmab käest kinni ja kiirustab : " Ruttu ! </s> <s> Lähme vaatame , mis Tähik teeb ! </s> <s> Ehk on kännustikus kinni mässinud . " </s> </p>
<p> <s> " Viige ta sinna kolmekümne seitsmenda sihile , seal on rohtu , nii et ! </s> <s> Las pargib enese kaelani täis ! " hõikab Aksel neile järele . </s> <s> Muud võimu tal enam pole . </s> </p>
<p> <s> Kui Minna sihi hakul tagasi vaatab , näeb ta mehi Mägede suunas metsa kaduvat . </s> <s> Aksel astub Keldriaugu peremehe kõrval ega aima , kuhupoole ta astub . </s> <s> Ja ka Minna ei aima , sest kui ta aimaks , jookseks ta talle järele ja kisuks tagasi . </s> </p>
<p> <s> ... ; Minna ei taha uskuda , et miski vägi võiks elu segi lüüa . </s> <s> Vastupidi – raskusi ja rabamist on olnud juba tarbeks , nüüd peaks eluvanker aiva ülesmäge tõusma . </s> <s> Jah , muidugi , see sõjakõma ... ; kuid see on ju nii kaugel ja Ukuaru on nii sügaval metsa sees . </s> <s> Küllap see kauge kõma rahuneb , vajub maha , ilma et ükski pilveserv Ukuaru päikest tumestaks . </s> </p>
<p> <s> Akslil on asjast teistsugune arvamine , seda kinnitab seegi , et ta pilli nüüd peaaegu et paitamata jätab . </s> <s> Tihti nohiseb ta omaette ja kui Minna midagi pärima hakkab , heidab käega , lööb mütsi pähe ja põgeneb metsa , otsekui võiksid metsapuud meest paremini mõista kui naine . </s> <s> Minna ainult muigab talle järele : mis ikka , sai mees õige ameti , las hulgub ! </s> </p>
<p> <s> Aga ühel õhtul , päikeselooja eeli ilmub Ukuaru orgu ootamatu külaline . </s> <s> Sel on kustunud piip suunurgas ja jahipüss õlal , kuid silmad on tal nagu jänesel , keda kaua koertega on taga aetud . </s> <s> Selle mehe pilk ei vaata enam inimesest läbi , vaid püüab läbi vaadata igast põõsast ja puust , igast kivihunnikust ja künkakühmust . </s> <s> Metsaülem Tammeriik nõuab Akslit . </s> <s> Aga et Akslit veel kodus pole , ei jää ta teda ootama , ei võta istet kaskede all ega astu tuppa , ei ürita Minnaga juttu , otsekui ei tunnekski teda . </s> <s> Küsib ainult , kust kandist Aksel võiks tulla , ja kaob siis tihnikusse . </s> <s> Ta valvab vist kuskil Mägede tee ääres ja ilmub paari tunni pärast koos Aksliga uuesti nähtavale . </s> <s> Seekord tuleb ta tuppagi ja asub laua taha , kus Akslit ootab jahtunud õhtusöök . </s> <s> Ja nüüd peab Minna nägema , kui hea maitseb härra Tammeriigile külm kartulipuder ning hapupiim . </s> <s> Ainult et seda ei lasta Minnal kuigi kaua vaadata . </s> <s> Teda käsutatakse õue , et ta metsa vahiks ja metsaäärt silmas peaks . </s> <s> See on imelik käsk , imelik ja hirmuski , sest niisugust käsku pole varem keegi Minnale andnud . </s> <s> Minna on vahtinud Ukuaru metsa omal soovil ja oma lõbuks juba mitu aastat , on seda vahtinud igasuguse ilmaga ja igasuguses meeleolus , kuid niisuguses segaduses ja niisuguse ärevusega , nagu ta nüüd vahtima peab , pole ta seda veel iialgi teinud . </s> <s> Minna ei tea veel õieti , miks metsahärra talle niisuguse käsu andis , kuid ta süda aimab , et on juhtunud midagi ootamatut , midagi hirmsat , midagi , mis hävitab kodu kindluse ja muudab inimese põgenevaks metsloomaks . </s> </p>
<p> <s> Mõne aja pärast ilmub Aksel trepile , vahib ümberringi ja astub Minna juurde . </s> <s> Poolsosistamisi hakkab ta midagi seletama . </s> <s> Esialgu ei saa Minna Aksli sõnadest midagi aru , teda üllatab mehe ilme , veel enam aga hääl . </s> <s> Ukuaru orus on alati räägitud selgel sõnal , valjusti ja arusaadavalt , kuid nüüd räägib Aksel niisuguse sosinaga , nagu kardaks , et rohukõrred või kaselehed võiksid ta kõnet kuulda ja seda pahaks panna . </s> <s> Üks imelik senitundmatu sõna hakkab mehe sosinas kurjakuulutavalt keerlema , tungib Minna kuulmeisse ja jääb sinna kumisema : " Küüditamine ... ; küüditamine ... ; " Mida see tähendab ? </s> <s> Kes seda teeb ? </s> <s> Miks seda tehakse ? </s> <s> Aksel ei mõista , ei tea või ei taha midagi täpsemalt seletada , vaid nõuab , et Minna oleks vait ja otsiks vana teki , et metsahärra võiks sellega lakka mullustesse heintesse pugeda . </s> <s> Minna on valmis lina ja patjagi andma , kuid Aksel keelab teda nii järsult , et Minna peab mõistma : metsahärra ei ole enam härra , ei ole enam inimenegi , on vaid mingi jätis , kellele ei tohiks õieti anda ei lusikatäit külma kartuliputru ega vana tekinärugi . </s> <s> Minna ei suuda kuidagi uskuda , et mees , kelle lahkusest on ta lastel kodu , mehel töö ja tal endal kindlus südames , on üleöö muutunud niisuguseks jätiseks , keda tuleks kividega loopides majast eemale peletada . </s> <s> " Saa aru , ta on Kaitseliidu tegelane ! " raiub Aksel . </s> <s> Mis läheb Minnale see korda , et härra Tammeriik Kaitseliidu " tegelasena " on marssinud läbi Liivalaia alevi ja enda järel ka metsnikke , metsavahte ja muidki mehi marsitanud ! ? </s> <s> Püss metsamehe seljas pole Minnat iialgi kohutanud , sest kordagi pole ta näinud , et sellest inimest oleks tulistatud . </s> <s> Ja muud kurja ei mõista ta selles pidupäevases marssimises ka näha . </s> </p>
<p> <s> Ei ole kerge inimesel , kelle meeled-mõtted nii segi on löödud , nagu nüüd Minnal ... ; </s> </p>
<p> <s> See öö ei tule õige öö . </s> <s> Metsahärra või see , mis metsahärrast järele on jäänud , on toalakas küll nii vakka , et temast ei kuule alla kippu ega kõppu , kuid ometi ei saa Minna silma kinni . </s> <s> Aksel ei püüagi seda teha , ta istub laua juures , vahib aknast välja ja tõmbab ühe plotski teise järele . </s> <s> Alles hommiku eeli suigatab Minna viivuks . </s> <s> Ukse kolksatus äratab ta üles . </s> <s> See on Aksel , kes väljast sisse tulles ukse kõvasti kinni tõmbab . </s> <s> Millal või kust kaudu ta välja läks , seda Minna ei kuulnud ega näinud . </s> <s> Nüüd näeb ta , kuidas mees end riidest lahti kiskuma hakkab . </s> <s> Naise kõrvale heites ühmab Aksel : </s> </p>
<p> <s> " Nüüd võime magada . </s> <s> Läks juba . " </s> </p>
<p> <s> " Kuhu ? " küsib Minna . </s> </p>
<p> <s> " Pole see meie asi . </s> <s> Metskond on suur ja lai – küllap ta ise teab , kus teda kõige enam oodatakse . </s> <s> Pea meeles : meie pole teda siin kuulnud ega näinud . " </s> </p>
<p> <s> Pärast hommikutoimetusi läheb Minna lakka , et tekki ära tuua . </s> <s> Aga kui palju ta seal ka ei otsiks ja heinasodis ringi ei tuuseldaks , tekki ta ei leia . </s> <s> Kui ta selle üle Akslilt aru pärib , vastab see pahaselt : </s> </p>
<p> <s> " Mis sa sellest räbalast nii taga nutad . </s> <s> Peaasi , et õhk on jälle puhas . " </s> </p>
<p> <s> Aga Minna tunneb , et Ukuaru õhk pole enam hoopiski endine , selles on midagi , mis teeb hingamise raskeks . </s> </p>
<p> <s> ... ; Juba mitmendat nädalat põletab päike nii , et kõik , mis vikatiga maha lüüakse , kuivab jalamaid . </s> <s> Kuid Aksel ei taha heinategemisest kuuldagi . </s> <s> Tal pole selleks mahti . </s> <s> Ei , mitte metsavahiamet ei neela ta aega ära – sõja ajal võib mets kasvada nagu kasvab – , Keldriaugu peidetud raadio on see , mille ümber nüüd mehed istuvad , ka Aksel . </s> <s> Kui Minna talle heinategemist meelde tuletab , saab ta vastu : </s> </p>
<p> <s> " Mis heinast sa veel räägid ! </s> <s> Nüüd on tähtis , et hing sisse jääks . " </s> </p>
<p> <s> Minna ei mõista , kuidas saab inimesel hing sisse jääda , kui ta midagi enam liigutada ei taha , kui ta kõigele käega lööb ja ainult igasugust kõmu kuulab . </s> <s> Minna arvab , et rasketel aegadel võib hing sisse jääda ainult siis , kui inimene töö küljest küünte ja hammastega kinni hoides ise selle eest hoolt kannab . </s> <s> Kõmu , tulgu see kustpoolt tahes , pole veel kedagi toitnud ega katnud . </s> <s> Peremehed võivad raadio ümber istuda , nende salvedes on mitme aasta leib ja põldudel loob rukis jällegi pead ; heina täristavad nad masinatega maha ja tõmbavad loorehadega kokku – kas või mihklipäeva eel . </s> <s> Soola , petrooli ja suhkrutki on neil kõigil parasjagu tagavaraks ja kui ei ole , võivad nad seda kas või hobusekoorma korraga tuua . </s> <s> Minnal tuleb kõike käe otsas kilohaaval tassida . </s> <s> Juba mitu korda järjest on ta käinud Liivalaialt soola toomas ja peab jällegi minema , sest eit ei anna hingeasu . </s> <s> " Sool on peaasi , soola peab majas olema , " kinnitab ta hommikul ning õhtul ja jutustab Minna ergutamiseks , kuidas maailmasõja päevil kõik liha- ja silgupütilauad kildhaaval supiks keedetud . </s> <s> Ta küürib ojas mitu vana puuämbrit liivaga puhtaks ja nõuab , et Minna need soola täis muretseks . </s> <s> Ei aita Minnal muud , kui peab aga jälle Liivalaia tee ette võtma . </s> </p>
<p> <s> " Vaata siis kirja kah ! " hõikab eit järele , kui mineja juba parajal kaugusel on . </s> <s> Iialgi ei unusta ta seda käsku andmata , aga iialgi ei ütle ta seda siis , kui Minna veel ema näkku võiks vaadata . </s> <s> Kirja ... ; Mitu-mitu korda on Minna postkontoris seistes mõelnud , et kirjutab ise selle kirja , kirjutab paar ridagi , paneb ümbrikusse ja laseb templi peale lüüa . </s> <s> Mitu korda on ta jaama ees linna poolt tulevat rongi oodanud ja mahatulijaid tunnistanud . </s> <s> Kord üsna ammu sai ta sel moel Artust teateidki . </s> <s> Tuttav linnast tulija küsis Minnat nähes : " Ootad venda või ? " – " Jah , pidi tulema , " valetas Minna , " aga pole näha . " </s> <s> – " Või tal nüüd enam aega maale tulla , kuulukse ju olevat " Punases Mööblis " suur komissar või asjamees . " </s> <s> – " Ta pole sellest kirjutanud , " ühmas Minna ega tihanud rohkem midagi pärida . </s> </p>
<p> <s> Ka sel korral polnud tal emale kirja viia , kuid ta viis talle hea sõnumi . </s> <s> Ta trööstis : </s> </p>
<p> <s> " Mis sa sest kirjast nii kangesti ootad , tea , kel praegu aega kirjutada . " </s> <s> Ja seejärel varjamata rõõmuga : " Kaasiku vana tuli täna linnast ja teadis rääkida , et Artu on nüüd suure mööblivabriku juhataja ! " </s> </p>
<p> <s> Ta ei öelnud " komissar " , sest selle sõna tähendust ei mõistnud ta endalegi õigesti seletada . </s> </p>
<p> <s> " Kui see tõsi on , ei tal siis enam meid meelde tule , " ohkas eit ja Minnale tundus , et ta ei rõõmustagi saadud teate üle . </s> </p>
<p> <s> Aga kui Minna mõne päeva pärast jälle Liivalaiale hakkas minema , hüüdis eit ometi endist viisi : </s> </p>
<p> <s> " Vaata siis kirja kah ! " </s> </p>
<p> <s> See jalgrada , mida mööda Minna oma käigud Ukuarult Liivalaiale teeb , on tema enda tallatud , ise on ta seda aastast aastasse õgvendanud . </s> <s> Üle nõmmede , läbi tihnikute , piki jõekallast lookleb Minna tee nagu sipelgate rada , kohati pole teda õieti näha ega tundagi , ent Minna ei eksi , temale on see tee olemas , on olemas teemärgidki , tuttavad puud-põõsad , põdrakanep siin- või sealpool teekohta ja veel tuhat juhatajat . </s> <s> Seda teed on ta käinud kevadise linnulaulu saatel , südasuvises vaikuses ja sügiseses vihmakohinas . </s> <s> Nüüd käib ta seda lakkamatu suurtükimürina saatel , mis kostab lõunast ja tundub olevat nii hirmus lähedal , otsekui lõhkeksid mürsud juba Liivalaial . </s> </p>
<p> <s> Sellel päeval ei saa Minna enam soola – kaupluse soolasalved on juba luuaga puhtaks pühitud – , ta saab üksnes peatäie ärevaid sõnumeid ja kaks kirja . </s> <s> Üks antakse talle postkontorist , teine pistetakse pihku alevi vahel . </s> <s> Esimese , emale adresseeritud kirja loeb ta postkontori ukse taga mitu korda läbi . </s> <s> Ta ei saa sellest kohe aru , see on võõra käega kirjutatud ja selle sisu on ootamatu ning ehmatav . </s> <s> Kuid veel rohkem ehmatab Minnat teine kiri , paberilipakas , mis talle alevi vahel kätte pistetakse . </s> </p>
<p> <s> " Viid ehk ise ära . </s> <s> See on Akslile , et ta hommepäev mobilisatsiooniteatele järele tuleks , " ütleb valla virgats . </s> </p>
<p> <s> Minna läheb kodu poole , ta tuigub mööda tuttavat rada nagu haige , nagu joobnud ; ta tuigub ja komistab , nagu tassiks turjal mitut puuda soola . </s> <s> Ime , et ta ei eksi rajalt , et ta ei kuku peaga vastu puud . </s> <s> Ta silmad ei näe ju enam ühtegi teemärki , ta kõrvad ei kuule muud kui sõjamürinat . </s> <s> See mürin ei kosta enam kaugelt , mürsud ei lõhke enam kuskil Liivalaia taga , ei , Minnale tundub , et need lõhkevad ta ümber , ta pea kohal ja et tema on see , kes viib nende hävituse Ukuarule . </s> </p>
<p> <s> Eit ja lapsed tassivad ojast peenardele vett , igal jõukohane riistake käes . </s> <s> Kisades jooksevad lapsed kaldast alla – eide järel hanereas tõusevad nad kaldast üles ... ; Minna ei või praegu nende juures seisatada . </s> <s> Sõnatult ulatab ta emale kirja ja põgeneb tuppa . </s> </p>
<p> <s> Akslit ei ole kodus . </s> </p>
<p> <s> Akslit pole enam peaaegu ühelgi päeval kodus , ka õhtuti on ta kaua ära , kuid Minna teab , et ta on olemas , ta pole kaugel , ta tuleb , talle võib söögi valmis panna , teda võib oodata ... ; Nüüd aga , homme või ülehomme kaob ta jäljetult , läheb ja keegi ei tea , kas ongi enam tulemise õhtut või hommikut . </s> </p>
<p> <s> Eit komberdab tuppa – kiri väriseb tal näppude vahel . </s> </p>
<p> <s> " Kuhu sa jooksid , " pahandab ta võbiseval häälel . </s> <s> " Loe ometi ette – ma'p saa sest midagi aru . " </s> </p>
<p> <s> " Mis seal arusaamatut on , " ütleb Minna nii rahulikult kui suudab . </s> <s> " Artu naine kirjutab , et Artu on mobiliseeritud – nüüd on ta otsaga juba ehk Venemaal . " </s> </p>
<p> <s> " Naine ... ; kas tal siis ... ; ? " </s> </p>
<p> <s> " Seal ju seisab nii . " </s> </p>
<p> <s> " Loe siis ometi ! " </s> </p>
<p> <s> Minna võtab kirja ja loeb , loeb ühesuguse tundetu häälega : </s> </p>
<p> <s> " Armas ema ! </s> <s> Ma olen Arturi naine ja kirjutan Sulle Arturi palvel , et Sind tervitada ja kõike seletada . </s> <s> Me abiellusime eile hommikul kell kümme ja lõuna ajal saatsin ma Arturi mobilisatsioonipunkti . </s> <s> Armas ema , ma kirjutan Sulle seda , et sa teaksid , Artur ei läinud sellele pikale raskele teekonnale üksi , tema naine saatis teda käest kinni hoides nii kaua kui võimalik – " </s> </p>
<p> <s> Iga lause järel surub Minna hambad kokku , neelatab . </s> </p>
<p> <s> Ometi kipuvad ta huuled värisema ja niiskus tumestab silmi , nii et ta ei saa enam edasi lugeda . </s> </p>
<p> <s> " Narrike , " tapleb eit . </s> <s> " Mis sa tönnid ! </s> <s> Ega Artu esimene ega ainus ole , kes läks . " </s> </p>
<p> <s> " Ei ole , " möönab Minna . </s> <s> " Akslit ootab ka juba kutse ... ; vallamajas . </s> <s> Homme peab järele minema . " </s> </p>
<p> <s> Eit vilksab korraks Minna poole , ei lausu enam sõnagi , otsib prillid ja kaob toast . </s> <s> Minna peab ise teadma , kuidas oma meest oodata , kuidas teda sõjateele saata . </s> </p>
<p> <s> Aksel tuleb hilja õhtul . </s> <s> Kuuldes , mis teda vallamajas ootab , muutub ta hulgaks ajaks tummaks ning liikumatuks . </s> <s> Kui ta lõpuks end liigutab , on ta näost nagu surmamõistetu . </s> </p>
<p> <s> " Kuradit te seal vahite , et te edasi ei tule ! " hüüab ta rusikat sõjamürina poole vibutades . </s> <s> " Seisavad ühe koha peal , nagu oleks müür ees , ja karjuvad : " Välksõda ! </s> <s> Välksõda ! </s> <s> " " </s> </p>
<p> <s> " Aksel ! " karjatab Minna . </s> <s> " Mis sa ... ; Kas arvad , et nemad sind jätaksid ! ? " </s> </p>
<p> <s> Aksel ei vasta . </s> <s> Ta murdub uuesti kokku ja pead käte vahel hoides soiub kui laps : </s> </p>
<p> <s> " Tapma ... ; tapatalgule ... ; Minna , sa ju tead , ma pole linnupoegagi tapnud ... ; " </s> </p>
<p> <s> Linnupoega ... ; Rästikutki pole ta maha löönud . </s> <s> Ikka on Minna pidanud seda tegema , kui mõni neist toa ette on vingerdanud . </s> </p>
<p> <s> Öösel ei maga kumbki silmatäit . </s> <s> Aksel käib aeg-ajalt väljas sõjamürinat kuulamas , vajub siis jälle pingiotsale , ohib ja ahastab kui laps . </s> <s> Minna ei tea , kuidas teda lohutada või julgust anda . </s> <s> Temalgi põleb süda sees , et mees peab minema , ent ometi tahaks ta , et see minek oleks teistsugune . </s> <s> Ta isegi ei tea , missugune peaks Aksli minek olema , ta ei tea , mida ta mehelt ootab , aga ta tunneb , et nii pole õige . </s> <s> Mida rohkem Aksel enda pärast halab , mida rohkem ta kokku vajub , seda sirgemaks Minna end ajab , seda jäigemaks ta muutub . </s> <s> Lõpuks pole tal pingiotsal kössitavale mehele enam midagi öelda . </s> <s> Ta tõuseb tema kõrvalt ja astub laste asemete vahele . </s> <s> Kaua vaatab ta magavaid lapsi . </s> <s> Vaatab neid kolme , kes rahulikult uinuvad kirjude lapitekkide all , ja äkki tunneb , kuidas see neljas , kes veel pole maailmavalgust näinud , ägedalt nõuab , et tedagi ei unustataks ... ; </s> </p>
<p> <s> Juba koidukumas asub Aksel minekule . </s> <s> Minna ei kavatse teda saatma minna , ainult trepile astub ta mehe järel . </s> <s> Aga seal kahmab Aksel ootamatult tema käest kinni , surub seda ja ütleb : </s> </p>
<p> <s> " Noh , jumalaga ! </s> <s> Ja kui ma õhtul koju ei peaks tulema , ära sa siis ... ; " </s> </p>
<p> <s> " Ega sa ometi sealt otse ! ? " kohkub Minna . </s> </p>
<p> <s> " Kes teab ... ; " pomiseb Aksel Minnast mööda vaadates . </s> </p>
<p> <s> Ta pöörab selja ja ruttab trepist alla , otsekui kartes , et ei või end usaldada . </s> <s> Aga nüüd peab Minna ometi meest natuke maad saatma . </s> <s> Koos lähevad nad jämeda kannelmännini ja sealtki ei lase Aksel Minnat tagasi pöörduda , vaid palub kõheldes : </s> </p>
<p> <s> " Kui käiksime korraks veel ... ; allika ääres ... ; ? " </s> </p>
<p> <s> Imelik tundub Minnale see mehe soov , kuid ta ei vaidle vastu ja nii astuvad nad kõrvuti üle nõmmekünka , lähevad siis teineteise järel läbi sõnajalapuhmastiku , läbi hommikuse hämarniiske metsa . </s> <s> Ja Minna , keda see raske öö on muutnud tuimaks , võpatab , kui näeb tumerohelist samblapärga ja selle taga puhast läbipaistvat vett . </s> <s> Allikas ei ole muutunud , aga nemad kaks , kes kaldal seisavad , on teineteisele võõrad . </s> <s> Nad ei mõtle samu mõtteid , nad vaatavad teineteisest mööda . </s> <s> Miks ? </s> <s> Kes on neid lahutanud veel enne , kui nad lahkuda on jõudnud ? </s> <s> Kas aeg või inimesed ? </s> <s> Kas ehk metsahärra Tammeriik , kes teadmata suunas kadudes viis kaasa Ukuaru kodurahu ja üksmeele ? </s> <s> Või Mägede Kuningas , see hall hunt , kelle vari enam Ukuaru õuest kaduda ei taha ? </s> </p>
<p> <s> Minna vaatab oma meest , kes , õlad ripakil , seisab üsna allika ligi , nii ligi , nagu kavatseks üle samblavalli astuda , et teada saada , mis ta elus valesti on teinud . </s> <s> Aksel paistab nii julguseta , nii kurb ja nii üksik , et Minna tunneb : ei , niiviisi nad lahkuda ei või . </s> <s> Äkilises hellusehoos astub ta mehe ligi ja siis ei saa ta teisiti , kui et peab ütlema : </s> </p>
<p> <s> " Kuule ... ; Ma usun ... ; seekord saame vist poja . " </s> </p>
<p> <s> Aksel võpatab . </s> <s> Ta silmavaade muutub ja ta nägu selgib , otsekui oleks talle alles nüüd midagi tähtsat meelde tulnud . </s> <s> Niiviisi vahib ta hulk aega sõnatult Minnale otsa . </s> <s> Aga kui Minna teeb liigutuse , et kodu poole pöörduda , hüüatab Aksel : </s> </p>
<p> <s> " Pill ! </s> <s> Hoia pilli – see jääb temale ! " </s> </p>
<p> <s> ... ; Sellel suvel on mets nii kuiv , et peab kartma – kohe , kohe süttib ta põlema , süttib iseenesest , süttib päikeselõõsast või tulipalavast kivist . </s> <s> Isesugune kibe , kõrbevate rabade ving tunnistab , et kuskil kaugemal ongi ta süttinud või põlema lastud . </s> <s> Hirmuga vahib Minna ümberringi , et aru saada , kustpoolt suits tõuseb . </s> <s> Kuid Ukuaru orulagendik on nii väike ja metsamüür selle ümber nii kõrge , et ei paista muud kui tükike põuavines taevast . </s> </p>
<p> <s> Juba sellest päevast , mil Aksel läks ja enam ei tulnud , ei saa Minna magada . </s> <s> Ta tukub mõne minuti laua ääres või trepil , pea kallutatud vastu seina , ja on jälle jalul . </s> <s> Ühelgi õhtul ei võta ta riidest lahti , ühelgi ööl ei heida sängi . </s> <s> Ta kõnnib ümber maja , istub pinumaal raiepakul või maja taga kivil , seisab kaskede all ja kuulab , kuidas ümberringi müriseb maailm . </s> <s> Ta ei lähe Ukuarust kaugemale ja ühtegi hingelist ei tule Ukuarule . </s> </p>
<p> <s> Ent ühel õhtul täitub Ukuaru org lehmade ammumisest ja jalgade müdinast . </s> <s> Musta-valget kirja tõuloomad , veremarraskil udarad pungil , jooksevad üle peenarde alla ojale , joovad end laiaks ja heidavad pärast seda puhkama , langevad platsi valimata pikali , nagu oleks neil jalad alt ära löödud . </s> <s> Ei ole vist maailma loomisest saadik olnud Ukuaru orus nii palju lehmi ega ole see paik varem olnud säärane karjakoppel . </s> </p>
<p> <s> " Vett ! </s> <s> Andke vett ! " lõõtsutavad kaks naist ja vanamehenäss , kes kõige lõpuks metsast nähtavale ilmuvad . </s> </p>
<p> <s> Nad saavad vett , joovad pool ämbrit tühjaks , laskuvad kaskede alla kõrbenud rohule , ohivad ja pühivad higi . </s> </p>
<p> <s> " Me peame neid lüpsma , " hädaldab vanem kõhetu naine end hetke pärast istuli ajades . </s> <s> " Nad on eile õhtust saadik lüpsmata . " </s> </p>
<p> <s> " Olgu ! " heidab noorem , selili lamav naine käed üle pea . </s> <s> Ta ümarad päevitanud käsivarred on kriimulised , mitmest kohast verele kistud . </s> </p>
<p> <s> Vanamees toetab selja vastu kaske . </s> <s> Niiviisi , poollamaskil , hakkab ta pläru keerama . </s> </p>
<p> <s> " See on Pallimäe kari , " seletab ta kuluhallide , mitmest kohast rebenenud pükste taskust tikutopsi otsides . </s> <s> " Eile anti käsk kari sakslaste eest ära ajada , näh , kaugemale pole me jõudnud . " </s> </p>
<p> <s> " Me peame neid lüpsma , " ütleb jälle vanem naine , " muidu lähevad udarad lõhki . " </s> </p>
<p> <s> " Mingu ! " vastab noorem end liigutamata . </s> <s> " Niikuinii jäävad nad siia metsa . " </s> </p>
<p> <s> Minna vaatab hirmuga , kuidas mees põleva tikuotsa maha viskab . </s> </p>
<p> <s> " Kuhu te küll niiviisi jõuate ? " küsib ta pilku lamava loomakarja poole käänates . </s> </p>
<p> <s> " Ei tea seda jumal taevas ega kurat põrgus , " sülitab vanamees . </s> <s> " Juba oli kuulda , et Hitler pressib edasi – seda metsalist ei jõua ükski vägi kinni pidada . " </s> <s> Ta tõmbab mõne mahvi ja jätkab : " Isegi ime – suured riigid marssis läbi üheainukese päevaga , siin aga , näe , lase või maa mustaks , edasi ei pääse . </s> <s> Ja ega pääsekski , kui kõik need , kes praegu metsas konutavad , tukid kätte võtaksid . " </s> </p>
<p> <s> " Inimesel peab olema selge , mille eest ta tuki kätte võtab , " teatab noorem naine taevasse vahtides . </s> <s> " Mis eest sa sõdid , kui sind pärast Siberisse küüditatakse ? " </s> </p>
<p> <s> " Oh , heldus ! " ohkab vanem naine end püsti ajades . </s> <s> " Me peame nad ära lüpsma . </s> <s> Tulete ehk ka appi ? " palub ta Minnat . </s> </p>
<p> <s> Nad lähevad lüpsma . </s> <s> Nad lüpsavad täis kõik Ukuaru anumad , kõik ämbrid , potid ja pütid , seaküna , kassitaldriku ja laste topsid . </s> <s> Ja siis lüpsavad nad lausa maha . </s> <s> Valge rammus piim katab kõrbenud muru , niisutab teeääri , niriseb oja poole ... ; Imestuses ning arusaamatuses seisavad lapsed ja vaatavad , kuidas ema , kes nendega iga mahapillatud piimatilga pärast on tapelnud , nüüd ämbritäied piima ojja kallab . </s> </p>
<p> <s> Ka eit lüpsab . </s> <s> Ta kükitab lehma all ja ta käed liiguvad kiiresti . </s> <s> Kogu eluaja on ta igatsenud endale lehma , on unistanud sellest , et puudutada lehma sooja udarat , et näha , kuidas kobrutab piim lüpsikusse . </s> <s> Nüüd istub ta lehma all , istub ühe , siis teise ja kolmandagi all , aga piim soriseb ta sõrmede vahelt maha , vajub liivasse ... ; </s> </p>
<p> <s> Kui kari lüpstud , aitab Minna selle Mägede teele ajada . </s> <s> Ta võiks minna kaugemalegi , kas või külani , kuid ta ei lähe . </s> <s> Ta teab , et Mägedel pole praegu targemat kui mujal . </s> <s> Ka seal ei teata , kuhupoole vaadata , mida paluda , loota või tahta . </s> </p>
<p> <s> Ööhämaruses ruttab Minna kodu poole . </s> <s> Talle tundub , et praegu pole maailmas kindlamat kohta Ukuaru orust ja sinna , oma laste juurde , tahab ta kiiresti tagasi . </s> <s> Kui ta vaid teaks , kus on Aksel , kus ta on , kui kaugel ja miks ta endast mingit teadet ei saada ! ? </s> <s> Aga ehk tuleb teade homme või ülehomme , trööstib Minna end ja ta kodu poole ruttavad jalad saavad uut kiirust . </s> </p>
<p> <s> Ometi ei jõua Minna veel metsast välja , kui Mägede poolt hakkab kostma isesuguseid hääli , hüüdmist , kisa ja lehmade ammumist . </s> <s> Ja siis praksatab püssipauk ja veel korra ... </s> </p>
<p> <s> Mida see tähendab ? </s> </p>
<p> <s> Vaibudes kaovad hääled läände , sinnapoole , kust algab laukane jõhvikaraba . </s> </p>
<p> <s> Peaaegu ühel ajal Minnaga jõuab Ukuaru orgu tagasi vanem karjanaine . </s> <s> Pugenud välja oja-äärsest võpsikust , jookseb ta küürutades ning tagasi vahtides maja poole . </s> </p>
<p> <s> " Metsavennad , oh jumal ... ; metsavennad ajasid karja laiali ! " lõõtsutab ta Minna juurde jõudes . </s> <s> Ta vabiseb hirmust või ehmatusest , ta silmad on pealuust välja tungimas , ta rätik kadunud ja kaelasooned pingul nagu rihmad . </s> <s> Ikka jälle vaatab ta metsa poole , nagu võiksid püssimehed talle järele tulla . </s> </p>
<p> <s> Ka Minna süda peksab ärevuses . </s> </p>
<p> <s> Tuttav tume metsamüür piirab Ukuaru orgu , mille kohal kumab suveöö taevas mahedates toonides . </s> <s> Kõik on nagu harilikult , ent ometi on kõik hoopis teisiti , nii et Minnagi peab vahtima metsa , nagu ei tunneks ta seda enam ära , nagu polekski see enam ta sõber ja kaitsja , vaid kuri ja salakaval tundmatu . </s> </p>
<p> <s> Hommikul ilmub Ukuarule Keldriaugu Loreida . </s> <s> Ta on nagu vari , temast pole jäänud enam muud , kui suured hirmu täis silmad . </s> </p>
<p> <s> " Ma ei lähe sinna enam tagasi , ei , ma ei lähe tagasi , " kinnitab ta iga lause järel . </s> <s> " Seal on hirmus ... ; lehmad hulguvad ümber küla ja karjuvad . </s> <s> Meie rukkisse tuli kolm lehma , ema kihutas nad metsa , aga nad tulid uuesti . </s> <s> Nad ei mõista kuhugi minna . </s> <s> See on hirmus ... ; Ei , ei , ma ei lähe sinna enam tagasi . </s> <s> Koerad hauguvad ja uluvad ööd läbi ... ; Ja – oled sa kuulnud – räägitakse , et jõhvikarabas on üks mees maha lastud või üles poodud ? ! " </s> </p>
<p> <s> " Praegu räägitakse kõiksugu jubedusi , " arvab Minna . </s> </p>
<p> <s> " Ei . </s> <s> Metsad on jooksikuid täis , üks tapab ühte , teine teist . – Räägitakse , et kõik üksikud metsakülad põletatakse maha , sest kardetakse , et need toidavad metsavendi . </s> <s> Metsavennad aga ... ; oh , nad on seal tõepoolest hulluks läinud ! " </s> </p>
<p> <s> " Kes ? " küsib Minna end rahulikuks sundides . </s> </p>
<p> <s> " Kõik ! " kähiseb Loreida . </s> <s> " Kõik ... ; ja Kuningas , muidugi kõigepealt , sest tema on ju sündinud hull . </s> <s> Tead , – " Loreida hambad lõgisevad nagu palavikus . </s> <s> " Tead , nad võiksid ta seal ära nukistada , mättasse lüüa ja ma ... ; " Ta puhkeb nutma , nagu oleksid ta hirmsad sõnad võtnud talt viimase jõu . </s> </p>
<p> <s> Minna tabab end korraga kohutavalt mõttelt . </s> <s> " Aksel ! </s> <s> Kus on Aksel ? </s> <s> Kuhu ta nii järsku kadus ? </s> <s> Ega ometi tema ka ... ; ? " </s> <s> Ta vaatab kaheharulise männi poole , mille tüved helendavad ikka ühteviisi , ja rahuneb . </s> <s> " Ei , kus ta ka poleks , nende seas mitte , ei . " </s> </p>
<p> <s> Päev möödub , umbselt raske päev ja seejärel jälle unetu öö . </s> <s> Varahommikul viib Minna lehma kunagise veskijärve lohku , kus rohi pole veel täiesti ära kuivanud . </s> <s> Ta jääb seisma metsaservas tukkuva kannelmänni alla ja , vaadates sihti , mida mööda Aksel lahkus , mõtleb jälle : " Kus sa oled ? </s> <s> Kus ? " </s> <s> Ja äkki haarab teda õudne hirm . </s> <s> Miks ta küll laskis Akslil üksi minna ! ? </s> <s> Miks ei läinud ta temaga koos vallamajja , miks ei saatnud ta teda , nagu saatis Artu naine Artut ! ? </s> <s> Aksel läks nagu surmamõistetu , aga tema , Minna , tegi oma südame kalgiks ja laskis tal niiviisi minna ... ; </s> </p>
<p> <s> " Kus sa oled , kus ? " </s> </p>
<p> <s> Ümberringi on tuuletu vaikus , ükski lind ei häälitse , ükski oks ei praksu ja keegi ei vasta küsijale . </s> </p>
<p> <s> Aga korraga hakkab ta kuulma isesugust häält , mürinat , mis ei sobi siia metsa ja mida ta ei oska seletada . </s> <s> See raske undav mürin läheneb Mägede küla poolt , muutudes üha valjemaks ja valjemaks . </s> <s> Minna tunneb , et ta peab koju laste juurde ruttama . </s> <s> Kuid ta saab ainult mõned sammud joosta , kui uuesti paigale tardub : teeäärseid oksi laiali ragistades sõidab lagedale suur roheline veoauto . </s> <s> Ja siis näeb Minna , kuidas üle autoääre pudenevad maha mehed . </s> <s> Ahelikku moodustades hakkavad nad orgu pidi edasi liikuma . </s> </p>
<p> <s> " Nad lasevad maja põlema , jah , nad lasevad maja põlema , " mõtleb Minna halvava hirmuga , kui ta näeb mehi püssiotsi maja poole keeravat . </s> <s> " Nad süütavad maja ... ; ja lapsed on sees , eit ja lapsed ja Keldriaugu Loreida . </s> <s> Nad magavad ega tea ... ; " </s> </p>
<p> <s> Ta peaks jooksma , kisendama , hüüdma . </s> <s> Aga ta ei tee häält ega jookse enam ainustki sammu . </s> <s> Ta kardab , et kui ta seda teeb , tulistatakse jalamaid , ja seepärast astub ta pikkamööda , astub ühesuguste mõõdetud sammudega nagu puunukk , lähenedes nõnda aegamisi majale , kus muretus teadmatuses magavad ta kolm last ja ema ja lapsepõlve mängukaaslane , astub tuimalt nagu inimene , kel on täiesti ükskõik , kas Ukuaru vana maja kohe põlema lastakse või antakse talle veel natuke armuaega . </s> <s> Ent kui ta niiviisi hangunud liikmetega peaaegu ühe koha peal tammub , näeb ta eite lastega trepile ilmuvat . </s> <s> Eit kobib trepist alla ja lapsed kolmekesi , lühikesed särgijupid seljas , vudivad talle järele . </s> <s> Nüüd on toas veel ainult Keldriaugu Loreida , ainult elust väsinud Keldriaugu perenaine , kes ei taha enam koju tagasi minna . </s> <s> Aga nüüd korraga saab Minna jalad maa küljest lahti , ta pistab jooksu , et meestest ette jõuda . </s> </p>
<p> <s> Püssid laskevalmis , lähenevad mehed majale , lähevad sellest mööda ja kaovad metsa . </s> <s> Auto keerab ringi ning sõidab tuldud teed tagasi . </s> <s> Mõne aja pärast hakkab jõhvikaraba poolt kostma automaadisärinat . </s> <s> See vaibub ja jälle on kõik nagu alati , jälle on Ukuaru org vaikne ning tühi . </s> <s> Ent Minna tunneb , et ta on nii väsinud , nagu oleks korraga mitu aastat vanemaks saanud . </s> </p>
<p> <s> ... ; Aksli metsavahimüts ripub seal , kuhu Aksel ta jättis – köögis , ukse kõrval nagis . </s> </p>
<p> <s> Minna käib sellest mööda õhtul ja hommikul , käib mööda mitu korda päeva jooksul , kuid ta käsi ei tõuse seda kergitama ega pähe proovima , olgugi et niisugune on käsk . </s> <s> Aitäh metskonnasakstele , kes peavad teda metsavahtide nimekirjas , nii et ta saab suhkru- ja leivatšekid , kuid ärgu seal siiski nõutagu , et Minna oma mehe juba surnuks tunnistaks . </s> <s> Praegu on kannatamise ja ootamise aeg , jah , paljudes kodudes ka leina aeg – aga kui on veel valida ootamise ja leina vahel , kes valiks siis viimase ? </s> <s> Minna kinnitab endale ja teistele , et teade venna surmast on vale , eksitus , mida ei maksa eidele edasi öeldagi . </s> <s> Samuti kinnitab ta endale ja teistele , et ta on metsavaht üksnes nii kaua , kui Aksel tagasi tuleb . </s> <s> Millal ta tuleb ? </s> <s> Aasta , kahe või kolme pärast ? </s> <s> Kustkaudu ja mismoodi ta tuleb ? </s> <s> Nendele küsimustele ei proovigi Minna praegu vastata , ta teab ainult , et ei tohi enne kokku variseda . </s> <s> Metsavahi kohus pole praegu niivõrd metsa valvata , seda külvata ega istutada , kuivõrd põgenenud sõjavange üles nuhkida . </s> <s> Minna ei lähe neid otsima . </s> <s> Kui naine on viimaseid nädalaid käima peal , siis ei või keegi teda väeriismeid ega sõjavange püüdma ajada . </s> <s> Üksnes tusa lahutamiseks läheb Minna mõnikord lähedale nõmmele , tiirleb ümber Ukuaru oru , käib allikal ja seisab sügiseses tuules kohiseva kannelmänni all . </s> </p>
<p> <s> Ühel niisugusel vaiksel ooteõhtul ilmub Ukuarule see , keda seal küll kõige vähem oodatakse – Keldriaugu peremees . </s> </p>
<p> <s> Algul ei tunne Minna tulijat äragi : mehel on seljas rihmadega omakaitsevorm ja ta taarub nagu joobnu . </s> </p>
<p> <s> " Nät-sah , Minna , kallike ... ; " laliseb ta käsi Minna poole sirutades . </s> <s> " Nüüd me oleme sinuga kaks vaest mahajäetud värvukest . </s> <s> Täpselt . </s> <s> Sina oled üksi ja mina olen üksi . </s> <s> Nät-sah , tulin sind matusele kutsuma . </s> <s> Loreida ... ; " </s> </p>
<p> <s> Minna seisab uksepiida najal , vaadates üle õhtuse , uduloori kergitava oru . </s> <s> Ta silme ees on pilt , kuidas Loreida viimati Ukuarult lahkus , kuidas ta läks ja sajatas , tõotas , et enam Keldriaugule ei lähe , kuid läks ometi . </s> <s> Nii läheb inimene saatusele vastu , nii lendab liblikas tulle . </s> </p>
<p> <s> Esimest korda näeb Minna Keldriaugu peremeest niisugusena , nagu see nüüd siin trepi ees seisab . </s> <s> On ta tõesti purjus või on see midagi muud , mis Keldriaugu Kuninga nii läbi on kloppinud ? </s> <s> Ta tugevate sarnadega nägu punetab , silmalaud on paistes , huuled punsunud . </s> <s> Pead käte vahel muljudes halab ta : </s> </p>
<p> <s> " Miks ta seda tegi ... ; Minna , sina ehk tead , miks ta seda tegi ? </s> <s> Ta tahtis mind häbistada , vaat' mis – maailma naeruks teha . </s> <s> Sellepärast roniski toalakka ja pistis pea lingu . </s> <s> Täpselt ! </s> <s> Kurat pidi teda aitama ja kõrist kägistama , muidu ta poleks saanud niiviisi ... ; Nät-sah , nöör oli ju peenike ja pude nagu ... ; " </s> </p>
<p> <s> " Ise sa olid see kurat , " mõtleb Minna jubedusega mehe poole vaadates . </s> <s> " Sina olid see , kes ta hinge välja pigistas . " </s> </p>
<p> <s> Ei ole Minna südames põrmugi kaastunnet , on ainult valus pitsitus põues , mis ei takista mõtlemast : " Saad toredad matused . </s> <s> Jälle kord on Liivalaia mändide-alune hobuseid ja inimesi täis . </s> <s> Aga samas meenub talle , et Liivalaia mändide-alune on nüüd ilma Keldriaugu peielistetagi rahvast täis , täis inimesi ja sõjamasinaid . </s> <s> Ühel pool raudteed , endise jaanitulemäe all koobastes elutsevad hitlerlased , teisel pool raudteed , surnuaia kõrval mitmekordse okastraadi taga ootavad oma lõppu sõjavangid . </s> <s> Liivalaia männid peavad varjama nii esimesi kui ka teisi . </s> </p>
<p> <s> " Ma hoidsin teda nagu õit , täpselt , aga näe ... ; Niisugusel ajal ... ; Praegu ei mõista kuskilt kirstugi otsida . " </s> </p>
<p> <s> Matusemured sunnivad Keldriaugu Kuningat mängitud või tõelise leina unustama . </s> <s> Ta sirutab selga , vaatab korraks Minna poole ja jääb siis mõtlikult enda ette põrnitsema . </s> </p>
<p> <s> " Jah muidugi , " muigab Minna kibedalt . </s> <s> " Halvasti valisid sa aja , Loreida . </s> <s> Keldriaugu perenaist ei saa ometi matta nii , nagu maetakse nüüd tuhandeid teisi inimesi . </s> <s> Keldriaugu perenaisel peab olema valge kirst hõbeinglite ja -ristiga . </s> <s> Kust seda nüüd võtta , nüüd , kus inimene sõidetakse tanki all laiaks nagu konn ja jäetakse ehk sinnasamasse põrmuks ning tolmuks saama . </s> <s> Halva aja valisid ... ; " </s> </p>
<p> <s> " Sa siis ikka tuled ? </s> <s> Olite ju ... ; " </s> </p>
<p> <s> " Ei ! " ohkab Minna väsinult . </s> <s> " Milleks ? " </s> </p>
<p> <s> " Nät-sah , kuidas sa ütlesid ? " küsib Keldriaugu peremees uskumatult . </s> </p>
<p> <s> " Mis mina sinna enam tulen ! " </s> </p>
<p> <s> " Või nii uhke ! " venitab Keldriaugu peremees ja alles nüüd näeb Minna õieti , kui hirmsad on Keldriaugu peremehe silmad . </s> <s> Ja need muutuvad veelgi hirmsamateks , kui mees jätkab : " Sa siis pead paljuks temale peotäit mulda järele visata ... ; seda pead sa paljuks . </s> <s> Aga et mina su Akslile haua kaevasin – " </s> </p>
<p> <s> " Mis ! ? </s> <s> Mis haua ? " karjatab Minna . </s> </p>
<p> <s> " Või sa ei teagi ! </s> <s> Ehk ei tea sa ikka veel sedagi , et su armas mees redutas meiega jõhvikarabas . </s> <s> Toitsin teda oma leivakotist nagu venda , aga näe , loll oli , jäi haarajate ette ja sai paugu pihta . </s> <s> Oma kümne küünega kaapisin talle mulla peale – kui ma seda poleks teinud , mädaneks ta praegu seal , hambad irevil ... ; Täpselt . </s> <s> Uskusin , et oled sellest juba kuulnud . " </s> </p>
<p> <s> Minna tunneb , et trepp ta jalge all vajub ja ta ise vajub sellega ühes , langeb uksepiida äärt mööda libisedes allapoole , ikka allapoole , musta , põhjatusse sügavusse . </s> </p>
<p> <s> ... ; Udu ... ; udu ... ; udu ... ; </s> </p>
<p> <s> Ükskõik , kas silmi avada või mitte , udu kõigub ümberringi , paks udu , millest läbi ei näe . </s> </p>
<p> <s> " Aja end üles ! " käsib halastamatult kare hääl . </s> <s> " Kas sa ei kuule , et poiss karjub ! " </s> </p>
<p> <s> Poiss ... ; Jah , poiss karjub alati , ööd ja päevad karjub ta ühtesoodu , ent niipalju ei jaksa ta karjuda , et see kisa käristaks lõhki ja ajaks laiali udu , mis kipub Minnat lämmatama . </s> </p>
<p> <s> Eit põrutab kepiga vastu maad – jälle on ta selle nurgast üles otsinud – , põrutab ja lõikab sõnadega : </s> </p>
<p> <s> " Tahad tast lahti saada , et sa teda näljutad ? </s> <s> Häbi peaks sul olema : laps nagu kaheksakümneaastane , ainult üks kortsuräga . " </s> </p>
<p> <s> Minna näeb isegi – nii inetut last pole ta varem sünnitanud . </s> <s> See pole laps , see on kisendav igivanake , mustade udemetega kaetud pealuu , kondikesed ja lillakaskollane kortsus nahk , suumulk ja selle sees lakkamatus kisas liikuv keel . </s> <s> Pole mingit kasu seda igivanakest rinnale tõsta , ta sülitab rinnanibu suust välja ja karjub veel hirmsamini , otsekui oleks keelega puudutanud põletavat mürki või elusat tuld . </s> </p>
<p> <s> " Olen sulle öelnud – lehm on laudas – , anna talle piima , mis piim on ! " kuuleb Minna ema vihast häält . </s> </p>
<p> <s> " Eks too siis , " vastab ta väsinult . </s> </p>
<p> <s> Kepp kolksatab jälle vastu põrandat . </s> </p>
<p> <s> " Mina ! ? " turtsub eit . </s> <s> " Kas ta minu laps on ? </s> <s> Mina olen omad suureks kasvatanud , minu pärast surgu see siin või elagu ! " </s> </p>
<p> <s> Ta läheb välja . </s> <s> Paugutab ukse kinni , nii et vana maja väriseb ja laelaudade vahelt prügi alla pudeneb . </s> </p>
<p> <s> Laps karjub . </s> <s> Minna vaatab teda tuima ükskõiksusega , tõuseb lõpuks vastumeelselt , veab end sahvrisse , toob piima , soendab seda pliidil ja otsib pudeli . </s> <s> Ta pea on tühi , ta on üleni õõnes ja ainult lapse kisa juhib ta samme ning paneb ta käed liikuma . </s> <s> Aga kui söönud laps vajub unne , istub Minna taas tuimalt sängiserval , käed süles , ja jälle on ta silmade ees paks hall udu . </s> </p>
<p> <s> Ta ei märka , millal ema tuppa tuleb . </s> </p>
<p> <s> " Ma ei mõista , mis sa siin tukud ! " tapleb eit niisuguse tigedusega , et Minna peab teda kuulma . </s> <s> " Lehm kisendab laudas , et viiksid talle peotäie heinu või ämbriga vettki ! " </s> </p>
<p> <s> " Kas sa pole teda siis toimetanud ? " </s> </p>
<p> <s> " Soo ! </s> <s> Või seda sa ootad ! </s> <s> Tahad vist , et ma libedaga sääreluud murraksin ? </s> <s> Ei lähe mina enam ämbriga ojale , kõngege või kõik keelikusse ! " </s> </p>
<p> <s> Eit võtab nurgast voki , istub ja lööb vokiratta vurama . </s> </p>
<p> <s> Vastumeelselt topib Minna end riidesse , võtab veeämbri ja läheb välja . </s> <s> Läbi paksu kleepja udu , mida Ukuaru org on äärest ääreni täis , otsib ta teed ojale . </s> <s> Nagu pime seisab ta seal kaua , enne kui mõistab kividele astuda ja ämbri vett täis ammutada . </s> <s> " Milleks ? " küsib ta endalt mööda märga vihmast pehmet kallast üles minnes . </s> <s> " Milleks ? </s> <s> Niikuinii on kõigel lõpp . " </s> </p>
<p> <s> Aga et ta on käima lükatud , käib ta edasi , joodab lehma , kohendab selle aset ja toob sületäie heinu . </s> <s> Masinlikult läheb ta seejärel üle tühja pinumaa , seisatab seal nagu midagi meelde tuletades , lööb käega ja pöördub tagasi tuppa . </s> </p>
<p> <s> Veel enne , kui ta jõuab jaki naela riputada , näitab eit villavaka poole , mille peal lamavad vanad kulunud kraasid . </s> </p>
<p> <s> " Võta nüüd need ! " ütleb ta käskivalt . </s> <s> " Mul on viimased kraasilised süles . " </s> </p>
<p> <s> " Hea küll , " mõtleb Minna . </s> <s> " Võtan kraasid , aga mis sellest kasu on ? </s> <s> Sa kihutad mind päevast päeva taga , ega saa aru , et kõik on otsas , lõppenud . " </s> <s> Ja ta ohkab : </s> </p>
<p> <s> " Ah ema , sa ei laseks mul surragi ! " </s> </p>
<p> <s> Vokinöör viskub rattalt maha , osav käsi lööb värtna seisu . </s> </p>
<p> <s> " Surra ! " sisiseb eit . </s> <s> " Jah , hakka aga surema , mis sa veel ootad ! </s> <s> Nöör on kojas , roni lakka ja tõmba ennast rippuma nagu Papi Loreida , tõmba aga rippuma ! </s> <s> Ja lapsed võta ühes , tahad , ma kihutan nad teisest toast välja ? </s> <s> Mis nad seal enam põõnavad , las kõlguvad parre küljes ! " </s> </p>
<p> <s> Minna murdub sängiservale . </s> <s> Ta silmist purskuvad pisarad ... ; </s> </p>
<p> <s> Eit istub tagasi voki taha , kohendab nööri ja lööb ratta vurisema . </s> </p>
<p> <s> See öö on raskem kui ükski eelmine : ei ole enam pehmet halastavat udu , on külm pilkane pimedus . </s> <s> Minna väänleb selles pimeduses , oigab , vehib kätega , kuid ta ei leia midagi , millest kinni haarata . </s> <s> Alles vastu hommikut vajub ta väsinult unerammetusse . </s> <s> Ja siis näebki ta teda , Akslit . </s> </p>
<p> <s> Aksel kolistab väljas , põrutab jalaga vastu treppi , tuleb läbi koja – Minna kuuleb selgesti , kuidas ta astub , ta tunneb ju tema samme . </s> <s> Uks kääksub ja painutatud seljaga , pea all , vajub Aksel sisse . </s> <s> Tal on turjal määratu suur haokubu . </s> <s> Niiviisi , haokubu all kõveras , tuigub ta üle põranda , läheneb pliidile ja virutab kubu maha , nii et põrand prantsatab . </s> </p>
<p> <s> " Säh ! </s> <s> Siin on sulle haod , küta lastele tuba soojaks ja ära ulu ! " ütleb ta , pöörab ringi ja läheb uksest välja . </s> </p>
<p> <s> Minna on istuli sängis . </s> <s> Ta vahib , silmad pärani . </s> <s> Kui uks kinni kolksatab , hüppab ta sängist ja jookseb Akslile järele , jookseb kotta , trepile ... ; </s> </p>
<p> <s> Udu on lahkunud . </s> </p>
<p> <s> Org on tühi . </s> </p>
<p> <s> Langeb valgeid lumekübemeid ... ; </s> </p>
<p> <s> Minna võbiseb , kuid ta ei lähe tagasi sängi . </s> <s> Ta topib end riidesse ja teeb tule pliidi alla . </s> <s> Ei , need pole Aksli toodud haod , mida ta põlve peal katki murrab , need on eide ja laste korjatud pulgad . </s> <s> Kui tuli juba leegitseb , võtab Minna ämbri ja käib ojal . </s> <s> Ta lüpsab ja söödab lehma ning paneb pojale sooja piima pudelisse . </s> <s> Seejärel seab ta kartulid keema . </s> <s> Ta keha väriseb , kuid silmad näevad , mis vaja ja käed leiavad , mis tarvis . </s> <s> Iga sammuga muutub ta jalg kindlamaks ja ilma et ta sellele õieti mõtleks , kordab ta endamisi nagu vannet : " Näed , ma ei ulu enam . </s> <s> Sa võid rahulikult magada Liivalaia mändide all , kuhu ma su laguneva keha viisin . </s> <s> Sul pole vaja sealt tõusta ega surnuna muretseda asjade eest , mille eest sa eladeski ei muretsenud . </s> <s> Maga ! </s> <s> Su lastel peab olema tuba soe , riie seljas ja kõht täis . </s> <s> Tõotan sulle seda ... ; " </s> </p>
<p> <s> Kui eit tagatoast nähtavale ilmub , särisevad Minnal juba pekikillud pannil . </s> <s> Eit ei lausu selle kohta musta ega valget , tõmbab suurräti nagist , peidab näo selle sisse ja läheb välja . </s> <s> Ta jääb sinna üsna kauaks . </s> <s> Võiks arvata , et ta räägib seal oma jumalaga , kui see on tal olemas . </s> <s> Lõpuks kobib ta tuppa tagasi , riputab rätiku endisele kohale ja mühatab : </s> </p>
<p> <s> " Seal väljas luusib metsnik . </s> <s> Tea , mis häda tal jälle on . " </s> </p>
<p> <s> " Hea küll , " lausub Minna rahulikult . </s> <s> " Pane sa toit lauale , ma lähen vaatan . " </s> </p>
<p> <s> Jah , seal ootab metsnik . </s> <s> Minna silmad on selged , ta näeb ootajat hästi . </s> <s> Ta näeb midagi muudki , midagi tähtsamat . </s> <s> Minna näeb kõrget kutsuvat metsa , mis piirab Ukuaru orgu nagu rohetav müür . </s> </p></div2><div2 type="alaosa"><head> II osa </head><head> I </head>
<p> <s> Kumbki meist ei teadnud , kus õieti asub Liivalaia metsamajandi kantselei . </s> <s> Peet küsis seda naiselt , kes tuli jaama ette " võrri " käe kõrval lükates . </s> <s> Sel ajal , kui naine teed juhatas , silmitsesin ma teda tähelepanelikult : miski vaist nagu ütles mulle , et pean seda inimest tundma õppima . </s> <s> Ometi ei võinud ma aimata , et see oli Ukuaru Minna , ja et õigem oleks olnud , kui me poleks temalt pärinud teed mitte üksnes metsamajandisse , vaid ka Ukuarule . </s> <s> Aga sel hommikul ei teadnud me veel midagi Ukuarust . </s> </p>
<p> <s> Tundsin imelikku ärevust . </s> <s> Oleksin tahtnud metsamajandisse minekuga viivitada , natuke männimetsa vahele pugenud alevit uurida ja enne ametliku jutu ajamist kokku saada Epuga . </s> <s> Peedu arvates pidi see jääma pärastiseks . </s> <s> Nii me võtsimegi suuna sinna , kus kõrgete mändide vahelt paistsid valged silikaatmajad . </s> <s> Ja mõne minuti pärast seisime Liivalaia metsamajandi direktori kabinetis . </s> </p>
<p> <s> Juba tookord oli selles ruumis kõik , nagu on praegugi . </s> </p>
<p> <s> Põdrapulli võimas rind jämeda kaela , suure pea ja kümneharuliste sarvedega tõusis madalavõitu aluselt otsekui põranda seest . </s> <s> Omapärane topis oli asetatud nii , et igaüks , kes Liivalaia metsamajandi direktori kabinetti astub , peab kohe seda nägema ja metsade kuninga võimsust tajuma . </s> <s> Põdra suured läikivad silmad vaatasid uurivalt ja mulle tundus , et looma paks rippuv mokk tõmbles pilkavas muiges . </s> <s> Oli kummaline näha , kuivõrd tühiselt väike paistis mees direktori laia laua taga kuninglikkude sarvede kõrval . </s> </p>
<p> <s> Ometi oli Jaanu Vahtramäe käes võim nii paljude asjade üle ja õigusega , sest tema oli aidanud Liivalaia metsamajandi nurgakivi paika panna ja ta seinad üles ehitada . </s> <s> Ja nüüd pidi ta otsustama meie saatuse . </s> </p>
<p> <s> Vaadanud värsked " metsamehed " terava pilguga üle , pakkus Vahtramäe meile uut metskonda Ukuarul . </s> </p>
<p> <s> " Kas metskonnamaja on olemas ? " küsis Peet pärast natukest mõtlemist . </s> </p>
<p> <s> " Ehitame , " lubas direktor Vahtramäe . </s> </p>
<p> <s> " Metskonnas tööjõudu on ? " päris Peet edasi . </s> </p>
<p> <s> " Vähevõitu . </s> <s> Peamiselt naised ja raugad . </s> <s> Mitu metsavahti tuleks ümber vahetada , " sai ta vastuseks . </s> </p>
<p> <s> " Telefon ? " </s> </p>
<p> <s> " Tehnikutel jah , ja paaril metsavahil . " </s> </p>
<p> <s> " Elekter ? " </s> </p>
<p> <s> " Pole . </s> <s> Asulad on kaugel , tarvis ehitada uus alajaam . " </s> </p>
<p> <s> " Teed ? " </s> </p>
<p> <s> " Teed tulevad koos kuivendusega . </s> <s> Praegune väljasõidutee ei too Liivalaiale , kuid uue jaoks raiutakse juba trassi . " </s> </p>
<p> <s> Korraks vilksas küsija minu poole vaadata , siis nõudis : </s> </p>
<p> <s> " Mitmendal kohal on see Ukuaru plaanitäitmisega ? " </s> </p>
<p> <s> " Viimasel ! " tuli vastus . </s> </p>
<p> <s> Uskusin , et sellest aitab . </s> <s> Mulle oli asi juba selgem kui selge : vabariigis on paarsada metskonda – ja olgugi et ma Epu lähedale igatsesin – , säärast kingitust nagu see Ukuaru polnud meile vaja . </s> <s> Kuid Peet hüüdis : </s> </p>
<p> <s> " Nõus ! " </s> </p>
<p> <s> " Mis te ütlesite ? " üllatus direktorgi . </s> </p>
<p> <s> " Võtame vastu ! </s> <s> Eks , Kaili ? " </s> </p>
<p> <s> Ta pruunid silmad olid pealuust välja tungimas , tugevalõikeline suu kramplikult kokku surutud , kogu tume nägu kummaliselt pingul . </s> <s> Mõistsin , et pean vaikima ning olema nõus . </s> <s> Peedule oli vaja just niisugust metskonda , kus ta võis alata päris algusest . </s> </p>
<p> <s> Nii saimegi Ukuaru . </s> <s> Nii sai Peet Arras , mis ta soovis . </s> </p>
<p> <s> Ta tahtis oma metskonda kohe näha , kohe , samal päeval , kuid metsamajandil polnud käepärast autot , millega meid kohale viia . </s> <s> Epp oli sõitnud linna ja nii me siis hulkusime Liivalaia alevis , käisime hiljuti ehitatud sööklas ja ostsime sama maja alumiselt korruselt kauplusest kaks paari kummikuid . </s> <s> Augustikuu vihmane päev hakkas juba lõunasse kiskuma , kui me lõpuks kaubale saime ühe täistüvede vedajaga , kelle lank juhtus olema kuskil Ukuaru kandis . </s> <s> Turjakas ja rinnakas , tervisest lõkendava näoga mees oli üsna jutukas . </s> <s> Ta kirus ilma ja ilmaennustajaid , metsateid ja teetegijaid – või õigem , neid , kes oleksid pidanud teid tegema ; kiitis oma kolisevat kuuerattalist ja kinnitas , et ta täistüvesid vedades kõige kiuste päris keskmist viisi teenib . </s> <s> Selles jutus polnud midagi eriti huvitavat , kuid ma ergutasin meest jätkama , lootes , et ta meid Ukuaru teeotsal maha ei lase , vaid kohale viib . </s> <s> Kuid keset kõige sügavamat metsa jättis mees auto seisma ja teatas : </s> </p>
<p> <s> " Nõndaks . </s> <s> Siit tuleb teil nüüd omal jõul edasi pressida . </s> <s> Eksimist ei maksa karta , sest kõik jäljed viivad lõpuks Ukuarule . " </s> </p>
<p> <s> " Kas te ei võiks meid kohale viia ? " nurusin istmelt tõusmata . </s> <s> " Võib-olla saame teile tulevikus kuidagi ära tasuda . " </s> </p>
<p> <s> " Ei lähe läbi , " muigas mees . </s> <s> " Siis oleks tulnud hoopis teist kaudu ringi sõita – siit ei pääse Ukuarule ükski masin , kui ta pole õppinud ujuma . </s> <s> Algul jah , pole väga viga , aga kilomeetri paari pärast ... ; Noh , küll ise näete ! " </s> </p>
<p> <s> Hüpanud kabiinist välja , küsisin , kui palju maad veel Ukuarule jääb . </s> </p>
<p> <s> " Noh nii – viis-kuus kilti , mitte rohkem . " </s> </p>
<p> <s> See oli kõik . </s> <s> Kabiiniuks kolksatas kinni ja auto kolises minema . </s> </p>
<p> <s> Nüüd oli meil aega ringi vaadata ja ümbrust tunnistada . </s> <s> Viis-kuus kilomeetrit polnud nii röögatu maa , et seda oleks pidanud kartma . </s> <s> Kahetsesime ainult , et polnud märganud küsida , kas see puutumatu põlismets siin kahel pool teerada kuulus ka juba Ukuarule . </s> <s> Aga oletada seda võis , kui uue metskonna kantselei mitte just piirimail ei asunud . </s> <s> Tundsime metskondi , mille " tsentrum " istus metsamassiivist hoopis eraldi , kuskil kolhoosi või sovhoosi maalapil või koguni alevis või linnas . </s> <s> Ent niipalju kui meil metsamajandis nähtud puistuplaanist silme ette jäi , ei kuulunud Ukuaru kaugeltki sääraste uut moodi metskondade hulka . </s> </p>
<p> <s> Vaieldes puude vanuse ja metsatagavara üle , hakkasime edasi minema . </s> <s> Tee käändus varsti lodumetsa , tõusis natukese aja pärast taas nõmmele ja vajus seejärel soosse . </s> <s> Autorattad või traktoriroomikud olid peksnud kohvipruuni turba vedelaks lögaks , millesse kohati oli loobitud hagu , kohati laotud kaikaid . </s> <s> Et edasi pääseda , tuli otsida kuivemaid teeservi , minna ümber männisabrikute , turnida kaigastel ja kõikuvatel mätastel . </s> <s> Paar korda libisesin nii , et ei suutnud kiljatust maha suruda . </s> <s> Siis naeris Peet , nagu teeks talle see kõik rõõmu , nagu oleks ta õnnelik , et tee on just säärane ... ; üllatustega . </s> </p>
<p> <s> " Kõik jäljed viivad Ukuarule , " oli autojuht kinnitanud , kuid ometi seisime varsti küsimuse ees , missuguseid jälgi uskuda . </s> <s> Tee hargnes kaheks . </s> <s> Valisime selle , mis tõusis kivisele nõmmele , ja varsti hakkaski eespool helendama mingi lagendik . </s> </p>
<p> <s> Teejäljed viisid nüüd üle kõrge sööti jäetud põllukupli , kuhu paistis kogu see lagendik oma käärude ja soppidega , küngaste ja nendevaheliste soonikutega . </s> <s> Paistis ka kaks inimeste eluaset , rühmake halle hooneid siinpool ja teine samasugune rühmake sealpool üsna sügavat ojanõgu , mis targasti jagas kunagised põllumaad pooleks . </s> <s> Selgesti võis näha , missuguse jõuga põlismetsarõngas lagendikku kokku pressis . </s> <s> Ühest kandist roomas põllukünkale okaspuunoorendik , teisest kandist kippus kõrgele kase- ja haavavõsa . </s> <s> Ajades juurevõsusid ja poetades seemneid kaua kündmata põldudele , kiskus mets kes teab mis ajal inimese poolt laastatud alasid taas oma valdusesse . </s> <s> Kuid praegu oli lagendikku siiski veel kenake lapp . </s> <s> Ja selle lapi keskel märkasime üsna omapärast pilti : </s> </p>
<p> <s> Püksisääred põlvini üles kääritud , seisis habemesse kasvanud hiiglane ja vaatas , kuidas loomad ettevaatlikult ning kartlikult ojast läbi sumasid . </s> <s> Kõige ees astus nõgusseljaline punik , kotina rippuv udar vees , siis teine kõrgejalgne punik , selle järel , sabad püsti , kaks mullikat ja värsipruks . </s> <s> Ainult vasikad ei julgenud vette astuda . </s> <s> Nad jooksid piki ojaäärt edasi-tagasi , jäid aeg-ajalt seisma , võtsid hoogu ojja hüppamiseks , kuid lõid uuesti kartma ja traavisid edasi . </s> <s> Mees loopis neid kividega , assetas koeraga , vandus ja lubas pussi näidata . </s> <s> Lõpuks sülitas südametäiega , pööras vasikatele selja ja hakkas nõo serva mööda üles tulema . </s> <s> Rebasekarva karjakrants sörkis tema järel , märkas võõraid ja pistis lõrinal haukuma . </s> <s> Hiiglane jäi vaatama , käratas koera vait , võttis tere vastu ja ütles pead kallutades : </s> </p>
<p> <s> " Nät-sah ! </s> <s> Tee , mis tahad , mitte ei tunne . " </s> </p>
<p> <s> " Ega polegi tähtis tunda , " naeris Peet . </s> <s> " Ehk võiksite võõrastelegi öelda , kas see siin on Ukuaru ? " </s> </p>
<p> <s> " Ukuaru ? </s> <s> Kuidas seda nüüd öelda – see siin on Ukuaru oja , ümberringi on Ukuaru mets , seal kuskil küngaste vahel on Ukuaru allikas ja all orus elab Ukuaru Minna ... ; metsavaht . </s> <s> Ei tea , keda teil vaja oleks ? " </s> </p>
<p> <s> " Aga kes teie olete , kui küsida tohib ? " pärisin omakorda , silmitsedes mehemüraka üsna omapärast , tugeva kirvesninaga nägu ja sentimeetripikkusi tuhakarva juukseid , mis hoidusid püsti nagu siili okkad . </s> </p>
<p> <s> " Mina ? " </s> <s> Mehe kavalad , tähelepanelikud silmad tegid ringi ümber minu , seejärel ringi ümber Peedu , suur kämmal puudutas korraks habemesse kasvanud lõuga ja siis kõlas uhkelt : " Mina olen Mägede Kuningas . </s> <s> Täpselt ! </s> <s> Ikka endist viisi Mägede Kuningas . " </s> </p>
<p> <s> " Mägede kuningas ? </s> <s> Kuidas sellest aru saada ? " </s> </p>
<p> <s> " Kuidas soovite , " kummardus mees otsekui pilkeks . </s> <s> Visanud kiire pilgu oja poole , paljastas ta laiad terved hambad võidurõõmus : vasikad olid siiski üle oja läinud . </s> </p>
<p> <s> " Mis hooned need on ? " päris Peet ümbrust uurides . </s> </p>
<p> <s> " Need ... ; eks ikka vanad talupesad . </s> <s> Nüüd on maad-põllud metskonna päralt , majad aga – tuulte trallitada . " </s> </p>
<p> <s> " Tühjad kõik ? " </s> </p>
<p> <s> " Ei – seal tuka taga , näed , elab Mägede Kuningas oma mammiga , selles teises lossis – metskonna vana kaadritööline Viha-Mihkel . </s> <s> Ja seal kaugemal ... ; Aga võib-olla on tahtmist lähemalt vaadata ? " pilgutas hiiglane silma , nagu teaks ta juba , kellega tegemist . </s> </p>
<p> <s> " Kas teie olete siin juba kaua elanud ? " küsisin , sest see metsmees hakkas mind huvitama . </s> </p>
<p> <s> Hiiglane laskis silmadega jälle tiiru ümber küsija , enne kui vastas : </s> </p>
<p> <s> " Kuidas nüüd öelda – väikeste vaheaegadega kogu eluaja . " </s> </p>
<p> <s> " Ja meeldib ? " </s> </p>
<p> <s> " Aga mis siin viga – täpselt sellesama päikese all , kus kõik teisedki paigad . " </s> </p>
<p> <s> " Üksik koht ! </s> <s> Keset metsa ... ; " </s> </p>
<p> <s> " Üksik ! – Mina olen maakera mitmest kohast nuusutanud ja tean , mis maitse tal kuskil on . </s> <s> Nendele , kes ringi kiinitavad , võin julgelt öelda : parem kivitükk kodus kui kullakamakas võõrsil . </s> <s> Täpselt . </s> <s> Ja et keset metsa ... ; Mina arvan , et metsamehed peavad ikka vist metsas elama . " </s> </p>
<p> <s> " Vohh ! " hüüdis Peet tähendusrikkalt minu poole vaadates . </s> <s> " Metsamehed peavad metsas elama – just minu mõte ! " </s> <s> Ja mehele lähenedes : " Nii et – ikkagi metsamees ? " </s> </p>
<p> <s> " Sedapuhku küll . " </s> </p>
<p> <s> Peet ulatas hiiglasele käe , nimetades nime ja öeldes , kes ta on . </s> </p>
<p> <s> " Nät-sah ! " imestas hiiglane . </s> <s> " Ongi meie verivärske metsaülem oma armulisega . </s> <s> Ja päris kahejala-ratsa . </s> <s> Ei nüüd aita midagi , peate tulema meile jalgu puhkama . </s> <s> Näe , minu mammi juba kiikabki kadedalt , et kellega see vanamees seal künkal kurameerib . " </s> </p>
<p> <s> Hiiglane viitas kasetuka tagant paistvate hallide hoonete poole ja ma märkasin seal tõepoolest valget pearätti liikuvat . </s> <s> Natuke puhata , suutäis puhast kaevuvett juua , jutuka metsatöölise elu-olu vaadelda ja natuke üldist informatsiooni saada – mis võiks Peedulgi selle vastu olla ? </s> <s> Ja et tema keeldumisest ette jõuda , küsisin kiiresti : </s> </p>
<p> <s> " Kui me teile tüli ei tee ja aega ei viida ? " </s> </p>
<p> <s> " Kuule nüüd juttu ! " hõikas mees suurelikult . </s> <s> " Kuninga aeg ei käi kella järgi . </s> <s> Selles see metsamehe elu mõnu ongi , et pole vaja lugeda minuteid ega oodata päeva lõppu . </s> <s> Oma asi , millal vihun tööd , millal kostitan külalisi . " </s> </p>
<p> <s> " Kui nii , siis me ehk tõepoolest vaataksime , kuidas siinpool kandis elatakse , " otsustas ka Peet . </s> </p>
<p> <s> " Täpselt õige ! " lõi hiiglane oma laia kämbla talle õlale , teisega aga ergutas mind minema . </s> <s> Ma ei saanud mehe puudutust pahaks panna – mõistsin , et siin metsasüdames võib tõepoolest iga inimene nii kallis olla , et seda tahaks kostitada ja käega katsuda . </s> </p>
<p> <s> Mulle tundus miskipärast , nagu oleksin seda hiiglast juba kuskil näinud , aga ka kõike muud , mis mu ümber ja silme ees – rohetavat põldheinaädalat isukalt söövate lehmadega , sügavat ojanõgu pajupuhmastega , kiviraunu keset söötis põllulappe , sinavat kõrget metsa , mille kohal ujus rahulik helehall taevas , ja rohtunud teekohta , mis lookles ojaga rööbiti , kuni jõudis maja juurde , mida oli nimetatud Viha-Mihkli lossiks . </s> <s> Selle maja ees ei lõhnanud kummel , vaid kasvas kõrge kuivanud kastehein . </s> <s> Ent kaevukivil seisis veeämber ja kitsas jalgrada viis ukseläveni . </s> <s> Ehkki selle omal ajal üsna viisaka elumaja aknad olid nüüd peaaegu viimaseni lauatükkidega kinni taotud , võis järeldada , et majas elatakse . </s> <s> Seda tõendasid ka aida küljes saetud palgijupid , mis ootasid lõhkumist , ja vibusaag pooleli jäänud töö juures . </s> <s> Kõige selgemat tunnistust elust andsid aga sellesuvised vihapaarid , mis rippusid ukseta küünis . </s> </p>
<p> <s> Hiiglane proovis elumaja ust . </s> <s> See oli kinni . </s> <s> Ta püüdis ainukesest klaasidega aknast sisse vaadata , kuid sissepoole akent oli seatud varjuks ajaleht . </s> <s> Mees heitis käega : </s> </p>
<p> <s> " Peremees on vist metsa läinud . </s> <s> Ei saa teine oma vihaplaani kuidagi täis . " </s> </p>
<p> <s> " Kas ta elab siin päris üksi ? " pärisin huviga . </s> </p>
<p> <s> " Täpselt ! " kinnitas hiiglane . </s> <s> " Saadaval mees . " </s> </p>
<p> <s> Ta irvitas naerda . </s> </p>
<p> <s> Läksime oja kallakut mööda edasi , lähenedes nüüd Mägede Kuninga enda eluasemele . </s> </p>
<p> <s> Tihe lattaed piiras ojaäärset kasetukka , hooneid ja suurt mesilat . </s> <s> Ojas ladistasid pardid , hanekari jalutas õues , aidaukse kõrval kõlistas ketti ja niuksus lapiline linnukoer . </s> <s> Kõik hooned , eriti aga kõrge kivivundamendiga laut , andsid tunnistust mingist kadunud õitseajast . </s> <s> Omaaegse elumaja sissevajunud katusel kasvasid kasevõsud , aga kütteks seda maja siiski veel ei saetud . </s> </p>
<p> <s> Keset õue kõrgete tsementraketega kaevu juures seisis kõhukas vanaeit , kerides jämedat trossi ümber kriiksuva võlli . </s> </p>
<p> <s> " Mammi , võta külalised vastu ! " hüüdis hiiglane ja , juhtides meid eidest mööda saunalaadse elumaja poole , kamandas kärarikkalt : </s> </p>
<p> <s> " Sissepoole , muudkui sissepoole ! </s> <s> Vaadake meie lossi ka seestpoolt ! " </s> </p>
<p> <s> See " loss " oli seestpoolt ootamatult tühi ja vaene . </s> <s> Eesruumis tellistest pliidi kõrval pink veeämbritega , akna all söögilaud paari taburetiga , tagaruumis kaks raudkoikut ja pruun vanaaegse tegumoega riidekapp – see oli peaaegu kõik . </s> <s> Jalaga õmblusmasin , mis seisis tagatoa akna all lihtsa lina peidus , täitis ka laua ülesannet ja seega nagu varjas või vabandas enda siinolekut . </s> <s> Ainsateks uhkusesemeteks , mis end kuhugi ei peitnud ega millegagi ei katnud , olid uus jahipüss teise sängi kohal seinal ja keskmise suurusega tuhmunud peegel akna kõrval . </s> </p>
<p> <s> Selle peegli juurde jäin ma seisma , kui mehed tõmbusid tagasi eestuppa . </s> </p>
<p> <s> Peeglist vaatas vastu kõhn naine , kes ei tundunud mulle võõrana mitte seetõttu , et kandis spordipükse ja lihtsat jakki , vaid et ta silmad olid üllatavalt erksad . </s> </p>
<p> <s> Pühkisin maha jakikurdudesse kinni jäänud okkapuru ja võtsin kammi , et end veidi korda seada . </s> <s> Kammisin lühikeseks kärbitud salgud üle pea , lükkasin keskele lahu ning vajutasin juuksed kahelt poolt kergelt kohevile . </s> <s> Ja rohkem ma ei jõudnudki , sest peremees vaatas üle läve tagatuppa . </s> <s> Viitasin püssi poole ja küsisin : </s> </p>
<p> <s> " Käite jahil ? </s> <s> Põmmutate põtru kah ? " </s> </p>
<p> <s> " Täpselt ! " kinnitas hiiglane . </s> <s> " Tulge aga nüüd proovima , kuidas passib ! " </s> </p>
<p> <s> Lauale ei toodud küll põdraliha , kuid praetud külm pekk , munad ja kooresegune kohupiim tõid sülje suhu . </s> <s> Vanaeit , kes ilmse vastumeelsusega lauda kattis , põrnitses enda ette , ja mulle tundus , nagu liiguks ta mingi nähtamatu piitsa all , ise lõhkemas salavimmast . </s> <s> Ta ei rääkinud ainustki sõna , kuigi hiiglane teda meelitaval häälel mammitas . </s> <s> Tahes-tahtmata tekkis küsimus , kes see kirjus määrdunud sitskleidis ja vanades kottades väsinud näoga " mammi " siin õieti on , hiiglase nooreks jäänud ema või ta enneaegu vanaks saanud naine . </s> </p>
<p> <s> " Noh , tõmmake aga järid lähemale ! " kamandas peremees mingit salapärast pudelit lahti lüües . </s> </p>
<p> <s> Püüdsin vastu vaielda , kuigi kõht oli tühi ja kuigi Peet juba oma istme laua juurde nihutas . </s> </p>
<p> <s> " Kui inimene on Liivalaialt jalgsi Mägedele tulnud , siis peaks talle klaas piima ikka värvli alla mahtuma ! " naeris hiiglane mind julgustades . </s> </p>
<p> <s> Ta rääkis piimast , kuid kallas klaasidesse pudelist tumedat lillakat vedelikku . </s> </p>
<p> <s> " Niiviisi – kõigepealt proovime seda sinikavett ! " ergutas ta klaasi kergitades . </s> <s> " Noh , kuidas on ? </s> <s> Seda peaks õieti suurema kopsikuga ammutama . </s> <s> Tervist ! </s> <s> Ja olgu teie teed siledad ja kuivad ! </s> <s> Täpselt ! </s> <s> Ja nüüd proovige soolast maamehe ossi . </s> <s> Mis te tast enam poolitate ! </s> <s> Sööge ! </s> <s> Taevale tänu – Nõukogude riigis enam söögipuudust pole ! </s> <s> Kelle jalg tatsab , selle suu peab ka matsama . </s> <s> Niiviisi . </s> <s> Proovime õige veel seda sinikavett ! " </s> </p>
<p> <s> See sinikavesi oli üsna kena omapärase maitsega ja kurikavalalt kangegi . </s> <s> Tundsin juba paari lonksu järel põski õhetavat . </s> <s> Kuigi Peet klaasitõstmiste vahele mehiselt sõi , hakkasid ta silmad varsti isesuguselt läikima ja tema " vohh ! " , mis peremehe jutuvoolu aeg-ajalt kinnitas , muutus üha sagedamaks . </s> </p>
<p> <s> Hiiglane kostitas meid suurima külalislahkusega , täites ikka jälle klaase lillaka vedelikuga , kergitades anumaid ja pakkudes kord seda , kord teist . </s> </p>
<p> <s> " Sööge ! </s> <s> Mägede Kuninga laua tagant pooliku kõhuga tõusta ei tohi ! </s> <s> Noh , terviseks ! " </s> <s> Ta pilgutas mulle silma , patsas oma laia kämblaga Peedule õlale ja hüüdis : " Täna oleme siin ühesugused kanged mehed , aga homme oled sa juba mu ülem , homme võtan mütsi maha ja löön kannad kokku . </s> <s> Aga nüüd proovi veel seda soolast ossi , see on see õige mehe suutäis ... ; " </s> </p>
<p> <s> " Mis sa tüütad ! " keelas ootamatult vanaeit , kes , käed puusas , seisis pliidi lähedal . </s> <s> " Lase inimesi oma soovi järgi süüa ! " </s> </p>
<p> <s> " Oma soovi järgi , ah-ah-ah ! " pistis hiiglane laialt naerma . </s> <s> " Oma soovi järgi ei tehta meil praegu mitte kui midagi . </s> <s> Kõik käib plaani järgi – täpselt . </s> <s> Ja ka süüa tuleb plaani järgi , täpselt ! </s> <s> Ei ole mina saanud anda hõlpu endale ega oma mammile , aga püksirihma pole mul olnud vaja pingutada . </s> <s> Suurt rikkust vaesel mehel pole tarvis , kuid kõht peab tal korralikult täis olema . </s> <s> See on minu marksism ja armuõpetus . </s> <s> Ühestki näljakotist pole õiget meest ega plaanitäitjat . " </s> <s> Ja pöördudes kogu kehaga Arrase poole : " Sina oled küll kõrgesti koolitatud akadeemik , aga seda ma ütlen : kui sa oma rihmaaluse eest hoolitseda ei mõista , lendad varsti kõige plaanidega uppi . </s> <s> Täpselt . </s> <s> Ja siis on su lips läbi . </s> <s> Sest pea meeles : plaan on seadus ja võim , plaan on mõõt ja kaal . </s> <s> Mägede Kuningas on selle mõõdu alati ületanud ja ületab ka edaspidi ja ühelgi Jehooval pole Mägede Kuningaga ütlemist ! " </s> <s> Ta kallas klaasid jälle täis , pilgutas kavalalt silma ja jätkas : " Aga ... ; aga missuguse mõõdu meie uus metsaülem ja tema armuline abi välja annavad , seda hakkame alles vaatama . " </s> </p>
<p> <s> " Teie arvates jäävad nad alla kaalu ja mõõtu ? " küsisin naerdes . </s> </p>
<p> <s> " Metsaülem annab arvatavasti mõõdu välja , " irvitas hiiglane vastu . </s> <s> " Aga abi , see pärisperemees ... ; seda me alles näeme ... ; " </s> </p>
<p> <s> " Miks siis pärisperemees ? " </s> </p>
<p> <s> " Noh , eks see ole teada , kes riigis see peaminister ja president on . </s> <s> Eks ole seda küll ja küll nähtud ja omalgi nahal tuntud . – Siin minu mammi – arvate , et ta üksi siseministri ametiga lepib ? </s> <s> Tema käes on alati piruka jäme ots . </s> <s> Sina muudkui tee ja anna aru ! </s> <s> Nii jah ... ; nii et – proosit ! </s> <s> Selle peale vanad eestlased jõid ! </s> <s> Niiviisi . </s> <s> Täpselt . </s> <s> Mees annab mõõdu välja jah , ainult – seda ta targasti küll ei tee , et siia Ukuarule tuleb . " </s> </p>
<p> <s> " Miks ? " imestas Peet . </s> </p>
<p> <s> " Mis head siin on ? " küsis hiiglane vastu . </s> <s> " Oleks vähemalt viisakas metskonnamajagi – aga näed isegi – , siin pole muud kui mutimullahunnikud . " </s> </p>
<p> <s> " Pole viga , " ütles Peet lõbusalt . </s> <s> " Varsti teeme mullahunnikute asemele valged lossid ja siis ... ; " </s> </p>
<p> <s> " Kelle rahadega ? " hüüdis Kuningas pilkavalt . </s> </p>
<p> <s> " Rahva rahadega ! " </s> </p>
<p> <s> " No seda tahaks küll näha . </s> <s> Minu mälestuse ajal pole siia lähedusse ühtainustki kordonit juurde ehitatud . </s> <s> Korstnakivigi pole antud . </s> <s> Ei tea , kuidas need rahad nii äkki liikuma peaksid hakkama ? " </s> </p>
<p> <s> " Hakkavad ! " kinnitas Peet . </s> <s> " Küll näed , Kuningas ! " </s> </p>
<p> <s> Kuningas silmitses Peetu , nagu vaadatakse rumaluses kelkivat last , tõstis veel kord klaasi ja iga sõna rõhutades algas uuesti : </s> </p>
<p> <s> " Kui meil see jutt kord juba niisuguse käänaku võttis , siis räägime lõpuni . </s> <s> Vaata , mulle paistab , et sa pead ennast juba hirmus suureks ja tähtsaks meheks , kes võib imet teha , ja et need , kes enne siin valitsesid , olid kõik ühesugused tuha-juhanid . </s> <s> Aga mina ütlen sulle sõbramehe poolest – jah , sõbramehe poolest , sest on mulgi sugulasi seda metsateadust nuusutanud – ma ütlen sulle täpselt : metsaülem – olgu ta , kes ta on – on samasugune plaaniori ja putukas nagu metsavaht ja meie kõik . </s> <s> Ei tee sina siin Ukuarul rohkem , kui tegid need , kelle võimu alla need vahtkonnad enne kuulusid . </s> <s> Kõik on sulle näpuga ette kirjutatud ja rublaga kindlaks määratud ja sellest sa üle ei hüppa . </s> <s> Niiviisi . </s> <s> Kui sa midagi teha tahad , siis ära kipu metsa . </s> <s> Metsas ei paista midagi ... ; " </s> </p>
<p> <s> " Paistab ! " hüüdis Peet tuliselt . </s> <s> " Selles see asi ongi , et paistab ja hakkab ka Ukuarul paistma . " </s> </p>
<p> <s> " Ei tea , mismoodi ? " </s> </p>
<p> <s> " Päris mitut moodi . " </s> </p>
<p> <s> " Elame-näeme ! " muigas hiiglane . </s> <s> Ta asus jälle pudeleid-kausse kergitama . </s> <s> " Sööge ! " pöördus ta nüüd minu poole . </s> <s> " Ärge pange pahaks , et ma teda natuke ette valmistasin . </s> <s> Ega Mägede Kuningas pole süüdi , et tõde on mõnikord kibe . </s> <s> Noh , mis ma võiksin teile veel pakkuda ? </s> <s> Mett ? </s> <s> Aga kus siis mesi on ? </s> <s> Kuuled , mammi , miks sa meepurki lauale ei toonud ? " heitis ta pilgu selja taha . </s> <s> Aga et vanaeite enam seal polnud , tõusis ta käsi laiutades : " Näete , niisugune ta mul on , ei söö ise ega paku teistele ! " </s> <s> Ta ruttas välja , ei tea , kas perenaist otsima või mett tooma . </s> </p>
<p> <s> Peet vaatas mulle otsa , pruunid silmad täis naerusädemeid . </s> </p>
<p> <s> " Vohh ! </s> <s> Kui kõik kaadritöölised ja metsavahid oleksid niisugused ! " </s> </p>
<p> <s> Ohkasin : " Hirmus mees ! " </s> </p>
<p> <s> " Elujõuline . </s> <s> Ja pea meeles – haukuja koer ei hammusta . " </s> </p>
<p> <s> Peremees ilmus uksele , meepurk käes . </s> <s> Piduliku liigutusega pani ta meepurgi minu ette ja ütles käskivalt : </s> </p>
<p> <s> " Sööge ! " </s> </p>
<p> <s> " Aitäh ! " lausus Peet ootamatult . </s> <s> " Jäägu see hea teiseks korraks . " </s> <s> Ta tõusis . </s> <s> " Me peame nüüd minema . " </s> </p>
<p> <s> Natuke pettunult tuli hiiglane meid välja saatma ning õiget teed kätte juhatama . </s> <s> Uuriv-kahtlevalt vaatas ta ühe pealt teise peale , otsekui püüdes mõista , mis tema äraolekul toas oli juhtunud . </s> <s> Mindki üllatas Peedu järsk keeldumine . </s> <s> Arvasin , et hiiglase hoiatav jutt oli pannud teda Ukuarus kahtlema . </s> <s> Et talle selle teatamist kergemaks teha , ütlesin niipea , kui olime jäänud kahekesi : </s> </p>
<p> <s> " Kuule , kas me peame just siia ... ; ? </s> <s> Otsime mõne teise metskonna . " </s> </p>
<p> <s> Ta puhkes naerma . </s> </p>
<p> <s> " Me jääme siia . </s> <s> Just nimelt siia . " </s> </p>
<p> <s> Tee lookles üle kivise nõmme ja langes seejärel tiheda alusmetsaga " džunglisse " , kus ei kasvanud mitte üksnes mände , kuuski ja kaski , vaid ka sangleppi ja saari . </s> <s> Üksikult ja rühmiti kooldusid viimased jõesängi poole , mille põhjas ei läikinud enam kitsas ojake , vaid mustas nähtamatuist allikaist paisutatud üsna veerikas jõgi . </s> <s> Kõrge metsa salapärases hämaruses tundus see jõgi tumedana ja liikumatuna , kuid ujuvad lehed ja oksaraod tema pinnal reetsid rahutust , mis kihutas vett sinnapoole , kus pidi asuma Ukuaru org . </s> <s> Ja meidki haaras rahutus . </s> <s> Peet ruttas nii , et mul oli raske tema kannul püsida . </s> <s> Mina aga oleksin tahtnud just siin veel natuke peatuda , otsekui aimates , mis mind ees ootab . </s> <s> Aga juba hakkas puude vahelt paistma õhtueelses päikesehelgis helendav org . </s> <s> Peet jäi seisma , vaatas üles – tema tumedais silmis kiirgas vaimustus . </s> <s> Näidates madala , jõekäärus lössutava maja poole , hõiskas ta õnnelikuna : </s> </p>
<p> <s> " Vohh ! </s> <s> Olemegi kohal ! " </s> </p>
<p> <s> ... ; Öösel ei saanud ma kaua uinuda . </s> <s> Võõras , lohkuvajunud põhjaga säng kägises iga kord , kui püüdsin end liigutada . </s> <s> Mind ärritas see , et Peet tundis end nagu kodus . </s> <s> Ta vajus kohe sügavasse unne ja magas nii vaikselt , et ma võisin kuulda , kuidas toonesepad seinapalkides tiksusid . </s> <s> Vaheuks polnud vist täiesti suletud ega takistanud neid hääli , mis tulid sealt , kus magas metsavaht oma emaga . </s> <s> Aeg-ajalt jäi üks magaja täiesti vait – tekkis imelik paus vinguvas hingamises ja mulle tundus , et eit eestoas lämbus , suri . </s> <s> Ootasin ärevas pinevuses . </s> <s> Äkki käis imelik kõõksatus , eit hakkas uuesti õhku kiskuma ja jälle kostis enam-vähem ühtlane hingamisduett . </s> <s> Toonesepad tiksusid , lae peal jooksid ja piiksusid hiired või rotid ja mul tärkas mõte , et see vana maja võib meie peale kokku vajuda . </s> <s> " Mutimullahunnik ... ; mutimullahunnik ... ; " kordasin tahtmatult . </s> <s> Tuli meelde , kuidas me internaadis tihti arutasime , kuhu keegi tööle läheb . </s> <s> Üks minu toakaaslastest tahtis jääda linna , teine igatses linna ligidale , kolmas soovis raudtee-äärset paika . </s> <s> Olin nõus ükskõik kuhu minema , ainult ilus metskonnamaja pidi seal ees ootama , punane telliskivi- või valge silikaatmaja roheliste puude vahel . </s> <s> Aga seekord ei võinud ma aimata , et abiellun Peet Arrasega ja annan töökoha valiku õiguse temale . </s> <s> Ei keegi vist mõistnud tookord mõelda , et peale akadeemia lõpetamist tuleb minna kehvemasse kohta kui see , kust on võrsutud , ja alata iseseisvat elu madalama katuse all , kui on olnud lapsepõlvekodul . </s> </p>
<p> <s> Kodukatus ... ; See oli minust juba nii kaugel ja seotud niisuguste mälestustega , et ma ei julgenud sellele enam mõeldagi . </s> <s> Aga tol piinarikkal ööl hakkas ta ometi jälle kumama , ja kas ma tahtsin või ei , nägin taas punaseks võõbatud külakoolimaja ja selle ees üht pisikest plikakest , keda tema ema , aga ka kõik õpilased ja õpetajad ühteviisi hellitavad , kutsudes teda kord Kailiks , kord Kaiekeseks . </s> </p>
<p> <s> Selle Kaili-Kaiekese esimeseks kindlamaks mälestuseks on kuusehekk , mis piirab koolimaja neljakandilist õue . </s> <s> Roheline müür on nii kindel ja kõrge , et üksnes linnud võivad sellest üle lennata ja pilved üle ujuda . </s> <s> Selle teravalt torkiva ja isesuguselt lõhnava müüri sees on kaks väravaga suletud auku . </s> <s> Ühte neist avatakse ainult siis , kui veetakse kooliõue küttepuid ; teine , väiksem avaneb alati , kui lapsed tulevad ja lähevad . </s> <s> Aga niipea , kui Kailigi püüab seda väravat lahti lükata , hüütakse hoiatavalt : " Ei tohi ! </s> <s> Auto tuleb ! " </s> <s> Kaili kardab autosid tolmu pärast , mida need talle näkku viskavad , et teda pimedaks lüüa ja nutma panna . </s> <s> Ent mida suuremaks ta kasvab , seda suuremaks kasvab ka julgus ja jonn . </s> <s> Ta ei vudi enam automürinat kuuldes värava juurest ära , pigistab vaid silmad kinni , et tolm silma ei pääseks . </s> <s> Veel natuke – ja ta ei sulge silmigi , hoiab pea allapoole ja põrnitseb niiviisi altkulmu möödavuravaid autosid . </s> <s> Ja siis saab ta nii targaks , et teab : iga kord , kui hoiatatakse , ei tulegi auto ; mõnikord sõidab väravast mööda vanker , mõnikord lähevad lehmad , mõnikord jookseb koer , aga mõnikord ei lähe mitte kedagi . </s> <s> Aga kui mitte kedagi ei lähe , siis polegi mõtet värava juures vahtida . </s> <s> Parem juba kõndida mööda kuuseheki äärt , katsuda käega teravaid okkaid ja kiljatada : " Ai ! </s> <s> Ai-ai ! " </s> <s> Niiviisi kõndides leiab laps väravast hoopis kaugel , peaaegu koolimaja taga kuuskede vahel veel ühe ava . </s> <s> Ta laseb käpuli , ronib okste alt läbi ja ongi vabaduses ; on seal , kus lendavad linnud ja ujuvad pilved ja kus on palju-palju pikka rohtu nagu ojataguses metsas . </s> <s> Ta ei jõua veel otsustada , kuhupoole minema hakata , kui kuuleb ema häält . </s> </p>
<p> <s> " Kaie ! " hüüab ema meelitades . </s> </p>
<p> <s> Kaili on kuss . </s> <s> Ta teab , et ema jookseb nüüd ümber koolimaja , et teda leida ja tuppa viia või akna alla mängima panna , nii et ta teda toast võiks näha . </s> <s> Toas on igav ja ühe paiga peal mängida pole ka kuigi lõbus , seepärast on Kaili nüüd päris vakka . </s> </p>
<p> <s> " Kai-lii ! " hüüab ema juba teistsuguse , kurja häälega . </s> </p>
<p> <s> Kailile kipub naer peale . </s> <s> Ta paneb sõrmed suu ette ja hoiab niiviisi turtsumist tagasi . </s> </p>
<p> <s> " Kaili ! </s> <s> Kailike ! " hüüab ema hoopis isesuguse häälega . </s> <s> " Issand hoidku , kuhu see laps ometi kadus ! " </s> </p>
<p> <s> Nüüd laseb Kaili käpuli ja poeb okste alt läbi tagasi aeda . </s> <s> Käed laiali , jookseb ta emale vastu . </s> <s> Kui see tema sülle haarab , näitab Kaili hekiaugu poole ja ütleb tähtsalt : </s> </p>
<p> <s> " Kaili läks metsa ! " </s> </p>
<p> <s> Metsas on Kaili sel ajal juba mitu korda käinud , tõelises metsas , kus ei kasva mitte ainult rohi ja lilled , vaid ka pikad puud ja palju sõnajalgu . </s> <s> Säärane mets asub koolimaja taga teisel pool ojaniret ja heinamaariba . </s> <s> Seal käivad ema ja Kaili kahekesi . </s> <s> Süles viib ema tütre üle purde , paneb ta lagedavõitu metsa alla maha , annab laksu pükste peale ja hüüab : " Noh , siba , sipelgas ! " </s> <s> Kaili sibab . </s> <s> Ta sibab mööda jalgrada ja mööda metsaalust , peidab end puude taha , kükitab sõnajalatuka sisse , leiab kännu ja maadleb hulk aega , et selle otsa ronida . </s> <s> Ta korjab emale lilli , kiskudes üles tulikaid , rebides kollaseid õienuppe ilma varreta või lühikeste varrejuppidega . </s> <s> Mets on alati täis imesid , seal vidistavad linnud ja kukub kägu , tuul pole seal tige ja päike ei põleta ja ema nägu ning hääl on seal teistsugused kui kodus . </s> <s> Metsas ei tule Kailile meelde jonnida , jalgadega trampida ega selili viskuda . </s> <s> Ja leib , mis ta metsas sööb , maitseb magusam kui linnasai . </s> </p>
<p> <s> Ta võib olla paariaastane , kui kuuleb esimest korda imelikku sõna , mida seni pole kuulnud : sõda . </s> <s> See sõna muudab kõik inimesed tõsiseks . </s> <s> Ema ei taha enam metsa kõndima minna . </s> <s> Kaili uinub igal õhtul , käed ema kaela ümber , et sõda ei saaks ema ära viia , nagu ta on viinud paljude koolilaste isad . </s> <s> Kuuseheki taga mürisevad nüüd vahetpidamata autod ja tolmu tõuseb nii palju , et teepoolne hekk on üleni hall . </s> <s> Mõnikord kostab kauget mürinat , mida Kaili küll õieti karta ei mõista . </s> <s> Ebamäärane kartus haarab teda ainult siis , kui ema ta sülle haarab ja temaga koolimaja keldrisse jookseb . </s> </p>
<p> <s> Selleks , et ema rõõmustada ja teda jälle naeratama panna , kasvab Kaili nüüd kiiresti . </s> <s> Ta õpib end võõraste inimeste ees keerutama , kuni üks või teine emale ütleb : </s> </p>
<p> <s> " Kui ilus laps teil on , proua ! " </s> </p>
<p> <s> Siis välgutab Kaili pikki pruune ripsmeid ja lükkab lõua tähtsalt püsti . </s> <s> Nagu vilunud koketeerija raputab ta oma kuldse läikega lakka ja ootab , pea viltu , uut kiitust . </s> <s> Ja üha sagedamini hakkab ta kuulma , kuidas emale öeldakse : </s> </p>
<p> <s> " Kui ilus laps teil on , proua ! " </s> </p>
<p> <s> Ja siis jõuab aeg , mil hakatakse kiitma : </s> </p>
<p> <s> " Kui andekas laps teil on , proua ! " </s> </p>
<p> <s> Kaili on sel ajal nagu elav nukk . </s> <s> Ta laulab , ta tantsib , ta deklameerib koolilaste pidudel . </s> <s> Teeb ta seda hästi või halvasti , kuid ta teeb ja ikka jälle kuuleb ta imetlemist : </s> </p>
<p> <s> " Kui andekas laps teil on , proua ! " </s> </p>
<p> <s> Ometi lähevad ema juuksed meelekohtadel kiiresti halliks . </s> <s> Aeg-ajalt valdab teda paaniline hirm , et tütrega võib midagi juhtuda , et Kaili võib trepist alla kukkuda või hullates mõne asja vastu põrgata . </s> <s> Võib-olla kardab ta veel hirmsamat , mida ta lapse eest varjab . </s> <s> Ja siis sünnibki midagi kohutavat , mis emasüdant ometi imelikul viisil kinnitab . </s> <s> Sõidetakse juhusliku veoautoga jaama . </s> <s> Kaili istub ema süles juhi kõrval . </s> <s> Äkilisel kurvil kihutab auto teelt vastu kiviaeda . </s> <s> Kabiiniuks paiskub lahti ja ema ning laps lendavad juhiruumist välja . </s> <s> Ema käeluu on kahest kohast murdunud , ent mitte see valu ei pane teda kisendama . </s> <s> " Mu laps ! </s> <s> Mu laps ! " kiljub ta meeleheites . </s> <s> Kuid laps istub kraavipõhjas ja naerab ... ; </s> </p>
<p> <s> Sellest ajast muutub ema imelikul viisil rahulikuks . </s> <s> Keegi oleks talle nagu tõendanud , et Kailiga ei saa midagi halba juhtuda , sest tema on sündinud elu ja õnne ja kõige selle hea jaoks , mis ükskord ometi peab maa peale tulema . </s> <s> Siiski ei jää nad sõja lõpuni maanteeäärsesse koolimajja . </s> <s> Kui mürin ümberringi läheb juba nii suureks , et Kailil on võimatu aru saada , kustpoolt see õieti tuleb , paneb ema koolimaja uksed lukku ja ütleb , et nüüd läheme metsavahionu juurde . </s> </p>
<p> <s> Olgugi et Kaili on juba suur tüdruk , ei jää talle sellest esimesest käigust põlismetsa sääraseid selgeid mälestusi nagu kuusehekist koduõue ümber ja koolimajatagusest metsatukast . </s> <s> Miks ? </s> <s> Võib-olla on temagi meeled sel ajal hõivatud millestki tugevamast , kartusest või hirmust või lihtsalt väsimusest . </s> <s> Jõutakse kohale pimedas , ja see sügav pimedus ning mingisugune tume ähvardav müha ongi peamised muljed , mis Kaili seekord kaasa toob . </s> <s> Kui ema teda hiljem veel mitu korda metsaonu juurde tagasi ei viiks , oleks Kaili hinge vist jäänudki kartus põlismetsa pimeda mühisemise ees . </s> </p>
<p> <s> * </s> </p>
<p> <s> ... ; Kaili õpib juba kolmandas klassis , kui kooli tuleb isesugune suure suu ja pruunide punnsilmadega poiss . </s> <s> Kohe esimesel või teisel päeval kutsub ema selle poisi oma tuppa , räägib temaga nagu täismehega ja torkab talle lõpuks taskusse puhta taskurätiku . </s> <s> Kui Kaili emalt küsib , miks ta seda tegi , lausub ema otsekui pahaselt : </s> </p>
<p> <s> " Sina pead ka kõike teadma ! </s> <s> Noh , et ta nina varruka külge ei pühiks . " </s> </p>
<p> <s> " Kas tal endal siis rätikut ei ole ? " imestab Kaili . </s> </p>
<p> <s> " Vanaisa unustas selle talle vist andmata , " arvab ema . </s> </p>
<p> <s> " Aga miks ema ei andnud ? " nõuab Kaili . </s> </p>
<p> <s> " Peedul ei ole ema ega isa . " </s> </p>
<p> <s> " Kas sõda viis ära ? " uurib Kaili . </s> </p>
<p> <s> Ema ei vasta kohe , nagu poleks ta isegi asjas päris kindel , aga siis kinnitab ometi : </s> </p>
<p> <s> " Jah , sõda viis ära . </s> <s> Ole tema vastu hea . " </s> </p>
<p> <s> Kaili kirtsutab nina . </s> <s> Hea ! </s> <s> Peet on väike kraka , kes hakkab kõigile silma ja keda kõik naeravad . </s> <s> Tal on jalas saksa sõdurisaapad , nii suured , et alalõpmata küsitakse : " Saapad , kuhu te mehe viite ? " </s> <s> Rohelisest paksust kalevist pintsaku käised ulatuvad üle sõrmede . </s> <s> Pintsak on kõrge kraega nagu sõjaväelase frentš ja nii kõvasti kinni nööbitud , et poisil pole lihtne alla vaadata . </s> <s> Kõigest hoolimata selgub varsti , et Peet on väle jooksja ja osav ronija – omadused , mis teda suuremate poiste silmis aukohale tõstavad . </s> <s> Kui ta millestki kinni haarab , olgu see ronimislatt või uksepiit , siis ta näritud mustad küüned otsekui kasvavad puu sisse . </s> <s> Nendesamade mustade küüntega haakub ta tütarlaste patsidesse ega lase lahti isegi siis , kui teda vastu nägu klahmitakse . </s> <s> Õppimine jääb viimaseks asjaks , mis Peetu huvitab . </s> <s> On hirmus kuulda , kuidas ta veerides sõnu murrab . </s> <s> Tema vihikud uhkustavad nii suurte kõrvadega , et Kaili ei mõista , miks ema neid lihtsalt ahju ei viska . </s> <s> Ka joonistamisvihik muutub Peedu käes varsti kapsaks . </s> <s> Kuid isegi kolmanda klassi õpilased , kes istuvad esimese klassiga koos , ei mõista nii ilusaid kuuski joonistada , nagu joonistab Peet . </s> <s> Peedu kuused on õrnade okstega ja nii hoolikalt joonistatud , nagu tunneks poiss nende hinge . </s> <s> Ja alati teeb Peet lõpuks oma kuused punaseid täpikesi täis . </s> <s> Kui õpetaja küsib , mis täpid need on , ütleb Peet tõsiselt : </s> </p>
<p> <s> " Need on õied . " </s> </p>
<p> <s> " Ilus ! " kiidab ema , näidates Peedu joonistust teistele õpilastele . </s> </p>
<p> <s> " Kuused ju ei õitse ! " naerab Kaili . </s> <s> Talle ei meeldi , et ema Peetu kiidab . </s> </p>
<p> <s> " Muidugi õitsevad ! " hüüab Peet silmi punnitades . </s> </p>
<p> <s> " Õitsevad ! " kinnitab ka ema . </s> <s> " Ainult mitte igal aastal nii ilusasti . " </s> </p>
<p> <s> " Aga need kuused , mis koolimaja ümber kasvavad , ei õitse mitte iialgi , " vaidleb Kaili edasi . </s> </p>
<p> <s> " Nendel on ladvad ära lõigatud , nad on vigased – sellepärast ei õitse , " seletab ema . </s> <s> Ta ei luba lapsi enam vaielda , vaid käsib neil edasi töötada . </s> <s> Ise jääb ta mõttesse ja Kailile tundub , et ema on miskipärast kurb . </s> </p>
<p> <s> Pärast seda , kui Kaili on lõpetanud neli klassi , saadetakse ta vanaema juurde linna , et ta võiks ilutulestiku all uisutada ja laste muusikakoolis viiulimängu õppida . </s> <s> Kailil on natuke annet ja palju ülespiitsutatud auahnust , ta jõuab viiuldamises üsna kenasti edasi . </s> <s> Aga koduigatsus piinab teda nii , et ta ühel näärivaheajal – seekord õpib ta juba keskkoolis – teatab emale , et tuleb linnast ära ja hakkab edasi õppima lähedases alevis . </s> </p>
<p> <s> " Aga sinu viiul ! " kohkub ema . </s> </p>
<p> <s> " Aitab naljast ! " vastab Kaili , ja haaranud põrandapesukontsu , mida ema tal iialgi pole lubanud puudutada , hakkab treppi pesema . </s> </p>
<p> <s> Rõõmu , mida ema tütre lähedusest ilmselt tunneb , tumestab tema pidev muretsemine Kaili tuleviku pärast . </s> <s> Ema tahtis ju anda oma lapsele kõige õilsama elukutse , kuid laps streikis , laps ütles ei . </s> <s> Ja ema vaevab end nüüd päevast päeva , võrreldes ning kaaludes kõiki mõeldavaid elukutseid , ega leia väärilist . </s> <s> Lõpuks hakkab ta rääkima arhitektuurist . </s> </p>
<p> <s> " Meil on vaja ilusaid maju , aga mitte sääraseid jõledaid kasarmuid , mida aetakse püsti rajoonilinnas . </s> <s> Arhitektid unustavad , et nad ei loo tänaseks ega homseks , vaid aastasadadeks . </s> <s> See on suur ja õilis töö ... ; " </s> </p>
<p> <s> " Nii kaua kui eksisteerib sõjaoht , pole sellel suurel ja õilsal tööl sügavat mõtet . </s> <s> Üksainus pomm , ja sinu aastasajad on põrm , " vastab Kaili küünilise tarkusega . </s> </p>
<p> <s> Kuid ema räägib edasi : </s> </p>
<p> <s> " Meil pole ühtegi võimekat naisarhitekti ... ; " </s> </p>
<p> <s> " Ja nüüd usud sa , et minust saab see imeloom ! " naerab Kaili . </s> </p>
<p> <s> " Aga sa pead ju lõpuks ometi midagi otsustama , " saab ema pahaseks . </s> </p>
<p> <s> Siis poeb Kaili ema kaenla alla – ta on emast küll juba pikem , kuid oskab mehkeldades ikka end väikeseks teha – , ja sosistab : </s> </p>
<p> <s> " Ema , ma tean küll , sa tahad , et minust saaks midagi haruldast , midagi erakordset . </s> <s> Noh , ma luban sulle , et ma hakkan õppima midagi säärast , mida ainult vähesed naised õpivad . </s> <s> Sinu rõõmuks . " </s> </p>
<p> <s> " Ja mis see siis oleks ? " muigab ema lootusetult . </s> </p>
<p> <s> " Metsandus ! " sosistab Kaili emale kõrva sisse . </s> <s> " Met-san-dus ... ; " </s> </p>
<p> <s> Esimeses kohkumises tahab ema tütre eemale tõugata , kuid ta käed ei kuula sõna , vaid , vastupidi , hakkavad valutegijat veel tugevamini kaissu suruma . </s> </p>
<p> <s> " Laps , oh sa rumalake ... ; " ütleb ta peaaegu hääletult . </s> </p>
<p> <s> " Ei , ema , " teatab Kaili end vabastades . </s> <s> " Seda olen ma kindlalt otsustanud – minust saab metsamees . " </s> </p>
<p> <s> Metsamees ... ; See on peaaegu ainus , mis ta sel korral oma isast teab . </s> <s> Uhke ja tark metsamees , kelle vaade on alati suunatud ülespoole . </s> <s> Looduse kuningas , valitseja ja kaitsja . </s> <s> Salajane üllas eeskuju . </s> </p>
<p> <s> Ema on ilmselt kimbatuses , kimbatuses ja segaduses . </s> <s> Küllap ta tunneb oma last ja ka metsa niipalju , et mõista , kui vähe või palju need kokku passivad . </s> <s> Tema Kaili , oma pikkusest hoolimata habras ja nõrk laps , ja kuskil kolkametsas raske töö , mis igale mehelegi pole jõukohane ! </s> <s> Võib-olla viivad ema segadusse need mõtted , aga võib-olla hoopis miski muu , mida Kaili seekord veel ei tea ega mõista . </s> <s> Ometi ei hakka ema ta valikule vastu vaidlema . </s> <s> Küllap ta püüab end veenda , et Kailis on varjul seesama visadus , mis teda ennast eluraskustest läbi on aidanud ja seepärast ütleb ta ainult : </s> </p>
<p> <s> " Mina ei keela ega käsi . </s> <s> Aga pea meeles , laps , et õpitud alal pead sa kord tööle hakkama . </s> <s> Minu arvates pole suurt vahet selles , mida auditooriumis istudes kuulata ja millest eksameid teha , küll aga selles , mis neid eksamitegijaid hiljem ootab . </s> <s> Kaalu hästi , tüdruk ! " </s> </p>
<p> <s> Kaili ei mõtle enam midagi kaaluda . </s> <s> Ta on selles eas , kus tütarlapsed kärsitult ootavad võimalust sõita uudismaadele või löökehitustele , selles eas , kus vaimustab ja meelitab kõik , mis on kauge , tundmatu , salapärane ja raske – kõik , mis nõuab kangelaslikkust . </s> <s> Kaili ei kipu löökehitustele ega uudismaad harima . </s> <s> Tema uudismaaks peab saama tundmatu , salapärane sünnimaa mets . </s> </p>
<p> <s> Nüüd ootas see salapärane mets akna taga ja seesama , aga ometi juba hoopis teine Kaili piinles kitsas võõras sängis ega suutnud uinuda . </s> </p>
<p> <s> ... ; Uinusin raskelt alles siis , kui Peet tõusis ja akna lahti lükkas . </s> <s> Tuppa hoovas hommikune niiskelt jahe õhk , mis mässis mind nagu mingi võrgu sisse , vedades unesügavusse . </s> <s> Ma ei näinud , kuidas Peet riietus ja välja läks , ma ei märganud , kuidas kõrvaltoas ärgati , ei kuulnud uste kiiksumist ega pliidirõngaste kolinat . </s> <s> Mind ei seganud inimeste jutukõma ega hommikutoimetuste hääled . </s> <s> Magasin raskelt sel ajal , kui lepiti kokku , et tuleb tühjaks teha vana maja kolmas , kolukambrina kasutatud tuba metskonna kantselei jaoks , mille Peet kohe tahtis metsniku juurest Ukuarule üle tuua . </s> <s> Ärkasin alles siis , kui kõige tähtsamad küsimused ilma minuta olid lahendatud ja kui Peet ust paugutades tuppa tormas ning hüüdis : </s> </p>
<p> <s> " Duši alla ! </s> <s> Neiud-naised , duši alla ! </s> <s> Ruttu ! </s> <s> Kohv jahtub ära ! " </s> </p>
<p> <s> Ta peaaegu tõstis mu sängist välja ega jätnud enne , kui olin toppinud kitli selga . </s> <s> Otsinud reisikotist froteerätiku , vedis ta mu üle kõrgete uksepakkude õue . </s> <s> Läbi männilatvade helendas juba päike , kuid kaste polnud veel kadunud ja all oja kohal liikus hõrenev udu . </s> <s> Käest kinni hoides sööstsime rinnakult alla . </s> <s> Mõne hetke pärast seisime oja ääres , seal , kus raudkivid olid seatud astmeliseks trepiks , mille vastu kiiresti voolav vesi peksis end vahuseks . </s> <s> Heitnud püksid ja pluusi kivi peale , astus Peet kobrutavasse vette , röögatas kelmusest või mõnu pärast ja hakkas endale vett üle turja loopima . </s> </p>
<p> <s> " Külm ? " küsisin ma kiviastmel seistes . </s> </p>
<p> <s> " Soe nagu lüpstud piim , " kinnitas tema . </s> <s> " Astu aga alla ! " </s> </p>
<p> <s> Teadsin juba , et see oja oli täis allikaid ja mõistsin , kui soe võis olla siin hommikune vesi . </s> <s> Proovisin seda ühe jalaga , siis teisega ja kummardasin talle lõpuks nii lähedale , et sain pesta une silmist . </s> <s> Vesi oli külm nagu teras ja kui Peet seda mulle säärtele pritsis , sain pahaseks ning läksin kaldale . </s> </p>
<p> <s> Natukese aja pärast ruttas ka Peet kaldast üles , nahk punetav ja märjad juuksed sorakil . </s> </p>
<p> <s> " Vohh ! " hüüdis ta silmi pungitades . </s> <s> " Missugune taeva õnnistus ! " </s> </p>
<p> <s> Mõistsin , et see käis oja kohta . </s> <s> Aga samas tegi ta käega laia kaare metsa poole : </s> </p>
<p> <s> " Näed ka , missugune mets ! " </s> </p>
<p> <s> Tõepoolest – ilus mets kasvas siin Ukuaru oru ümber : vasakul nõmmel sihvakad puhaste tüvedega männid , paremal oja lähedal kased , sanglepad ja isegi sügavrohelised nooljad kuused . </s> <s> Kuid aimasin juba , et see silmi võrgutav vaatepilt on petlik , et selle rohelise ühtlase metsaserva taga on aukusid ja lohkusid , põlendikke ja lagendikke , soid ja rabasid , mille kaotamiseks ei piisa isegi eluaegsest visast tööst . </s> <s> Aimasin ka seda , et Peet on valmis sellesse ebavõrdsesse võitlusesse sööstes unustama kõik muu – ka selle " mutimullahunniku " , mille ees nüüd seisime . </s> </p>
<p> <s> Hommikune jahedus pani mind võbisema – või oli see midagi muud , mis mu õlgu väristas . </s> <s> Oleksin lipanud kohe tuppa , kuid ukse ees seisis perenaine , kellest ei kõlvanud mööda tormata . </s> <s> Ukuaru Minna hääl kõlas soojalt ja sõbralikult , kui ta võttis vastu mu tere . </s> <s> Märkasin nüüd , et selle hallijuukselise naise ilme polnud sugugi nii tülpinud , nagu see õhtul oli mulle tundunud . </s> <s> Minnal oli seljas lühikeste käistega sitskleit , ta päevitanud sääred olid paljad ja niiviisi ei paistnud temas midagi , mis oleks tõendanud , et minu ees seisab eluaegne " metsamees " . </s> </p>
<p> <s> Pärast seda , kui ta oli küsinud , kuidas me magasime ja kui Peet oli kinnitanud , et me magasime nagu omas kodus , hüüatas ta ootamatult : </s> </p>
<p> <s> " Kui sarnased te küll olete ! </s> <s> Tuleb välja , et inimene armastab ikka iseennast ! " </s> </p>
<p> <s> Peet naeris . </s> <s> Talle näis meeldivat see sarnasuse kinnitus , mida ma varemgi olin kuulnud . </s> <s> Mina küll ei oska mõista , mis sarnasust meis leitakse . </s> <s> Jah , me oleme peaaegu ühepikkused , kuid kõik muu ... ; Mis sarnasus see on , kui ühel on pruunid , teisel tumehallid silmad , ühel peaaegu mustad traatvaljud ja sirged juuksed , teisel aga – jah , ka mind on mõnikord tumedapealiseks nimetatud , kuid ma tean ometi hästi , et mul on päris tavalised männikorbakarva juuksed , mis suvel pealegi kipuvad punakaks pleekima . </s> <s> Ka hääl on meil erinev ja liigutusedki . </s> </p>
<p> <s> " Kas teie ka armastasite iseennast ? " küsis Peet perenaiselt . </s> </p>
<p> <s> Ma märkasin , kuidas naise ilme muutus , ta pilk pöördus nagu sissepoole . </s> <s> Hetke pärast ometi noogutas : </s> </p>
<p> <s> " Jah , küllap vist minagi ... ; olgugi et minu oma oli hoopis teist laadi . </s> <s> Ei olnud meil ei välimuses ega olekus midagi sarnast , kuid kes teab ... ; midagi vist siiski pidi olema , et me ... ; kokku passisime . " </s> </p>
<p> <s> " Ja nüüd ... ; Olete juba kaua üksi ... ; ? " </s> </p>
<p> <s> " Kaua . </s> <s> Sõjast saadik . " </s> </p>
<p> <s> Peet noogutas mõistvalt ega uurinud rohkem . </s> <s> Mind aga hakkas miskipärast selle naise saatus huvitama ja ma küsisin omakorda : </s> </p>
<p> <s> " Kas te tõesti olete kogu eluaja elanud siin Ukuarul ? " </s> </p>
<p> <s> Ta noogutas tõsiselt : " Siin . " </s> </p>
<p> <s> " Ja pidanud metsavahi-ametit ? " </s> </p>
<p> <s> " Sõja ajal tuli mõnelgi naisel seda meeste ametit proovida , " lausus ta vaikse naeratusega . </s> <s> " Kui sõda lõppes , andsid paljud jälle märknoa mehele üle . </s> <s> Ukuaru metsavaht tagasi ei tulnud ja keegi teine siia soode taha ei kippunud , nii võisin edasi jääda . </s> <s> Saadeti kursustelegi , nõnda sain veel vanas eas koolipingiski istuda . </s> <s> Lapsed olid siis väikesed ja kui poleks olnud eite nende juures , jumal teab , kuidas ma siis oleksin saanud . </s> <s> Nüüd on nad kõik juba omil jalul , ainult viimane , poeg , õpib veel tehnikumis . </s> <s> Tahab ka saada metsameheks – ta on mul täiesti isasse . " </s> </p>
<p> <s> " Või emasse ? " muigas Peet . </s> </p>
<p> <s> " Ei , isasse ! " kinnitas Minna ja jätkas endisel toonil : </s> </p>
<p> <s> " Jah , on siin küll aegu üle elatud ! </s> <s> Metsaülemad tulid ja läksid , metskondi liideti ja lahutati , nii et Ukuaru vahtkond käis ühest metskonnast teise ja mõnikord oli kantselei põhjatu maa taga . </s> <s> Seda , et see nüüd oma õue tuleb ja Ukuarust metskond saab , poleks küll osanud uneski näha . " </s> </p>
<p> <s> " Elu on mõnikord heldem kui unenägu , " uhkustas Arras niisugusel ilmel , nagu oleks tema see heldus ise . </s> </p>
<p> <s> " Mõnikord tõesti on , " möönis Minna . </s> <s> " Aga ... ; lähme nüüd sisse – eit pani juba tassid lauale . " </s> </p>
<p> <s> Läksime sisse . </s> <s> Tassid ootasid laual . </s> <s> Nii mitmel korral küsisin hiljem endalt , kuidas oleks meie elu kujunenud siis , kui me oleksime tookord osanud pererahvast niiviisi meelitada , et nad alati ka meie jaoks tassid lauale oleksid pannud . </s> <s> Aga tol hommikul , kus päevakorral oli tuhat tähtsat küsimust , ei tulnud meil kummalgi pähe , et inimene peab mõtlema ka tassile , sellele , kes tassi lauale paneks ja sellele , mis seal sees oleks . </s> </p>
<p> <s> Pärast hommikueinet toppisime kummikud jalga . </s> <s> Võtsime " Smena " , jah , võtsime kaasa fotoaparaadi , mitte jahipüssi , mis mõne arvates iga metsamehe lahutamatu kaaslane peaks olema – ja siis nägime jälle ka seda õiget Ukuaru Minnat , keda olime näinud Liivalaial . </s> <s> Tublisti kulunud pruunikad velvetpüksid jalas , metsavärvi roheline impregneeritud tuulepluus seljas ja vana barett aastatest või päikesest valgeks pleekinud juustel – niiviisi ootas ta köögis , et meiega koos metsa tulla . </s> <s> Kavatsesime sel päeval tutvuda kõige ligema ümbrusega , käia paaris taimeaias ja vaadata allikat , mis pidi vulisema kuskil oru läheduses . </s> <s> Ühesõnaga – tahtsime natuke oma riiki tundma õppida . </s> <s> Praegu teadsime ainult , et meie valdusesse jääb mitu vahtkonda , jääb ligi kaheksa tuhat hektarit mändi , kuuske , kaske ja musta leppa , kaheksa tuhat hektarit tasandikke , mägesid ja orgusid , nõmmepealseid , lodusid ja soid , heinamaid ja mahajäetud põlde , raudkivirahne ja turbasammalt ; põtru , hunte , ilveseid , kitsi , jäneseid ja laanepüüsid ... ; Oli seda vähe või palju ? </s> <s> Metsamajandi kantseleis istudes ja kirjuks maalitud puistuplaani silmitsedes tundus , et võiks olla rohkemgi . </s> <s> Aga kui hakata kõike samm-sammult läbi käima , jalg-jalalt üle astuma ... ; Igatahes kinnitas Minna , et läks temalgi aega , enne kui ta oma vahtkonna igasse soppi jälgi jõudis teha . </s> </p>
<p> <s> Enne metsa minemist tahtis Arras näha seda tuba , kuhu pidi nüüd uue maja valmimiseni tulema kantselei . </s> <s> Ja kuigi Minna kinnitas , et see on alles kolu täis , ei jätnud Arras enne , kui uks lahti lükati . </s> </p>
<p> <s> " Vohh ! </s> <s> Ruumi kui laialt ! " hõikas ta üle kõrge lävepaku astudes . </s> <s> " Siin pea kas või pidu maha ! " </s> </p>
<p> <s> Minna muigas : </s> </p>
<p> <s> " Eks siin ole neidki peetud – siis , kui tüdrukud veel kodumail olid . " </s> </p>
<p> <s> Ruumi paistis selles põigiti üle maja ulatuvas otsatoas tõepoolest olevat üsna piisavalt . </s> <s> Kuid lage võis nagu teisteski tubades käega katsuda ja aknad olid ühteviisi kuue tillukese ruuduga . </s> </p>
<p> <s> " Vaata , kui hea põrand ! " rõõmustas Arras tühjade sängide ja püttide-tünnide vahel keereldes . </s> <s> " Sile kah ! </s> <s> Tule , teeme ühe tiiru ! " </s> </p>
<p> <s> " Vana metsakaru ! " mõtlesin muigamisi . </s> <s> " Ise pole iialgi õige tantsumees olnud ja nüüd veel ... ; Nüüd on peod ja tantsud meist kaugemal kui kuu . " </s> </p>
<p> <s> " Aknad peame uued saama ja uksed kah ! " seletas Arras õhinal . </s> <s> " Need ma pressin majandilt välja . </s> <s> Tapeet ... ; noh , see on täpe . </s> <s> Lae ja põranda liipame värviga üle , kui seda niipalju saab , ja kui ei – käib niisama . </s> <s> Aga ahi – vohh ! </s> <s> See on juba probleem ... ; " Ta pungitas silmi ja vangutas pead , nii et kangekaelsed juuksed sorakile kõrvade peale langesid ja ta neid harkiaetud sõrmedega tahapoole pidi loopima . </s> <s> " No-jah , ja kõige tähtsam , kust me kiiresti niisugused mehed leiame , kes selle värgiga siin hakkama saaksid ? " </s> </p>
<p> <s> Selle viimasega pöördus ta Minna poole , otsekui lootes , et metsavahil peaksid ehitusmehed teada olema . </s> <s> Aga Minna seisis , käsi vana sängi otsalaual , seisis vakka , nagu mõtleks midagi muud . </s> <s> Kui ta lõpuks suu avaski , siis selleks , et kinnitada : tema ei tea siin läheduses peale Viha-Mihkli küll ühtegi hingelist , kes arvesse võiks tulla , see aga on niisugune venimus , et vihalehtigi õigeks ajaks kokku ei saa . </s> </p>
<p> <s> Viha-Mihkli nimi meenutas mulle siilipealist hiiglast , meie lahket kostitajat , ja ma küsisin : </s> </p>
<p> <s> " Aga Mägede Kuningas ? </s> <s> Kas tema ei mõistaks ? " </s> </p>
<p> <s> " Seda meest ma küll Ukuaru orus näha ei tahaks – ja pealegi veel , et ta mu ukse ees õiendama hakkaks ! " teatas Minna , ja see oli öeldud niisuguse vihkamisega , et ma isegi küsida ei julgenud , mis need kaks inimest siin metsaparis nii vastamisi oli ajanud . </s> <s> Arraski ei hakanud seda pärima , arvasin , et temagi mõistis , et on asju , mida kahe sõnaga seletada ei saa , ja vahekordi , mida seletada ei tahetagi . </s> <s> Otsustasin seal endamisi , et kui see Kuningas on meie lahkele perenaisele vastumeelt , siis jääb ta kutsumata , sest Ukuaru metskonnas on ometi rohkem mehi kui üks Kuningas – ja paar aknaauku suuremaks saagida , selleks pole mingit erilist oskust vaja . </s> <s> Jätsimegi asja seekord lahendamata ja läksime vaatama seda , mida Minna meile kõigepealt tahtis näidata . </s> <s> Läksime metsa . </s> </p>
<p> <s> Mitmel korral on minult küsitud , miks ma pärast seda , kui Ukuarult põgenesin , siit hoopis kaugele ei läinud , miks ma Liivalaiale jäin . </s> <s> Need küsijad ei tunne Ukuaru metsa ega tea , missugune võim sellel on . </s> <s> Muidugi – ka mujal on metsi ja kes teab , kui ma oleksin alanud tööd mõnes teises paigas , oleksid saanud hoopis teised metsad mulle armsaks . </s> <s> Nüüd aga ... ; Inimene tuleb ju ikka tagasi esimese armastuse juurde , olgu tegelikult , olgu mõtteis . </s> <s> Muidugi ei võinud ma tookord aimata , et see esimene hulkumine sügisesel nõmmel võiks nii südamesse minna . </s> <s> Ei , Minna ei näidanud meile mitte üksnes oma vahtkonna eliitpuistuid . </s> <s> Ta ei talutanud meid piki puhtaid sihte , ta viis meid ka läbi laukalise pari , näitas kuivendamist ootavaid soosiile , mis pidid ühinema kuskil kaugemal jõhvikarabaks . </s> <s> Aga kõigepealt viis ta meid Ukuaru allikat vaatama . </s> </p>
<p> <s> Meie maal on palju kuulsaid allikaid , olen neist mõndagi näinud , aga kui ma seisin selle imelise veesilma juures , mida ühelt poolt varjasid põlised hiigelpuud , kolmest kandist aga kaitsesid noored kuused , siis tundsin isesugust erutust . </s> <s> Võib-olla tuli see sellest , et Minna jutustas , nagu võiks allikasse vaataja näha , mis ta elus valesti on teinud . </s> <s> Ma ei astunud tasakesi vuliseva vee ligi , jäin teistest kaugemale , aga mulle tundus ometi , nagu vaataks mind kellegi läbitungiv silm . </s> <s> Ei , mitte üks silm , vaid sajad silmad . </s> <s> Ja miskipärast käis peast läbi mõte , et need on kõikide nende inimeste silmad , kes enne mind siin allika juures on seisatanud , isegi kaugete esivanemate silmad . </s> <s> Need silmad uurisid mind , hindasid mind , nõudsid ... ; ja mina ... ; Mulle tundus , et ma seal nende pilgu all tõotasin midagi . </s> <s> Mida ? </s> <s> Kas saab kõike sõnadesse panna ? ! </s> <s> Võib-olla lubasin lihtsalt end kokku võtta ja paremaks inimeseks saada . </s> </p>
<p> <s> Üle nõmme metsasügavuse poole minnes sattusime paaril korral sammaldunud kiviaedadele ja nende nägemine põlismetsas süvendas veelgi müstilist lummust . </s> <s> " Kui imelik see kõik on , " mõtlesin teiste järel käies . </s> <s> " Siin mägedel ja orgudes on elanud kord inimesed , siin on olnud nende majad , siin on küntud ja külvatud ja siin on kilganud lapsed ... ; Siin on kannatatud ja rõõmustatud , siin on armastatud ja vihatud , võideldud oma õiguste ja elu eest . </s> <s> Ja nüüd kasvab kõige üle sammal ning kohiseb mets ... ; " Tol korral ei mõistnud ma veel , et nii peabki see olema , et ainult mets suudab ajapikku kaotada elatud elu jäljed , puhastada maa ja anda selle tagasi uutele põlvkondadele . </s> <s> Ma ei taibanud veel , kui tähtis see on . </s> </p>
<p> <s> Isesugusel viisil mõjus mulle tookord ka Ukuaru metsavahi jutt . </s> <s> Minna ei rääkinud palju , ta laskis meid oma varandust vaadata , poetades selgituseks ainult üksikuid sõnu . </s> <s> Kuid sellest , kuidas need olid öeldud , sai mulle selgeks , et Ukuaru ei ole Minnale mitte kolgas ega maailma lõpp , vaid kodu . </s> <s> Mets ei olnud temale mitte ainult puidu saamise koht , mitte ainult riiklikult tähtis varandus , mida ta on kohustatud kaitsma ja valvama . </s> <s> Mets oli Minnale hoopis enam . </s> <s> Mulle tundus juba sellel esimesel päeval , mil ma Minna elusaatusest veel kuigi palju ei teadnud , et mets tähendas temale midagi säärast , mida sõnadega raske on seletada ja mida ta seepärast ei püüdnudki meile selgeks teha . </s> <s> Aga kui me turnisime läbi madala lodu , kus jämedad sanglepad nagu sammaldunud hiigelmaod lamasid risti-rästi üle üksteise , ütles ta otsekui süüdistades : " Näete , mis tähendab , kui pole juurdepääsuteed . </s> <s> Siin nad magavad , kuni kõdunevad ja mullaks murenevad . </s> <s> Keegi pole neist huvitatud , sest välja neid siit ju ei saa . " </s> <s> Arras kinnitas , et varsti muutub kõik teiseks , varsti on Ukuaru metsas kraave ja teid niipalju kui vaja ja iga kvartali juurde võib sõita " Volgaga " . </s> <s> Ei tea , kui palju Minna seda lubadust uskus või selle üle rõõmustas . </s> <s> Tal oli veel teisigi muresid , mis teda rõhusid ja mida ta jagada tahtis . </s> <s> Olin juba väsinud , tema aga viis meid edasi , ikka edasi . </s> <s> Imestasin , et üks vahtkond võib olla nii suur . </s> <s> Aga kes teab , võib-olla olime tema vahtkonna piiridest juba väljas . </s> <s> Ja siis ... ; siis jõudsime laia põlendiku äärde . </s> </p>
<p> <s> See oli hirmus pilt . </s> <s> Nii kaugele , kui silm ulatus , punas maa ja mustasid püstijäänud puutüükad . </s> </p>
<p> <s> " Kuidas see juhtus ? " küsis Arras , kui olime seisnud vaikse leinaminuti . </s> </p>
<p> <s> " Kes seda õieti oskab öelda , " lausus Minna ohet alla surudes . </s> <s> " Möödunud suvel see oli . </s> <s> Kaks päeva möllas tuli jõhvikaraba taga nõmmel ja kaks nädalat suitses turvas seejärel . </s> <s> Kolmandal nädalal , kui enam kartagi ei mõistnud , hüppas tuli tuha alt välja , murdis tõkkest läbi ja veel kakskümmend hektarit noort metsa põles maha . </s> <s> Oh , ei tahaks seda enam meelde tuletada , aga ... ; " Ta näis aru pidavat , kas meid lõpuni usaldada või mitte ; peitis ohke ja jätkas : " Sel päeval , kui tuli uuesti möllama pääses , ütles mulle Kuningas : " Mis sul häda , sul staaž täis ! " </s> <s> Ei jaksanud talle tukiga virutada , aga oleksin pidanud ... ; Tundsin teda juba küllalt hästi , aga ometi ... ; Sellest ajast pole me enam õiget sõna vahetanud . " </s> </p>
<p> <s> Noogutasime mõlemad , Peet ja mina . </s> <s> Nii , nii . </s> <s> Niisugune sa siis oled , sina okaspea hiiglane seal Mägedel , ja niisugune on see hallijuukseline siledaks jäänud näoga naine siin Ukuarus . </s> <s> Pole ime , et ta ei taha sind oma õues näha . </s> </p>
<p> <s> Edasi minnes ergutasin Minnat rohkem kõnelema , pärisin ühte ja teist , naersin , et tal on oma vahtkonnas vist küll iga sipelgaski teada ja küsisin lõpuks , kas ta on mõnikord tundnud , et töö käib üle jõu , kas on metsas palju nutnud . </s> </p>
<p> <s> Ta ei vastanud kohe , tundus , nagu muigaks ta endamisi mu lapsiku küsimuse üle . </s> </p>
<p> <s> " Tönnimine ei aita töös , " lausus seejärel . </s> <s> " Aga ... ; olen ka nutnud . </s> <s> Tol korral , kui mets tules hävis , sain käskkirja . </s> <s> Kui ma seda lugesin , läksid silmad märjaks . </s> <s> Nägijad arvasid , et nutan solvumisest , ja püüdsid mind lohutada . </s> <s> Rumalad ! </s> <s> Nutsin rõõmust . </s> <s> Nägin , et ka teistel oli minu metsast kahju . </s> <s> Jah , nii kahju , et ei kahelnud mulle käskkirjaga väänata , kuigi olin kaua korralikult töötanud . " </s> </p>
<p> <s> Seda , et metsa niiviisi võib armastada , ma tookord veel ei mõistnud . </s> <s> Ja see , et inimene võib nutta rõõmust , kui ta saab põhjuseta karistada , paistis veidergi . </s> <s> Ometi muutus Minna mu silmis kuidagi suureks . </s> <s> Märkasin , et Peet vahtis teda vaimustusega . </s> </p>
<p> <s> Aga õhtul , kui me meenutasime viimaste päevade muljeid , ütles Peet ootamatult : </s> </p>
<p> <s> " Sel Mägede Kuningal on kõvasti huumorimeelt . </s> <s> Niisugune mees pistab paksust ja vedelast läbi . </s> <s> Kahju , et Minna ei mõista seda hinnata . " </s> </p>
<p> <s> " Mis kahju sinul sellest on ? " küsisin Minna eest solvudes . </s> </p>
<p> <s> " Aga sellepärast , et meil läheb neid mõlemaid vaja . </s> <s> Oleks hoopis lihtsam , kui nad teineteist nähes okkaid püsti ei ajaks . " </s> </p>
<p> <s> Püüdsin talle vastu vaielda , kuid endamisi möönsin , et minulgi poleks midagi selle vastu , kui see meemäärija sealt Mägedelt mõnikord siia Ukuarule eksiks . </s> <s> Ometi oleks pidanud mu vaist kohe esimesel kokkupuutumisel ütlema , kes see mees on , ja et minul ei kõlba teda hoopiski tunda ega teada . </s> <s> Sain nii targaks alles siis , kui mehed palgapäeval Ukuarule kokku tulid . </s> </p>
<p> <s> ... ; Selleks esimeseks koosolekuks koguneti Ukuaru kaskede alla . </s> <s> Kantseleiks määratud tuba oli küll juba püttidest-tünnidest tühi ja üks naabermetskonna kolukambrist saadud igivana kirjutuslaudki sinna sisse sobitatud . </s> <s> Selle muuseumieksponaadi taga pidin ma nüüd istuma , et mingit ajutist puistuplaani kokku kombineerida . </s> <s> Kolmest metskonnast saadud planšetid ja planšetitükid tuli mul ühte " liimida " , sest nende kolme metskonna tagamaadele Ukuaru oli loodudki . </s> <s> Kolme metskonna kaugemad sopid pluss endiste metsakülade raisku lastud metsad , põllud ja sooheinamaad – sellest pidi saama meie riik . </s> <s> Ja " abi " ülesandeks tehti selle riigi piirid kalkatükile vedada . </s> </p>
<p> <s> Arrasel oli enne koosolekut hirmus kiire , kuid ometi sai ta mahti minu juurde tulla , et nõuda : </s> </p>
<p> <s> " Näita mulle nüüd seda plaaniasjandust ! " </s> </p>
<p> <s> " Paar serva on mul siia alles kopeerimata , " vabandasin kalkarulli lahti keerates . </s> <s> Tema arvates oleks pidanud see töö mul juba ammugi tehtud olema , kuid ta ütles siiski armulikult : </s> </p>
<p> <s> " Hea küll , sa lõpeta see nüüd kõigepealt ära , et oleks selleks ajaks valmis , kui mehed kokku tulevad – vohh ! </s> <s> Ma lähen vaatan , kuhu Minna kadus . </s> <s> Kuuleks , kas ta ikka sai Tirdi meestele sõna saata . </s> <s> Pagan küll , hakka siin või lindusid sidepidajaiks välja koolitama ! " </s> </p>
<p> <s> Ohkasin , istusin ja käänasin tušipudeli lahti . </s> <s> Polnud parata , pidin selle vastiku plaani lõpetama . </s> <s> Pidin veel mõne tunni kriipse vedama , ettevaatlikult ja täpselt , et kõik kvartalid ja osatükid , sihid ja teed õigesse kohta satuksid , et kõik paberimillimeetrid meetritele ja kilomeetritele vastaksid . </s> <s> See oli tüütu töö , igav ja tuim . </s> <s> Ja nii vastumeelt , nii hirmus vastumeelt , et oleksin tahtnud kõik nurka virutada ja metsa joosta , hakata kas või selleks sidepidajaks linnuks , keda Peet taga ajama läks . </s> </p>
<p> <s> Pingutades kogu tahtejõudu , püüdsin peenikesi kriipsukesi tõmmata . </s> <s> Kuigi mu sõrmed olid hoitud ja tööst rikkumata , polnud ma joonestajaks sündinud , mu käekirigi on raske ja nagu pulgaga veetud . </s> <s> Grafoloogid tembeldaksid mind vist küll raske iseloomuga inimeseks ... ; </s> </p>
<p> <s> Niiviisi ma istusin sellel hommikul seal hämaras " küünis " ja kiikasin aeg-ajalt läbi tillukese akna , et näha , millal mehed hakkavad kogunema . </s> <s> Aga oli veel vara , ma võisin rahulikult teha oma tööd . </s> </p>
<p> <s> Kui mu pilk ometi mõne aja pärast jälle välja hüppas , märkasin õues kaskede all kahte meest seisvat . </s> <s> Üks neist oli Peet Arras , teises tundsin kohe vana tehniku , kes enne meid mõne aja Ukuaru metsaülemat oli mänginud . </s> <s> Tahes-tahtmata kippusin neid võrdlema : üks põlvini ulatuvates kummikutes , hallikirju kuue hõlmad laiali ja käed vahetpidamata lendamas üle pea , et tagasi loopida laubale tikkuvaid juuksekahle ; teine tumedas metsamehevormis , jalad rangis , kõht püsti ja tossav piip hambus . </s> <s> Arras seletas midagi ägedalt , teine aga seisis rahulikult , nagu tahaks öelda : " Vaata hästi mu tärnikesi ja tammelehti , poeg , sa oled könn mu kõrval oma kulunud kuues ! " </s> </p>
<p> <s> Tundes , et mul on tuline õigus nende jutust seal osa saada , tahtsin juba välja lipata , ent otsekui aimates minu soovi , tulid nad sisse . </s> </p>
<p> <s> Nüüd alles võisin õieti näha , missugune tore mees see vanamees oli . </s> <s> Mitte just pikk , kuid rühikas ja uhke silmavaatega . </s> <s> Öelnud mulle tere , pistis ta jälle piibu suhu . </s> <s> Piip vajutas vasaku suunurga alla , andes ta näole jonnaka ilme , mis otsekui ütles : " Ei ole mul vaja sinu tarkust ! </s> <s> Jäta mu hing rahule ! " </s> <s> Arras aga ei tahtnud seda mõista , jätkates arvatavasti endist juttu , nõudis ta ägedalt : </s> </p>
<p> <s> " Mina ei saa ikkagi aru , kuidas need tööd meil kõik nii ripakile on jäänud . </s> <s> Valgustusraiet vaevalt kaheksakümmend protsenti ... ; " </s> </p>
<p> <s> Oli näha , et vanamees sai pahaseks . </s> <s> Ta silm kulmupuhmaka all välkus . </s> </p>
<p> <s> " Vaata enne , mees , missugused plaanid meil on , siis hakka rääkima protsentidest . " </s> </p>
<p> <s> " Vohh ! </s> <s> Olen vaadanud . </s> <s> Ja ei mõistagi , mispärast nad Ukuarul nii tohutud on . </s> <s> Niipalju kui mina tean ... ; " </s> </p>
<p> <s> " Paistab , et vähe tead . " </s> <s> Vanamees koputas kustunud piibu ahjusuu ees tühjaks ja hakkas seda uuesti laadima . </s> <s> " Olgu . </s> <s> Sa mõtle , et pead varsti mõne vahtkonna ära andma ja küsi endalt , kuidas sa siis plaanid jagaksid . </s> <s> Missugusele vahtkonnale sa suurema koorma väänaksid , kas sellele , mis jääb , või sellele , mis ära läheb . </s> <s> Noh ? " </s> </p>
<p> <s> " Mis ! ? </s> <s> Sa mõtled siis , et need vanad spetsid ... ; ? </s> <s> Aga see on ju häbematus ! " vihastas Arras . </s> </p>
<p> <s> " Igat kanti inimlik . </s> <s> Aga sina arvad , et mul plaanid nalja pärast täitmata jäid ? " </s> </p>
<p> <s> Arras põrnitses vanamehele otsa – ta näis mõistvat . </s> <s> Kuid selle asemel , et kiruma hakata , surus ta läbi hammaste : </s> </p>
<p> <s> " Nüüd täidame ära ! " </s> </p>
<p> <s> " Kel selle vastu , " muigas vana tehnik . </s> <s> " Ainult niipalju , et – kui viiulit üleliia pinnid , võib keel katkeda . " </s> <s> Ta vaatas minu poole , otsekui teades , et ma võiksin tema sõnu kinnitada . </s> <s> " Inimene on inimene , " jätkas ta jälle Peedu poole pöördudes . </s> <s> " Ütleme , pressid talt viimase välja , aga mis sa talle vastu annad ? </s> <s> Ah ? </s> <s> Ilusaid lubadusi ? </s> <s> Niiviisi ei mängi sa välja . " </s> </p>
<p> <s> " Mispärast ainult lubadusi ? " </s> </p>
<p> <s> " Aga mida siis ? </s> <s> Tood talle elektri kümne kilomeetri kauguselt või ehitad koguni uue kordoni ? </s> <s> Ah ? </s> <s> Siis oled küll vägimees . </s> <s> Misjaoks mehed metskonnast ära kipuvad ? </s> <s> Eks vist ikka sellepärast , et mujal on elu viisakam ja igapidi lahedam . </s> <s> No-jah , oli aeg , kus tuldi metskonda – kolhoosi ei tahtnud keegi minna . </s> <s> Aga nüüd ... ; Paljuke meil neid kaadritöölisi on ? </s> <s> Ei jätku ühe käe sõrmede jaoks . </s> <s> Ja oleks needki mehed – kõik ühesugused viha-mihklid . " </s> </p>
<p> <s> " Kuidas nii ? " katkestas Arras vanamehe õrritava heietamise . </s> <s> " Kas Mägede Kuningas pole mees ! ? </s> <s> Vohh ! </s> <s> Üks niisugune hiiglane võib teha mitme mehe töö . " </s> </p>
<p> <s> Vanamees muigas piibu kõrvalt . </s> </p>
<p> <s> " Mägede Kuningas ... ; Jah , see mees võib tööd lõhkuda , aga siis peab ta ka saama . </s> <s> Niipea kui sa hakkad tema varbale astuma , sülitab vana Oll su tööle . " </s> </p>
<p> <s> " Oll ! </s> <s> Kas Kuninga nimi on Oll ? " hüüatasin end unustades . </s> </p>
<p> <s> " Kirjade järgi jah , niisugune nimi sel mehel on , " tõendas tehnik piipu süüdates . </s> </p>
<p> <s> Mind haaras kummaline hirm , et just praegu kukub vana lagi mu peale . </s> <s> Vaatasin üles ja kohtasin Peedu pilku . </s> <s> Ta vaatas minu poole rahulikult , aga mulle tundus , nagu oleks ta pilgu põhjas midagi teraskülma ja hoiatavat . </s> <s> Ütlesin endale , et olen narr : – maailmas on ju ühenimelisi inimesi palju ! </s> <s> Ja et üks Oll mind omal ajal natuke huvitas ... ; see ei tähenda veel ... ; </s> </p>
<p> <s> " Sel Kuningal muidugi lapsi pole ? " küsisin teeseldud rahuga . </s> </p>
<p> <s> " On üks poiss – vist esimesest abielust . </s> <s> Kah metsamees , kuulu järgi praegu ministeeriumis . " </s> </p>
<p> <s> Lagi vajus sisse ... ; Tundsin kurgus " sinikavee " kõrvetavlääget maitset . </s> <s> " Ega Mägede Kuningas ole süüdi , et tõde on mõnikord kibe ... ; " Tõe eest polnud pääsu : Kuningas oli siiski s e l l e Olli isa . </s> </p>
<p> <s> " Kas ta teadis ? </s> <s> Kas Peet teadis seda varem ? " tagus mul ajus . </s> <s> " Kas teadis või sai ka alles praegu teada ? " </s> </p>
<p> <s> " Käime korraks taimeaias , " pöördus Arras vanamehe poole . </s> <s> " Peame nõu , mis seal selle pudetõvega peale hakata . " </s> </p>
<p> <s> Hüppasin püsti . </s> </p>
<p> <s> " Ma tulen ka ! " </s> <s> Tundsin , et ei või praegu üksi jääda , ei või jääda neist maha ; tahan olla nende lähedal , Peedu kõrval . </s> <s> Kuid ta ütles kalgilt : </s> </p>
<p> <s> " Ei . </s> <s> Sa pead plaani lõpetama . " </s> </p>
<p> <s> Nad läksid välja . </s> <s> Ootasin , et Peet tuleb tagasi , tuleb üksi tagasi ja paneb käe mu õlale , ütleb ühe sõna , ühe sõna , mis pühiks ära kõik varjud . </s> <s> Aga ta ei tulnud . </s> </p>
<p> <s> " Hea küll , ma teen selle neetud plaani valmis ! " mõtlesin segaste tunnetega heideldes . </s> <s> " Teen ta valmis ja siis olen ma seal , kus teie kõik . </s> <s> Te ei saa mind ometi eluks ajaks siia uberikku vangi panna ! " </s> </p>
<p> <s> Ma ei hoolinud enam joonte paksusest ega täpsusest , kiskusin neid vaenuga , et ainult lõpetada ja valmis saada . </s> </p>
<p> <s> Juba hakkasid mehed kogunema , lükkasid rattad kaskede varju ja jäid ise sinnasamasse suitsu tegema . </s> <s> Mehed muidugi tundsid üksteist , kuigi olid hiljuti kuulunud kolme metskonda . </s> <s> Kahjuks ei kostnud tuppa , mis nad seal eelkoosolekul kõnelesid . </s> <s> Huvitav oleks olnud seda kuulda , sest miskipärast tundus mulle , nagu kehitaksid nad õlgu : " Elame – näeme ! " </s> <s> Noori nende nõupidajate ja palgatahtjate seas ei paistnud rohkem olevat , kui üksainus vibalik . </s> <s> See vibalik liikus meestesumma ümber , nagu ei leiaks ta endale õiget kohta ega õiget paarimeest . </s> </p>
<p> <s> Üsna viimastena ilmusid teiste juurde kaks iselaadi tulijat – klanitud välimusega hiiglane ja tema kannul väljaveninud hõlmadega kulukarva pintsakus kribuke vanamees . </s> </p>
<p> <s> Seal ta seisis nüüd , see Mägede Kuningas – kirjade järgi Oll ... ; Palju ju ei puudunud , et oleksin pidanud teda isaks hüüdma ... ; Nüüd mõistsin , miks ta tookord meid kostitades mulle nii tuttav paistis . </s> <s> Midagi pidi pojas ja isas ometi ühist olema , kuigi ... ; seda ühist oli neis küll üsna napilt . </s> </p>
<p> <s> Minna tuli pingiga , pani selle kaskede alla , tõi veel teise ja kolmanda ja kadus siis jälle , nagu ei võiks hetkekski jääda inimese lähedale , kes oli soovitanud tal pensionile minna . </s> <s> Jah , nüüd seisis see mees ometi tema ukse ees ... ; </s> </p>
<p> <s> Arras ilmus koos tehniku ja kahe metsavahimütsi kandva vanamehega . </s> <s> Andis meestele terekätt , rääkis mõne sõna ja tuli seejärel sisse palgalehtede järele . </s> <s> Ta ei küsinud enam plaani , ei vaadanudki seda . </s> <s> Jätsin puistuplaani lauale ja läksin ka välja . </s> </p>
<p> <s> Vahepeal oli kaskede alla siginenud väike logisev laud – selle taga hakkas Peet Arras nüüd palka maksma . </s> </p>
<p> <s> Mul oli aega rahuneda , mehi silmitseda ja jälgida , kuidas keegi teenitud palga vastu võtab . </s> <s> Seda tehti nii mitmel moel , et vägisi tekkis tahtmine selle toimingu järgi meeste olemust ennustada . </s> <s> Kui üks andis allkirja ja võttis raha nagu muuseas , ajades juttu ilmast ja maast , siis teine toimetas seda asja tõsiselt ja vaikselt , otsekui täidaks mõnd püha talitust . </s> <s> Oli neidki , kes heitsid nalja , lubasid minna maja ostma või kihutada Leningradi " Volgat " otsima . </s> <s> Vibalik kahtlaselt punetava näoga noormees krapsas raha lauanurgalt ja peitis selle kiiresti nagu ammu oodatud kingituse uhiuue taskuraamatu vahele . </s> <s> Hallis vatis kribune vanamees lehitses saadud rahatähed mitmel korral üle ja vaatas lõpuks niisugusel kaeblikul ilmel meeste poole , nagu oleks talle verist ülekohut tehtud . </s> <s> Arras küsis muigamisi : </s> </p>
<p> <s> " Noh , ei ole õige või ? " </s> </p>
<p> <s> " Ju ta siis peab olema , kui rohkem ei anta , " ohkas mehike peaaegu nutuselt , ei astunud aga siiski laua juurest eemale . </s> <s> Küünitades uuesti palgalehe poole , pomises ta hädaldades : </s> </p>
<p> <s> " Sellel kuul ma tegin omateada kolmsada paari vihtu , see peaks andma rublat paarkümmend . </s> <s> Kraavi sai puhastatud , noh , ja siis veel purded ... ; " </s> </p>
<p> <s> " Kõik on kirjas , " kinnitas Arras . </s> </p>
<p> <s> " Ega ma's ütlegi , et pole , " vabandas vanamees , kuid ei raatsinud ikka veel lauast kaugemale minna . </s> </p>
<p> <s> " Mihkel ootab preemiat ! " torkas keegi meestesummast . </s> </p>
<p> <s> " Täpselt ! " hõikas Mägede Kuningas , seistes nagu ustav tugi väikese vanamehe kõrval . </s> <s> " Ja õige kah , et kui on uus peremees , siis olgu ka preemiad ja uued taksid ! " </s> </p>
<p> <s> Arras ulatas talle sulepea : </s> </p>
<p> <s> " Viska aga žiiro alla , Kuningas ! </s> <s> Siia , vohh ! " </s> </p>
<p> <s> " Saab tehtud ! " </s> </p>
<p> <s> Ta " viskas " allkirja otsekui minister , tõmmates selle lõppu jämeda kriipsu nagu kaika . </s> <s> Seejärel võttis lauanurgalt palgaraha , sülitas peale , kägardas kämblasse ja pistis püksitaskusse . </s> </p>
<p> <s> " Saab korra kõrtsis käia , " naeris vibalik . </s> </p>
<p> <s> " Täpselt ! " kinnitas Kuningas tugeval sammul eemale astudes , otsekui kavatsedes kohe sõnad teoks teha . </s> <s> Aga ta ei läinud kuigi kaugele , toetas selja vastu kaske ja jäi niiviisi vahtima . </s> <s> Ta iselaadi luurava pilguga silmad jälgisid Peetu ja ka mind . </s> <s> Tundus , nagu uuriks ta ikka veel , mis puust uus metsaülem on ja kuidas me kahekesi kokku klapime . </s> <s> Vahetevahel hüppas ta pilk endise metsaülema poole , kes piipu popsides seisis teise kase all . </s> <s> Jah , ta oli tore , see kullakarva paelte ja tärnikestega vormirõivais vanamees . </s> <s> Andsin endale tõotuse , et esimeses järjekorras peab ka Peet saama tärnikeste ja tammelehtedega vormirõivad , ja samuti ma ise . </s> <s> Pole õigus neil , kes kinnitavad , et vormirõivas naise selga ei passi . </s> <s> Ainult millal see päev jõuab ? </s> <s> Nii kole palju oli asju , mida oli vaja muretseda " esimeses järjekorras " . </s> </p>
<p> <s> Rahasaba lõppes . </s> <s> Arras vaatas kella . </s> <s> Siis laskis pilgu üle meestesumma ja küsis : </s> </p>
<p> <s> " Aga kus siis Tirdi mees on ? </s> <s> Tammeriik , ah ? " </s> </p>
<p> <s> " Või mina paremat tean – võib-olla tuleb veel . " </s> </p>
<p> <s> Arras tõukas paberid eemale , tõusis , viskas harkiaetud sõrmedega läbi juuste ja käratas : </s> </p>
<p> <s> " Igaüks pidagu meeles , et kui on öeldud kell üksteist , siis olgu ka kell üksteist ! </s> <s> Vohh ! </s> <s> Mingisugust venimist ei tohi olla ! " </s> </p>
<p> <s> See oli nüüd sissejuhatus oodatud koosolekule . </s> </p>
<p> <s> Oli tunda , kuidas atmosfäär paugupealt muutus . </s> </p>
<p> <s> Ootasin ärevuses , kuidas lugu edasi läheb . </s> <s> Aimasin , et Peet ei märka midagi ega tunne meeste meeleolu pärast muret . </s> <s> Ja tõepoolest – viisakamat sissejuhatust ei tulnudki . </s> <s> Ta teatas lühidalt ja järsult , et tahab kõigepealt kuulda mehi ja ütleb siis oma sõna . </s> <s> Mehed vaatasid üksteise poole , kehitasid õlgu , nagu ei saaks nad aru , mis neilt nõutakse . </s> </p>
<p> <s> " Noh , Mihkel , lao mured peremehe ette ! " ergutas Mägede Kuningas teiste selja taha kippuvat vanameest . </s> </p>
<p> <s> Viha-Mihkel jäi seisma , vaatas hädiselt ringi ning pomises . </s> </p>
<p> <s> " Ega mina midagi ... ; Ainult ... ; kui ikka leiba saaks ... ; " </s> </p>
<p> <s> " Kas siis ei saa ? " imestas Arras . </s> </p>
<p> <s> " Antakse pätsike korraga , see söö juba tee peal ära ... ; " laotas vanamees käsi . </s> </p>
<p> <s> " Söö kodus enne kõht kartuliputru täis , kui tooma lähed ! " irvitas punetava näoga vibalik . </s> </p>
<p> <s> " Katus tilgub ka läbi , " kaebas vanamees poisi sõnu tähele panemata . </s> </p>
<p> <s> " Kaua sa seal elanud oled ? " nõudis Arras üsna käredalt . </s> </p>
<p> <s> " Säh-noh-jah , kes neid aastaid enam teab ... ; " </s> </p>
<p> <s> " Elad eluaja ära , aga pilbast katusesse torgata ei oska – niiviisi või ? " </s> </p>
<p> <s> Minna oli järgmine , kes oma mured välja ladus , aga et tema mured olid meil juba enam-vähem teada , ei katkestanud Peet ta juttu . </s> <s> Edasi läks asi aga hoopis hulluks . </s> <s> Tahtes korraga kõike teada , lõikas Arras küsimustega liialt tihti jutuvoolu pooleks , viies mehed segadusse . </s> <s> Seda poleks ta tohtinud teha , vaid oleks pidanud neil laskma esialgu oma soovi järgi heietada . </s> <s> Nähtavasti olid need mehed kõik pikaldase toimega nagu metsa kasv . </s> <s> Kuid Arras ei püüdnudki seda mõista . </s> <s> Prauh ! ja prauh ! – see oli tema viis , nagu on praegugi . </s> </p>
<p> <s> Tõepoolest – inimene on lugenud pakse raamatuid , on kuulanud tarku loenguid ja teinud sadakond eksamit , kuid ikkagi ei tea ta , kuidas astuda töömeeste ette , kuidas nendega rääkida , et nad usuksid ja usaldaksid , et nad ei hakkaks vahtima maha ega vaataks sul üle pea , vaid otse silma . </s> <s> Kes seda õpetab ? </s> <s> Elu ? </s> <s> Miks jäetakse kõige raskemad asjad ikka elu õpetada ? </s> </p>
<p> <s> " Diplomaatiat pole mul tarvis ja pilpa peal ma neid kandma ei hakka ! " teatas Peet õhtul , kui ma teda laitsin . </s> <s> Aga võib-olla oleks metsamehelgi mõnikord diplomaatiat vaja ! ? </s> <s> Küllap tal oleks olnud targem pakutud suitsu vastu võtta , kui käratada : " Koosoleku ajal ei tossutata ! " </s> <s> Ent tema ei hoolinud endast ega teistest , temal oli ainult üks mõte – Ukuaru metskond . </s> </p>
<p> <s> " Nüüd on niiviisi , mehed , et teie ei tunne veel mind ega mina ei tunne teid , " hüüdis ta meeste jutu kokkuvõtteks , " aga metskonna peame koos jalule upitama , vohh ! " </s> </p>
<p> <s> See " jaluleupitamise " hoog oli vist liiga äge ning enneaegne , sest keegi hõikas valjusti : </s> </p>
<p> <s> " Metskond või asi ! </s> <s> Paras köis ümber visata ja merre vedada ! " </s> </p>
<p> <s> See tuli nii ootamatult , et tegi Arrase tummaks . </s> <s> Natuke aega jõllitas ta meeste poole sõna suust saamata , äigas siis harkiaetud sõrmedega läbi juuste , lõi lõua püsti ning põrutas : </s> </p>
<p> <s> " Või merre ! </s> <s> Seda oleksite pidanud enne mind tegema . </s> <s> Aga nüüd ei aita muud , kui köis ümber ja mäele ! </s> <s> Sest kui me ta merre veame , siis upume ka ise . </s> <s> Aga mina ei taha uppuda ! – kas või malk pooleks , aga Ukuaru peab jalad alla saama ! " </s> </p>
<p> <s> " Nii et põrutad kohe panga peale ! " naeris keegi teiste selja tagant . </s> </p>
<p> <s> " Panga peale peab ka vahest lööma ! " vastas Arras üle meestesumma vaadates . </s> </p>
<p> <s> " Lõuapoolikuid on ennegi nähtud ! " pistis jälle seesama terav hääl ja ma märkasin imestusega , et esimeseks ründajaks oli vibalik , keda ma algul olin pidanud kartlikuks tossikeseks . </s> <s> Nüüd ajas poiss end püstakilegi ning üritas õige sõjakalt : </s> </p>
<p> <s> " Kui ma metskonda tulin , lubati mulle ... ; " </s> </p>
<p> <s> " Mis sa , Vindi-Villu , jorad ! " hõikas keegi meestesummast . </s> </p>
<p> <s> " Ma ütlen , mulle lubati ... ; " </s> </p>
<p> <s> Hakkasin mõistma , et vibaliku nägu ei lõõsanud asjata – poiss oli pudelist julgust võtnud . </s> <s> Pahameelekõmin tõendas , et mehed pole ägeda õigusenõudjaga rahul . </s> <s> Kuningas tõusiski , astus poisi selja taha ja vajutas joriseja pingile : </s> </p>
<p> <s> " Pea nokk kinni ja ole kuss ! " </s> </p>
<p> <s> Peet näis aru pidavat , missugune plaat nüüd peale panna . </s> <s> Seekord leidis ta vist õige . </s> <s> Käskis mind tuua toast metskonna plaani ja , laotanud selle lauale , tõmbas mehed enda ümber . </s> <s> Üsna rahulikul häälel hakkas ta seletama , mis ta juba Ukuarust teadis ja mis kavatseb siin teha . </s> <s> Kuigi ta käed endist viisi kahmisid juukseid üle pea loopida ja kuigi " vohh ! " hüppas peaaegu igasse lausesse , kuulasid mehed juba üsna tähelepanelikult . </s> <s> Ainult vibalik lössutas pingil , pea käte vahel , nagu ei läheks kogu mäng enam temale korda . </s> <s> Äkki libises ta pingilt , vajudes maha kägarasse . </s> <s> Mehed vaatasid korraks üle õla ; Kuningas astus jälle ligi , tõstis poisi kui takutordi üles , viis ta kase taha ja laskis sinna pikali . </s> </p>
<p> <s> Koosolek läks edasi , nagu poleks midagi juhtunud . </s> <s> " Kõik oleneb nüüd meist enestest , mehed , " hakkas Arras jälle peale pressima . </s> <s> " Ma ei tea , kuidas siin enne on elatud , kuid enam ei tohi keegi meist Ukuarul olla juhuslik läbikäija . </s> <s> Tänasest peale ühepäevaliblikaid olla ei saa ! </s> <s> Peame elama ja töötama nii , nagu oleksime kõik siia igavese ajani elama pandud . </s> <s> Siis võime ka nõuda . </s> <s> Meil on vaja ... ; " </s> </p>
<p> <s> Ta rääkis uuest metskonnamajast , kordonist , teedest ja elektrist , aga ka maakuivendamisest ja metsatööde mehhaniseerimisest . </s> <s> Ta lubas palju ja nõudis palju . </s> <s> Ta ladus kõik korraga välja ega hoidnud midagi teiseks korraks . </s> </p>
<p> <s> Tundsin end üleliigsena . </s> <s> Oleksin võinud vabalt ära minna ja keegi poleks vist märganud mu puudumist . </s> <s> Ukuarule oli tulnud uus metsaülem , see oli kõigile selge , aga et ka keegi teine , – see ei läinud kellelegi korda , ka Arrasele mitte . </s> <s> " Mina " ja " mina " , hüüdis ta , " mina ütlen " ja " mina nõuan " . </s> <s> Kui ta ütleski " meie " , siis moodustasid selle " meie " mehed ja ta ise , võib-olla ehk ka Minna , kuid mitte mina . </s> <s> Algul tegi see mulle nalja . </s> <s> " Oota sa ! " mõtlesin ähvardavalt . </s> <s> Mul oli hea meel , et mehed teda kuulasid ja tähele panid . </s> <s> Hiljem aga ... ; Tõsi , hiljem ta siiski kord märkas , et ka mina olen olemas ja lisas kõikide oma korralduste-käskude tagatippu : </s> </p>
<p> <s> " Ja siis veel ... ; Taimeaiad olgu puhtad . </s> <s> Abi hakkab neid kohe kontrollima . " </s> </p>
<p> <s> Seda oli nii vähe , mis ta minu jaoks määras , ja vähe seda tähelepanu , mis mulle kingiti . </s> <s> Parem , kui seda poleks olnudki . </s> </p>
<p> <s> Ei , ta ei märganud midagi . </s> <s> Ta ei märganud koosoleku ajal ega ka siis , kui mehed olid läinud . </s> <s> Ta oli hoos , seda võis näha . </s> <s> Selles hoos unustas ta minu ja ka Minna , leppides Kuningaga kokku , et see tuleb Viha-Mihkliga hommepäev tuba remontima . </s> </p>
<p> <s> Alles siis , kui kõik olid läinud ja Minna oma toimetustesse kadunud , märkas Peet mind ja tõmbas endaga kaasa : </s> </p>
<p> <s> " Tule , kõnnime natuke ! </s> <s> Ma näitan sulle midagi ! " </s> </p>
<p> <s> Läksime kallakust alla oja poole , aga tema ei näidanud mulle midagi , vaid heietas : </s> </p>
<p> <s> " Niiviisi , Kaieke ... ; Kõigepealt peaksin mõistma inimesi välja nõiduda , kes oleksid nõus Ukuarule tulema ja siin mõne aja oksa peal elama . </s> <s> See on praegu probleem number üks . </s> <s> Aga kuidas seda teha ? </s> <s> Ütle , kuidas ? " </s> </p>
<p> <s> " Minu arvates on probleem number üks , mida me õhtul sööme . </s> <s> Meil on ainult kannikas kuiva leiba ! " </s> </p>
<p> <s> " Ja ojas on vett ! " naeris tema , pani käe minu ümber ning käskis : </s> </p>
<p> <s> " Kuule mind nüüd , Kaili , ja kujuta hästi ette ! </s> <s> Kui tahad , võid silmadki sulgeda , sest suletud silmi näeb mõnikord paremini . </s> <s> Seisatame siin . </s> <s> Ja nüüd – , pane tähele : siin sinu ees on ilus järv . </s> <s> Vohh ! </s> <s> Seda näitan ma praegu ainult sinule ! " </s> </p>
<p> <s> Muidugi polnud meie ees mingit järve – oli ainult lai lugasid täis kasvanud lohk , mida me mõlemad juba tarbeks olime näinud . </s> <s> Ometi oli ka minu peas välksatanud mõte järvest , aga et Peet sellegi leiu minult ära varastas , ütlesin pahaselt : </s> </p>
<p> <s> " Ei näe ma seda järve kinni- ega lahtisilmi . " </s> </p>
<p> <s> Valetasin . </s> <s> Tahtsin teda karistada . </s> <s> Ta ei käskinud mul enam silmi sulgeda , vaid hõikas kätega vehkides ja samal ajal mind peaaegu et raputades : </s> </p>
<p> <s> " Vaata ometi ! </s> <s> Kui me selle lohu vett täis laseksime , kas see poleks tore järv ! ? </s> <s> Ainult natuke süvendada ja tamm ette ... ; Paneme kalad sisse või meelitame pardid peale ja siis ... ; " </s> </p>
<p> <s> Ma ei saanud end pidada , muigasin : </s> </p>
<p> <s> " Poisike ! " </s> </p>
<p> <s> Tuli ta silmist kustus . </s> <s> Ta muutus tõsiseks . </s> <s> Märkasin , kuidas ta lõualuud liikusid , nagu näriks midagi vintsket . </s> <s> Ta sai sellest jagu ja teatas : </s> </p>
<p> <s> " Selle järve pressin ma metsamajandilt välja . </s> <s> See on otsustatud . " </s> </p>
<p> <s> Sain aru , et ta ootas minu kiitust – nüüd oli tal seda vaja . </s> <s> Kuid ma vaikisin kiuste . </s> </p>
<p> <s> " Ja siis ei tee ma uut metskonnamaja mitte siiapoole teed , vaid hoopis sinna , teisele poole järve . " </s> </p>
<p> <s> " Seal on ju mets ! " </s> </p>
<p> <s> " Lükkame metsa tagasi ja teeme ruumi . " </s> </p>
<p> <s> " Lükkame ... ; " Lubas ta minul sellest osa võtta ? </s> <s> Imelik , kuidas see ebamäärane lubadus mind lepitas . </s> <s> Hakkasin naerma : </s> </p>
<p> <s> " Unistaja ! </s> <s> Mis ikka – igal lapsel oma mäng ! " </s> </p>
<p> <s> " Kuidas nii ! ? " ägestus ta uuesti . </s> <s> " Sa pead minuga kaasa mängima ! " </s> </p>
<p> <s> Tahtis ta seda ? </s> <s> Mõtles ta seda tõsiselt ? </s> <s> Või oli see vaid silmapilgu sähvatus , see , et ka mina olen olemas ja et ka minul peaks olema õigus siin Ukuarul natuke " mängida " . </s> </p>
<p> <s> " Sa naerad , aga mina olen alati unistanud rohkem , kui minusugusele on lubatud , ja seetõttu olen ka rohkem saanud , " ütles Peet natukese aja pärast , kui me juba teisele poole lohku igivana kaheharulise männi alla jõudsime . </s> <s> " Tõsi . </s> <s> Näiteks seegi , et me seisame nüüd siin kõrvuti . " </s> <s> Ta tõmbas mind enda ligi , nägu täis vallatu poisi kelmust . </s> <s> " Mäletad , kuidas sa vastu rapsisid ? " </s> </p>
<p> <s> Muidugi mäletasin . </s> <s> Kuid ma ei sallinud , et ta seda ikka jälle meenutas , et ta sellega kippus uhkustama , kuidas mind peaaegu süles Tartu perekonnaseisuameti trepist üles viis . </s> <s> Seal , poolel trepil kadus mu jalgadest jõud ja siis kahmas ta mind sülle ja kandis üles . </s> <s> Nii see tõepoolest oli , kuid miks seda enam meenutada ? </s> </p>
<p> <s> Ta kippus mind suudlema , otsis mu pilku . </s> <s> Ma ei tea , mis ta mu silmis nägi , kuid ta urises isesugusel häälel : </s> </p>
<p> <s> " Kuule , ma hoiatan sind ! </s> <s> Inimene , kes ei oska unistada ... ; " </s> </p>
<p> <s> Unistada ... ; Mulle ei jätkunud unistustest . </s> <s> Ütlesin siiski : </s> </p>
<p> <s> " Ma ju unistan . </s> <s> Aga unistustel olgu natuke ka reaalsuse lõhna juures . " </s> </p>
<p> <s> " Rotilõhna ? " hüüdis tema , andis mulle müksu ja hüppas eemale , otsekui kartes , et ma talle võmmu tagasi annan . </s> <s> Ja ma ei jäänudki võlgu . </s> </p>
<p> <s> Nii lõppes see raske päev matsumängimisega ümber unistuste järve . </s> </p>
<p> <s> * </s> </p>
<p> <s> Sellel hommikul , kui Mägede Kuningas pidi tulema Ukuarule kantseleid kohendama , läksime me Minnaga varakult metsa . </s> <s> Ilmselt ei tahtnud Minna Mägede Kuningat oma õues peremehetsemas näha ja ka minul polnud erilist igatsust tema järele . </s> <s> Mingit kirjatööd ma ehitusraginas teha poleks saanud ja nii oli õige aeg jälle natuke metsas hulkuda . </s> </p>
<p> <s> Tõusin vara , kuigi mul polnud lehmalüpsmist ega seasöötmist , nagu oli Minnal . </s> <s> Keetsin kohvi , katsin meile kasutada antud laua sinisetriibulise linaga ja seadsin sellele kaks väikest taldrikut ja kaks valget fajansstassi ning vaasikese siniste konnakübaratega . </s> <s> Kõik need imeasjad – taldrikud , noad-kahvlid ja tassid olid mu ema pärandus ja kasutamisele võetud juba Tartus . </s> <s> Sealsamas ülikoolilinnas olin ma oma abiellumise päeval tõotanud , et ei hakka iialgi sööma püstijalu pliidiserval ega kapiukse vahel . </s> <s> Seda tõotust , nagu kõiki muidki tõotusi , tahtsin ma nüüdki täita . </s> </p>
<p> <s> Peedu arvates polnud söömisel või sellel , kuidas seda tehti , mingit tähtsust . </s> <s> Mina olen lapsepõlves õppinud sööma pikkamööda ja rahulikult – otsekui istuksin pidulauas . </s> <s> Nii nõudis ema . </s> <s> Ema ei lubanud söögilauas jalgu ega käsi vehkida , ei lubanud tühja loba ajada ega niiviisi lurinal kohvi rüübata , nagu kippus tegema Peet siis , kui tal oli rutt . </s> <s> Aga rutt oli tal nüüd igal hommikul . </s> <s> Kui minul on rutt , siis ma ei söögi . </s> <s> Võileiva , mis ma kaasa võtan , teen alati korraliku – lõikan ühepaksused leivaviilud , kui muud ei ole , raputan nende vahele kas või peenikest soola ja panen nad ilusasti puhtasse paberisse . </s> <s> Ma ei söö metsa mööda edasi joostes , vaid kännul istudes või puu all seistes . </s> <s> Peet aga pidas seda narruseks . </s> <s> Ta ei teinud metsas lõunapausi . </s> <s> Metsa mööda edasi astudes poetas ta suhu leivapalu , mida murdis taskusse torgatud leivakannika küljest . </s> <s> Niiviisi süües võis ta kontrollida hooldusraiet või teha , mis parajasti käsil . </s> <s> Mina ei suutnud teda niisugusest kombest ära harjutada ja tema ei suutnud mind enda viisi sööma õpetada ... ; ja võib-olla oli seegi üks põhjusi , mis meid lahku viis . </s> </p>
<p> <s> Nii siis – pärast hommikueinet , mil Peet minu hoolt peaaegu üldse ei märganud ega millekski ei pidanud , võisin kaduda metsa . </s> </p>
<p> <s> Läksime mööda kivist rinnakut oja voolule vastassuunas . </s> <s> All küngastevahelises soones läikis vesi , mida Peet ähvardas tõkestada . </s> <s> Kohati peitis see end peaaegu täiesti leppade ja toomingate varju , voolates vaikselt ning vargsi , kohati aga , kus lähestikku kuhjunud raudkivid tekitasid väikesi kärestikke , andis oja endast märku lustaka vulisemisega . </s> </p>
<p> <s> Mulle paistis , et nii ilusat sügist polnud ma veel näinud . </s> <s> Või ei mäletanud ma seda . </s> <s> Võib-olla helkis mõni säärane päikeserikas kuskil minu lapsepõlve maailmas , kuid see tundus juba nii kaugena ja tuhmus selles kirkuses , mis mind tol hommikul ümbritses . </s> <s> Aga võib olla ka , et ei olnudki erilist sära , et oli tavaline sügisilm ja ma joobusin päikesest , vabadusest ning kanarbikulõhnast üksnes seetõttu , et olin pidanud mõned päevad vangina hämaras toas istuma . </s> <s> Igatahes ei tulnud mul sel hommikul kordagi meelde , et mitte mina polnud see , kes oli valinud Ukuaru . </s> </p>
<p> <s> Minna oli algul üsna sõnakehv , võimalik , et Arrase peale pahane . </s> <s> Imestasin , missuguse hooga ta rinnakust üles läks , pea püsti nagu noorel tüdrukul . </s> <s> Teadsin juba ta aastaid ja küsisin endalt , kuhu ta need küll metsa tulles jätab . </s> </p>
<p> <s> Võtsime varsti suuna Liivalaia poole . </s> <s> Minnal oli asja teetrassile ja ma läksin temaga kaasa . </s> <s> Pärast trassil ja taimeaias käimist võisime minna kumbki oma teed . </s> </p>
<p> <s> Jah , see trass , see kahekümne meetri laiune helendav kännustikuvööt , mida mitme " Družba " kärin iga päevaga Ukuaru orule lähemale tõi ! </s> <s> Peedule oli see lihtne ning selge asi – teed oli vaja , korralikku teed , mis Ukuaru orgu Liivalaiaga ning ka merepoolse maailmaga ühendaks . </s> <s> Teed oli vaja ja mets tõmmati nii laialt maha , nagu see projektis ette nähtud . </s> <s> Aga Minna ? </s> <s> Mis tunded võisid küll temal seda nähes olla ? </s> <s> Kaua oli ta seda teed oodanud , kuid nüüd ... ; Kas ta oligi õnnelik ? </s> <s> " Družbad " ei keeranud maha mitte üksnes küpset metsa , vaid õgisid ka täies kasvueas noorendikke , teetrass sihtis kohati üle hiljutiste kultuuride ... ; Minulgi oli kahju seda vaadata ja ma mõtlesin , et küllap Minna oleks nõus endist viisi Ukuarul ilma õige teeta elama , kui vaid mets võiks kasvada . </s> <s> Ometi ma eksisin , sest ta ütles : </s> </p>
<p> <s> " Jah , noorest metsast on kahju , kuid mis parata – tänapäeva teed ei poe enam puude alt läbi . </s> <s> Sellega tuleb meil leppida . " </s> </p>
<p> <s> Ta ohkas , lükkas valged juuksetukad baretiserva alla ja rääkis edasi : </s> </p>
<p> <s> " Aga kraavid ! </s> <s> Ma ei saa rahulikult vaadata , kuidas kitsa kraavinire pärast tõmmatakse maha kümnete meetrite laiuselt kasvuealist metsa , nagu seda tehti Tirdi vahtkonnas . </s> <s> Ma ei räägi kuivendamise vastu – märjad lodud on mind surmani ära tüüdanud – , kuid kas seda ei saaks teha teisiti ... ; " </s> </p>
<p> <s> " Käsitsi seda tööd enam ei tehta , ei jõuaks , " püüdsin midagi öelda . </s> <s> " Masinad aga ... ; . " </s> </p>
<p> <s> " Jah , masinad ... ; Ma siin mõtlen oma vana peaga , tuleks leida niisugused masinad , mis pääseksid kuuse alt läbi . </s> <s> Ja-jah , tõsi – miks peavad kõik metsakraavid olema sirged nagu püssist lastud ? </s> <s> Miks nad ei võiks tiirutada mõnes kohas nagu Ukuaru oja ümber kõrgemate kohtade ? </s> <s> Ütelge , kas teile meeldiks , kui meie jõe asemel oleks sirge magistraal ? " </s> </p>
<p> <s> " Ei , jumal hoidku ! " </s> </p>
<p> <s> Minna hakkas heast meelest naerma . </s> <s> Ja ma märkasin jälle , et kuigi ta räägib vanadusest ja kuigi ta juuksed on valged , on ta alles noor . </s> <s> Tema hing on noor . </s> <s> Ta naeris nagu rõõmus plika ning hüüdis : </s> </p>
<p> <s> " Võite olla kindel , jumal hoiab meie jõge , ta andis sellele sügava sängi ja hea langu , nii et see jaksab kõik kokkuvoolavad veed merre sõidutada . </s> <s> Ja ka meie kaitseme teda – tema kallale me ekskavaatoreid ei lase . " </s> </p>
<p> <s> Ma ei hakanud seal trassil kõnelema Arrase nõust , sellest , et Arras üsna pea tahab Ukuaru oja kallale ekskavaatorid tuua . </s> <s> Tõsi , Peet ei kavatse jõge sirgeks tõmmata , vaid tahab tema veed kinni püüda . </s> <s> Ent mine tea , kas Minna sellegagi nõustuks . </s> </p>
<p> <s> Minna hommikune tusasus oli juba ammugi kadunud . </s> <s> Mõnus oli temaga käia . </s> <s> Olgugi et ta aastate ja elukogemuste poolest oleks võinud olla mu emaks , ei vaadanud ta mulle ülevalt alla – jah , ka mitte alt üles . </s> <s> Taipasin varsti , et ta teab metsast palju rohkem kui mina oma raamatutarkusega ; tema teadmised olid elust saadud ja võib-olla üsna suurte valudegagi lunastatud . </s> <s> Kuid Minna ei uhkustanud nendega . </s> <s> Ta kuulas tähelepanelikult , kui ma mõne asja kohta oma arvamist avaldasin . </s> </p>
<p> <s> On inimesi , kes kiiresti saavad omaseks . </s> <s> Meil Minnaga tekkis ruttu vastastikune sümpaatia ja usaldus , mis imelikul viisil on püsinud tänini , kuigi vahepeal elu meid mitmel korral valusalt kokku virutas . </s> <s> Ma ei usu , et see usaldus sündis sellest , et me mõlemad olime omamoodi vaeslapsed , kel polnud just sageli võimalust südant puistata , ka mitte teadmisest , et meil tuleb sama katuse all , koguni samas toas elada . </s> <s> Küllap see oli usaldus , mis tekib mõnikord võhivõõraste inimeste vahel esimesest silmapilgust , sest – nagu hiljem selgub – neil inimestel on teineteist lihtsalt vaja . </s> </p>
<p> <s> Me ei rääkinud sel päeval mitte üksnes metsast , kraavidest ega teetrassist , vaid paljust muustki , muidugi ka iseendist . </s> <s> Sain teada , kui kaugel on meri ja kuidas sinna pääseb , kuulsin , milliste sovhooside-kolhoosidega võib meil tulla tegemist . </s> <s> Uurisin , missugune oli olnud Mägede küla varem , ja mulle sai selgeks , kuidas inimesed kadusid ning küla välja suri . </s> <s> Sõda oli sellele metsakülale andnud rängema löögi kui mõnele välimaakülale , kollektiviseerimine löönud viimse hoobi . </s> <s> " Ei oleks küll omal ajal osanud arvata , et Mägede peremeeste majad enne varisevad kui meie Ukuaru tare – " ütles Minna . </s> <s> " Aga eks see ole nagu inimestega : vajub see , kes on noor ja terve , aga rauk jääb püsti . " </s> <s> Ma kuulsin , kuidas Minna Ukuarule oli tulnud ja miks temast metsavaht saanud . </s> <s> See polnud just lõbus lugu ja paistis , et Minnal oli raske sellest rääkida , ent samal ajal nagu vajadus kõnelda kahtlustest , mis teda aastaid vaevanud . </s> </p>
<p> <s> " Ma ei saa vist iialgi teada , kuidas ta õieti suri , " ütles ta oma mehe kohta . </s> <s> " Näete , mu juuksed on valged – nad läksid mõne nädalaga valgeks . </s> <s> Jänijõgi on vahepeal palju vett merre viinud , kuid minu südant närib ikka mõte , et ta ei surnud nii , nagu mulle seletati . </s> <s> See oli hirmus aeg ... ; " </s> </p>
<p> <s> Jah , see võis olla hirmus aeg , kuid mulle oli see nii kauge aeg , et ma sellest õieti mitte midagi ei mäletanud . </s> <s> Ometi tundsin Minnale ta kaotuste-kannatuste pärast kaasa . </s> <s> Et teda neist eemale kiskuda ja lõbusamale jutule sundida , pärisin : </s> </p>
<p> <s> " Aga see esimene kosilane , kelle sõrmuse te tagasi saatsite ? </s> <s> Elab ta veel ? </s> </p>
<p> <s> " Elab . " </s> </p>
<p> <s> " Kas ta endast enam märku pole andnud ? " </s> </p>
<p> <s> " Tema ... ; Ei tasuks sellest kõnelda ... ; tema on mind piiranud kogu eluaja , piinanud oma kurjuse ... ja headusega . </s> <s> Ta ei jäta mu hinge rahule , ta on visa nagu kurat . " </s> </p>
<p> <s> " Ikka veel ? " </s> </p>
<p> <s> " Ikka . " </s> </p>
<p> <s> " Käis ta uuesti kosjas ? " </s> </p>
<p> <s> Küllap oli Minna kõike liiga kaua üksi kandnud , ta pahvatas : </s> </p>
<p> <s> " Kosjas ! ? </s> <s> Tema on valmis iga põõsa taga kosima . </s> <s> Ta hakkas sellega peale kohe pärast mu mehe surma . </s> <s> " Vaata , Minna , ma olen nii kaua sind oodanud , ilma naiseta elanud . " </s> <s> – " Sul oli ju naine , " tuletasin talle meelde . – " See tõbine ! </s> <s> See ei jaksanud elusat poegagi sünnitada ! </s> <s> Ei , sina oled minu õige naine , ma tunnen seda õhust , sina oled minu vere järgi ! " – Saatsin ta mõnikord põrgusse , mõnikord seletasin kannatlikult , et ma ei hakka iialgi temaga oma lesenime määrima . </s> <s> Temale oli see ükskõik . </s> <s> Ta tuli uuesti , ikka uuesti . </s> <s> Ta kõndis mu järel nagu vari , ilmus mu ette keset metsa või hiilis heinamaale , kus ma üksi niitsin või kuhja tegin . </s> <s> Ta otsis aega ja kohta , kus ma hädas olin , ja pakkus oma abi . </s> <s> Pidin ta seal kuhja juures kord hargiga läbi lööma ... ; Siis oli ju see – kõige koledam aeg , okupatsiooniaeg . </s> <s> Mul oli toas neli last ja ema , aga leiba ei olnud , jahu ei olnud ... ; mitte midagi polnud ja keegi ei müünud . </s> <s> Tema aga ilmus ühel päeval kotikoormaga , tahtis mind osta kruubikoti ja jahuseki eest . </s> <s> Ajas koorma ukse alla , ja kui ma teda minema kihutada tahtsin , nurus : " Ole ometi mõistlik , ma ei nõua sind Keldriaugule , ma käin siin , ainult kord kuus ... ; " Ta oli alandlik nagu näljane peni ... ; " </s> </p>
<p> <s> Minna vaatas kõrvale , varjates nägu . </s> <s> Sain aru , et tal polnud mõnus seda rääkida . </s> </p>
<p> <s> " Elu on hirmus ! " ohkas ta . </s> <s> " Minu elu on olnud mõnikord väga hirmus ! </s> <s> Nagu seekord ... ; Tuba täis nutvaid lapsi ja ukse ees kruubikott ... </s> <s> Müü ennast või ... ; Ma käskisin tal end oma kottidega koristada . </s> <s> Ta ladus need trepi kõrvale maha . </s> <s> " Nad võivad siin mädaneda ! " ütlesin talle . </s> <s> Ta susises : " Ma tulen õhtul , oota mind ... " </s> <s> Ta tuli õhtul , koputas aknale , kobistas riivis ukse taga , tuli teiselgi õhtul . </s> <s> Ma läksin talle kirvega vastu , sellesama väikese märkkirvega , mis mul metsas alati kaasas on , ütlesin , et kui ta veel minu maja ette tuleb , löön ta maha , kopsan pähe , nagu kopsatakse pullile . </s> <s> Ukuarule ta selle jutiga siis enam ei tulnud . </s> <s> Kotid seisid räästa all , kuni mädanesid , rohi kasvas neist läbi . </s> <s> Mina neid ei puudutanud . </s> <s> Lõpuks palusin Viha-Mihklit , et ta selle sõnniku laiali viskaks ... ; " </s> </p>
<p> <s> Läksime mööda männikultuurist , kus paljude noorte puude ladvad olid ära söödud . </s> <s> Ilmselt põtrade töö . </s> </p>
<p> <s> " Näete , seda kommet ei suuda ma neilt ära võõrutada , " ütles Minna hoopis teisel toonil . </s> <s> " Muidu aga ... ; Tahate näha minu lemmikut ? " </s> </p>
<p> <s> " Kas ta ennast nii lahkesti näitab ? " </s> </p>
<p> <s> " Ta käib mind vaatamas , kui taimeaias töötan . </s> <s> Tuleb metsast , toetab pea aialatile ja jälgib tähelepanelikult , mis ma teen . </s> <s> Tore loom ! </s> <s> Hirmus mõelda , et nad võivad ta varsti maha põmmutada . " </s> </p>
<p> <s> Jõudsime raiesmikule , mille keskel oli lattaiaga piiratud lapp – mõned lühikesed peenrad kuuse- ja männitaimedega . </s> <s> Ei olnud see mingi õige taimeaed – Minna kinnitas , et õige taimeaia jaoks ei leidu tema vahtkonnas paikagi – , aga mis oli , seda oli ilus vaadata . </s> <s> Peenrad ja peenravahed olid umbrohust puhtad , kuid Minna leidis seal siiski midagi korraldada , otsekui selleks , et oma lemmikut metsast välja meelitada . </s> <s> Kuid põder ei tulnud – võib-olla tundis loom , et metsavahi mõtted pole praegu tema juures . </s> </p>
<p> <s> Seal taimeaias rääkis Minna mulle oma loo lõpuni , ja see , mis ma nüüd kuulsin , lõi mind hoopis segi . </s> <s> " Pärast sakslaste minekut sain mõned aastad rahu , ta põgenes metsa ja redutas seal kuni amnestiani . </s> <s> Aga unustada ma teda ei saanud , sest ... ; ta jättis poja maha ... ; ja see jäi minu kasvatada . </s> <s> Poiss tuli Ukuarule . </s> <s> Ma ei saanud teda ära saata . </s> <s> Tal polnud ju enam kodu , kõik oli konfiskeeritud või laiali tassitud ja poolsegasest vanaemast polnud tema kasvatajat . </s> <s> Õieti polnudki see ta vanaema , vaid võõrasema ema . </s> <s> Poisil oli küll ka ema poolt sugulasi , kuid need polnud lapsest huvitatud ja tema ise ei igatsenud nende järele . </s> <s> See oli ränkraske aeg , pärast sõda , polnud riiet ega õieti süüagi , aga ... ; lapsed pidid kooli saama . </s> <s> Mul endal olid siis ka juba kaks tütart kooliealised , tema läks siis juba neljandasse klassi . </s> <s> Kiskusin viimase särgi seljast , et neile selga teha . </s> <s> Sain kuskilt vanu sõjaväetekke , nühkisin ja värvisin neid ja tegin tussadeks . </s> <s> Kõige suurem häda oli jalavarjudega ... </s> <s> Oh , ei taha sellele enam mõeldagi ... ; Kool on meil Liivalaial , sügisel ja kevadel ronisid lapsed nagu põrnikad läbi metsa , käisin neid saatmas ja käisin vastas , talvesüdamel jätsin kooli juurde . </s> <s> Lihtne on nüüd öelda – jätsin . </s> <s> Aga nad tahtsid seal ju süüa . </s> <s> Kolm suud Liivalaial ja neli suud Ukuarul ... ; Jah , sellel esimesel talvel käisin kerjamaski . </s> <s> Käisin kõik õed ja õemehed läbi , ainult venna juurde ei läinud – " </s> </p>
<p> <s> Minna viis teerajalt kokkukraabitud rohujuured aia taha hunnikusse . </s> <s> Selg minu poole , jäi ta sinna natukeseks seisma ja metsa poole vaatama . </s> <s> Ootas ta ikka oma lemmikut või rõhus teda mineviku meenutamine nii , et oli vaja silmi peita ? </s> </p>
<p> <s> " Jah , ei olnud lihtne , " rääkis ta minu juurde tagasi tulles . </s> <s> " Aga – inimesed arvasid , et ma sain Keldriaugult maailma varanduse . </s> <s> Seda öeldi mulle lausa suu sisse . </s> <s> Keegi ei uskunud , et ma ei saanud sealt niidiotsagi ümber sõrme . </s> <s> Ei saanud , ega läinud otsimagi . </s> <s> Aga kuhu ma oleksin pidanud lapse saatma ? </s> <s> Tema ju polnud milleski süüdi . </s> <s> Ja ta oli vaikne poiss , sobis minu lastega hästi , eriti Ilmega , mu noorima tütrega . </s> <s> See on mul sündimisest saadik teistest erinev , omaette ja jonnakas . </s> <s> Aga Heino külles rippus ta nagu takjas . " </s> </p>
<p> <s> " Heino külles ... ; " Ma ei mõistnud , miks see nimi mind erutas . </s> <s> Maailmas on ju nii palju Heinosid . </s> <s> Küsisin : </s> </p>
<p> <s> " Kus see tütar teil praegu on ? " </s> </p>
<p> <s> " Tema on kodust kõige kaugemal – Kiievis . </s> <s> Õpib seal mingisuguses mehhaniseerimise instituudis – suunati maaparandusjaamast , kus töötas . </s> <s> Ei taha kodust kopikatki – on jonnakas ja iseseisev nagu alati . " </s> </p>
<p> <s> Minna rääkis oma lastest meeleldi – olin seda juba märganud . </s> <s> Seekord hüppas ta aga jälle endise jutu juurde : </s> </p>
<p> <s> " Heino õppis juba keskkoolis , kui ühel päeval ilmus ta isa ja viis poisi endaga kaasa . </s> <s> Ta oli lõpetanud metsas redutamise ja leidnud endale paiga kuskil Lõuna-Eestis . </s> <s> Oleks ta sinna jäänudki ! </s> <s> Aga ei . </s> <s> Üldise amnestia järel tuli ta Keldriaugule tagasi , kobistas sauna elamiskõlbuliseks ja hakkas metsatööliseks . </s> <s> Talusid siis enam polnud , kogu Mägede oli läinud metskonna alla . </s> <s> Elu oli muutunud teiseks , Kuningas oli aga jäänud Kuningaks . " </s> </p>
<p> <s> Kuningas ... ; Muidugi , ma aimasin seda juba ammugi , et tema see oli , tema , ei keegi muu . </s> </p>
<p> <s> " Heino õppis tal siis ülikoolis – ta oli lahtise peaga poiss – , tema aga hakkas mind jälle piinama . </s> <s> Perenaine tal oli , ikka seesama teise naise ema ; kogu Mägede oli tema päralt – ta oleks võinud seal rahulikult elada ja kuningat mängida , kuid ... ; ta tuli jälle mulle oma abi pakkuma , kippus mind aitama . </s> <s> " Mägede Kuningas ei unusta neid , kes talle elus head on teinud , " kinnitas ja kordas ta nagu papagoi ja nurus , silmad kilamas peas , et laseksin tal katust parandada , puid lõigata või kirvevart taha lüüa . </s> <s> Mul polnud teda vaja , lapsed juba aitasid mind ja kõik oli korras . </s> <s> Pealegi – ma polnud talle mingit head teinud . </s> <s> Jah , olin aidanud natuke üht last , üht isatut-ematut poisikest . </s> <s> Aga kes siis seda poleks teinud või ... ; kes seda tasu eest tegi ! ? " </s> </p>
<p> <s> Ma ei küsinud enam midagi , ei ergutanud teda jätkama , ei jaksanud ega julgenud seda teha . </s> <s> Tema aga ei märganud mu ärevust , vaid rääkis edasi : </s> </p>
<p> <s> " Minu suurim tasu on see , et tast on inimene saanud , Heinost nimelt – ja et ta pole meid siin päris unustanud . " </s> </p>
<p> <s> " Kas ta ... ; kas ta käib Ukuarul ? " küsisin end rahulikuks sundides . </s> </p>
<p> <s> " Käib iga kord , kui tuleb isa vaatama , " kinnitas Minna märgatava heameelega . </s> <s> " Ta töötab nüüd ministeeriumis ja tal on oma auto . </s> <s> Igal sügisel käib vähemalt korra Mägedel – harilikult põtrade laskmise ajal. </s> <s> Ta on osav kütt , nagu ... ; " </s> </p>
<p> <s> " Nagu Kuningas , ta isagi ... ; " lõpetasin mina , kuigi mu hambad kippusid suus plagisema . </s> </p>
<p> <s> Minna noogutas . </s> </p>
<p> <s> Tõepoolest – elu on halastamatu ja mõnikord on ta hirmus . </s> <s> Tundsin , et ta on hirmus , sest oli paisanud mind siia Ukuarule , siia , kus käib Heino Oll igal aastal põdralaskmise ajal. </s> <s> Oh , ta võis ilmuda Ukuarule ka täna või homme või ülehomme ... ; </s> </p>
<p> <s> Minna lemmik ei tulnudki end näitama ja me läksime sealt kumbki oma teed – Minnal oli tarvis puhastusraiet kontrollida , mina aga otsustasin kihutada hoopis teise vahtkonda , teisele poole jõhvikaraba . </s> </p>
<p> <s> Jooksin mööda metsa nagu põder . </s> <s> Ma ei karda metsa , ka võõrast metsa mitte . </s> <s> Orienteerun hõlpsasti ega eksi naljalt isegi siis , kui pole kaasas puistu plaani või skeemi . </s> <s> Ja mul on kerged jalad , eriti , kui olen üksi . </s> <s> Muutun üleni kergeks , tuiskan edasi nagu tuul või jään mõnda kohta keerutama – ikka nii , nagu meeleolu parajasti käsib . </s> <s> Vabadus ! </s> <s> Ei ole taeva all midagi üle vabaduse ! </s> </p>
<p> <s> Kuid seekord polnud ma vaba . </s> <s> Ilusasti alanud hommik oli juba unustatud , kurjad mõtted piinasid mind . </s> <s> Püüdsin nende eest põgeneda , üksnes metsa kuulda ja näha . </s> <s> Imelikul kombel ei tahtnud mets mind sellel päeval enam rõõmustada . </s> <s> Sattusin aiva tihnikutesse ja paridesse , koristamata tuulemurru keskele või hoopis laukalisse rabasse . </s> <s> Ja siis , õhtu eeli , kui olin juba koduteel , nägin ühel rabasaarel inimese luid . </s> <s> Rohelised luud olid sambla sisse vajunud , kuid mõned küljekondid valendasid ja kolp irvitas mulle vastu . </s> <s> Ma ei põgenenud sealt kabuhirmus , surusin hambad kokku ja uurisin luukeret üksikasjalikult . </s> <s> Ütlesin endale , et need pleekinud luud on vaid tunnistus kunagi elatud elust ja küllap ka võitlusest . </s> <s> Ometi oli mul seesugust elutõendit hoopis raskem näha kui sammaldunud kiviaedu keset metsa . </s> <s> Ja kui ma sealt edasi tulema hakkasin , tundsin esimest korda hirmu , et võin eksida ja ööseks metsa jääda . </s> </p>
<p> <s> Jõudsin koju alles pimedikus . </s> <s> Peet leegitses vihast , karjus , et pidanud mind otsima tulema . </s> <s> Töömehed olid juba ammugi läinud ; suuremaks saetud aknaaugud mustasid ja õueesine oli täis laaste ning prahti . </s> </p>
<p> <s> Siis , kui me lamasime jälle Minna kapi taga puukoikus , mis oli kitsas ja kõva nagu aialatt , ei suutnud ma end tagasi hoida , vaid palusin alandlikult : </s> </p>
<p> <s> " Kallis , kas me siiski ei läheks kuhugi mujale ? " </s> </p>
<p> <s> Ta oli natuke aega vait , nagu mõtleks minu sõnade üle või kaaluks , mis vastata . </s> <s> Lõpuks küsis : </s> </p>
<p> <s> " Kas sind ikka häirib see ... ; Kuningas ? " </s> </p>
<p> <s> " Kõik ! " kinnitasin juba tekkinud lootuses . </s> <s> " Milleks meile see Ukuaru , see viimane ... ; kus pole maja , teed ega sihti , ei õiget metsa ega ... ; " </s> </p>
<p> <s> " Kuningas on täitsamees , " ütles ta , otsekui poleks mind kuulnudki . </s> <s> " Kui sa oleksid näinud , kuidas ta täna siin teha lõhkus ! </s> <s> Täitsamees , vohh ! </s> <s> Ja et ta on Oll ... ; ah , üks Oll rohkem või vähem ! </s> <s> Saime ühest jagu , saame ka teisest ! " </s> <s> Äkki muutus ta kummaliselt , tõmbas mind ägedalt enda ligi ning sosistas : </s> </p>
<p> <s> " Sa oled mu naine ! </s> <s> Kas see pole peaasi ! </s> <s> Mu väike naine , mu naisuke ! " </s> </p>
<p> <s> " Ai ! </s> <s> Sa teed mulle haiget ! " tõrjusin teda . </s> <s> Voodi kägises . </s> <s> " Ära nii ... ; nemad seal teises toas ... ; kuulevad ! " </s> </p>
<p> <s> " Ah , need eided ! " naeris ta . </s> <s> " Kuulgu ! </s> <s> Sa oled ju minu naine ! </s> <s> Minu ! " </s> </p>
<p> <s> Tema arvates oli see peaasi , see , et ta oli Ukuaru metsaülem ja et mina olin ta naine . </s> <s> Ja ma ei saanud talle vastu vaielda – tal oli õigus – see oli nii : tema oli Ukuaru metsaülem ja mina olin tema naine . </s> </p>
<p> <s> Olin Peet Arrase naine ... ; </s> </p>
<p> <s> Aga kuhu oli jäänud siis Kaili , see iseseisev tüdruk , kes kohkunud emale kõrva sosistas : " Met-san-dus ... ; " ? </s> </p></div2><div2 type="alaosa"><head> II </head>
<p> <s> ... ; Esimestel ülikooliaastatel ei mõista Kaili kujutleda , et elu võiks olla midagi muud kui tujuka lapse mäng . </s> <s> Stipendium , ema hoolitsus , ta oma " lahtine " pea – nendest piisab . </s> <s> Kaili võib kõndida , ninake püsti : ta saab välismaa kingad , kui neid soovib , ta saab kaaslastelt häid konspekte ja hinneteraamatusse korralikke hindeid . </s> <s> Ta mängib teaduskonna rahvapilliorkestris viiulit ja käib poistega kinos . </s> <s> Ta ei muretse tuleviku pärast ega murra pead selle üle , kas ta õige või vale elukutse on valinud . </s> </p>
<p> <s> Metsandust õppivaid tüdrukuid pole just palju . </s> <s> Kaili teab , et nende praktilistesse võimetesse väga ei usuta . </s> <s> Seepärast läheb ta esimesel kevadel õppepraktikale jonniga südames : keegi ei tohi öelda , et ta on poistest kehvem . </s> <s> Aga niipea , kui jõutakse õppemetskonda , haarab teda tõeline vaimustus . </s> <s> Järvselja põlised metsad , sirged lõputud metsateed , ääretud sood ja puutumatud soosaared – kõik need tõotavad piiramatut vabadust . </s> <s> Ka kõige kibedamate praktikajuhendajate ja sääseparvede kiuste ei kao see vabadusetunne kogu suve vältel . </s> </p>
<p> <s> Talved vahelduvad suvedega ja Kaili elus on kõik hästi . </s> <s> Kuid ometi on midagi , mille poolest ta oma toakaaslastest erineb : ta ei mõista armuda . </s> <s> Paar korda püüab ta seda teha , kuid õhk ei hakka särtsuma , ja Kaili lööb käega . </s> <s> Ta naerab teistele , et on oma ema tütar , kes alles neljakümneselt leiab õige . </s> </p>
<p> <s> Aga siis tuleb nääriõhtu , mis ajab kõik segi . </s> </p>
<p> <s> Tüdrukud triigivad pidukleite . </s> <s> Üksteise järel ilmuvad nähtavale valged , helesinised , punased ja rohelised balliimed . </s> <s> Kaili teab , et kui kõik need on silutud , küsitakse tema oma , ent ta pole ikka veel otsustanud , mis õhtul selga panna . </s> <s> Ta põlv valutab ja hing on täis viha tundmatute teesillutajate peale , kes kauges minevikus Tartu südalinna tänavad munakividega katsid . </s> <s> Harjates ajaviiteks oma paari vaksa pikkust " nõialakka " , mõtleb ta trotsiga , et ei lähe õhtul mitte kuhugi , et istub ühiselamus , jalg sirgelt toolil , ja vahib , kuidas jäiteks muutuvat lörtsi vastu akent sajab . </s> <s> Ta on tige toakaaslase peale , kes ei anna talle rahu , kes ikka jälle tuleb märja pühkerätikuga , kisub kuumaks läinud kompressi maha ja rullib paistes põlve ümber jääkülma mähise , mis paneb hambad lõgisema . </s> <s> Epp teeb seda kiiresti ja osavasti ; ta suured mehekäed on hellad ja ettevaatlikud , ta sinihallid silmad kaastundlikud , ta ilus tark nägu vabandust paluv . </s> <s> Aga ometi ei tee ta seda heast südamest , oh ei ! </s> <s> Kaili teab väga hästi , et Epp Vaher ei jäta teda koju , et ta viib tema kas või süles nääriballile ja sunnib seal esinema . </s> <s> Epp ei halasta endale ega teistele , kui on küsimuses kursuse au . </s> <s> Ja saatusele alistudes palub Kaili : </s> </p>
<p> <s> " Tüdrukud , lükake minu must ürp ka natuke siledamaks ! " </s> </p>
<p> <s> Imelik – keegi ei küsi , miks must , kuigi nad kõik teavad , et ta ei salli musta . </s> <s> Must on suurmood , jah , viie-kuueteistkümneaastasedki kannavad musta nii õhtul kui päeva ajal , nii peosaalis kui ka tänaval . </s> <s> Tema oli juba kahekümnene , kui laskis õmmelda endale esimese " väikese musta " – teatrikleidiks . </s> <s> Ent ikkagi läheb ta ka teatrisse meelsamini millegi heledamaga , rõõmsamaga . </s> <s> Täna õhtul aga sobib must , sest ta ei saa ju tantsida ja see on sama mis lein . </s> <s> Tähitu taevas , sirge jalg ja must kleit – säh sulle ammu oodatud nääriõhtu ! </s> </p>
<p> <s> Keegi hüüab ukse vahelt : </s> </p>
<p> <s> " Telefon ! " </s> </p>
<p> <s> " Kellele ? " karjutakse vastu . </s> </p>
<p> <s> " Teie toale ! " </s> </p>
<p> <s> " Mina lähen ! " </s> </p>
<p> <s> Epp . </s> <s> Ikka jälle Epp Vaher . </s> <s> Tema on , tema tuleb ja tema läheb , vehib kogu päeva edasi-tagasi . </s> <s> Jookseb , nii et põrandad põruvad ja trepid kõmavad , aga lühemaks ei kulu . </s> <s> Ega vist tahagi kuluda , sest korvpallivõistkonna keskmängija peab ulatuma vähemalt pea jao teistest kõrgemale . </s> <s> Pealegi pole Epp lihtsalt puu metsas , vaid tõeline emapuu , mis koondab enda ümber kogu noore metsa , seda kaitstes , varjates ja toetades , aga ka ... ; piinates ja vintsutades . </s> <s> Suur ja ilus nagu Tuglase Saatus varitseb ta metsateaduskonda tulijaid ja mässib need oma võrku , loeb silmist nende võimed ja oskused , kraabib lagedale mahasurutud või ärapeidetud unistused ning hoolitseb selle eest , et " värske jõud " leiaks kohe esimesel semestril oma koha . </s> <s> Epp on see , kes nuuskis välja ka Kaili muusikakooli ja tema koju peidetud viiuli ega jätnud enne , kui need kursuse ning teaduskonna kasuks tööle olid rakendatud . </s> <s> Hea , kui ta oleks leppinud sellega , et Kaili hakkas mängima rahvapilliorkestris . </s> <s> Kuid ei ! </s> <s> Kaili pidi esinema ka üliõpilaste kunstilise isetegevuse ülevaatusel ja nüüd tagatippu veel nääriõhtul . </s> <s> Epp leidis isegi " päriskunstniku " , kes oli nõus Kaili saetud Fibichi " Poeemi " korraks üle kuulama . </s> <s> Epp teeb kõik , ainult seda ta ei suuda teha , et sajaks pehmet lund , aga mitte säärast libedaks koorukeseks tõmbuvat jäist vihma , mis murrab inimeste sääreluid ja põrutab nende põlvi . </s> </p>
<p> <s> " Kaili , sulle saadeti tervisi ! " hõikab seesama Epp tuppa tagasi tuisates . </s> </p>
<p> <s> Kaili ei liiguta ripsmeidki . </s> </p>
<p> <s> " Nurjatu ! </s> <s> Pool linna muretseb tema kederluu pärast , aga tema ei ütle aitähki ! " </s> </p>
<p> <s> " Kes see pool linna siis oli ? " küsib Kaili ilma igasuguse huvita . </s> </p>
<p> <s> " Peet Arras näiteks ! " </s> </p>
<p> <s> " Pähh ! </s> <s> Kah mul muretseja ! " </s> </p>
<p> <s> " No-noh ! </s> <s> Mis tal häda on ? " </s> </p>
<p> <s> " Teaduskonna tola ! " </s> </p>
<p> <s> " Kai ! </s> <s> Kai-lii-ii ! " kõlab mitmehäälne protestihüüd . </s> </p>
<p> <s> " Mis te karjute ! " vihastab Kaili . </s> <s> " Vaadake , et te mu seelikusse auku ei põleta ! " </s> </p>
<p> <s> Ta isegi on kohkunud sellest , mis ta suust lipsas . </s> <s> Nende süü , kes talle Peetu alalõpmata nina alla hõõrutavad ! </s> <s> Nagu ei võiks nad kuidagi leppida , et " meie kunstnikul " pole kedagi , kellega Inglisillal õhkamas käia ! </s> <s> Ja Peet ka – punane kampsun , käed püksitaskus ja silmad punnis ! </s> <s> Ja igas lauses " vohh " ! – " Tüdrukud , kas teate , et ühest kantmeetrist puidust võib saada neli tuhat paari siidisukki ! </s> <s> Vohh ? " – Ja seda nii valjusti , et koridor kajab ja igast nurgast tõuseb naerulagin . </s> <s> Ja milleks tal on vaja helistada ? </s> <s> Muretseb ? </s> <s> Kelgib sellega , et on kunagine koolivend . </s> <s> Sai nüüd ! </s> </p>
<p> <s> " Kailike , su kleit on siin , hakka end seadma ! " </s> </p>
<p> <s> See on jälle Epp – halastamatu Epp oma hoolitseva headuse sirmi all . </s> <s> Pole mõtet talle vastu vaielda ja Kaili uriseb : </s> </p>
<p> <s> " Seda aega olen seitse korda riides , kui te takso leiate , kes täna õhtul ei sõida , rattad taeva pool . " </s> </p>
<p> <s> Kui ta paari tunni pärast mustas pikkade käistega kleidis , sirged tumedad juuksed paremal õlal , viiul käes , vasakut jalga põlvist painutamata lavale astub , läbib saali isesugune kihin . </s> <s> Kaili pöörab näo näärikuuse poole , mille okstel säravad elektriküünlad , asetab vasakule õlale helevalge pitsilise rätiku ja surub viiuli selle vastu . </s> <s> Poogen kerkib , langeb ... ; kõlab nõrk vibreeriv heli . </s> <s> Miskipärast meenub Kailile ema ja see , kuidas ema kahetses , et ta muusikakoolist enneaegu ära jooksis . </s> </p>
<p> <s> Pärast esinemist istub Kaili tegelaste toas . </s> <s> Ta süda on hell ja põlv tuikab . </s> <s> Ta nagu ei märkagi neid , kes tema ümber sagivad , esinema lähevad ja sealt tulevad . </s> <s> Ka siis , kui saalist kostab juba tantsuhelisid , istub ta üksi . </s> <s> Tal on aega küll . </s> <s> Ta võib rahulikult istuda ja oodata , kuni Epp leiab mahti teda üles otsida ja ühiselamusse saata . </s> </p>
<p> <s> Kostavad kiired rasked sammud ... ; Ei , see pole Epp Vaher , vaid Peet Arras . </s> <s> Kelleltki laenatud üleliia pikk pintsak seljas , jalad harkis , jääb ta Kaili ette seisma , pungitab suuri pealuust väljatungivaid pruune silmi ja teatab : </s> </p>
<p> <s> " Sa mängisid pagana hästi , vohh ! </s> <s> Seda oleks su ema pidanud kuulma . " </s> </p>
<p> <s> Sõna vastamata tõuseb Kaili ja Peedust möödudes liipab saali . </s> <s> Veel enne , kui ta istumiseks tühja tooli jõuab leida , tuleb üle saali pikk prillidega noormees ja palub teda valsile . </s> <s> See on metsakasvatuse kateedri laborant Heino Oll . </s> </p>
<p> <s> " Ma olen täna invaliid , kukkusin . </s> <s> Tartu tänavad on ju ... ; " vabandab Kaili , kuid ulatab samal ajal käe , olles nõus tantsima . </s> </p>
<p> <s> " Pole viga , liigume ainult , " ütleb noormees . </s> <s> Ta käsi Kaili piha ümber on kindel ja juhtimine nii osav , et Kaili peaaegu unustab haige põlve . </s> <s> Esimest korda tantsib ta noormehega , kellega juba ammugi tantsida oleks tahtnud . </s> <s> Esimest korda nii ebatavalisel õhtul ja nii ebatavalisel viisil . </s> </p>
<p> <s> " Nüüd pean kohe ära minema , " mõtleb Kaili tantsu lõppemisel . </s> <s> Ta laseb end toolideni saata , kuid ei istu , vaid põgeneb läbi inimmöllu ukse poole . </s> </p>
<p> <s> Ootamatult ilmub tema kõrvale Peet . </s> <s> Peaaegu väevõimuga juhib ta teda taas tegelaste ruumi . </s> <s> Seal raputab julmalt ja kähiseb : </s> </p>
<p> <s> " Sellega ... ; sellega lähed sa kaaberdama ! </s> <s> Selle tõbisega ! </s> <s> Ta on ju parandamatult haige , ta võib sind nakatada ! </s> <s> Oleksid sa ise näinud , kui kole see oli – endal jalg sirge nagu kepsupulk ! " </s> </p>
<p> <s> " Mis sa minust tahad ! " vihastab Kaili . </s> <s> " Mis õigus sul on ? " </s> </p>
<p> <s> " Tahan , et sa käituksid , nagu su ema tüdrukutele õpetas , ega läheks igaühega töllerdama . </s> <s> Vohh , seda ma tahan ! " </s> </p>
<p> <s> " Mine ! </s> <s> Ma ei või sinu varjugi näha ! " salvab Kaili . </s> <s> Tõmmanud end tülitajast lahti , liipab ta vestibüüli . </s> <s> Ta ei pane tähele , kuidas Heino Oll ta kõrvale satub , aga kui ta riidehoidjalt mantlit ootab , seisab noormees sealsamas . </s> <s> Heino Oll aitab Kailile mantli selga ja kuigi seda varem sajad korrad on tehtud , tunneb Kaili alles nüüd , kui kaunis see komme on . </s> <s> Nad lähevad koos trepist alla . </s> <s> Noormees ei küsi , miks Kaili nii ruttu nääriõhtult lahkub , ja Kaili ei tuleta enam oma haiget jalga meelde . </s> <s> Ta on selle unustanud . </s> <s> Ta ei tunne valu ega hirmu , et võib uuesti kukkuda . </s> <s> Taevast ei tiba enam külma vihma , mis tänavakividel jääkirmeks tõmbub , vaid hõredaid kuivi lumekübemeid . </s> <s> Kaili võiks vaikiva Heino Olli kõrval hommikuni kõndida , kui teda ei häiriks Peedu vari . </s> <s> Talle tundub , nagu hiiliks Peet nähtamatuna nende järel , et kuskil jälle temast kinni haarata , teda raputada ja läbi hammaste kiristada : " Sellega ... ; Selle tõbisega ! " </s> <s> Ja et Peet seda teha ei saaks , laseb ta noormeest end ainult esimese bussipeatuseni saata . </s> </p>
<p> <s> Ühiselamus lamab Kaili kaua uinumata , pärani silmi lakke vahtides ja mõeldes , mis õieti oli juhtunud . </s> </p>
<p> <s> Aga mis siis juhtunud oli ? </s> <s> Polnud ju midagi , mitte midagi erilist . </s> <s> Oma eluaja jooksul on ta palju tantsinud , kergelt , rõõmuga ja mõnikord ka vastutahtmist keerelnud ja kõik sedamaid unustanud . </s> <s> Ta on poistele naerdes silma vaadanud ja jonnakalt üle nende õla vahtinud . </s> <s> Ta on lobisenud ja vaikinud . </s> <s> Teda on salgaviisi ja üksikult koju saadetud ja mõnikord on ta ka üksi tantsusaalist põgenenud . </s> <s> Ainult sirge jalaga pole ta varem tantsinud ja keegi pole teda pärast tantsu raputanud ega hüüdnud : " Hullumeelne ! </s> <s> Ta võib sind nakatada ! " </s> <s> Jah , ainult nii palju oligi uut . </s> <s> Heino Oll ? </s> <s> Heino Olli tunneb ta juba ammugi , juba sellest ajast , kui see üliõpilasena teiste üliõpilaste seas liikus . </s> </p>
<p> <s> Heino Ollil pole tumedaid lokke ega rooma nina . </s> <s> Ta juuksed on kuivanud lepalehtede värvi ja mõnikord , olgugi õige harva , kaunistab ta teravavõitu lõuga punakas habemetüügas . </s> <s> See punakas habe sobib Heino Ollile , muudab teda huvitavaks . </s> <s> Jah , ta liigub ikka , mapp või mõni raamat kaenlas , ja kõneldakse , et ta on väga andekas . </s> <s> Ta riietub korralikult ja kui ta säärasena , pikana ning mõtlikuna nähtavale ilmub , müksavad tüdrukud üksteist küünarnukkidega . </s> <s> Sosistamisi räägitakse , et laborant Heino Oll " käib " ühe viimase kursuse arstiga , hiljem ühendatakse tema nimi tütarlapse nimega , kes õpib etnograafiat . </s> <s> Kindel on ainult niipalju , et metsanduse tüdrukute seast pole see noormees seni veel ühtegi leidnud , kellele teistest suuremat tähelepanu kinkida . </s> <s> Ja nüüd ... ; Tants ümber nääripuu . </s> <s> Ei , see polnud tants . </s> <s> Aga mis see siis oli ? </s> <s> Äralend maa pealt pilvedesse ? </s> </p>
<p> <s> Eksamisessioon möödub , aga pilved hõljuvad ikka veel Kaili ümber . </s> </p>
<p> <s> Talvevaheaeg – seekord tapvalt pikk – lõpeb , aga pilved on ainult värvi muutnud , kummaliselt helkima hakanud , nii et Kaili ei raatsi neist enam vabaneda . </s> <s> Tema pilvi tumestab ainult üks mure – see , mis Peet oli öelnud . </s> </p>
<p> <s> ... ; Kui Kaili talvevaheajalt Tartusse tagasi jõuab , ootab teda ühiselamus üllatus . </s> <s> Segituuseldatud toas lahtiste kohvrite vahel seisab Epp Vaher ja tema kõrval lüheldane , koolipoisilikult kõhn mees . </s> </p>
<p> <s> " Tule julgesti ! " kutsub Epp , märgates Kaili kõhklemist . </s> <s> " Kõik on siin vanaviisi , ainult meie kolime . " </s> </p>
<p> <s> " Kes meie ? " imestab Kaili . </s> </p>
<p> <s> " Meie , mina ja Jaanu . </s> <s> Me leidsime toa . </s> <s> Herne tänaval . </s> <s> Tore tuba , täiesti omaette ! </s> <s> Ah , vabanda , sa vist ei teagi veel , et ma abiellusin . </s> <s> Saage tuttavaks : minu abikaasa Jaanu Vahtramäe . " </s> </p>
<p> <s> " Me peaksime juba tundma , " lausub kortsus lauba ja väikese nösuninaga mees , pigistades Kaili kätt ootamatult kõvasti . </s> </p>
<p> <s> Jaanu Vahtramäe ja Epp Vaher – see on midagi uskumatult hullu ! </s> <s> Jaanu Vahtramäe , see maipõrnikas ja kooreürask , kes paar aastat tagasi akadeemia lõpetas , ja ilus , suur ning tark Epp Vaher ! </s> <s> Ei , see pole võimalik , et keskmängija niisuguse putuka peale võib komistada , et ta temast üle ei hüppa , temast püstipäi mööda ei kihuta , vaid talle käe annab ja perekonnaseisuameti trepist üles läheb ja lõpuks veel seesuguse pärast mugava internaaditoa ning oma kaasvõitlejad maha jätab . </s> <s> See pole võimalik ! </s> </p>
<p> <s> Aga ometi ... ; Epu silmad säravad taevassiniselt ja tema põsed õhetavad nii puhta õrnusega , nagu kõige õnnelikumal pruudil . </s> <s> Seletamatu agarusega tõstab ta raamatuid ja kaustikuid sumadani , mähib kleite ja pesu lina sisse , laob kingi suurde pappkarpi . </s> <s> Ja otsekui selleks , et oleks võimalik oma õnne üksikasju Kailile usaldada , saadab mehe toast välja – taksot otsima . </s> </p>
<p> <s> " Kaieke , sa ära ole kuri , et ma teid nüüd maha jätan , " kallistab ta Kailit ja Kaili tunneb , et see kallistus on kuidagi teistsugune kui varem . </s> <s> " Jaanu ei taha , et ma ühiselamusse edasi jään . </s> <s> Ta elab küll nii kaugel ja tal on palju tööd – sa tead vist , ta on Liivalaia metsamajandis raiefondi inseneriks – , aga mõnikord tahab ta ikkagi Tartus käia ja ... ; Noh , alati on hea , kui noorel abielupaaril on omaette korter . </s> <s> Eks ju ? " </s> </p>
<p> <s> " Kuidas sa temaga tuttavaks said ? " küsib Kaili , et midagi küsida . </s> </p>
<p> <s> " Ah , see algas juba siis , kui ta oli siin . </s> <s> Aga keegi ei osanud aimatagi . </s> <s> Ega ? </s> <s> Noh , ja tänavu suvel – ma olin ju seal menetluspraktikal . " </s> </p>
<p> <s> " Ja kedagi paremat sa ei leidnud , " mõtleb Kaili , mõistmata ikka veel seletada seda , mis oli juhtunud . </s> <s> Alles tüki aja pärast märkab ta küsida : </s> </p>
<p> <s> " Aga miks sa meile midagi ei hinganud ? </s> <s> Oleksime ... ; " </s> </p>
<p> <s> " Oleksime sulle mõistuse pähe pannud , " tahaks ta öelda , kuid hammustab huulde ja lõpetab : " Oleksime sulle registreerimisel lilligi toonud . " </s> </p>
<p> <s> " Oh , mulle aitas neistki lilledest , mis Jaanu tõi ! " hüüatab Epp . </s> </p>
<p> <s> " Ta on tõepoolest mõistuse kaotanud , " mõtleb Kaili kaastundega . </s> <s> Aga samas meenub talle miskipärast nääriõhtu ja Heino Oll ja tants , mis tõstis teda pilvedesse . </s> <s> Ja kuigi ta sellest seni kellelegi märku pole andnud , küsib ta nüüd ilma pikemata : </s> </p>
<p> <s> " Ütle mulle , sa tunned Heino Olli hästi , eks ? " </s> </p>
<p> <s> Epp muutub tähelepanelikuks . </s> </p>
<p> <s> " Kas hakkas pähe ? " muigab ta uurivalt . </s> </p>
<p> <s> " Ei , aga ütle , mis haigust ta põeb ? " </s> </p>
<p> <s> Epp pahvatab naerma , näidates ilusaid ühetasaseid läikiv-valgeid hambaid . </s> </p>
<p> <s> " Heino Oll ? </s> <s> Minu teada on ta alati olnud terve nagu purikas . </s> <s> Või ... ; kui ta midagi põeb , siis ... ; " </s> </p>
<p> <s> " Mida ? " </s> </p>
<p> <s> " Ei midagi . </s> <s> Jaanu ükskord ühmas midagi ... ; " Epp naerab . </s> <s> " Sa võid tema käest küsida , ta peaks oma kursusekaaslast tundma . </s> <s> Nad lõpetasid ju koos , olid veel kõvad võistlejadki . </s> <s> Üks neist pidi akadeemia juurde jääma ja esialgu arvati , et see on Jaanu . </s> <s> Aga noh ... ; " </s> </p>
<p> <s> Jaanu Vahtramäe ilmub uksele ja Epp lõpetab kiiresti , poolsosistamisi : </s> </p>
<p> <s> " Viska see poiss peast ! </s> <s> Heino Oll pole sinu tüüp ! " </s> </p>
<p> <s> " Ja see põrnikas siin on sinu tüüp , " mõtleb Kaili pilkavalt . </s> <s> " See vaksapikkune pöialpoiss , kes küll ainult sellepärast metsamajandisse võeti , et ta metsas ära eksiks , sambla sisse vajuks ! </s> <s> Ja sa usud veel , et säärane oleks võinud akadeemia juurde jääda , koguni ehk professoritoolile tõusta ! </s> <s> Tõepoolest – leidsid endale tüübi ! " </s> </p>
<p> <s> Ta ei aita Epul pakkida ega pakke autosse viia . </s> <s> Aga kui Epp teda lahkumisel kallistab , nagu sõidaks ta kuhugi kaugele , tulevad Kailile pisarad silma . </s> <s> Ta ei tea , mis pisarad need on ja miks ta nutab . </s> <s> Ta nutab harva ja kui ta seda teebki , ei saa ta peaaegu iialgi ise aru , miks ta silmad tilkuma hakkavad . </s> </p>
<p> <s> Loengud . </s> <s> Seminarid . </s> <s> Loengud . </s> <s> Kaili näeb Heino Olli läbi pika koridori tulevat ja minevat , näeb teda seadvat eksponaate auditooriumides ja jalutusruumis . </s> <s> Ja alati , kui ta teda näeb , võpatab temas iga kiud . </s> <s> Ta ei mõista , miks see nii on , ja on valvel , et keegi seda ei märkaks . </s> <s> Mingi imeline aimdus või rumal ettekujutus ütleb talle , et Heino Oll võpatab teda nähes samuti ja et ta on samal viisil valvel , et keegi seda ei märkaks . </s> </p>
<p> <s> Nendel salajase ootuse päevadel häirib Kailit Peet Arras , kes ei oska või ei taha ta teelt kaduda . </s> <s> Punane kampsun seljas , tumedad juuksed kõrvade peal sorakil , nuhib ta ringi ja püüab igal võimalusel näidata oma hoolitsust . </s> <s> Kaili on temast tüdinenud . </s> <s> Et poisist pääseda , sähvab ta kord südametäiega : </s> </p>
<p> <s> " Ostaksid endale uue ülikonnagi ! </s> <s> Mina oleksin kas või söömata , kuid niiviisi ... ; " </s> </p>
<p> <s> Peet naeratab ja ühmab lihtsameelselt : </s> </p>
<p> <s> " Ah nii ... ; Kas sa siis ... ; ? " </s> </p>
<p> <s> Peaaegu terve semester peab enne mööduma , kui juhtub see , mida Kaili aimates ootab . </s> </p>
<p> <s> ÜTÜ koosolekul tavatseb ta istuda auditooriumi kõige tagumises reas . </s> <s> Ka sellel aprillikuu päeval läheb ta aegsasti , leiab sobiva platsi ja paneb ka kõrvalkoha kinni , heites sellele oma käekoti . </s> <s> Paar korda küsitakse temalt kõrvalistme poole viidates : " On siin vaba ? " – " Kinni ! " vastab ta järsult . </s> <s> Ta ei tea isegi , kelle jaoks ta seda kohta hoiab , pole ju sugugi kindel , et Epp tema kõrvale tuleb . </s> <s> Lõpuks ta taipab , et on rumalus niiviisi istet kinni hoida ja viltu vaatavat rahvast mööda voorida lasta . </s> <s> Ta sirutab käe ja tõmbab koti ära . </s> <s> Sel silmapilgul küsib tema selja taga tuttav hääl : </s> </p>
<p> <s> " On siin vaba ? " </s> </p>
<p> <s> Kailil katkeb hingamine . </s> <s> Kui kummaliselt rumal olukord – nagu oleks ta just seda inimest oodanud ja temale istet hoidnud . </s> <s> Kas käekott uuesti istmele visata ? </s> <s> Ei ! </s> <s> Ja Kaili ütleb pead liigutamata : </s> </p>
<p> <s> " Vaba ! " </s> </p>
<p> <s> Heino Oll istub ja võtab mapist raamatu . </s> <s> Nagu alati , kasutab ta ka seekord vabu minuteid lugemiseks või õigemini ... ; raamatusse vahtimiseks . </s> <s> Kaili tunneb selgesti , et noormees ei loe , et ta ainult teeskleb lugemist . </s> <s> Tal tekib kiusatus raamat laualt maha lüüa , ent ta ei liiguta end. Ta tunneb , et ei tohi küünarnukkigi kergitada , et kui ta seda teeb , kargab kõigile nähtav elektrisäde temast kõrvalistuja või kõrvalistujast tema poole . </s> <s> Nüüd suriseb vool nähtamatult otsekui imepeent juhet pidi ja Kaili ei saa aru , kas see liigub poisist temasse või temast poissi . </s> <s> Aga ta tunneb selle pinget , tunneb midagi seletamatut , mida ta iialgi varem pole tundnud . </s> </p>
<p> <s> Nagu läbi udu näeb Kaili kõnelejat kateedrisse astuvat . </s> <s> Ta ei suuda mõtteid koondada ega ettekandjat jälgida . </s> <s> Mets , maapinna ettevalmistus , kultuuride hooldamine ... ; Jah , jah , muidugi on need huvitavad ja tähtsad asjad , aga need on veel kaugel , nendega on aega . </s> <s> Siin tema kõrval aga istub Heino Oll ja praegu on probleemiks , kuidas ta siia sattus , kas juhuslikult või tuli nimelt . </s> <s> Kui tuli nimelt , miks ta siis vaikib , miks ta ühtegi sõna ei räägi ? </s> </p>
<p> <s> Avamata märkmik peos , vahib Kaili üle eespool istujate ridade . </s> <s> Paar korda peatub ta pilk tahtmatult Peedu punasel kampsunil . </s> <s> Küünarnukid laual , pea käte vahel , istub Peet üsna kateedri lähedal ja vahib pead liigutamata kõneleja poole . </s> </p>
<p> <s> Auditooriumis tekib liikumine . </s> <s> Algavad sõnavõtud . </s> </p>
<p> <s> Kaili tunneb , et ta ei suuda enam pinget välja kannatada , et ta peab ära minema . </s> <s> Ta võtab laualt käekoti . </s> </p>
<p> <s> " Metsatööde mehhaniseerimine on praegu probleem number üks , " müristab kateedril Kennedy soenguga poiss . </s> </p>
<p> <s> Heino Oll torkab suletud raamatu mappi . </s> </p>
<p> <s> " Ma pean teiega rääkima ... ; " kuuleb Kaili allasurutud sosinat . </s> </p>
<p> <s> Kui Kaili pead julgeb kergitada , märkab ta kateedril Peet Arrase punast kampsunit . </s> <s> Peet äigab kätega läbi juuste , parema käega paremalt , vasakuga vasakult ja hüüab : </s> </p>
<p> <s> " Meile räägitakse siin atradest ja agregaatidest , aga palju neid tegelikult metsas on ? </s> <s> Põllumajanduses jah , põllumajandus areneb mehhaniseerimise uhal õiges suunas , aga metsas on kõik nagu heal tsaariajal . </s> <s> Metsamees vahib masinat nagu vasikas uut aiaväravat . </s> <s> Vohh ! " </s> </p>
<p> <s> See tema " vohh ! " on nagu hüüumärk , mille ta lööb lause lõppu niisuguse hooga , et kõik pahvatavad naerma . </s> <s> Peet ise jääb aga tõsiseks . </s> <s> Sel ajal , kui teised rõkkavad , seisab ta , huuled kõvasti koos , tumedad juuksed kahel pool kõrvade peal sorakil . </s> <s> Ainult silmad elavad ja vahivad ringi , nagu ei saaks mees aru , mis on selles tõsises jutus naerda . </s> </p>
<p> <s> " Ma pean teiega rääkima , " kuuleb Kaili uuesti oodatud häält . </s> <s> " Millal ... ; teile sobib ? " </s> </p>
<p> <s> Kaili ei mõista , mida teine tahab , aga kui ta sellest aru saab , tahaks ta hüüda : </s> </p>
<p> <s> " Täna õhtul ! </s> <s> Kohe ! </s> <s> Või homme ... ; Ükskõik ... ; nagu ainult teile sobib ! " </s> </p>
<p> <s> Kuid ta suudab end taltsutada ega hüüa midagi . </s> <s> Klõpsutab vaid rahutult käekoti lukuga , nagu seaks end minekule ja nagu ei mõistaks üleüldse , mida noormees soovib . </s> </p>
<p> <s> Heino Oll võtab taskust nahkkaantesse peidetud märkmiku , lehitseb seda natuke ja ütleb : </s> </p>
<p> <s> " Tuleval esmaspäeval , kell kaks , Toomel , tenniseväljaku juures . </s> <s> Nõus ? " </s> </p>
<p> <s> Tuleval esmaspäeval ! ? </s> <s> Täna on teisipäev . </s> <s> Tähendab – nädala jooksul ei ole Heino Ollil ühtegi vaba tundi , et tütarlapsega kohtama minna ! </s> <s> Ta leiab selleks aega alles tuleval nädalal , aga võib-olla koguni tuleval kuul , tuleval aastal ... ; Veel semester või kaks oodata , see ei tähenda temasugusel mehel midagi ! </s> </p>
<p> <s> " Sõna on seltsimees Ollil ! " hüüab koosoleku juhataja . </s> </p>
<p> <s> Millal saatis Heino Oll tähekese , millal ta end sõnavõtjaks registreeris ? </s> </p>
<p> <s> Otsekui aimates , et Kaili tema sõnavõttu kuulama ei hakka , sosistab noormees : </s> </p>
<p> <s> " Jääb nii – esmaspäeval , tenniseväljaku juures . " </s> </p>
<p> <s> Kaili ei vasta sõnagi . </s> <s> Ta tõuseb enne Olli ja lahkub auditooriumist . </s> <s> Ta ruttab tänavale . </s> <s> Ta tahaks seal pikali maha heita , jalgadega taguda ja kisendada , nagu ta lapsena tegi , kui keegi julges tema soovi täitmata jätta . </s> <s> Ta tahaks rahustajat küünistada , rusikatega peksta ja talle näkku sülitada . </s> <s> Ta tahaks midagi maha virutada , lõhkuda ja kildudeks lüüa . </s> <s> Kuid ta ei saa teha muud , kui tuisata alla linna poole , tagudes oma viha saapakontsadega kõnniteede murenenud plaatidesse . </s> </p>
<p> <s> Sellel õhtul otsib Kaili ise Peet Arrase üles ja ütleb temale : </s> </p>
<p> <s> " Vii mind kuhugi ! " </s> </p>
<p> <s> " Kuhugi ? " kordab Peet mõistmatult . </s> <s> Ta juuksed tolknevad kõrvadel , ta silmad on unekirmega kaetud , ta säng on segi ja Kaili mõistab , et poiss on enne tema tulekut sängis lesinud . </s> <s> Ja kui ta näeb , kuidas Peet taskuid kobama hakkab , tundub see nii naljakalt rumal , et Kaili hulk aega enne mõnuleb , kui ütleb : </s> </p>
<p> <s> " Ära karda , ma ei kutsu sind kohvikusse ega restorani . </s> <s> Hulgume natuke niisama : ma ei taha praegu konspekte näha . " </s> </p>
<p> <s> Nad lähevad Emajõe kallast mööda rannapaviljoni poole . </s> <s> On juba kevadiste suurvete aeg ja paisunud jõgi mustab kahel pool kaldatammi . </s> <s> Kitsa helendava muulina tungib tamm tumedasse vette , milles säravad tuhanded tuled nagu kauged tähed . </s> <s> Kõndijad vaikivad , sest niipea , kui poiss tahab sõna poetada , keelab Kaili karmilt : </s> </p>
<p> <s> " Jäta ! </s> <s> Kas sa ei mõista kordki vait olla ! " </s> </p>
<p> <s> " Mõistan , " kinnitab Peet ega lausu hulgal ajal ainustki sõna . </s> <s> Ta sammub Kaili kõrval ja mõnikord tema järel , ta pea on ripakil , käed sügavalt vana vihmamantli taskuis . </s> <s> Mõnikord astub ta lärtsatades vette ja siis pritsib veepiisku vastu Kaili sääri . </s> <s> Kaili surub hambad kokku ega ütle sõnagi . </s> <s> Ta näeb ainult musta sügavust kahel pool helendavat triipu , mida mööda läheb , ja neid loendamatuid tähti , linna tulesid , mis säravad sügavuses . </s> <s> Korraga jääb ta seisma , sest veest väljaulatuv kaldaserv lõpeb – eespool laiub ühesugune must meri . </s> <s> Kaili tahab tagasi pöörduda , aga et Peet seisab tema ees nagu elutu puu , nagu post pimeduses , langeb ta nuuksudes tema vastu . </s> </p>
<p> <s> Sõnad , mis poiss talle sosistab , ei puuduta tema teadvust , aga korraga ta tunneb , et Peedu käed hoiavad teda tugevasti . </s> <s> Ja niipea , kui ta seda tunneb , kuuleb ta ka sõnu : </s> </p>
<p> <s> " ... ; alati , alati ... igavesti . </s> <s> Kaiekene , ära nuta ! " </s> </p>
<p> <s> " Mu jalad on märjad , " nuuksatab Kaili end vabastades ja hakkab miskipärast naerma . </s> </p>
<p> <s> " Vohh ! </s> <s> Küll olen ma oinas ! " hüüab Peet . </s> <s> " Las ma kannan sind tagasi ! " </s> </p>
<p> <s> Kuid Kaili tõttab juba linna poole , tõttab pooljoostes . </s> <s> Ta on enda peale pahane . </s> <s> See , et ta nuttis , põhjuseta ja niiviisi Peedu najal , on lihtsalt seletamatu ja rumal . </s> <s> Ta peab selle unustama ja ka Peet peab selle unustama . </s> <s> Ja et viimane seda õige ruttu teeks , ei jäta Kaili temaga õieti jumalagagi , ei anna kätt , heidab tervituse üle õla ja põgeneb . </s> <s> Peet Arras jääb tänavahakule seisma , nagu oleks ta kaikaga silmade vahele saanud . </s> </p>
<p> <s> Kaili ei saa iial teada , kas Heino Oll teda tenniseväljaku juures ootas või kui kaua ta ootas . </s> <s> Ta on otsustanud selle inimese oma südamest välja kiskuda ja et seda kergem teha oleks , hakkab ta vabadel õhtutel käima Herne tänavas Epp Vahtramäe kodus . </s> <s> Epp võtab külalise alati lahkesti vastu . </s> <s> Tal ei tule mõttessegi rääkida Heino Ollist ; ta räägib võistlustest , millest ta oodatava lapse tõttu enam osa võtta ei saa , eksamitest , õppepraktikast ja ikka ja jälle oma mehest Jaanu Vahtramäest . </s> </p>
<p> <s> " Kuidas ta sulle meeldib ? " nõuab ta sellel udusel aprilliõhtul , kui Kaili tema laia kušeti nurgal istudes oma muremõtteid maha püüab suruda . </s> </p>
<p> <s> Kaili ei taha Epule valetada , aga tõtt on tal raske tunnistada . </s> <s> Ta lausub põigeldes : </s> </p>
<p> <s> " Olen kuulnud , et ta on töökas . " </s> </p>
<p> <s> " Ta on andekas ja hea , " kinnitab Epp unustades , et ta seda juba mitmel korral on teatanud . </s> </p>
<p> <s> " Aga ta on nii väike ! " lipsab Kaili huultelt . </s> </p>
<p> <s> " Mitte tema pole väike , " selgitab Epp häirimatult . </s> <s> " Jaanu on keskmist kasvu mees . </s> <s> Ainult mina olen suur . </s> <s> Suur nagu Koljat . </s> <s> Sa vaata , missugused jalad – number nelikümmend . </s> <s> Ja käed ... ; eriti pöidlad , näed , nagu puuraiujal . </s> <s> Kujuta ette , kui ma oleksin abiellunud mõne samasuguse koljatiga , mõtle , missugused lapsed meil oleksid tulnud ! </s> <s> Aga ma tahan , et mu tütred oleksid väikesed ja ilusad , et neil oleksid nii pisikesed käed nagu sinul . " </s> </p>
<p> <s> Epp räägib seda poolnaerdes ja vigurdades , kuid Kaili taipab , et natuke võib selles jutus tõttki olla . </s> </p>
<p> <s> Kuid tema , Kaili , pole ometi Epp . </s> <s> Ta ei saa mõelda lastele , keda pole olemas ja keda ehk ei tulegi . </s> <s> Ja kui nad ka tuleksid – tema pärast võiksid kõikidel ta tütardel olla punased juuksed nagu Heino Olli habe . </s> <s> Peaasi , et lõpeks see põlemine ja piin . </s> </p>
<p> <s> " Tähtsam kõigest on inimese hing , " kinnitab Epp pärast mõtlikku pausi nagu iseendale . </s> <s> " Kui see on ilus ... ; " </s> </p>
<p> <s> Ilus hing ... ; Kaili pole iial mõelnud , missugune hing on Heino Ollil , kas see on ilus või inetu . </s> <s> Võib-olla on see hullem kui kellelgi teisel , sest ta kiusab Kailit ega lase tal õppida . </s> <s> Võib-olla on tal päris inetu hing , must ja rikutud , tige ja kaval ... ; </s> </p>
<p> <s> Kaili katsub end veenda , et just nii see on ja seepärast tuleb Heino Ollist lahti saada . </s> <s> Unustada . </s> </p>
<p> <s> ... ; Ja ometi tuleb see õhtu , kus nad korraga väljuvad ülikooli uksest ja koos lähevad treppidest alla . </s> </p>
<p> <s> Nad ei räägi sõnagi , ei vaidle ega lepi milleski kokku , astuvad vaid kõrvuti , ruttamata . </s> <s> Neil tuleb minna mitu korda üle tänava ja kõnniteelt tänavale astudes toetab Heino Oll Kailit . </s> <s> Niipea kui nad üle tänava jõuavad , võtab noormees käe ära ja nad liiguvad jälle edasi nagu kaks juhuslikult kõrvu sattunud inimest . </s> <s> Nende sammud viivad neid Toomeorgu , kõrgete pärnade alla , mille hõredate okste vahelt langeb üksikuid jämedaid vihmapiisku ; seejärel Toomele , kirikuvaremete juurde , sinnasamasse , kuhu Heino Oll kord ammugi määras kohtamise . </s> <s> Tenniseväljaku juures jääb Kaili seisma , pöördub näoga noormehe poole ja puhkeb vallatu rõõmuga naerma . </s> </p>
<p> <s> " Mis on ? " küsib Heino Oll üllatudes . </s> </p>
<p> <s> " Andke mulle oma märkmik , " sirutab Kaili käe . </s> </p>
<p> <s> " Märkmik ? </s> <s> Milleks ? " </s> </p>
<p> <s> " Ma vaatan , kas teil täna on aega . " </s> </p>
<p> <s> " Mis ! ? " hüüatab noormees . </s> </p>
<p> <s> Puud kohisevad raskelt , tuli trepi juures vilgub , nagu liiguks post , mille küljes ripub latern , toomimüürid mustavad ja heidavad varje ... ; Ja Kaili seisab nagu surnu , nagu kivikuju , kui Heino Oll teda suudleb . </s> </p>
<p> <s> Korraga tunneb Kaili , kuidas elu temasse tagasi tuleb , metsiku jõuga temast läbi voogab . </s> <s> Ta haarab noormehe käe , tõmmates teda edasi . </s> <s> Jõudnud varemeid piirava tõkke juurde , poeb Kaili selle alt läbi . </s> </p>
<p> <s> " Tule , " kutsub ta . </s> <s> " Ma tahan näha , missugused on nad pimedas . " </s> </p>
<p> <s> " Kivi võib kaela kukkuda , " hoiatab Heino Oll . </s> </p>
<p> <s> " Kukkugu , " naerab Kaili . </s> <s> Ta toetab selja vastu kivimüüri ja jääb nii kõrgusesse vahtima . </s> </p>
<p> <s> Kui noormees teda seal külma müüri vastas uuesti suudleb , ei ava Kaili silmi , vaid sosistab hääletult : </s> </p>
<p> <s> " Veel ... ; " </s> </p>
<p> <s> Ja Heino Oll suudleb teda jälle , kaua ja pikalt , aga niipea , kui Kaili huuled vabanevad , sosistab ta uuesti : </s> </p>
<p> <s> " Veel ... ; " </s> </p>
<p> <s> See on janu , mis iial ei või kustuda , metsik janu , mis üha suureneb ja sunnib kordama : </s> </p>
<p> <s> " Veel ... ; veel ... ; " </s> </p>
<p> <s> Aga siis tunneb Kaili , kuidas teda varemeist eemale kistakse , ja kuuleb sõnu : </s> </p>
<p> <s> " Lähme ! </s> <s> Varemed murenevad ! " </s> </p>
<p> <s> Varemed murenevad ... ; Kaili pärast võiksid nad kõik kildudeks mureneda ja alla kukkuda . </s> <s> Tal on praegu ainult üks soov : juua , juua , sulada ja olematuks muutuda . </s> <s> Kuid teda tõmmatakse müürist eemale , tiritakse aia juurde ja sunnitakse selle vahelt läbi pugema . </s> <s> Kui see on tehtud , on kõik lumm kadunud . </s> </p>
<p> <s> " Argpüks ! " pahvatab Kaili . </s> </p>
<p> <s> " Armastus ei tohi muuta pimedaks , " ütleb Heino solvumata . </s> </p>
<p> <s> " Aga mina tahan pime olla ! " hüüab Kaili taas noormehe vastu liibudes . </s> <s> " Tahan olla ja igavesti pimedaks jääda . " </s> </p>
<p> <s> " See on võimatu . </s> <s> Pime võib olla nädala , kuu , mõnikord aasta , kuid mitte igavesti . " </s> </p>
<p> <s> " Nädal , kuu , aasta ja eluaeg , " kordab Kaili , ilma et teise sõnad teda kuidagi puudutaksid või mõtlema paneksid . </s> <s> Teda kaitseb teadmine , et ta on noor ja küllalt ilus , säärane , keda armastades polegi vaja pime olla . </s> </p>
<p> <s> ... ; Sellest hoolimata , et Heino Ollil on iga minut arvel , käivad nad vahetevahel kohvikus ja mõnikord teatris . </s> <s> Kuidagi ei mõista Kaili enam mõelda , et ta peaks kummikud jalga tõmbama ja sääskedest ning parmudest sumisevasse metsa minema . </s> <s> Ja et ta sellele ei mõtle , ei muretse ta ka eksamite pärast , mis kipuvad lähenema . </s> </p>
<p> <s> Metsakasvatuse eksamile läheb ta siiski ettenähtud ajal. </s> <s> Aga kui seal kolme saab – oma esimese kolme akadeemia päevil – , tahaks ta hinneteraamatu puruks kiskuda . </s> <s> Ta ei võinud uneski näha , et temasse ei usuta , teda pinnima ja ristküsimustega kiusama hakatakse . </s> <s> Kas siis lõppude lõpuks on nii hirmus tähtis teada professor Morozovi metsatüüpe , kui on selge , et need tüübid puhtal kujul meie oludes ei esinegi ? </s> <s> Töötatagu enne välja õiged metsatüübid ja tuubitagu siis üliõpilastele pähe ! </s> </p>
<p> <s> Kaili ei jõua veel esimest äpardust unustada , kui ähvardab juba ulukite bioloogia . </s> <s> Seda peetakse üldiselt lihtsaks ja kergeks eksamiks , kuid Kaili on juba usu endasse ja õppejõududesse kaotanud . </s> <s> Ta pole veel iialgi hoidnud püssi käes ja on nüüd kindel , et ajab eksamil ilvese ja hundi jäljed segi või vahetab nepi rähniga . </s> <s> Kõik on võimalik ja seepärast jätab Kaili lihtsalt eksamile minemata . </s> </p>
<p> <s> " Mis te pressite , " keerab ta kursusekaaslastele selja , kes talle peapesu tahavad teha . </s> <s> " Kas ma ise ei tea , millal midagi teen või tegemata jätan . " </s> </p>
<p> <s> Kõige rohkem pahandab teda see , et hurjutatakse kursuse nimel ja kursuse pärast , otsekui õpiks ta ainult selleks , et kursuse keskmine hinne võiks olla võimalikult kõrge . </s> <s> Ja siis juhtub veel see , mis lausa vihastab : Peet Arraski julgeb teda noomida . </s> </p>
<p> <s> Ootamatult on Peet muretsenud endale uue ülikonna ja hakkab nüüd nagu mingisuguse õigusega käima tütarlaste internaadis , kus elab Kaili . </s> <s> Määrides oma sirged mustad juuksed pumatiga kokku ja siludes neid pea ligi , püüab ta anda endale korralikku välimust , et sel moel Kaili armu võita . </s> <s> Kuid ta ei saa end venitada pikemaks ega tõmmata üleliia laiu õlgu koomale , ta ei mõista pealuust väljatungivaid punnsilmi teistsuguseks teha kui need on loodud . </s> <s> Armastus , mida ta küll varjata püüab , aga mida ta varjata ei oska , muudab teda veelgi veidramaks . </s> <s> Kaili on temast tuhatkordselt tüdinud . </s> <s> Ta saadab narrika poisi kuu peale , see aga kinnitab , et läheb sinna meeleldi koos Kailiga ; Kaili saadab ta ukse taha , kuid Peet on nõus seal õhtute viisi seisma , kui vaid võib olla kindel , et Kaili ei põgene läbi akna teise juurde . </s> <s> Ja kui Kaili laseb eksamitähtajad tühjalt mööda joosta , ütleb Peet talle ühel päeval keset tänavat : </s> </p>
<p> <s> " Pea meeles , kui sa ennast kokku ei võta , lähen ja löön ma selle hullu lihtsalt maha ! " </s> </p>
<p> <s> Kaili vihastab nii , et majad tema silme ees tagurpidi pöörduvad ja ta Peetu hulga aega üldse ei näe . </s> <s> Ja see on õnn , sest ta ei leia sõnu , millega seda häbematut ära põletada . </s> <s> Aga lõpuks on majadel jälle katused üleval ja Peet Arras seisab kahe jalaga tänaval . </s> <s> Kangestunud huultega küsib Kaili : </s> </p>
<p> <s> " Kes sa enda arvates oled , et sa julged ... ; ? " </s> </p>
<p> <s> " Ma olen su koolivend ja ükskord ... ; ükskord saad sa mu naiseks . </s> <s> Vohh ! </s> <s> Pea seda silmas ! " </s> </p>
<p> <s> Kaili puhkeb meeletult naerma . </s> <s> Aga ometi märkab ta , kui kahvatuks muutub poiss pärast oma sõnu , mis nagu paisu tagant välja purskusid . </s> <s> Ta märkab ka seda , missuguseks kriipsuks muutub poisi tugevahuuleline suu . </s> <s> Hiljem seda meenutades peab ta mõtlema , et niiviisi on suletud mehe suu , kes kõike jõudu kokku võttes püüab taltsutada lõhkuvat hobust või end ebainimlikult pingutades tahab peaaegu läbisaetud puud langetamishargiga lükata teise kanti , kui see langema kipub . </s> <s> Seekord polnud Kaili veel niisugust pingutust näinud , ja võib-olla seepärast ei suudagi mõista , mis öeldud sõnad Peedule endale tähendasid . </s> <s> Ta naerab . </s> <s> Naerab vihaselt ja kurjalt . </s> </p>
<p> <s> Peet Arrase naiseks ! </s> <s> Ah-ah-haa ! </s> <s> Tore uudis ! </s> </p>
<p> <s> Mis õigus oli Peedul seda öelda ? </s> </p>
<p> <s> Pärast Emajõe tammil juhtunud arusaamatust , mil ta Peedu najal nuttis , on ta poisile küllalt selgesti märku andnud , et see sündmus oli lihtsalt eksitus . </s> <s> Tõsi , olid ajad , mil ta Peeduga mõned korrad kinos käis , mitte seepärast , et Peet nii kiusakalt ta ümber tiirles , vaid lihtsalt ajaviiteks või siis seepärast , et Peet Arras oli talle natuke nagu vennaks ja natuke isegi nagu emaks , jah , ka emaks , kuigi Peet on noorem . </s> <s> Igakord , kui ta kursus allpool õppivat Peet Arrast nägi , tuli Kailile meelde punaseks võõbatud koolimaja , mille ümber kasvasid sihvakad nulud ja mille ees oli suur palliplats , ronimispuud ja köisredel . </s> <s> Ja siis nägi ta ka oma ema , kes laste seas liikudes astus tihti Peedu , selle väikese lohakalt riides poisipõnni juurde ja ütles : " Näita neile , Peet , kui tugevad peavad olema mehe käed ! " </s> <s> Ja esimese klassi Peet , ninaots niiske ja silmad punnis nagu vähil , müdistas suurematest " meestest " mööda , haaras ronimislatist kinni , lõi põlved ümber lati ja ronis üles nagu orav . </s> <s> Kõrgel põikpuul kiikudes laskis ta kord ühe , kord teise käe lahti , ta jalad sibasid õhus nagu kure suus rippuva konna koivad . </s> <s> Tütarlapsed kiljusid hirmu pärast all platsil , kuid ema vaatas rahulikult üles ning ütles : " Ärge kartke , tema juba ei kuku ! " </s> <s> Ent ükskord Peet siiski kukkus . </s> <s> Ta sõrmed libisesid puult – võib-olla oli see niiske – ja nagu laengust tabatud varesepoeg langes poiss maa poole . </s> <s> Kuid valvel olev õpetaja püüdis " varesepoja " kinni , pani ta maha jalgadele ja kiitis : " Niiviisi , ka kukkuda peab oskama . </s> <s> Nägite , kuidas Peet kukub – nagu vedru ! " </s> <s> Sellest päevast kiindus punnsilmne Peet õpetajasse nagu oma emasse . </s> <s> Ta luges selle soovid silmist , varitses juhust , et õpetajale kuidagi abiks olla , ja ta ei kiskunud Kailit enam patsidest , kui see , ninake püsti , poisipõnnidest mööda läks . </s> </p>
<p> <s> Kõigele sellele Kaili nüüd enam ei mõtle , kui ta Toomeoru trepi lähedal Peedu üle naerab . </s> <s> Vastupidi – selle naeruga tahab ta hävitada kõik sõpruse , mis nende vahel kunagi on olnud . </s> <s> Kuid hambad ristis kannatab Peet naeru välja ja korraga hakkab Kailil hirm . </s> <s> Õnneks kuuleb ta selja taga Epu tuttavat häält : </s> </p>
<p> <s> " Tere ! </s> <s> Mille üle teil siin nii hea meel on ? " </s> </p>
<p> <s> " Ma räägin , et ta ei tohi eksameid tegemata jätta , aga tema naerab , " ütleb Peet rahulikult . </s> <s> Lisab kohe , et peab nüüd teise kanti minema ; kergitab mütsi ja läheb . </s> </p>
<p> <s> Epul on kiire , Kailil aega küll . </s> <s> Koos edasi minnes noomib Epp : </s> </p>
<p> <s> " Sa ei tohi niiviisi eksamitega mängida – Peedul on õigus . " </s> </p>
<p> <s> " Mis õigus – ta räägib mulle lollusi ! " </s> </p>
<p> <s> " Peet armastab sind , " ütleb Epp tõsiselt . </s> <s> " Ja selle üle ei naerda . " </s> </p>
<p> <s> " Aga võib-olla armastab mind ka keegi teine , " vastab Kaili pead püsti lüües . </s> </p>
<p> <s> " Võib-olla , " möönab Epp . </s> <s> " Aga sellel teisel on prillid ees , pole näha , mis ta silmad kõnelevad . </s> <s> Peedu silmad ei peta . " </s> </p>
<p> <s> " Poisike ! " hüüab Kaili põlastavalt , sest midagi muud ei mõista ta vastata . </s> </p>
<p> <s> " Kõik mehed on kord poisikesed olnud . </s> <s> Kuid Peet pole enam ammugi poisike – ta on sinust mitu korda vanem . </s> <s> Elu on teda läbi küpsetanud , aga sinu on ta toorelt leti peale lükanud . </s> <s> Pealt oled sa ilus ja heleda koorukesega , aga kui sulle midagi raskemat peale kukub , võid sa laiaks vajuda nagu läbiküpsemata leib . </s> <s> Meie pidasime sind andekaks tüdrukuks ja nüüd korraga – mis sa õieti mõtled ! ? " </s> </p>
<p> <s> " Jätke mind ometi rahule , " hüüab Kaili tüdinult . </s> <s> " Ma ei suuda praegu ja kõik ! " </s> </p>
<p> <s> " Pead suutma ! </s> <s> Kuidas mina suudan ! " </s> </p>
<p> <s> " Sina ! " </s> </p>
<p> <s> Selles sõnas on põlastust , aga ka imetlust . </s> <s> Kaili teab ammugi , et Epp ootab last . </s> <s> Ja just nüüd , rasedana , on Epp kõikjal esimene , alati tegev , üle pea töödes . </s> <s> Kui keegi teda tagasi tõrjub , manitsedes , et ta peaks end natuke hoidma , vastab Epp : " Ei , ma ei taha , et ta tuleks tuiam , ta peab iga asja vastu huvi tundma ! " </s> <s> Epp ei jäta end hooletusse nagu mõned noored emad , keda Kaili varem on tundnud . </s> <s> Ta ei käi sorakil juustega . </s> <s> Ta heledad juuksed on alati korralikult pestud ja kohevil ümber pea . </s> <s> Ta silmad säravad ja põsed õhetavad – ta näol pole maksaplekke ega kahvatuid laike . </s> </p>
<p> <s> " Ma peaksin juba haiglasse minema , kuid täna on mul viimane eksam . </s> <s> Ta ei tohi veel tulla . </s> <s> Ta peab ootama , kuni ma eksami ära teen , " naeratab Epp saladuslikult , kui nad akadeemia ees lahkuvad . </s> </p>
<p> <s> Järgmisel päeval saab Kaili teada , et Epp on oma viimase eksami akadeemias sooritanud viiele ja sama päeva õhtul on talle veel kord õnne soovitud : tal on sündinud tütar . </s> <s> Kui Kaili mõne päeva pärast haiglasse lilli viib , hüüab Epp palatiukse vahelt : </s> </p>
<p> <s> " Kui sa näeksid , kui väikesed käed tal on ja kui tilluke pöial ! " </s> </p>
<p> <s> Sellel kevadel pole Kailil tahtmist koju sõita . </s> <s> Aga et ema ootab , tuleb vähemalt korraks minna . </s> <s> Kaili otsustab teha selle käigu juba enne sessiooni lõppemist . </s> <s> See on esimest korda tema ülikooliajal , et ta ei võta hinneteraamatut kaasa . </s> <s> Ja esimest korda unustab ema seda küsida – nii kohkub ta tütart nähes . </s> </p>
<p> <s> " Taevas halasta , kas sa oled haige ! ? " </s> </p>
<p> <s> " Miks sa seda arvad ? " küsib Kaili arusaamatuses . </s> </p>
<p> <s> " Sa oled ju nagu piibuork ... ; Ja silmad ... ; ! " </s> </p>
<p> <s> Pöörates emale selja ütleb Kaili pahaselt : </s> </p>
<p> <s> " Sinu arvates peaksin vist eluajaks jääma niisuguseks , nagu olin kuueteistkümneaastaselt . " </s> </p>
<p> <s> " Mitte seda , aga ... ; " </s> </p>
<p> <s> Ema pole ka ise enam endine . </s> <s> Ka tema on kõhnenenud ja kokku kuivanud . </s> <s> Juuksed on tal üleni hallid . </s> <s> Kuid ta hoiab pead endiselt uhkelt ja ta silmades on soe , maailma paitav kiirgus . </s> <s> Kailil on raske selle kõike nägeva ja kõike mõistva pilgu all kindlaks jääda . </s> <s> Ta tunnistab emale , et tal on veel mõned eksamid tegemata , mõned akadeemilised võlgnevused ja et peab kiiresti Tartusse tagasi sõitma . </s> </p>
<p> <s> " Laps , " ohkab ema murelikult . </s> <s> " Miks sa ei usalda ema ? </s> <s> Ma näen ju väga hästi , et sul on seal ka muud , kui need ootamatud võlgnevused . </s> <s> Kas me hakkame nüüd jääma päris võõraks ? " </s> </p>
<p> <s> Äkilises helluses sööstab Kaili ema juurde . </s> </p>
<p> <s> " Räägi mulle isast ! </s> <s> Räägi mulle endast ja isast kõik , mida ma veel ei tea ! " </s> </p>
<p> <s> Ema hingab raskelt . </s> </p>
<p> <s> " Kas sa ei tahaks kuusikusse jalutada ? " küsib ta ootamatult . </s> <s> " Me pole seal juba kaua käinud . " </s> </p>
<p> <s> Kaili ei vaidle vastu . </s> <s> Ta teab , et koolimaja-tagune metsatukk on ema lemmikpaik , ta park ja palvela . </s> <s> Aga peaaegu sedasama on see ju ka talle endale . </s> </p>
<p> <s> Üle kitsa heinamaasiilu ema järel metsatuka poole minnes meenutab Kaili , kui kauge ja imederohke oli see kevaditi salapäraselt kohisev kuusik tema lapsepõlveunistustes . </s> <s> See oli nii kauge , et sinna võis minna üksnes koos emaga . </s> <s> Sellest metsast oli pärit esimene maasikas , mis talle nopiti , ja ikka veel armastab ema meenutada , kuidas tütar teda rahuldamatult ühe kännu juurest teise juurde vedades nõudis : " Otsi veel ! </s> <s> Otsi veel ! " </s> <s> Aga tookord oli alles varane kevad ja juhuslikule marjaivale oli võimatu teist lisaks leida . </s> <s> Hiljem oskas ta neid juba ise varre küljest kaksata , pooltooreltki leidis ta nad üles . </s> <s> Ja siis riisikad – kollakasroosad nupukesed pehme sambla sees ! </s> <s> " Oi , ema ! </s> <s> Siin on veel ! </s> <s> Ja siin ja siin ! </s> <s> Ära sina ! </s> <s> Las ma ise korjan ! " – Kui kaugel on nüüd see aeg ! </s> <s> Aga ometi oli see alles eile ! </s> <s> Alles eile oli seegi , mil väike Kaili ootas , et tuuakse tuppa pisikene kuusk siit metsast ja suur kuusk klassi ikka siitsamast metsast . </s> <s> Ja siitkaudu , lepaoks vöö vahel , tulid ka kõik jõuluvanad ja näärimehed , siitkaudu nad tulid , lumised vildid jalas ja põsenukid külmast punased ... ; </s> </p>
<p> <s> Seda kõike meenutades hoidub Kaili ema ligi , nagu käiks ta viimast korda nende ühiste mälestuste teed . </s> <s> Ja emagi näib midagi säärast aimavat , sest ta astub mõtteisse vajunult mööda koolilaste tallatud rada . </s> <s> Kui on jõutud juba üsna metsa lähedale , jääb ema seisma , ja näidates üksiku nooljalt püramiidse kuuse poole , ütleb ootamatult : </s> </p>
<p> <s> " Vaata seda puud ! </s> <s> Kas pole ta ilus ! ? " </s> </p>
<p> <s> " Jah . </s> <s> Aga ma olen seda ju ennegi näinud . " </s> </p>
<p> <s> " Oled . </s> <s> Aga ma tahan sulle öelda : nii kasvab õige armastus , otse , ilma kõrvalharudeta , sirgelt taevasse . " </s> </p>
<p> <s> Kaili vaatab ema poole : </s> </p>
<p> <s> " Otse , ilma kõrvalharudeta ... ; Niisugune oli sinu armastus , ema . </s> <s> Aga tema , isa ... ; ? " </s> </p>
<p> <s> Ema mõtted on kuskil kaugel , ta pilk paitab ikka veel kõrget üksikult kasvavat kuuske , pöördub seejärel metsa poole . </s> <s> Ja siis ütleb ema Kaili üllatuseks : </s> </p>
<p> <s> " Tänavu tuleb kuuskedele jälle palju õisi . " </s> </p>
<p> <s> Hetk vaikinud , jätkab ta nagu iseendale kõneldes : </s> </p>
<p> <s> " Ma usun , et on inimesi , kes pole näinudki , kuidas kuused üleni leegitsevad . </s> <s> Seda ei juhtu igal aastal ja seda imepärasem see on . </s> <s> Jah , sõnadega ei suudagi seletada ... ; Kuuskede õitsemises on kõik koos : pakatav elujõud , kaua peidus olnud sigimisiha , armu- ja õnneküllus . " </s> <s> Ta vaatab tütre poole ja lõpetab : " Kinnitatakse , et need aastad tähendavad inimestelegi õnne . " </s> </p>
<p> <s> " On nad sinule tähendanud , ema ? " küsib Kaili . </s> </p>
<p> <s> " On . </s> <s> Sellel aastal , kui sa sündisid , punasid kuusikud üleni õieehtes . </s> <s> See oli minu õnneaasta , sest ma igatsesin last ja sain sinu . </s> <s> Pärast seda on kuusikud veel ainult kaks korda niiviisi õitsenud – siis , kui sa olid seitsmeaastane ja siis , kui olid viieteistkümnene . </s> <s> Mäletad ? </s> <s> Mõlemad aastad tähendasid su elus pööret ja minule suurt õnne : seitsmeaastaselt algas sul kooliõppus ja viieteistkümneselt läksid keskkooli . </s> <s> Ja nüüd ... ; nüüd on ajad jälle niikaugel , et võime hakata ootama uut õieaastat ... ; " </s> </p>
<p> <s> Ema vaikib taas ja Kaili ei julge hingatagi . </s> <s> Ta tunneb hämmastuse ja hirmuga , kuidas ema elu ja õnn on seotud tema omaga . </s> <s> Koos hellusega tekib tema rinnus nagu mingi mäss , mingi vastuseis . </s> <s> Ema sõnad panevad temale suure kohustuse , nad suruvad nagu määratu raskus ja Kaili tunneb hirmuga , et see käib tal üle jõu ja ta ei taha seda kanda . </s> <s> Samal ajal piinab teda teadmine , et ta on halb tütar , et ta ei suuda täita ema lootusi ja et ta ei taha jagada temaga oma õie- ning õnneaega . </s> <s> Teda vaigistab ainult teadmine , et ema on olnud tema vastu samasugune , et temagi pole kõike jaganud ja et ta praegugi hoiab kadedalt endale seda , mille üle on Kailil täielik õigus . </s> <s> Ema räägib küll kuuskedest ja metsast , aga ei räägi sõnagi sellest , kelle juures kindlasti on nende mõlemate mõtted , ei räägi sõnagi isast . </s> <s> Ometi on Kaili juba nii vana , et oskab kõigest aru saada ja võib kõike teada , ka seda , miks ema ja isa ei abiellunud . </s> <s> Tal on õigus seda teada . </s> <s> Aga ema ei taha ikka veel mõista tütre õigust . </s> </p>
<p> <s> Kui nad niiviisi peaaegu vaikides on metsatuka läbi kõndinud , tagasi koju tulnud ja üles tuppa läinud ning mantlid varna riputanud , ei suuda Kaili jätta emale meelde tuletamata : </s> </p>
<p> <s> " Aga temast ei rääkinud sa siiski mulle midagi . " </s> </p>
<p> <s> " Temast ... ; ma olen sulle juba kõik rääkinud , " saab ta tõrjuva vastuse . </s> <s> " Sa tead ... ; sõda võttis ta nagu palju teisigi . " </s> </p>
<p> <s> " Ei . </s> <s> Ma ei tea ikkagi veel , missugune ta õieti oli . " </s> </p>
<p> <s> Nad seisavad teine teisel pool valge linaga kaetud väikest söögilauda . </s> <s> Seal surub ema mõlemad peopesad vastu valget lina ja ütleb iga sõna rõhutades : </s> </p>
<p> <s> " Ta oli kõige ilusam , kõige parem , kõige ausam ja kõige targem inimene maailmas . " </s> </p>
<p> <s> Ja ilma et ta Kailile läheneks , lisab ta hetke pärast : </s> </p>
<p> <s> " Kui sa end ükskord kellelegi annad , siis pead olema veendunud , et see on kõige ilusam , kõige parem , kõige ausam ja kõige targem inimene maailmas . </s> <s> Ja ta peab sulle selleks ka jääma , kui sa tahad olla õnnelik . " </s> </p>
<p> <s> " Kõige ilusam , kõige parem ... ; " kordab Kaili endamisi , uskudes , et on selle inimese juba leidnud . </s> <s> Temas tekib nii suur igatsus , et otsustab veel samal õhtul ära sõita . </s> <s> Ema ei vaidle vastu , küsib vaid murelikult : </s> </p>
<p> <s> " Kas loodad , et saad enne praktikat eksamid korda ? " </s> </p>
<p> <s> " Ehk saan , " vastab Kaili kõhklevalt . </s> </p>
<p> <s> Ema vaikib , ohkab ja ütleb : </s> </p>
<p> <s> " Ma olen arvestanud , et sa varsti lõpetad akadeemia ja saad iseseisvaks . </s> <s> Siis võin ma minna puhkama . </s> <s> Niikaua arvatavasti pean veel vastu . " </s> </p>
<p> <s> Kaili vahib ema suuril silmil , otsekui ei saaks ta aru , mis ema räägib . </s> <s> Puhkama ... ; Kordagi pole ta tulnud mõttele , et ema on juba ammugi pensioni välja teeninud ja et tal oleks aeg puhata . </s> <s> See , et ema seda just nüüd meelde tuletama hakkab , just nüüd , kus tütar stipendiumita jäädes suuremat abi vajaks , tundub Kailile ülekohtusena ja taktituna . </s> <s> Seni pole ta ainustki semestrit stipendiumita jäänud ja kui palju on ometi neid , kes mitu aastat järjest vanemate tasku peal õpivad ! </s> <s> Ema pole ju veel nii armetu , et ta ei võiks oma lapsele mõne kuu jooksul natuke rohkem raha saata ! </s> </p>
<p> <s> " Hea küll , ema , " lubab Kaili solvunult . </s> <s> " Ma teen kõik , mis suudan . " </s> </p>
<p> <s> Kuni lahkumiseni ei räägi kumbki rahast . </s> <s> Aga jumalaga jättes ütleb ema : </s> </p>
<p> <s> " Ära ennast näljuta ! </s> <s> Pea meeles : kõigest kallim on tervis . " </s> <s> Ja ta paneb nagu harilikult näitamata ja lahti laotamata mõned rahatähed Kaili moodsasse musta käekotti . </s> <s> Alles üksi olles loeb Kaili need üle ja näeb , et ema on andnud talle seekord rohkem kui harilikult . </s> <s> Ta naeratab rahuldunult : ema mõistis ilma sõnadeta , mõistis , sai aru ja arvestab sellega , et tütar võib jääda stipendiumita . </s> <s> Ja tänulikuna otsustab Kaili end kokku võtta ning hoolitseda selle eest , et emal poleks vaja muretseda . </s> </p>
<p> <s> Õnnelikuna ja endaga rahul olevana sööstab Kaili vagunisse . </s> <s> Paari hetke pärast tahaks ta aga sealt välja joosta : teise akna kõrval ripub pruuni mantli peal samasugune roheline vormimüts , nagu Kailil on peas , ja Peet Arras tõuseb istmelt , et talle vastu astuda . </s> <s> Kaili kahetseb , et on nagu ikka koju tulles ema rõõmuks pannud pähe " tekli " . </s> <s> Talle tundub , et kui poleks neid ühesuguseid rohelisi mütse , võiks ta Peedust lihtsalt mööda minna . </s> <s> Nüüd aga jälgivad paljude vagunisolijate heatahtlikud silmad kahte noort inimest , keda " rahvas ise " on saatnud õppima , keda ta usaldab ja kellest loodab head . </s> <s> Kaili ei tohi siin vagunis võõraste usaldavate silmade all omasugust üliõpilast solvata . </s> <s> Ta peab lubama , et Peet tõstab ta kohvri üles lavatsile ja loovutab temale aknaaluse istekoha . </s> <s> Ja siis peab ta temaga rääkima , päris viisakalt ja rahulikult rääkima , vastama ta pärimistele ja ise küsima : " Miks sa kodus käisid ? </s> <s> Kas vanaisa on haige ? " </s> <s> Kaili küsib , vastab , kuulab , räägib ja tunneb imestusega , et kõik see pole talle sugugi vastumeelt . </s> <s> Kas tõesti on nii , et võõras koht , võõras ümbrus lähendab ja lepitab vihamehedki ? </s> <s> Aga mis vihamehed nad on ? </s> <s> Nad pole ei vihamehed ega sõbrad , on lihtsalt koolikaaslased . </s> <s> Ja kui Peet on jälle mõistlik ning lepib sellega , siis võib Kaili tema kõrval rahumeeli istuda ja kõnelda , kõnelda kas või sellest , kui sirgeks ja laiaks on tehtud tee , mis viib koolimaja eest mööda , ja et bussid lasevad seal nüüd mitu korda päevas edasi-tagasi . </s> </p>
<p> <s> " Õpilastel pole enam vaja jala käia , buss toob nad hommikul kooli ja viib õhtul koju , " seletab Kaili nagu mingisugust üllatavat uudist , mis peaks Peedule head meelt tegema . </s> <s> Kuid Peet ütleb hoopis : </s> </p>
<p> <s> " Sellest on pagana kahju ! " </s> </p>
<p> <s> " Mispärast kahju ? " ei mõista Kaili . </s> </p>
<p> <s> " Noh , need bussidega kihutajad jäävad paljust ilma . </s> <s> Nemad ei näe ega kuule mitte midagi . </s> <s> Nad ei tea , kui vahva on tulla öösel läbi metsa , kui on nii pime , et katsu teed kas või käpaga . </s> <s> Või jälle talvel , kus lumi ümberringi särab ja krigiseb nii et ... ; ! </s> <s> Praegustel jõnglastel on küll palju kergem , aga kas see on nii hirmus tähtis ? </s> <s> Muidugi – nemad pööravad kella viie ajal alles teist külge , siis kui mina pidin juba püksid jalga sikutama . </s> <s> Igal hommikul kell viis , vohh ! " </s> </p>
<p> <s> " Nii vara ! " imestab Kaili . </s> </p>
<p> <s> " Kella viieks aurasid taadil kartulid laual ja siis ei aidanud jutt ega nutt , muud kui maast lahti ja sööma ! </s> <s> Ja kohe raamatud kotti ja vöö vööle ! </s> <s> Viis kilomeetrit läbi metsa – see andis parasjagu mõõta – ja siis veel kaks üle lageda põllu . </s> <s> Aga aega oli ka , nii et aitas . </s> <s> Sai seda teel mitmet viisi peeneks tehtud , kuid mõnikord jõudsime poistega ikkagi nii vara koolimajasse , et see oli alles pime . </s> <s> Ja siis need kojuminekud – ! </s> <s> Missuguseid ringe sai tehtud ja mida kõik nähtud ! </s> <s> Mäletan : küla lõpus Sule aida taga kasvas hiiglasuur õunapuu , veel südatalvel tilkusid selle otsas jäätanud pabulad . </s> <s> Käisime neid kaigastega maha pildumas . </s> <s> Ükskord juhtus Sule papi nägema – lubas püssiga põrutada . </s> <s> Oleksid sa näinud , kui palju meil siis jalgu all oli ! </s> <s> Otse üle põllu metsa poole , nii et lumi lendas ! </s> <s> Kus olid ikka ajad ! </s> <s> Aga nüüd – passi koolimaja ees bussi ja ole kukupai . </s> <s> Saad ehk mõnikord teisele sumkaga võmmu vastu selga anda , ja see on kõik su lõbu ning laul ! </s> <s> Vähevõitu , eks ole ! " </s> </p>
<p> <s> Peet räägib nii valjusti , nagu ei istukski ta vagunis võõraste inimeste seas . </s> <s> Et tema jutuvada takistada , küsib Kaili võimalikult vaikselt : </s> </p>
<p> <s> " Kas sa oma emast ja vennast midagi oled kuulnud ? " </s> </p>
<p> <s> Arras kohkub . </s> <s> Tema lõualuud liiguvad , nagu püüaks ta vargsi midagi närida . </s> <s> Ja Kaili märkab alles nüüd , kui nurgeliseks ja kõhnaks on jäänud Peedu tugevate põsesarnadega nägu . </s> <s> Nõrgas , ülevalt langevas elektrivalguses sinab poisi näonahk külmalt ning elutult . </s> </p>
<p> <s> Lükanud harkiaetud sõrmedega läbi laubale valgunud juuksekahlude , pomiseb Peet tõrjuvalt : </s> </p>
<p> <s> " Mis neist ikka teada . </s> <s> Elus on ja aitab sellestki . " </s> </p>
<p> <s> " Ei kirjuta ? " </s> </p>
<p> <s> " Kirjutasid . </s> <s> Aga taat võttis nad läbi , nüüd on vait . </s> <s> Ja parem . " </s> </p>
<p> <s> " Sa siis ei teagi , mis nad seal teevad ? " </s> </p>
<p> <s> " Mis ühel doktoril ikka teha ? </s> <s> Karjääri ja bisnessi – see on kõik . " </s> </p>
<p> <s> " Doktor ... ; Imelik , kuidas nad seal kõik nii kaugele jõuavad . </s> <s> Ei mõistnud keelt ega midagi . </s> <s> Aga nüüd muudkui doktor ja arhitekt ja kunstnik ja ... ; Kas sul pole kahju , et sind kaasa ei võetud ? " </s> </p>
<p> <s> " Kahju ? " </s> <s> Peet Arrase pruunid silmad muutuvad jälle elavaks . </s> <s> " Ma kiidan taati elu lõpuni , et ta mind ei andnud . " </s> </p>
<p> <s> " Tõsi ? </s> <s> Oleksid seal varsti ka doktor ... ; " </s> </p>
<p> <s> " Ja uluksin nagu kodutu hunt kuu poole . </s> <s> Vohh ! " </s> <s> Peet naerab . </s> <s> Seejärel ütleb tõsiselt : " Jätame selle jutu , Kaili . " </s> <s> Ja hetke pärast : " Kuidas teil praktikaga on ? </s> <s> Kas on juba selge , kuhu keegi saab ? </s> <s> Meie läheme esialgu veel Järvseljale . " </s> </p>
<p> <s> Järvselja ... ; Unustamatud suved . </s> <s> Põliste metsade vaikus , põliste metsade müha , põliste metsade võimsus ... ; Baltimaade kõrgeimad kuused ja sametina ühtlased männikultuurid , kaugele laiuvad katsealad ... ; Pikad muretud päevad metsas taimede ja putukate , sammalde ja samblikkude jahil , esimesed tööd kirve , labida ja teodoliidiga ja esimesed rakud peos . </s> </p>
<p> <s> " Suve lõpu poole läheme metskondadesse ... ; " seletab Peet , taipamata , et just sellest ei tohiks ta praegu rääkida . </s> <s> Kailil pole ju selge , mis temast sel suvel saab , kuhu ta läheb või kuhu jääb . </s> <s> Ja otsekui oleks Peet milleski süüdi , vahib Kaili vaikides aknast välja . </s> </p>
<p> <s> Tartu tuled juba paistavad . </s> <s> Nüüd , kus kellelgi pole enam mahti neid tähele panna , põletab Peedu pruun pilk nii tuliselt , et Kaili tunneb päris füüsilist valu . </s> <s> Ja talle saab selgeks , et Peet Arras pole leppinud ega lepi koolivenna osaga , et ta ootab ja nõuab rohkem . </s> <s> Kaili peab põgenema . </s> </p>
<p> <s> Niipea kui nad on jõudnud jaamaesisele väljakule , võtab ta poolvägisi Peedu käest oma kohvri ja ütleb : </s> </p>
<p> <s> " Aitäh ! </s> <s> Ma sõidan selle bussiga ! " </s> </p>
<p> <s> " Miks sellega ? " ei taipa Peet . </s> <s> " See läheb ju ringi . " </s> </p>
<p> <s> Kaili ei proovigi seletada ega valetada , ta trügib täiskiilutud bussi , mis õnneks kohe liikuma hakkab . </s> </p>
<p> <s> ... ; Sel nädalal ei saa Kaili emalt kirja . </s> <s> Algul ta isegi rõõmustab , et pole vaja lugeda ridu , mis on täis õpetusi ja varjatud etteheiteid . </s> <s> Aga kui ka järgmisel nädalal ei tule emalt sõnumit , muutub Kaili rahutuks . </s> <s> Ja äkki tekib tal määratu igatsus ema järele , soov pugeda tema kaenla alla , panna pea tema sülle ja rääkida kõik südamelt . </s> <s> Kõik , nii rõõmud kui ka mured ja kahtlused . </s> <s> Oma armastusest , Heinost ja sellest , et ta ei suuda praegu nagu vaja õppida , et mõtted ei tööta ja et ema peab olema kannatlik . </s> <s> Ta ei jäta kooli pooleli , oh ei ! </s> <s> Kui nad Heinoga abielluvad , jäävad nad ju niikuinii Tartusse . </s> <s> Siis on aega õppida . </s> </p>
<p> <s> Kaili kahtleb mõne päeva , ootab rahustavat kirja , aga et seda ei tule , teeb ta äkilise otsuse ja sõidab uuesti koju . </s> </p>
<p> <s> Ta poleks tohtinud sõita . </s> <s> Ema imestab ja on pahanegi , et ta on tulnud aega viitma . </s> <s> Ja kui Kaili kõik usaldavalt ära on rääkinud , ütleb ema : </s> </p>
<p> <s> " Armastus ei tohi vähendada jõudu ega takistada tööd . </s> <s> Kui sinu armastus seda teeb , siis pole see õige . " </s> </p>
<p> <s> See on nagu löök . </s> <s> Mõistmise ja igatsetud arusaamise asemel säärane löök . </s> <s> Kaili hüppab emast eemale ja lööb julmalt vastu : </s> </p>
<p> <s> " Sinu armastus oli muidugi see õige ! " </s> </p>
<p> <s> Ema nägu muutub veretuks . </s> <s> Kuid pea jääb tal uhkelt püsti , kui ta ütleb : </s> </p>
<p> <s> " Õige või väär , kuid ta andis mulle jõudu elada ja töötada ja oma laps suureks kasvatada . " </s> </p>
<p> <s> " Millest sa järeldad , et mina ei jaksa elada ja oma last suureks kasvatada ! ? </s> <s> Millest sa seda järeldad ! ? " </s> </p>
<p> <s> " Kaili ! " kiljatab ema . </s> <s> " Jumala pärast , mis sa räägid ! " </s> </p>
<p> <s> Kaili trambib jalgu vastu põrandat : </s> </p>
<p> <s> " Sa ei tohi solvata mind ega minu armastust . </s> <s> Kui sa midagi ei mõista , siis ole vait ! " </s> </p>
<p> <s> Ta vahib emale otsa hullunud pilgul . </s> <s> Ei , ei , ta ei näe enda ees enam ema , vaid vaenlast , keda tuleb armutult lüüa . </s> </p>
<p> <s> Veel samal päeval sõidab ta Tartusse tagasi . </s> <s> Lahkumisel annab küll emale kätt , kuid ütleb ainult : </s> </p>
<p> <s> " Ma lähen nüüd . " </s> </p>
<p> <s> Ema ei ütle sõnagi . </s> <s> Ta käsi on nõrk ja täiesti külm . </s> <s> Kui Kaili selle lahti laseb , langeb see nagu halvatult alla . </s> <s> Kaili haarab kandekoti ja jookseb teele . </s> <s> Maanteel , teisel pool tihedat kuusehekki , purskab ta nutma . </s> </p>
<p> <s> Kogu tee kuni jaamani tunneb ta , et peaks kohe koju tagasi minema . </s> <s> Ja kui rong jaamast väljub , langeb Kaili südamesse säärane rõhuv valu , et ta otsustab : " Järgmises jaamas lähen maha ja sõidan tagasi . " </s> <s> Aga järgmises jaamas ütleb ta endale : " Miks siis mina ? </s> <s> Mis kurja ma olen teinud ? </s> <s> Tal pole õigust mind niiviisi solvata ! </s> <s> Mida ta õieti minult nõuab ? </s> <s> Kas seda , et ma ootaksin nagu tema hallide juusteni ? " </s> </p>
<p> <s> Jaam möödub ja Kaili sõidab edasi . </s> <s> Igas jaamas tõuseb ta istmelt ja jälgides väljujaid , tunneb , et peaks võtma kandekoti ning ruttama minejaile järele . </s> <s> Surudes laupa vastu jahedat aknaklaasi , seisab ta liikumatult , kuni rattad jälle veerema hakkavad . </s> <s> Lõpuks otsustab väsinult : " Ei , mitte täna . </s> <s> Olgu tuleval laupäeval . " </s> </p>
<p> <s> ... ; Miks ei tohi inimene olla puhtalt õnnelik ? </s> <s> Miks peab teda vaevama ikka mingi mure ? </s> </p>
<p> <s> Kaili süda valutab ema pärast , tegemata eksamite pärast ja seepärast , et ta ikka veel ei tea , kas teda võlgnevustega lubatakse praktikale või ei . </s> <s> Peale kõige muu on tal veel üks uus alandav mure : tühi rahakott . </s> <s> Esimest korda unustas ema selle ja nüüd on Kaili hädas . </s> <s> Ta ei saa enne enam kojugi sõita , kui ema talle raha saadab , aga kas ta saadab ? </s> <s> Just nüüd tunneb Kaili , kui üksi on ta maailmas . </s> <s> Pole tal ühtegi tädi ega onu , ei õde ega venda , kelle juurde oma muredega minna . </s> <s> Epp on kaugel metskonnas ja Heino – ei , temale ei või ta oma rahamuredest kõnelda . </s> <s> On küll kursuse- ja toakaaslased , kuid neil on omad mured-rõõmud ja Kailil oma uhkus . </s> <s> Nii imelik , kui see ka on , Kaili tunneb , et ta võiks rahamurest rääkida ainult ühega , kõige vaesemaga , sellega , kellega ta muidu midagi jagada pole tahtnud – Peeduga . </s> <s> Õieti ei kavatse ta sedagi teha , see tuleb poolkogemata . </s> <s> Päris juhuslikult saab ta Peeduga raekoja ees kokku , kogemata unustab ta end tema kõrvale ja kui nad nii piki jõeäärset puiesteed botaanikaaia poole lähevad , küsib Kaili nagu kogemata : </s> </p>
<p> <s> " Seleta mulle , kuidas sa rahata elad ? " </s> </p>
<p> <s> Peet kohe ei taipa ja Kaili jätkab : </s> </p>
<p> <s> " Noh , sul pole ju ema ega isa , sul pole kedagi , kes sulle saadaks . </s> <s> Ega siis su vanaisa , see saja-aastane taat ometi ... ; ? " </s> </p>
<p> <s> " Ta pole saja , vaid alles seitsmekümne seitsmene , " naeratab Peet . </s> <s> " Aga raha ma temalt muidugi ei taha . </s> <s> Ma saan ju stippi . " </s> </p>
<p> <s> " Ja sellega tuled välja ? " </s> </p>
<p> <s> Peet vaikib , vahib kõndides oma saapaninasid , mis pole just uued . </s> <s> Siis vilksab Kaili poole vaadata : </s> </p>
<p> <s> " Kui sul kipub puudu tulema , võin sind kaasa võtta – kaubajaama vaguneid laadima . </s> <s> Usu , teenib hästi ! " </s> </p>
<p> <s> Ta naerab . </s> <s> Peet võib naerda vist ka siis , kui tal kopikatki taskus pole . </s> <s> Kuid Kaili ei või , ei mõista . </s> <s> Ta pole harjunud kopikaid lugema ega neid päevade peale jagama . </s> <s> Nüüd peab ta seda tegema ja murega ootama , kas ema palgapäevaks talle andestab või mitte . </s> <s> Kui ei , siis on kõigel lõpp , või ta peab paluma , et Peet teda kaubajaama kaasa võtaks . </s> </p>
<p> <s> Rahakaart tuleb , kuid ilma ühegi sõnata . </s> <s> Kaua kaalub Kaili , mis teha . </s> <s> Ta tunneb , et ema pole talle andestanud , et see raha pole armastusega saadetud . </s> <s> Ta ei või seda vastu võtta . </s> <s> Kuid tagasi ta seda saata ei saa . </s> <s> Ja siis ta otsustab , et võtab selle raha kui laenu , võtab samasuguse külma südamega , nagu ema saatis . </s> </p>
<p> <s> " Laenu " vastu võttes teeb Kaili otsuse , et hakkab kõvasti õppima , tingib välja pikenduse ja õiendab eksamid ära . </s> <s> Kui jääbki paar võlgnevust , kursust ta kordama ei jää . </s> <s> Ta näitab emale , et temagi armastus ei takista töötegemist , et see tiivustab ja annab jõudu . </s> <s> Ta peab seda näitama , et võitjana sellest hirmsast arusaamatusest välja tulla . </s> </p>
<p> <s> Ja sel õhtul ütleb Kaili esimest korda Heinole : </s> </p>
<p> <s> " Ei , kallis , homme ma ei saa . </s> <s> Ma pean eksamiks õppima . " </s> </p>
<p> <s> Heino tunnistab teda imestusega , nagu saaks ta alles nüüd teada , et Kaililgi on õppimine ja eksamid . </s> <s> Kailile tundub , nagu tunneks Heino sellest rõõmugi . </s> <s> Ja samal õhtul tunnistab ta Kailile , et võib-olla tuleb tal mõneks ajaks linnast ära minna . </s> <s> Talle pakutakse tasuvamat töökohta Tartu lähedal Murrumäe metsamajandis . </s> <s> Seal saaks ta ka rahulikumalt aspirantuuriks valmistuda . </s> </p>
<p> <s> Nendel päevadel mõtleb Kaili palju Epule . </s> <s> Ta hoiab temast kinni nagu päästerõngast . </s> <s> Epp on küll sõitnud lapsega maale mehe juurde , kuid ikkagi on ta Kailile toeks ja innustajaks . </s> <s> Kaili kinnitab endale , et võib olla niisama tubli kui Epp . </s> <s> Võib , kui tahab . </s> <s> Ja nüüd ta tahab . </s> </p>
<p> <s> ... Veel ühestki hindest pole ta tundnud nii suurt rõõmu , kui sellest viiest , mis ta saab metsakorralduse eksami eest . </s> <s> Õnnelikuna jookseb ta sööklasse ja siis koju , et pesta , end korraldada ja seejärel Heino üles otsida . </s> <s> Täna võib ta temaga minna , täna võivad nad pidutseda , siis aga ütleb ta jälle : " Ei , kallis , mul pole homme aega ... ; " Veel vähemalt kaks eksamit – siis võib ta minna koos teistega menetluspraktikale . </s> <s> Ja küllap siis ilmub ka tema hinneteraamatusse märge : " Üle viidud viiendale kursusele . " </s> <s> Siis läheb ta koju ja paneb oma raamatu ema ette , et see jälle võiks endale öelda . </s> <s> " Kui andekas tütar teil on , proua ! " </s> </p>
<p> <s> Kaili jookseb internaadi trepist üles , lippab läbi pika koridori , tormab tuppa . </s> <s> Kui ta laua juurde astub , et metsakorraldust kokku pakkida ja " arhiivi " visata , langeb ta pilk telegrammile , mis lebab raamatute peal , nendesamade peal , mida ta veel hommikul kiiruga lehitses . </s> <s> Kaili ei puuduta telegrammi , laseb vaid silmad sellest üle libiseda : </s> </p>
<p> <s> " Sõitke kohe koju ! " </s> </p>
<p> <s> Ta haarab telegrammi pihku , vaatab , ega saa aru . </s> <s> Kes peab sõitma ? </s> <s> Ta uurib aadressi , nagu oleks äkki unustanud oma nime . </s> <s> Ja loeb jälle : " Sõitke kohe koju ... ; " Sõitke ... ; Mispärast " sõitke " ? </s> <s> Kas ema ütleb talle juba " teie " ? </s> <s> Kaili uurib allkirja . </s> <s> Ta silmade ees läheb kirjuks , teda haarab õudne hirm . </s> <s> Mis on juhtunud ? </s> <s> Ema ! ? </s> </p>
<p> <s> Ilma midagi korraldamata jookseb ta jaama . </s> <s> Vastutulijad vaatavad talle järele . </s> <s> Rongi minekuni on palju aega ja Kaili ei mõista , mis teha . </s> <s> Ta kõnnib kinniste kassaluukide ees , telegrammileht peos . </s> <s> Äkki tuleb ta mõttele , et võib koju helistada ja järele pärida . </s> <s> Ta tellib kaugekõne , kuid ei jõua seda ära oodata . </s> <s> Tal pole seda vajagi . </s> <s> Ta teab juba , et pole enam midagi loota . </s> <s> Ta süda kisendab : " Miks ? </s> <s> Miks ? </s> <s> Mispärast , ema ! ? " </s> </p>
<p> <s> Hilisõhtuks jõuab ta koju . </s> </p>
<p> <s> Kodu ... ; Kus on see kodu , mida kakskümmend kaks aastat on peetud kõige kindlamaks paigaks maailmas ? </s> </p>
<p> <s> Mustad , päris mustad paistavad kuused , mis piiravad kooliõue . </s> </p>
<p> <s> Tühjas klassitoas kokkulükatud laudadel lamab lumivalgete juustega naine , kullerkupukimbud ümberringi . </s> </p>
<p> <s> Lamab , vaikne ja liikumatu . </s> <s> Ja Kaili , kitsa tumeda näoga suur tüdruk , juuksed sorakil , roomab põlvili ümber laudade ning kisendab : </s> </p>
<p> <s> " Ema ! </s> <s> Ema ! </s> <s> Ema ... ; ! " </s> </p>
<p> <s> ... ; Pärast matuseid tõstetakse kadunu asjad ühte tuppa kokku ja Kaili sõidab tagasi Tartusse . </s> <s> Kuhu mujale olekski tal minna ? </s> <s> Ema hoiustest jääb talle natuke raha – ta võib mõned kuud muretult elada . </s> <s> Muretult ? </s> <s> Jah , peaaegu et muretult . </s> <s> Temas on kõik murdunud , nii et ta pole praegu võimeline tundma ei muret ega rõõmu . </s> <s> Niipea kui ta jääb kuhugi üksi , tarretub ta istuma , mõttetult , tundetult , ühte punkti vahtides ja mitte midagi nähes . </s> <s> Ta ei suuda mõista , kuidas võib kõik nii ootamatult ja järsku hävida , nii halastamatult ja julmalt , lõplikult ja igavesti . </s> <s> Õudse selgusega tunneb ta nüüd , et ta on emaga üks , ja kui ema on surnud , siis on surnud ka tema , olgugi et ta pole veel mulla alla maetud . </s> <s> Võib-olla suudaks armastus teda ellu äratada , kui teda ei rõhuks süütunne ja kui Heino Oll oleks Tartus . </s> <s> Kuid rutuga kirjutatud kirjadel , mis tulevad kaugelt metsamajandist , pole seda võimet . </s> <s> Pealegi ei taha Kaili , et tema mure saaks Heinole koormaks , ta püüab sellest vaikida . </s> <s> Ent väljanutmata mure kivistub hinge ja rõhub vastu maad . </s> </p>
<p> <s> Kõik need , kellega ta elab koos samas toas ja samas internaadis , ja kes püüavad teda trööstida , tunduvad Kailile nüüd nii noored ja elukogemusteta . </s> <s> Nende lohutussõnad on jõuetud ja pealiskaudsed . </s> <s> Ainus , keda Kaili tahaks näha ja kuulda , on Epp . </s> <s> Kuid tema elab oma tillukese tütre ja mehega Tartust hoopis kaugel . </s> </p>
<p> <s> Õhtuti , kui tüdrukud löövad lahti konspektikaustikud või vadistavad ees ootavast suvest , paneb Kaili mantli selga ja läheb välja . </s> <s> Sihitult hulgub ta mööda tänavaid . </s> <s> Iga kord , kui ta pilk langeb mõnele pimedale aknale heledate kõrval , võpatab ta valust , sest ta kujutlusse kerkib tuba , kuhu on laotud hunnikusse elutud asjad , mida nende omaniku käsi iial enam ei puuduta . </s> <s> Ja ahastusega mõtleb ta , kui hea on elada inimestel , kes ei mõista aimata , et kuskil majas võiks olla niisugune surnud tuba . </s> </p>
<p> <s> Ühel õhtul märkab Kaili tänaval eidekest , kes tassib üsna suurt täistuubitud turukotti . </s> <s> Ta on sääraseid köökus vanakesi varem tuhandeid kordi näinud ja neist kõpsides mööda läinud . </s> <s> Nüüd jääb ta seisma , et küsida : </s> </p>
<p> <s> " On teil kaugele minna ? " </s> </p>
<p> <s> " On paar tänavakest , " vastab vanaeit ja paneb kandami maha , et hinge tõmmata . </s> </p>
<p> <s> " Miks te siis bussiga ei sõida ? " pärib Kaili . </s> </p>
<p> <s> " Või see buss iga tare ette läheb , " vastab vanaeit naeru kõkutades . </s> <s> Tal on väike kõhn nägu ja rõõmsad silmad . </s> <s> Kaili vaatleb teda ja imestab , kui ilus võib olla niisugune köökus vanaeit . </s> <s> " Kindlasti on ta kogu eluaja olnud väga hea inimene , " mõtleb ta ja tõstab eide kompsu maast . </s> </p>
<p> <s> " Ma aitan teid natuke . " </s> </p>
<p> <s> Vanaeit ei vaidle vastu , ta näib abi ootavatki . </s> <s> Üsna kergel sammul hakkab ta Kaili ees edasi astuma . </s> <s> " Näeh , ikka on häid lapsi , ikka on häid lapsi ... ; " kordab ta endamisi . </s> <s> Kaili käib tema järel rasket turukotti ühest käest teise vahetades . </s> <s> Vanaeit lipsab ühest tänavast teise , teisest kolmandasse ja Kaili hakkab juba mõttes end kiruma : " Narr , mispärast ma seda tassin ? </s> <s> Mis mõte sel on ? " </s> <s> Kuid tal ei sobi kandamit eidele tagasi pakkuda ega seda tänavale maha panna . </s> <s> Vanaeit sibab ühtesoodu edasi , pöördub viimaks Herne tänavasse , läheb peaaegu selle lõppu ja seal ühe maja ees seisma jäädes õhkab rõõmsalt : </s> </p>
<p> <s> " Näeh , olemegi kodus ! " </s> </p>
<p> <s> Sasinud kotisangadest kinni , lisab tänades : </s> </p>
<p> <s> " Andku jumal sulle hea mehe ! " </s> </p>
<p> <s> Südalinna poole tagasi pöördudes meenub Kailile jälle Epp . </s> <s> Ta ei saa mööduda tuttavast väravast , ta astub hoovi , mille tagasopis seisab väike silikaatvooderdisega maja . </s> <s> Nähes oma üllatuseks , et maja aken on valgustatud , vajutab Kaili kellanupule . </s> <s> Kostavad kiired rasked sammud . </s> <s> " Jah , nii astub Epp , kui tal on metsasaapad jalas , " mõtleb Kaili ukse avamist oodates ja otsustab : " Ma olen ainult silmapilgu , ei mitte kauem . " </s> </p>
<p> <s> Uks tõugatakse lahti ja Kaili tahab ehmatusest trepilt peaaegu alla kukkuda : tema ees seisab Peet Arras , pluusiväel , juuksed sorakil . </s> <s> Pungitab silmi ja hüüab : </s> </p>
<p> <s> " Vohh ! </s> <s> Lähme aga sisse ! " </s> </p>
<p> <s> Ja enne kui Kaili jõuab midagi seletada või pärida , tõmbab Peet ta tillukesse esikusse ja sealt tuppa . </s> </p>
<p> <s> " Kus Epp on ? " nõuab Kaili , kui Peet tahab teda mantlist vabastada . </s> </p>
<p> <s> " Kas sa siis ei tea ? </s> <s> Metsas , diplomit tegemas – kogu perega , " seletab Peet isesuguse õhinaga . </s> </p>
<p> <s> " Ja mis sina siin teed ? " </s> </p>
<p> <s> " Tuubin ja valvan nende varandust . </s> <s> Teen mõnikord tule pliidi alla ja lükkan akna lahti . </s> <s> Ja üldse ... ; mängin peremeest , vohh ! </s> <s> Tore , et sa tulid . " </s> </p>
<p> <s> Peedu pruunid silmad hiilgavad vaimustusest . </s> <s> Kiiresti hakkab ta koomale koristama pabereid , kaustikuid ja raamatuid , mis kirjus segaduses kaunistavad kušetti ja lauda . </s> </p>
<p> <s> " Istu vähemalt ! " palub ta paberilehti raamatu vahele ladudes . </s> <s> " Niiviisi , vohh ! ja ajame juttu . </s> <s> Miks sa enam ... ; " </s> </p>
<p> <s> Ta pilk langeb Kailile ja sõna katkeb . </s> <s> Raamat peos , jääb ta laua lähedale seisma , nagu ei teaks enam , mis öelda või ette võtta . </s> </p>
<p> <s> " Mis ma siia tulin ... ; " mõtleb Kaili väsinult , tundes end jälle hirmus üksikuna . </s> <s> Ta pöördub , et lahkuda . </s> <s> Järsu liigutusega paneb Peet raamatu lauale , astub Kaili juurde , raputab teda peaaegu niisama metsikult , nagu kord nääriõhtul tegelaste toas , ja hüüab : </s> </p>
<p> <s> " Kaili , pea püsti , niiviisi , vohh ! </s> <s> Ma saan sinust väga hästi aru . </s> <s> Ka mina jäin äkki vanematest ilma . </s> <s> Sama järsku ... ; ja veel hullemini . </s> <s> Kuid kõigest peab ju üle saama . </s> <s> Inimene on pagana tugev . </s> <s> Ka sina oled tugev , Kaili . </s> <s> Pead olema ! " </s> </p>
<p> <s> Tugev ... ; Kaili ei tea , on ta tugev või nõrk . </s> <s> Ta on kuulnud , kuidas emale öeldi : " Kui ilus laps teil on , proua ! " ja siis : " Kui andekas laps teil on , proua ! " , kuid iialgi pole keegi öelnud : " Kui tugev laps teil on , proua ! " – Muidugi , ta jaksaks tassida palju raskemaid kompse , kui oli selle võõra vanaeide komps . </s> <s> Aga ometi on ta nii nõrk , et iga põõsa ja majanurga taha kummuli tahaks viskuda ja valust ulguda . </s> </p>
<p> <s> " Sa püüa õppida ! </s> <s> Küll näed ... ; " jätkab Peet sugereerivalt : " Mõtle , et see oli su ema soov . </s> <s> Tema lootis ... ; " </s> </p>
<p> <s> " Ma ei saa , " ütleb Kaili järsult . </s> <s> " See pole puuraiumine . </s> <s> Mu pea on nagu tina täis . " </s> </p>
<p> <s> " Puuraiumine ... ; Vohh ! " </s> <s> Nagu sähvatus käib läbi Peedu silmade . </s> <s> " Tead mis ... ; Kui sa oled päris kindel , et sel semestril enam midagi sirgeks ei saa , siis ... ; siis läheme tõepoolest puid raiuma . </s> <s> Sõidame koos kuhugi metskonda . </s> <s> Läheme hästi kaugele , kuhugi pärapõrgusse – ! </s> <s> Küll näed , sügiseks on kõik korras ! " </s> </p>
<p> <s> " Kuhugi metskonda ... ; " kordab Kaili tuimalt . </s> <s> " Mis ma seal tegema hakkan ? " </s> </p>
<p> <s> " Tööd hakkame tegema . </s> <s> Tööjõudu on igal pool vaja . </s> <s> Ja meie oleme juba suured spetsid . </s> <s> Mõtle ise – minul kuus semestrit seljataga ja sinul peaaegu kaheksa ! </s> <s> Hakkame või insenerideks . </s> <s> Vohh ! </s> <s> Või trasse raiuma ... ; või läheme melioraatoritele appi . </s> <s> Mina teen pikette , sina vead linti . </s> <s> Või vastupidi . </s> <s> Oleks tore elu ! " </s> </p>
<p> <s> " Sinul on igal pool ühesugune tore , " mõtleb Kaili kibedusega . </s> <s> " Sul pole südant ega tundeid – ainult üks vohh ! ja kõik ! " </s> </p>
<p> <s> Peedu pruunid silmad kiirgavad vaimustusest , kui ta edasi kõneleb : </s> </p>
<p> <s> " Mäletad , kuidas me kooliajal käisime metsa istutamas ? </s> <s> Mul on need päevad kõik täpselt meeles . </s> <s> Kui tahad , võin sulle öelda , millal me mändi külvasime ja missugusel kevadel kuuske istutasime . </s> <s> Ja kas metsavaht oli habemega või ilma ... ; Ja missugune õpetaja meil kaasas oli ... ; ja mida sa aga soovid . </s> <s> Mäletad , sel aastal , kui sa olid viimases ja mina kümnendas , viidi meid autoga pagana kaugele , peaaegu mere äärde . </s> <s> Ja pärast käisimegi mere ääres . </s> <s> Seekord pidin ma Viilupi Ärni sealt kõrgelt kaldalt alla lükkama , sest ... ; tema trügis siis ... ; Ei , sa oota üks silmapilk , ma hüppan korraks üle tänava , siis teeme teed ja peame ühe ümmarguse nõu ! " </s> </p>
<p> <s> Tõmmanud nagist pintsaku , jookseb Peet uksest välja . </s> <s> Kaili tahab talle kohe järele minna , kuid miskipärast viivitab ja jääb üksi tuppa . </s> <s> Jälle pöörduvad ta mõtted Epule ja sellele , kui hea oleks , kui Epp nüüd ootamatult ilmuks . </s> <s> Miks ta ei võiks tulla , on ju tema asjad kõik siin – sööginõud , riided , raamatud ... ; Äkki on tal metsas vaja mõnd mahaunustatud konspekti või raamatut . </s> <s> Kas või seda dendroloogiat , mis siin lauanurgal seisab , sedasama , mille vahele Peet äsja oma paberipahna ladus . </s> <s> See on ju Epu raamat , esilehele on kirjutatud Epu nimi , tema ilusa ühetasase käekirjaga . </s> <s> Jah , Epu raamat . </s> <s> Aga lehed selle vahel on Peedu omad , täis üksteisest ülekritseldatud sõnu . </s> <s> Kui kole käekiri ! </s> <s> Metsik ja hoolimatu , tähed nagu nüri kirve jäljed pinnumaapakul . </s> <s> Kuidas ta sellest küll ise aru saab , mis niiviisi paberile viskab ? </s> </p>
<p> <s> Halvustades sõrmitseb Kaili raamatu vahele torgatud paberilehti . </s> <s> Katseks proovib mõnd sõna lugedagi . </s> </p>
<p> <s> " Sym-phori-carpus ra-ce-mo-sus ... ; " veerib ta ühelt lehelt ja teiselt : " Epie-phorum po-lys-taghyon , Epiephorum polystaghyon , Epiephorum polystaghyon ... ; " Kolm korda järjest üks ja seesama ladinakeelne taimenimetus ! </s> <s> Nähtavasti ei saa Peet muidu hakkama , kui et peab niiviisi kirjutades tuupima . </s> <s> " Calluna vulgaris ... ; " Jälle mitu korda järjest " Calluna vulgaris , Calluna vulgaris ... ; " ja äkki : " Kai-Lii ! </s> <s> Kai-Lii ! </s> <s> Kai-Lii ! " </s> <s> Mis see siis on ? – " Parthenocissus quinquefolia , Thuja occidentalis ... ; " ja jälle : " Kai-Lii ! </s> <s> Kaiekene ! " – " Igaesonematus abientinus ... ; Kiletiivaline , hingevaablane ... ; Armas ... ; " </s> </p>
<p> <s> Nagu oleksid paberilehed äkki põlema süttinud , heidab Kaili need käest ja põgeneb trepist alla . </s> <s> Joostes läheb ta läbi hoovi , väraval heidab korraks hirmunud pilgu üle tänava poe suunas , kus Peet arvatavasti leti ees järjekorras seisab , ja kaob siis ümber tänavanurga linna poole ruttavate inimeste sekka . </s> <s> Äkki jääb ta seisma , olles valmis tagasi pöörduma . </s> <s> " Kuidas ta tohib ! " kohiseb temas viha . </s> <s> " Mis õigusega ta tohib minu nime niiviisi ... ; ? </s> <s> Kes on talle seda lubanud ! ? " </s> <s> Ta läheb edasi löödult , mõistes , et ta ei saa Peetu , seda taktitundetut mühakat , keelata ega karistada . </s> <s> Ja samas tekib temas allasurumatu igatsus Heino järele , tema külmade huulte järele , mis ometi võivad põletada ja sulatada , tema targa näo ja vaigistavate sõnade järele . </s> <s> Ah , kui ta tohiks ainult tema juurde sõita ! </s> <s> Üheks ainukeseks päevaks ! </s> <s> Üheks tunniks ! </s> <s> Jah , üheks tunniks . </s> </p>
<p> <s> ... ; Istudes " Ikaruses " ja kihutades mööda asfaltteed Murrumäe poole , kahetseb Kaili , et ilm on sombune ja hall . </s> <s> Aga kui ta üsna veerikka jõe lähedal bussist väljub , lööb tuulehoog pilvevati laiali ja mööda lagendikku hakkavad jooksma helendavad vöödid . </s> <s> Veel enne , kui ta jõuab sillale , sinab taevas tema üle ja päike särab säärase soojusega , et tekib tahe mantel seljast ära võtta . </s> <s> Kuid Kaili ei tee seda , sest metsamajandi kontor , kus ta Heinot loodab leida , asub sealsamas silla lähedal . </s> </p>
<p> <s> See on suur puumaja nagu vanaaegne pastoraat , mille trepist Kaili kõheldes üles läheb . </s> <s> Ta ei hakka midagi küsima meeste käest , kes maja ees mootorrataste juures kohmitsevad , ka mitte nende käest , kes talle avaras kõledas koridoris vastu tulevad . </s> <s> Ta on otsustanud , et läheb kõige tähtsama mehe juurde , läheb otse direktori kabinetti ja nõuab sealt , kus töötab Heino Oll . </s> <s> Aga kui ta pikas kitsas , stendide ja plakatitega kaunistatud vaheruumis õiget ust otsib , pöördub üht klaasialust korraldav näitsik tema poole küsimusega : </s> </p>
<p> <s> " Keda te soovite ? " </s> </p>
<p> <s> " Direktorit ... ; või ... ; " Kaili satub ärevusse : " Kus siin töötab seltsimees Oll ? " </s> </p>
<p> <s> " Insener Oll ? </s> <s> See uks seal paremat kätt . " </s> </p>
<p> <s> Tundes , kuidas uudishimulikud silmad teda uurivad , </s> </p>
<p> <s> läheb Kaili kiiresti vahekäigu lõppu ja koputab juhatatud uksele , millel seisab silt : " Metsamajandi insenerid " . </s> <s> Vastust ootamata astub ta sisse ja kohe näeb seda , keda vajab . </s> <s> Laua taga püsti , seljaga ukse poole seisab Heino Oll ja räägib telefoniga . </s> <s> Vaade on tal seejuures suunatud aknasse , otsekui igatseks ta siit kitsast , laudu , kappe ja inimesi täistuubitud toast välja , metsa . </s> </p>
<p> <s> Seistes ukse juures ja oodates kõne lõppu , tunneb Kaili peaaegu samasugust pinget , nagu nende tutvuse algul . </s> <s> " Lõpeta ! </s> <s> Ma olen siin ! </s> <s> Lõpeta ! " hüüab ta hääletult ja Heino Oll panebki telefonitoru ära , pöördub ning nende pilgud kohtuvad . </s> <s> Kaili loodab näha üllatuse rõõmu , kuid miskipärast märkab ta teise näol üksnes ehmatust . </s> <s> Ta mõistab , et on tulnud sobimatul ajal , ja ruttab küsima : </s> </p>
<p> <s> " Kas ... ; kas sul on väga kiire ? " </s> </p>
<p> <s> Enne , kui ta saab vastuse , püüab ta kinni ühe kõrvalpilgu . </s> <s> Õieti meenub see talle alles hiljem , kui ta kõike uuesti valuga üle elab . </s> <s> Sel hetkel rahustab teda Heino vastus : </s> </p>
<p> <s> " Ei . </s> <s> Ainult ... ; kui sa mind natuke ootaksid . " </s> </p>
<p> <s> " Ma ootan seal , " viitab Kaili koridori poole . </s> </p>
<p> <s> Ukse taga oodates püüab ta meelde tuletada , mitu aastat tagasi lõpetas akadeemia see kahupäine blondiin , kelle töölaud asub nüüd Heino Olli laua vastas . </s> <s> Kas mitte siis , kui tema alles õppimist algas ? </s> <s> Nüüd on ta siin insener , kasutab Heinoga sama telefoni , naeratab üle laua . </s> <s> Naeratagu ! </s> <s> Aga miks ta teda , Kailit , nii üleolevalt vaatas ? </s> </p>
<p> <s> Heino ei lase end kaua oodata . </s> <s> Nad lähevad kõrvuti üle silla ja Kailile tundub , et pikk ja raske talv on lõppenud ja kevad jõudnud . </s> <s> Väike lagendik rohetavate metsade keskel on täis päikest . </s> <s> Ühtepidi lõhestab mõne halli majaga asustatud lagendikku sügavasängiline jõgi , teistpidi helendav asfaltlint . </s> <s> Mõnikümmend meetrit sillast eemal mitme sildiga teeviida juurest käänab teerada metsa ja nagu kokkuräägitult lähevad nemadki sinna . </s> <s> Vaigutamise nooltega rikutud mändide all lähenevad nad teineteisele ja jälle tunneb Kaili sisemiselt naeratades , kui külmad on Heino huuled ja kui kuumaks võivad nad muutuda tema suul . </s> </p>
<p> <s> Leidnud murdunud männi , istuvad nad sellele . </s> <s> Heino võtab peast pehmepõhjalise kaabu ja seda põlvel pikkamisi keerutades jutustab Murrumäe metsamajandist , direktorist , inseneridest ja sellest , kui vähe on tal aega ja kui raske on Murrumäelt Tartusse pääseda . </s> <s> Tihedalt tema kõrval istudes kuulab Kaili , silmad poolkinni , nägu vastu kevadist päikest , mis särab läbi hõredate männilatvade . </s> <s> Aeg-ajalt vaatab ta kõneleja poole nagu kontrollides , kas teine ikka istub ta kõrval või on see ainult petlik tuuleõhk , mis sõnu sosistab Ei , see on siiski Heino , tema rahulik-ilus nägu tarkade , prillide taha peidetud silmadega ja korralikult vasakule kammitud helepruunide juustega , millest üksainus pehme lokk langeb oimukohale . </s> <s> Heino särk on puhas ja lips kinnitatud nõelaga nagu alati , ta püksid on korralikult pressitud . </s> <s> Seda kõike märgates tõuseb Kaili südamesse tuttav kindlus . </s> <s> Jah , Heinos on kõik koos – tarkus , töökus ja korrektsus . </s> <s> Ja just niisugusena Kaili teda armastabki . </s> </p>
<p> <s> " Aga ikkagi ... ; " katkestab Kaili noormehe jutu , " miks sa Tartust nii äkki ära tulid ? </s> <s> Seal oleks ju ... ; " </s> </p>
<p> <s> " Kallis tüdruk ... ; " muigab Heino . </s> <s> " Ka meie päevil ei saa keegi elada paljast entusiasmist . </s> <s> Siin teenin ma vähemalt poole rohkem ja ... ; Kevadel hakatakse siia jõe kaldale metsamajandi töötajatele elumaja ehitama . </s> <s> Sügiseks saaksin ka korraliku korteri ja siis ... ; " </s> </p>
<p> <s> Kaili mõistab . </s> <s> Ta teab , et kõik on nende vahel juba ammugi otsustatud , sõnadeta kokku lepitud , võib-olla juba sellel korral , kui nad ühel ja samal ajal raamatukogus andsid ära raamatud ja vaikides kõrvuti sammusid Toomemäele . </s> </p>
<p> <s> " Sina muidugi ei tahaks siia metsapõhja tulla ? " küsib Heino nagu muuseas . </s> </p>
<p> <s> " Miks sa seda küsid ? </s> <s> Sa tead , ma tulen sinna , kuhu lähed sina , " mõtleb Kaili , kuid ütleb : </s> </p>
<p> <s> " Sa pidid ju aspirantuuri ... ; ? " </s> </p>
<p> <s> " Pidin . </s> <s> Võin selle teha ka kaugõppe korras . </s> <s> Tartus peaksin elama endist viisi pead-jalad koos ja kuluks vähemalt kolm-neli aastat ... ; " </s> </p>
<p> <s> " Mina võin oodata ... ; ükskõik kui kaua , " pahvatab Kaili , kuigi hoopis vastupidist tunneb . </s> </p>
<p> <s> " Sa peaksid uhkem olema , " naeratab Heino . </s> <s> " Pole hea , kui tütarlaps on nii alandlik . " </s> </p>
<p> <s> Alandlik ... ; On ta alandlik ? </s> <s> Kas saab olla alandlikku ja mittealandlikku armastust ? </s> <s> Tema tunneb ainult säärast , mis on valmis kõik ohvriks tooma , kõik , mis tuua on . </s> <s> Aga miks Heino seda ei mõista ? </s> </p>
<p> <s> " Kas sa tahad , et ma mängiksin sinuga pimesikku ? </s> <s> Kui sa seda tahad , siis ... ; " </s> </p>
<p> <s> Kaili ei tea isegi , mis siis . </s> <s> Ta tunneb ainult , et midagi kratsib südant , mille ema surm on nii hellaks teinud . </s> <s> Ta tõuseb männitüvikult ja sammub eemale , läheb nagu poolpime läbi palukavarte , muutes suunda ainult siis , kui kasvav puu edasiminekut takistab . </s> <s> Alles natukese aja pärast jookseb Heino talle järele , võtab ta oma käte vahele ja pahandab : </s> </p>
<p> <s> " Kaili , miks siis nii ? </s> <s> See oli ju ainult nali ! " </s> </p>
<p> <s> " Nali ... ; Võib-olla . </s> <s> Mina ei saa praegu naljast aru ja mul on nii raske . " </s> </p>
<p> <s> " Unustasin , " vabandab Heino . </s> <s> " Anna andeks . " </s> </p>
<p> <s> Kaili surub pea ta rinnale ja nutab nuuksudes nagu kord ammugi pimedas Emajõe kaldal Peedu rinnal ja nagu ta Heino juures veel iialgi pole nutnud . </s> </p>
<p> <s> " Ma ei lähe siit enam ära ! " hüüab ta nuuksudes . </s> <s> " Ei , ma ei lähe Tartusse tagasi . </s> <s> Ma ei taha olla üksi . </s> <s> Ükskõik , kuhu sa jääd või lähed , ma jään sinu juurde ! </s> <s> Miks me peaksime ootama nagu narrid ? " </s> </p>
<p> <s> Heino ei ütle midagi , ainult hoiab teda oma vastas , vaadates üle tema õla . </s> </p>
<p> <s> " Sul on ju tuba . </s> <s> Õppida ma niikuinii praegu ei saa . </s> <s> Ma hakkan siin tööle . </s> <s> Hakkan kas või trasse raiuma . </s> <s> Ja ma aitan sul su töö jaoks materjali koguda , mustandeid ümber kirjutada . </s> <s> Eks ? </s> <s> Ütle midagi ! " </s> </p>
<p> <s> " Mis ma peaksin ütlema ? </s> <s> Sa oled solvunud ja ma ei taha sind rohkem solvata . </s> <s> Aga see , mis sa räägid , on võimatu . " </s> </p>
<p> <s> " Mispärast ? </s> <s> Miks Epul ja Jaanul polnud võimatu ? " </s> </p>
<p> <s> " Noh ... ; kas sa tahad meid nendega võrrelda ? </s> <s> Sa mõtle , mis inimesed ütlevad , kui sa niiviisi siia jääksid . </s> <s> Ja su ema ... ; Sa mõtle temale ... ; " </s> </p>
<p> <s> " Inimesed ! </s> <s> Ema ... ; Ema ei hoolinud , mis inimesed ütlesid . " </s> </p>
<p> <s> " Võib olla , et ei ... ; Aga see on siiski võimatu . </s> <s> Inimene , kes elab ühiskonnas , peab ikkagi maksvaid tavasid arvestama . </s> <s> Juba sellepärast , et sa alles matsid ema , ei sobiks sul ... ; Ja üldse pole hea niiviisi , uisapäisa . " </s> </p>
<p> <s> " Plaani järgi , eks ? </s> <s> Ettenähtud plaanis ettenähtud ajal ? " </s> </p>
<p> <s> " Kas või seda . </s> <s> Kogu elul peab olema süsteem , süsteemikindlus . </s> <s> Ja – ma ei tahaks , et inimesed minu abikaasast halba rääkida võiksid . </s> <s> Ma tahan , et ta oleks kõigiti väärikas . " </s> </p>
<p> <s> " Mis siis minu väärikust vähendaks ? </s> <s> Kui ma lubasin oodata , olin ma alandlik ; kui ma tahan kohe sinu juurde tulla , olen ma ebaväärikas . " </s> <s> Ja sirutades käe Heino silmade poole , hüüab Kaili kibedusega : </s> </p>
<p> <s> " Võta need prillid eest ! </s> <s> Ma tahan näha sinu silmi ! </s> <s> Võta eest ! </s> <s> Näita , mis nende taga on ! " </s> </p>
<p> <s> Heino püüab ta vehkiva käe kinni ja niiviisi teda enda vastas hoides ja talle tõsiselt silma vaadates ütleb : </s> </p>
<p> <s> " Sa võid näha ka läbi prillide . </s> <s> Aga ma ei tohi teisiti , sest kui sina ei taha tunnistada , et me ei ela üksikus kosmoselaevas , vaid maa peal inimeste seas , siis pean mina seda ka sinu eest tegema . </s> <s> Kord oled sa mulle selle eest veel tänulik . " </s> </p>
<p> <s> " Hea küll , " ütleb Kaili väsinult . </s> <s> " Lähme maantee äärde . </s> <s> Ma sõidan esimese bussiga , mis siit mööda läheb . " </s> </p>
<p> <s> " Kuhu ? </s> <s> Kuhu sa nii järsku sõidad ? " </s> </p>
<p> <s> " Sinna , kus sinul ei ole vaja minu tegude ega mõtete eest vastutada . " </s> </p>
<p> <s> " Kaili , " ütleb noormees tõsiselt . </s> <s> " Ma ei taha , et me nii lahkume . </s> <s> Sa süüdistad mind asjata . </s> <s> Aga ... ; Sa oled praegu lihtsalt liialt erutatud ja see kõik ... </s> <s> Noh , lepime ära ! " </s> </p>
<p> <s> Ta tuleb Kaili järel maantee äärde . </s> <s> Nad vaikivad . </s> <s> Kui buss tulba juures peatub , annab Kaili Heino Ollile kätt : </s> </p>
<p> <s> " Tahaksin , et see buss sillast alla või vastu puud puruks sõidaks ! " ütleb ta , tõmbab oma sõrmed Heino pihust ära ja on ühe hüppega bussis . </s> <s> Istunud bussinurka , ei tõsta ta enam silmi ega vaata tagasi , nagu poleks tal kedagi sinna tulba juurde seisma jäänud . </s> </p></div2><div2 type="alaosa"><head> III </head>
<p> <s> " Kuradi mehed ! " kirus Arras kantseleisse tormates . </s> <s> " Metsaülem peab neil ees ja taga olema ! </s> <s> Lõpeb bensiin otsa – metsaülem muretsegu või " Družbad " jäävad seisu ; on vaja uut saeketti – jälle metsaülem jooksku . </s> <s> Ja nüüd on nad teetrassi kolm meetrit kitsama raiunud – vohh ! </s> <s> Puuvirnad jäävad kraavidele ette ! </s> <s> Mitte ei mõista , mille pagana eest see trassimeister palka saab ! " </s> </p>
<p> <s> Arras ei osanud ega tahtnud päeva jooksul kogutud muresid üksi kanda , ta tõi need koju , puistas niisugusel toonil minu ette , nagu oleksin mina kõiges süüdi . </s> <s> Nagu seekordki . </s> <s> Müts peas , pintsakuhõlmad laiali , jäi ta minu töölaua lähedale seisma . </s> <s> Vaatasin teda , oma " poisikest " , ja mulle tundus jälle nagu ikka ja alati , et pintsak on Peedule kitsas , et see pigistab tema laiu õlgu . </s> <s> Ometi oli see hallitähniline varandus alles Ukuarule tuleku eel ostetud . </s> <s> Kas Peet ikka veel kasvas ? </s> <s> Kahekümne nelja aastaselt peaks inimene olema juba täis kasvanud . </s> </p>
<p> <s> " Noh , ütle siis midagi ... ; ! " </s> </p>
<p> <s> Mis ma pidin talle ütlema ? </s> <s> Kaasa kiruma või rahustama ? </s> <s> Või ütlema , et ta tegi mõtlematult , kui edutas Mägede Kuninga trassimeistriks ? </s> <s> Minna ju hoiatas teda ja minagi käskisin kaaluda . </s> <s> Siis ta aga ei pidanud meie " ütlemisi " mikski . </s> <s> Mida ta nüüd ootas ? </s> <s> Jah , igasuguste aruannete , töökorralduste ja eriti aga nende tema kirumiste-puistamiste kaudu teadsin küll kõigest , mis Ukuaru metskonnas toimus , kuigi ise peaaegu et kantseleist välja ei pääsenudki . </s> <s> Teadsin , missugune tegu oli kevadiseks külviks maapinna ettevalmistamisega , missugused hädad sanitaarraide plaani täitmisega , sellega , et töömehed ei tahtnud kaugelt käia ega mõistnud ka linnukeste moodi oksal elada . </s> <s> Teadsin , et teetrassi raiumine ei edenenud nii nagu loodetud ja et metsavalvekordonite remondile ei võinud sel sügisel mõeldagi . </s> <s> Teadsin ka , kui kaugel olid järve paisutamise ja uue maja projektid ja isegi seda , mis metsamajandis toimus , sest Peet kihutas sinna vähemalt paar korda nädalas . </s> <s> Selle järgi , kuidas ta käik Liivalaiale õnnestus , kiitis ta direktor Vahtramäed või siis sõimas teda tuhvlialuseks , arvates vist , et seesama Epp , kes teda alati on kaitsnud , nüüd " peadirektorina " talle kaikaid kodaraisse püüab loopida . </s> <s> Mina teadsin hästi , et Epp Peetu milleski ei tahtnud takistada , sest neil paaril korral , mis ma Ukuarul oleku ajal Epuga olin kohtunud , nägin ja sain aru , et Epp endist viisi oli vaimustatud nii oma mehest Jaanust kui ka Peedust . </s> <s> Epule meeldis see , kuidas Jaanu rühmas Liivalaia metsamajandi ülesehitamisel , nagu seegi , kuidas Peet Ukuaru uueks tahtis muuta . </s> <s> Aga temagi võimuses polnud kõike anda , mida Peet vajas , ega aidata , et ta soovid päevapealt võiksid täituda . </s> </p>
<p> <s> Elu on midagi muud kui unistused . </s> </p>
<p> <s> Arras siples plaanide , projektide , eelarvete kammitsais , aga veel hullemini igasuguste pisitakistuste võrgus . </s> <s> See vihastas teda ja pani kiruma . </s> <s> Kuid see oli elu . </s> <s> See oli tema , Peet Arrase elu . </s> <s> Aga kus oli minu elu ? </s> </p>
<p> <s> Mina olin Peet Arrase naine , kes teeb söögi , katab laua , peseb pesu , ajab ette mõne nööbi ja kohendab õhtul ning hommikul üles magamiskoiku . </s> </p>
<p> <s> Jah . </s> <s> Ja ma olin Ukuaru metsaülema " abi " , kes töötab läbi , jahvatab peeneks ja paneb õigesse lahtrisse arvud-andmed , mis metsavahid ja tehnikud kantseleisse kokku toovad . </s> </p>
<p> <s> Arras kirus ja vandus , kuid see ei takistanud teda võidurõõmsal näol ringi jooksmast . </s> <s> Minul polnud põhjust või õigust vanduda , aga – oh , kuidas oleksin tahtnud seda teha ! </s> </p>
<p> <s> Arras puistas välja , mis tal puistata oli , andis mõne käsu raamatupidajale või minule , lõi mütsi kõvemini pähe ja läks , et kihutada metsamajandisse , kolhoosi , sovhoosi või siis sõtkuda mööda metsa , teha jälgi igasse vahtkonda , korraldada , kontrollida , kiita , vihastada ja kiruda ... ; ja kantseleist läbi tulles laduda meile jälle virnade kaupa paberimäärimise tööd ette . </s> <s> Oh jaa – ta jooksis ka abi eest , tegi möödaminnes temagi välistöö ära , hoolitses , et ta naisel oleks hästi " kerge elu " . </s> </p>
<p> <s> Esimesed öökülmad panid kaseladvad mändide vahel leegitsema . </s> <s> Ukuaru org ja mets selle ümber paistis imeilus . </s> <s> Mina aga ei saanud õieti värsket õhkugi ruumi lasta , sest aknad lahti ei käinud . </s> <s> Liiga rutusti oli see kolikamber kantseleiks ümber kohandatud – kel siin oli aega hingedele-obadustele mõelda – , nael sisse ja kõva küll ! </s> <s> Ei Viha-Mihkel , Mägede Kuningas ega Arraski mõelnud seda kambrit kobides neile , kes siin päevade kaupa pidid istuma . </s> </p>
<p> <s> Võib-olla oleksin pidanud võtma eeskujuks raamatupidaja , selle kannatliku ja ustava inimese , kelle metsamajand naabermetskonnast Ukuarule oli mõistnud meelitada . </s> <s> Ühesuguse rahuga töötas ta hommikust õhtuni , kohendas ainult aeg-ajalt oma halle õrnu juuksekiharaid , mis raamisid tema omal ajal kahtlemata väga ilusat , nüüdki veel ühtlaselt ovaalset nägu . </s> <s> Ebba Kullerkupp ei vihastanud ega naernud iialgi ja võib-olla just seetõttu oli ta nägu püsinud nii puhas ning kortsudeta . </s> <s> Ainult üsna lähedalt võis näha ta silmade ja suu ümber seda joonekeste võrku , mis tunnistas , et aeg ruttab halastamatult ja sellest hoolimata , kas naerad või nutad . </s> </p>
<p> <s> Aeg ruttas halastamatult ... ; aga kaks naist istusid hämaras ruumis samal kohal , ilma telefonita , ilma elektrita ... ; </s> </p>
<p> <s> Aeg ruttas halastamatult . </s> <s> Akna taga vihises tuul , kiskus kased alasti , rabistas vihma vastu akent . </s> <s> Arras ja Minna kadusid juba varahommikul kes kuhu , minu tee aga käis kapi tagant , kus seisis meie säng , laua juurde , ja sealt tagasi kapi taha . </s> </p>
<p> <s> " Met-san-dus ... ; " </s> </p>
<p> <s> Kus ta oli , see metsandus , mida ma mitu aastat olin õppinud ? </s> <s> Nendes paberites , nendes aruannetes , nende aktikaante vahel ? </s> <s> Või hakkab ta paistma mulle kord hiljem , nagu kõik hea ja ilus pidi mulle kord hiljem siia Ukuarule järele jõudma ! ? </s> </p>
<p> <s> * </s> </p>
<p> <s> ... ; Need päevad , mil kantseleisse ilmus vana Tammeriik , kujunesid mulle pühapäevadeks . </s> </p>
<p> <s> Kobistanud parasjagu aega trepil , tuli ta sisse , ümmargune kõht tähtsalt ees , pika varrega piip paremas suunurgas . </s> <s> Poetanud kustunud piibu korraks pihku , hüüdis ta madalal mõmiseval häälel : </s> </p>
<p> <s> " Tere päevast , tütrekesed ! " </s> </p>
<p> <s> Tundsin selgesti , et see tere pole muud kui pilge ja nögamine . </s> <s> Vanamees pilkas raamatupidajat , kes oma aastaid püüdis varjata kohevile siblitud juustega , ja nögas mind . </s> <s> Muidugi – ealt oleksin võinud küll olla Sass Tammeriigi tütar , kuid tegelikult olin ju tema vastane , kui mitte öelda vaenlane . </s> <s> Mina ja Arras , meie mõlemad olime need , kes lükkasid Sass Tammeriigi kõrvale , surusid ta tagasi tehniku kohale ja solkisid niiviisi vanamehe pensioni . </s> <s> Tõepoolest , talle oleks olnud kasulik , kui me natukene oleksime kannatanud , nii palju Ukuarule tulekuga viivitanud , et ta aasta lõpuni oleks võinud metsaülemaks jääda . </s> <s> Ent me ei teinud seda ja nii oli selge , miks vanamees Arrasele igas asjas vastu püüdis mõmiseda . </s> </p>
<p> <s> Ent mulle meeldis ta väga . </s> <s> Pean tunnistama , et mul on meestega mõnigi kord huvitavam kui naistega , eriti sääraste vanade , palju läbi elanud elutarkade meestega nagu Sass Tammeriik . </s> <s> Võib-olla tuleb see sellest , et mu südames on lapsest saadik üks tühi koht , kuhu mul kedagi pole olnud panna . </s> <s> Ehk seepärast vahtisingi vaimustusega , kuidas kuldsed tärnid ja tammelehed vana tehniku kuue lõkmeil välkusid , kui ta end aeglase pidulikkusega käänas . </s> </p>
<p> <s> Kippusin endamisi arutama , et kui siin kantseleis abi laua taga keegi peab istuma , siis võiks see olla tema , Sass Tammeriik . </s> <s> Tema jalad on juba rangis soodes sõtkumisest , nüüd võiks ta siin istuda raamatupidajale seltsiks ja popsutada piipu . </s> <s> Mina aga saaksin siis vabaks metsalinnuks . </s> <s> Aga kui ma sellest kord tasapisi Arrasele rääkisin , seletas ta mind välja naerdes : </s> </p>
<p> <s> " Kui poleks tulnud meie , oleks võetud mõni teine . </s> <s> Vana Tammeriiki poleks ei metsaülemaks ega abiks kinnitatud . </s> <s> Ta oli ainult ajutine kaa-tee , ja ime , et ta sedagi oli . " </s> </p>
<p> <s> Kõige peale vaatamata oleksin soovinud , et Peet vanameest rohkem arvestaks , teda kuulda võtaks . </s> <s> Võib-olla poleks see siis nii valvsalt pingul ja ma oleksin võinud ta tulekust hoopis suuremat rõõmu tunda . </s> </p>
<p> <s> Juba see , et Tammeriigi Sass esimesel tulekul kantseleis piipu ei süüdanud , polnud õige mäng . </s> <s> Ma teadsin , et ta suulagi kipitas hirmsas suitsuhimus . </s> <s> Piilusin teda – kas ta , narr , siis tõesti kardab , et oleme siin kantseleis niisamasugused suitsupõlgurid ja tulekartjad nagu Arras . </s> </p>
<p> <s> Võtsin sahtlist tikutopsi – see seisis seal nii-öelda igaks juhuks , krapsasin tiku põlema ja hüüdsin : </s> </p>
<p> <s> " Ruttu , seltsimees Tammeriik , ruttu ! </s> <s> Ma põletan sõrmed ! " </s> </p>
<p> <s> Oi , missuguse mõnuga ta piipu popsis ! </s> <s> Mitte ahnelt suurte suutäitena , vaid ettevaatlikult , pisikeste meelitavate tõmmetega . </s> <s> Piip rippus tal nüüd vasakus suunurgas , käsi toetas seda hellalt . </s> <s> Paksude terashallide juustega pea hoidus seejuures veidi paremale kaldu , silmad kulmupuhmakate all tõmbusid unistavaiks ja lühikene sirge nina hakkas nohisema rahulolust . </s> </p>
<p> <s> Toetasin küünarnukid lauale , kummardusin üle laua rohkem piibutaja poole ja laususin nagu mõnd saladust tunnistades : </s> </p>
<p> <s> " Mulle meeldib piibusuits . </s> <s> Tal on isesugune lõhn . " </s> </p>
<p> <s> " Soo ... ; " </s> </p>
<p> <s> Ta vaatas mind kahtlevalt . </s> <s> Paberid , mida ta oli tulnud tooma , krabisesid ta paremas käes . </s> <s> See käsi oli töömehe käsi , sõrmed jämedad nagu parajad pulgad . </s> <s> Teadsin juba Minna kaudu , et Sass Tammeriigi käed polnud mitte ainult piipu ja sulepead hoidnud , vaid neil oli tulnud ka saagi kiskuda ja kirvest vibutada . </s> <s> Jah , see oli keeruline lugu . </s> </p>
<p> <s> " Kas ... ; kas sinu isa suitsetas ? " </s> </p>
<p> <s> Ta sinatas mind esimesest päevast peale ja mulle polnud see vastumeelt , kuigi ma üldiselt liigset familiaarsust ei salli . </s> </p>
<p> <s> " Ma ei tea , " tunnistasin ausalt . </s> <s> " Aga ma olen teda alati piibuga kujutlenud . " </s> </p>
<p> <s> " Kujutlenud ? " küsis ta uurivalt . </s> </p>
<p> <s> " Ma pole teda kordagi näinud , " teatasin tõtt . </s> </p>
<p> <s> " Kuidas siis nii ? " päris ta erilise tähelepanuga . </s> </p>
<p> <s> " Juhtub mõnikord . " </s> </p>
<p> <s> Ta pilk puuris , nagu tahaks mind läbi näha , pöördus siis ära , süüvides kuhugi kaugele . </s> <s> Niiviisi – kustumisohus piip vasakus suunurgas ripakile , vaikis ta hulk aega . </s> <s> Ärkas siis nagu unest , kahmas piibu suust , uuris seda kahetseval ilmel ning noogutas : </s> </p>
<p> <s> " Jah , tütreke , mõnikord juhtub . " </s> </p>
<p> <s> Oleks ta selle asemel poole sõnagagi küsinud , kuidas siis niiviisi võib juhtuda , võib-olla oleksin jutustanud talle sealsamas kõik , mis ma tilgakestest kokku olin kogunud , ja mida ma seni võiks öelda et mitte kellegagi polnud jaganud . </s> <s> Ma ei mõista isegi , miks oli mul korraga säärane vajadus pihtida ja just sellele vanamehele . </s> <s> Kas ma tahtsin oma usaldusega teda enda ja Peeduga lepitada , või oli see midagi muud . </s> </p>
<p> <s> Minna kaudu teadsin , et Tammeriigi Sassi elukõver oli õige mitme jõnksuga , oma kuuekümne viie eluaastaga oli ta paar korda läbi teinud peaaegu kõik tõusud ja mõõnad , mis üks metsamees ametiredelil võib teha ... ; ja hoopis rohkemgi . </s> <s> Olin varemgi kuulnud , et kodanlikul ajal tuli mõnelgi ülikooli lõpetanud metsateadlasel , kel polnud võimukat onu , alustada karjääri metsavahina . </s> <s> Sass Tammeriik võis taevast tänada , et sai hea metsavahikoha , suurte viljakate maadega , kus andis pidada mitu lehma ja piimaga raha teenida . </s> <s> Et aga Sassi kiskus rohkem metsa kui põllule , pidi ta abiellumisel mõtlema naisele , kes majapidamise mured enda peale võtaks . </s> <s> Ta leidis tööka talutütre , suure kondiga , valge nahaga , parajalt kauni , kes pealegi oli lõpetanud kodunduskooli . </s> <s> Osav noorik kogus koort ja võid , valmistas kohupiima ja juustu ning sõitis aeg-ajalt hobusega lähedale maakonnalinna , kus tegi turul kõik kiiresti rahaks . </s> <s> Mõne aja pärast kutsus üks konvendikaaslane Sass Tammeriigi oma metskonda metsnikuks , ehitas talle seal uue majagi . </s> <s> Sassil oli juba paar last , ta naine aga endist viisi ümmargune , tubli ja töökas . </s> <s> Sass võis talle nüüd sulase abiks palgata , ise aga hulkus ikka metsas , karjatas metsavahte ja ta metsamehe-kuulsus kasvas . </s> <s> Mõned aastad enne sõda sai ta Liivalaiale metsaülemaks . </s> <s> Liivalaia oli Sass Tammeriigi kohtadest kõige viletsam , ei olnud seal õiget põldu ega õiget karjamaad – oli üksnes metsaülema au . </s> <s> Naine pahandas ja turtsus , mees aga oli rahul , sai inimestega hästi läbi , popsis piipu , laskis jäneseid ja tegi alevis meestega kaitseliidu drilli ... ; ning sihtis naisi , kel oli kitsam nägu ja peenem piht kui ta oma eluseltsilisel . </s> </p>
<p> <s> Kui ma sellest viimasest Tammeriigi Sassi kombest esimest korda kuulsin , hakkasin teda vaatama isesugusel pilgul , otsekui pinnides , kas tal pole kuskil mõnd kogemata sündinud tütart . </s> <s> Narr mõte , sest mis oli minul sellega tegemist ! ? </s> <s> Jah , minugi isa oli olnud metsaülem , kuid ema oli mulle mitmel korral kinnitanud , et ta sõja ajal otsa sai . </s> <s> Ometi kippusin nüüd seda vanameest nähes kujutlema ja endalt küsima , missugune võis ta olla kahekümne viie aasta eest , kas ta võis olla " kõige ilusam , kõige parem , kõige ausam ja kõige targem inimene maailmas " . </s> <s> Kas ehk võis ? </s> </p>
<p> <s> Minu nurumisest hoolimata ei rääkinud ema , kus oli asunud metskond , kus töötas mu isa . </s> <s> Aga ta ei salanud seda , kuidas nende tutvus oli alanud ja heade naabrite ning oma fantaasia abil võisin seda lugu täiendada . </s> <s> Kui nüüd Sass Tammeriik mind üle laua vahtis , oleksin tahtnud talt küsida : kas sa tundsid üht naist , kel oli piklik karmivõitu nägu ja sedamoodi juuksed nagu minul ? </s> <s> Kas su tee pole ehk temaga kokku sattunud ? </s> <s> Vaata , ma tean , et see naine polnud norutaja , vaid omamoodi toimekas , ta oskas uuel töökohal võita mõne aastaga ümbruskonna lugupidamise . </s> <s> Hiljuti ehitatud koolimaja juures ei kasva tema tulekul ühtegi puud , sügisesed tuisud ja talvised tuuled vuhisevad seal vabalt . </s> <s> Õpetajale see ei meeldi . </s> <s> Ta toob kaugelt puukoolist õunapuid , paneb need laste abil mulda ja läheb siis ilupuid otsima . </s> <s> Esimeses metskonnas , kust ta neid loodab saada , pakutakse talle läätspuud , teises magesõstart . </s> <s> Kui ta kolmanda metskonna kantseleis seletab , et vajab koolimaja juurde varjuks midagi ilusat ja erakordset , tuleb metsaülem ise temaga puukooli seda erakordset valima . </s> <s> Koos kõnnivad nad läbi üsna suure istanduse ja metsaülem soovitab õpetajale tamme ja saart , vahtrat ja pärna . </s> <s> Kuid õpetaja raputab pead . </s> </p>
<p> <s> " Siis ei mõista ma teile enam midagi pakkuda , " kahetseb metsaülem . </s> <s> Ta on pikk ja uhke rühiga , kuigi juba halliseguste juustega . </s> </p>
<p> <s> " Andke mulle neid ! " näitab õpetaja kõrgete püramiidsete puude poole , mis kasvavad grupiti ümber metskonnamaja . </s> <s> " Ainult niisugused uhked , kõrgusesse tungivad puud sobivad koolimaja juurde . " </s> </p>
<p> <s> " Nulgusid meil taimeaias ega puukoolis ei ole , " tunnistab metsaülem kahetsedes . </s> </p>
<p> <s> " Aga mina tahan nimelt neid ! " teatab õpetaja , vaadates metsaülemale väljakutsuvalt silma . </s> </p>
<p> <s> " Nimelt neid ? " küsib metsaülem ega pööra pilku ära . </s> </p>
<p> <s> " Ma võin anda teile ainult metsikuid taimi , mis on kasvanud nõnda-öelda omavoliliselt suurte puude all , " teatab mees . </s> <s> " Neid on meil ühe kvartalisihi ääres kraavikaldal . </s> <s> Kuid ma pean hoiatama – pole teada , mis neist välja tuleb . " </s> </p>
<p> <s> " Küllap me seda näeme hiljem , " rõõmustab õpetaja . </s> </p>
<p> <s> " Pole kindel , kas nad üldse kasvama lähevad , sest nende juurekava pole õieti välja arenenud , " püüab metsaülem ikka veel isemeelsele naisele aru pähe panna . </s> </p>
<p> <s> " Näidake , kus nad on ! " nõuab viimane . </s> </p>
<p> <s> Kõik noored puud hakkavad kasvama , viimseni . </s> <s> Ja hakkab kasvama poolehoid kahe inimese vahel . </s> </p>
<p> <s> Õigel ajal – või pole see enam õige aeg ? – jätab õpetaja maha õunaaiaga ja noorte nulgudega kaunistatud koolimaja ning otsib uue koha kaugel endisest . </s> </p>
<p> <s> Siis algab sõda . </s> </p>
<p> <s> Õpetaja võib vastata lapse nõudmisele , et sõda viis isa ära . </s> <s> Oli see tõsi ? </s> <s> Tõsi oli , et sõda viis paljude laste isad . </s> </p>
<p> <s> Sõjad ja maailmavaadete sõjad lõid segi paljud kodud , nad viisid ära ka Sass Tammeriigi , algul kodust , siis kodumaalt . </s> <s> Viieteistkümne aasta jooksul , mis ta Siberi metsades puid saagis , jõudsid lapsed suureks kasvada ja naine end mehest lahutada . </s> <s> Amnestia järel oleks Sass Tammeriik pidanud jääma sinna , kus teda töömehena tunti , või minema sinna , kus teda üldse ei tuntud , kuid tema tuli tagasi Liivalaiale . </s> <s> " Ma pole kedagi tapnud ! " õigustas ta oma tulekut ja läks tuttavasse metskonda tööd otsima . </s> <s> Endises metskonnamajas peremehetses metsatööstus , uus metsaülem elas alevis üürimajas . </s> <s> Tammeriigi Sassile anti metsavahikoht metskonna kõige kaugemas sopis , Mägede küla taga , otsekui selleks , et ta tutvuks nüüd ka selle pariga , mida ta metsaülemana harva nägi või ehk üldse ei näinud . </s> <s> Kuue aasta pärast sai ta Mägede jaoskonna metsnikuks ja kui loodi Ukuaru metskond , pani noor metsamajandi direktor tema turjale mõneks ajaks metsaülema kohustused . </s> <s> Ring oli saanud täis . </s> </p>
<p> <s> Ja siis tulime meie ... ; </s> </p>
<p> <s> Võib-olla oleksin pidanud Sass Tammeriiki pelgama või põlgama , võib-olla oleksin seda ehk teinudki , kui ta sõrmed poleks olnud nii mühklikud ja jämedad nagu pulgad , või ... ; kui ta ühegi korra oleks käänanud jutu oma pensionile . </s> <s> Ta ei teinud seda ja ma olin rõõmus , kui ta kantseleisse ilmus , ning ülimalt rahul , kui ta hakkas minuga vaidlema raiestike pärast , kuhu me tahtsime kevadel teha kuuseistutust . </s> <s> Olin rahul ja õnnelik , kui ta kõneles minuga nagu metsamees metsamehega või vähemalt nagu täiskasvanu täiskasvanuga . </s> <s> Peet ju ei pidanud mind igakord selle vääriliseks ! </s> </p>
<p> <s> * </s> </p>
<p> <s> ... ; Oh , kas ma võiksin elu lõpulgi unustada neid Ukuaru esimese sügise piinavalt pikki õhtuid ? </s> </p>
<p> <s> Temale , Arrasele , olid need õhtud küll veel liigagi lühikesed . </s> <s> Niipea , kui ta metsast koju jõudis , seadis ta end raamatupidaja vabaks jäänud laua juurde istuma ja hakkas klõbistama arvelauaga või tuhnima paberites , otsekui oleksime meie raamatupidajaga seda päeva jooksul veel vähe teinud . </s> <s> Põgenesin kööki , kus mul oli Minna armust üks pliidi- , riiuli- ja lauanurk . </s> <s> Sellest hoolimata , et see suur köögikoppel oli õhtuti täis seakartulite keedutossu , jäin sinna tihti kauemaks , kui õhtueine valmistamine nõudis . </s> <s> Püüdsin juttu ajada Minna emaga , selle luukondiks kuivanud eidega , kes peitis vasaku põse rätiserva taha , kuid kelle silmad olid teravad nagu kaks nõela . </s> <s> Kaua vaikis eit kiuslikult , nagu oleks ta tumm , aga lõpuks hakkas ometi üles sulama , poetades mõne pooltõrksa sõna mu pärimistele vastuseks . </s> <s> Ühel õhtul – keegi või miski oli teda vist pahandanud – istus ta köögutades oma sängi serval ning pomises : </s> </p>
<p> <s> " Jätan su üksi ... </s> <s> Võtan jalad selga ja lähen ära , lähen pojakese juurde ... ; pojakese juurde ... ; " </s> </p>
<p> <s> Ta kordas pominal neid sõnu nagu mingit palvet . </s> <s> Võib-olla ei märganudki , et ma seisin ta lähedal . </s> </p>
<p> <s> Oli aga ka neid õhtuid , kus ta õiendas padade-pannide juures õige krapsilt . </s> <s> Kuulsin , kuidas ta ühel säärasel õhtul väljast tulevalt tütrelt nõudis : </s> </p>
<p> <s> " Kas kirja vaatasid ? " </s> </p>
<p> <s> " Ah , sind ! </s> <s> Sa ei lase mul ninaotsagi tuppa pista , muudkui ... ; " vastas Minna ja ma märkasin ta hääles pahameele varjundit . </s> </p>
<p> <s> " Säärane ta on , " kaebas eideke pominal . </s> <s> " Muudkui hammustab . </s> <s> Aga ise jätab kirja vaatamata . </s> <s> Teine ootab vastust ja pahandab , et ema on ta ära unustanud . " </s> </p>
<p> <s> " Kas teie poeg elab kaugel ? " pärisin , teades juba , kellest on jutt . </s> </p>
<p> <s> " Pealinnas ! " teatas eit tähtsalt . </s> <s> " Ta on seal suur mees . </s> <s> Ja pojapoeg ... ; " </s> </p>
<p> <s> " Jäta nüüd , ema , küll teine kord ... " keelas Minna miskipärast , haaras seasöögiämbri ja kadus köögist . </s> </p>
<p> <s> Aga eit oli korraga nagu unest virgunud , ta pilgutas mulle koguni silma ning itsitas : </s> </p>
<p> <s> " Näe , ta on armukade . </s> <s> Kogu eluaja kaebab , et ma ta venda rohkem armastan kui teda . </s> <s> Va narrike ! </s> <s> Ikka veel ei tunne ema südant ega tea , et seal on lapsed – olgu neid või kümme – kõik kõrvuti reas nagu pääsukesed traadil . " </s> </p>
<p> <s> Minnat oleks võinud see teade rõõmustada , kuid mind muutis kurvaks . </s> </p>
<p> <s> Põgenesin köögist selle juurde , kes mulle ainukesena oli jäänud , oma " poisikese " juurde . </s> <s> Temal aga , nagu ei iialgi , polnud mahti minu meeleolu märgata . </s> <s> Hirmsasti tossava petrooleumilambi valgusel uuris ta mingeid raamatuid . </s> <s> Oh , see kole kümneliinine lamp , mille tahti tuli nõelaga üles ja alla seada , mis aga sellest hoolimata ühteviisi suitses ja tuba vinguga täitis ! </s> <s> Õige oleks olnud see suitsupuhuja uksest välja visata , järele joosta ja veelgi kaugemale virutada . </s> <s> Kuid Arras ei lubanud seda teha . </s> <s> Tema ta Liivalaia poest tõi , tema teda poputas ja taltsutas . </s> <s> Juba küllalt kaua oli ta lampi püüdnud " häälestada " , kuid ikka veel ei suutnud ta aru saada ega uskuda , et asi võib olla sama kindla iseloomuga kui inimene . </s> <s> Ja nii mürgitasid nad igal õhtul õhku : lamp ajas oma jonni ja Peet oma ; lamp suitses ja Peet töötas . </s> </p>
<p> <s> Lükkasin ukse laiali ning tõmbasin kopsu täis puhast niisket õhku . </s> <s> Väljas oli juba päris pime – maa ja mets paistis ühteviisi must . </s> <s> Ainult taevas helkis . </s> <s> Tuul kohises männilatvades , pehmelt ja laialt , nagu kuulutaks kevadet . </s> <s> Võib-olla see tuul oligi süüdi , miks sellel aastal käis üle Ukuaru oru üheksa talve ja ükski ei jäänud püsima ... ; </s> </p>
<p> <s> Seisin seal pimedas trepil , trots südames . </s> <s> Teadsin , et ka homme ei pääse ma metsa , ei homme ega ülehomme . </s> </p>
<p> <s> Vastumeelselt läksin sisse , otsisin Minnalt laenatud vanad " Loomingud " ja hakkasin neid lehitsema . </s> </p>
<p> <s> Lamp suitses . </s> <s> " Loomingu " lehtedele langes tillukesi tahmakübemeid ... ; </s> </p>
<p> <s> Peet ulatas üle laua mu ette raamatu mingi graafikuga , mingi risti ja põiki jooksvate joonterägastikuga ja käskis : </s> </p>
<p> <s> " Vaata , kas sa saad sellest aru ! " </s> </p>
<p> <s> " Mis see on ? " küsisin raamatule ainult ühest silmanurgast pilku heites . </s> </p>
<p> <s> " Siin on midagi pinnase struktuuri ja vee surve sõltuvusest , vohh ! – aga – mu pea ei mõika . " </s> </p>
<p> <s> Lükkasin raamatu tagasi . </s> </p>
<p> <s> " Milleks mulle seda vaja ? " </s> </p>
<p> <s> " Noh , kuule , inimesel on kõike vaja ! " </s> <s> Ta pööras paar lehte tagasi ja hakkas neid uuesti üle lugema . </s> </p>
<p> <s> Lamp suitses ... ; Vänge petrooleumihais pani mu pea valutama . </s> <s> Tõusin ja ütlesin : </s> </p>
<p> <s> " Kas me ei läheks nüüd magama ! " </s> </p>
<p> <s> " Mine ! </s> <s> Ma vaatan veel natuke , " vastas ta pead tõstmata . </s> <s> Jätsin ukse paokile ja läksin kapi taha , kus seisis meie säng , ikka seesama Minnalt saadud kitsas ja kõva üheinimesekoiku . </s> <s> " Armastajad võivad magada ka aialatil , " meenus mulle kuskilt kuuldud ütlus sel õhtul , kui ma esimest korda Peeduga sellesse sängi heitsin . </s> <s> Ja tõepoolest – vana kitsas koiku püüdis mõnikord tõestada , et rahvatarkus ei valeta . </s> <s> Aga nendel kordadel , mil pidin sinna aialatile üksi heitma , tundus see nii hirmuäratav , et mu käed ei tõusnud sviitrit üle pea tõmbama . </s> <s> Ka sel õhtul nad tõrkusid . </s> <s> Astusin tagasi Peedu juurde , puudutasin ta õlga ja palusin : </s> </p>
<p> <s> " Lähme , poisike ! " </s> </p>
<p> <s> Nüüd vaatas ta üles . </s> <s> Ta silmad paistsid mustad ja nagu vihased . </s> <s> Kuid ta tõusis , kahmas mu sülle ja viis sängi . </s> <s> Pani teki peale pikali , suudles ja ütles : </s> </p>
<p> <s> " Vohh ! </s> <s> Ja nüüd maga ! " </s> </p>
<p> <s> " Sina ka ! " nurusin teda lahti laskmata . </s> </p>
<p> <s> Ta pani hetkeks pea minu pea juurde , lamades kummuli mu kõrval , käsi üle mu rinna . </s> <s> Tõusis siis ja lausus : </s> </p>
<p> <s> " Ma vaatan veel pool tundi . " </s> </p>
<p> <s> Kiskusin end riidest lahti , tõmbasin pidžaama selga ja pugesin teki alla . </s> <s> Tekk tundus niiskena , " aialatt " mu all oli terav ja kõva . </s> <s> Tuli meelde mugav pehme voodi Tartus ühiselamus ja keha järgi koolduv kušett kodus . </s> <s> Ühiselamus käisid tüdrukud õhtuti üksteisele tekki ümber seadmas , kodus tegi seda ema siis , kui olin väike ja veel siiski , kui olin juba temast pikem . </s> <s> Nüüd aga ... ; Peet ei tulnud tekki seadma , ta ei mõistnud aimatagi kui tähtis see oli . </s> </p>
<p> <s> Nii ma seal lamasin selili külma niiske teki all ja vahtisin lakke . </s> <s> Aampalgid ja laelauad mustasid . </s> <s> Väljas mühises tuul ... ; Vana tool kääksatas aeg-ajalt ja oli kuulda , kuidas lehte keerati ... ; </s> </p>
<p> <s> Suigatasin . </s> <s> Vajusin unne . </s> <s> Kui ärkasin , näitas kell juba kolmandat tundi üle kesköö . </s> <s> Peet oli seadnud ajalehe lambile varjuks , et selle valgus mind ei segaks . </s> <s> Tuba oli maani täis hingematvat petrooleumihaisu . </s> </p>
<p> <s> " Tahad mind tappa ! " mõtlesin vihaga ja tõmbasin teki üle pea . </s> </p>
<p> <s> ... ; Ühel hommikul , kui meie toidutagavarad viimse kübemeni otsas olid ja kui ma Peedule teatasin , et lõunaks midagi lauale pole panna , hüüdis ta muretult : </s> </p>
<p> <s> " Pole viga , midagi ikka kombineerime ! " </s> </p>
<p> <s> " Mina ei mõista mittemillestki midagi teha , " vastasin päris pahaselt . </s> <s> Tema aga ütles nüüd nagu kellegi teisega vaieldes : </s> </p>
<p> <s> " Tähendab – tuleb õppida . </s> <s> Tuleb õppida organiseerima ja kombineerima ja ka mittemillestki midagi tegema . " </s> </p>
<p> <s> Seda viimast tarkust läks talle endale küll kõige rohkem vaja , sest ta ei kärsinud oodata , millal algab uus eelarveaasta ning avanevad vajalikud krediidid . </s> </p>
<p> <s> Palgaraha andis Peet minu kätte . </s> <s> Mina pidin olema tema majandusminister . </s> <s> Ma pidin hoolitsema , et me ots otsaga kokku tuleme , rohkemgi – et koguneks puutumata tagavara riiete , jalgrataste , suuskade ja kõige muu vajaliku ostmiseks . </s> <s> Otsustasin nii , et üks palk läheb meil elamiseks , teisega hakkame ostma . </s> <s> Ma ei olnud just harjunud kopikaid hoidma , kuid Ukuarul polnud võimalustki neid eriti loopida ja nii oleksin ehk selle ülesandega kuidagi toime tulnud , kui mitte Peet ise ... ; Jah , nii see oli : täna andis ta palga peaaegu et viimse pennini minu kätte " hoiule " , homme hommikul aga küsis : " Kas sa mulle raha ka annad ? " </s> <s> Muidugi andsin , sest tema oli see , kes Liivalaial käies hoolitses ka leiva ja leivakõrvase eest . </s> <s> Aga järgmisel või ülejärgmisel hommikul küsis ta jälle : " Kuule , mu rahakott on tühi – kas kingiksid ühe kümnelise ? " – " Eks võta , sa tead küll , kus su raha seisab ! " – käskisin mõnikord . </s> <s> Kuid ta ei võtnud , ta tahtis , et mina annaksin , sest siis polnud tal vaja vaadata , paljuke neid kümnelisi veel jääb . </s> <s> Mõistsin , et kümneline pole nii suur raha , et see kolm-neli päeva mehe taskus püsiks . </s> <s> Aga ikkagi ... ; Juhtus , et ta ei toonud selle eest koju muud kui paar lahtise koorukesega vormileiba . </s> <s> Kuhu ta raha pani ? </s> <s> Ta ei suitsetanud , ei joonud viina ega olnud eriti õllemaiaski ... ; Ostis ehk meestele , keda siia või sinna tööle nurus , kellega neid või teisi asju ajas ? </s> <s> Olin kuulnud , et mõnigi metsaülem on pidanud töömehele pudeli kännu peale lööma , saagi " määrima " , mõnele asjamehele " pistma " ja seegi mõte käis läbi mu pea . </s> <s> Pärisin . </s> <s> Kahtlustasin . </s> <s> Ta naeris . </s> <s> Aga kui ma rahule ei jäänud , vaid selgust nõudsin , seletas tujutult : </s> </p>
<p> <s> " Sa peaksid ise taipama . – Uus metskond , vohh ! – siin pole ju veel mitte midagi , ei naela ega nöörijuppi . </s> <s> Ja kõike ei saa ülekandega ... ; Eile tõin näiteks kolm paari hobuseraudu ja krihve . </s> <s> Tirdi mees kurtis viimati , et hobune on paljajalu ja et tema ... ; " </s> </p>
<p> <s> " Taevas hoidku , kas siis meie peame oma palga eest ... ; " </s> </p>
<p> <s> " Me saame selle raha ju tagasi , ainult et metskonnal pole sularahakopikatki ja ... ; " </s> </p>
<p> <s> " ... ; Ja meil on ! ? " hüüdsin vihaga . </s> <s> " Sa vaata , missugune sa välja näed – katkised kummikud , ikka ja alati seesama pintsakunäru , mantel ajast ja arust ! </s> <s> Mis metsaülem sa niisugune oled ! </s> <s> Aga kui sa nõnda raha laiali loobid , pole vormiriideid lootagi ! " </s> </p>
<p> <s> " Mulle pole midagi vaja , " vastas ta rahulikult . </s> </p>
<p> <s> " Aga minul on ! " nähvasin . </s> <s> " Ja ka sinul on ! </s> <s> Ma ei taha , et sa käid hullemini kui viimane metsatööline ! " </s> </p>
<p> <s> " Aga kui mul on niiviisi mugav ! " </s> </p>
<p> <s> " Mugav ! </s> <s> Issand jumal – saa aru , see on ju minu häbi ! " </s> </p>
<p> <s> " Mis häbi see on , et ma pole mõni hilpharakas ! " </s> </p>
<p> <s> " Hilpharakas sa just oledki ! " hüüdsin ma peaaegu et nuttes . </s> </p>
<p> <s> Mõistsin ise , et see polnud tema võrdlemiseks õige sõna , oleksin pidanud ütlema midagi tabavamat , midagi rängemat . </s> <s> Ta ei sallinud lipsu , ta käis , särgikaelus lahti , juuksed olid tal pikad , habe tihti ajamata . </s> <s> Kui ruttu võib küll inimene metsistuda ! </s> <s> Aga ei – ta pole parem olnudki , just samasugune metslane oli ta ka Tartus . </s> </p>
<p> <s> Ta püüdis mind rahustada , kinnitades , et – " sündigu sinu tahtmine ! " – varsti hakkab iga päev käima viigitatud pükstega , kuldpaelad käistel ja lõkmed lõua all . </s> <s> Ta lubas seda säärasel moel , nagu oleks see mingi ohver või häbiasi . </s> </p>
<p> <s> Ma mõtlesin kibedusega : aga mina ! </s> <s> Ma ise ! </s> <s> Ka mina olen Ukuarul metsistunud . </s> <s> Juba mitmendat nädalat kannan ühte ja sama seelikut ning sviitrit : söemasinaga on ju võimatu midagi korralikult siledaks saada – ja seda logisevat söemasinatki pean ma laenama . </s> <s> Mu juuksed on pikaks kasvanud , see ei sobi mulle põrmugi . </s> <s> Olen püüdnud neid lühemaks kruttida , olen maganud , lokirullid peas ja kael kange – aga soengu asemel tuleb välja midagi rumalnarri . </s> <s> Ja olgu veel see , mis on , aga kõik muu ... ; Mida olen ma nende kuude jooksul näinud , mida kuulnud , mida lugenud ? </s> <s> Ainus , kellega ma siin mõtteid võin vahetada , on Minna . </s> <s> Aga temagi viibib alatasa metsas , nii et mulle jääb ainult Ebba Kullerkupp ja eit . </s> </p>
<p> <s> " Kannatame kevadeni , vohh ! </s> <s> Küll näed , kõik läheb lahedamaks , " ergutab Arras mind lubadustega . </s> <s> " Hakkame toredasti elama , võtame ka lehma ... ; " </s> </p>
<p> <s> Lehma ! </s> <s> Vaat kus idee ! </s> <s> Elu ja unistused ! </s> </p>
<p> <s> Ma puhkesin naerma : </s> </p>
<p> <s> " Tõepoolest – sulle sobiks see suurepäraselt – käärid püksisääred üles ja kõnnid lehmakarja järel nagu Mägede Kuningas ! </s> <s> Ah-ah-haa ! " </s> </p>
<p> <s> " Karja pole meil vaja , aitab ühestki , " väitis tema , vehkis sõrmedega läbi salkude ja kinnitas : " Tõsi . </s> <s> Maal pole mõtet ilma lehmata läbi ajada . </s> <s> See , kes oskab majandada , võib metskonnas uhkesti elada . " </s> </p>
<p> <s> " Ja kumb meist siin siis seda lehma " majandama " hakkab ... ; ? " pärisin pilkavalt . </s> </p>
<p> <s> " Eks me siis vaata ... " tuli rahulik vastus . </s> </p>
<p> <s> Rumalus oleks olnud kogu seda juttu võtta tõsiselt juba sellegi pärast , et lehm ju ei kasva puu otsas nagu käbi , ta ei poe liiva seest välja ega kuku taevast . </s> <s> Võisin olla rahulik : kui Peet tõepoolest mõtleks lehma muretseda , tal polnud selleks jaksu . </s> </p>
<p> <s> Ta kiskus pintsaku hõlmad koomale , toppis mantlitüki selga , seades end Liivalaiale minema . </s> <s> Päris alandliku näoga tuli jälle minu juurde , nohises ning nurus : </s> </p>
<p> <s> " Kaieke , mul oleks täna natuke rohkem kaasa vaja ... ; igaks juhuks . </s> <s> Kui sa otsiksid nii ... ; paarkümmend rubla . " </s> </p>
<p> <s> Raamatupidaja kaapis juba trepi ees jalgu . – Metsavahi juurest , kus ta elas , oli Ukuarule mitu kilomeetrit , kuid ta ei jäänud iialgi hiljaks . </s> <s> Nii kaua , kui ta teisel pool ust seisis , oli mul veel võimalus Arrasele öelda , mis vaja . </s> <s> Ma kähvasin : </s> </p>
<p> <s> " Võta teatavaks – su palk on juba viimse kopikani otsas . " </s> </p>
<p> <s> " Aga sinu oma ? " </s> <s> Oh , kui süütult ta seda küsis ! </s> </p>
<p> <s> " Kuule , ma ütlen sulle – sa elad juba teist nädalat minu nahal . </s> <s> Aitab sellest ! </s> <s> Kui sa tahaksid osta endale uued püksid – annaksin , aga metskonna hobuse raudadeks – ei ! " </s> </p>
<p> <s> " Ma ei tahagi raudadeks . </s> <s> Oli kuulda , et Liivalaia kauplusesse tuleb elektrijuhet . </s> <s> Sa ju tead , kui defitsiitne asi see on . " </s> </p>
<p> <s> " Küll majand ostab ! " </s> </p>
<p> <s> " Nii võib juhtuda , et me sel talvel ei saagi valgust . </s> <s> Ja sa ise ... ; " </s> </p>
<p> <s> " Juhtugu ! " lõikasin vahele . </s> <s> " Mul ükskõik ! " </s> </p>
<p> <s> " Vohh ! " hüüdis ta , nagu oleks nüüd kõik selge ja korras , avas raamatupidajale ukse , teretas kenasti , aitas tal mantligi seljast , ulatas tooli – kõike säärase ebatavalise viisakuse ja lahkusega , nagu oleks just mingid käitumise kiirkursused läbi teinud . </s> <s> Läks seejärel välja , ei jäänud sinna kuigi kauaks , tuli kantseleisse tagasi väga heas meeleolus ja otsekui poleks meil äsja mingit arusaamatust olnudki , hüüdis : </s> </p>
<p> <s> " On aga täna tore ilm ! </s> <s> Ilusasti kohutanud ja ... ; Vohh ! nüüd tuleb küll vist õige talv . </s> <s> Kuule , Kai , kas sa ei tahaks ka ennast natuke tuulutama tulla ? </s> <s> Läheksime õige koos Liivalaiale , tooksime rohkem toidupoolist ja vaataksime natuke ringi . " </s> </p>
<p> <s> Ma ei hakanud arutama , kust see ime tuli , et ta mind kaasa kutsus . </s> <s> Ise kutsus ! </s> <s> Muidu ikka : " Kulla inimene , kas arvad , et mul on aega jalutada ! ? </s> <s> Ma pean jooksma seitsmepenikoorma saabastega ! " </s> <s> Või lihtsalt : " Aga kes siis kodus sinu töö teeb ! ? " </s> </p>
<p> <s> Nüüd õpetas rõõmsa õhinaga : </s> </p>
<p> <s> " Tõmba kummikud jalga – läheme otse mööda trassi . </s> <s> Näed ka , kuidas mehed seal müdistavad . " </s> </p>
<p> <s> Aga siis , kui olin minekuvalmis , sosistas ta salamisi : </s> </p>
<p> <s> " Võta natuke rohkem raha kaasa ... ; sa rääkisid kampsunist , võib-olla on tulnud midagi ilusat ... ; " </s> </p>
<p> <s> " Küll ma tean ise , mis ma oma rahaga teen , võtan või ei võta , " mõtlesin , kuid ei öelnud midagi , sest ei tahtnud minekurõõmu tüliga rikkuda . </s> </p>
<p> <s> Niipea , kui uksest välja astusime , hakkas ta fantaasia jälle uperpallitama . </s> <s> Taas püüdis ta mu silme ette nõiduda fatamorgaanasid tulevasest Ukuaru orust , meie uuest majast , järvest ja teest , mis pidi muutuma tähtsaks magistraaliks Liivalaia ja mere vahel , ning korrastatud metskonnast , mingist imepärasest dendroloogiaaiast . </s> <s> Teadagi polnud seal minu jaoks paremat osa kui praegune , ja seepärast , kui ta hakkas heietama metsavahtide elamutest , mille ümber pidid varsti õitsema õuna- ja kirsiaiad , küsisin norivalt : </s> </p>
<p> <s> " Kas sina need istutad või mina ? " </s> </p>
<p> <s> Ei jahutanud teda mu norimine , vastupidi – ta süttis veel enam . </s> </p>
<p> <s> " Need istutavad , kes seal elavad , vohh ! " kinnitas ta õhinal . </s> <s> " Või arvad , et nii on õige , nagu seni : inimene elab kakskümmend aastat kohapeal ja tahab veel kakskümmend aastat elada , aga ikka , nagu hakkaks hommepäev kolima . </s> <s> Säärane mentaliteet peab Ukuarult kaduma . " </s> </p>
<p> <s> Me läksime mööda laia teetrassi , mis mõne päeva eest oli jõudnud otsaga Ukuaru orgu . </s> <s> Praegu ragistasid trassirajajad juba Ukuaru oru ja Mägede vahel , üksnes Viha-Mihkel nokitses seal , kus Arrase kirumiste järgi trass liiga kitsas oli raiutud , püüdes seda viga nüüd vist parandada . </s> <s> Ent tema töö käis hoopis isemoodi : kui ta kirvega puuvibalikule lähenes , siis nii pikkamööda , nagu kardaks ta kirvest kasvava puu vastu tõsta . </s> <s> Lõi ta selle ometi lõpuks maha , ei jätnud ta seda sinna lamama ega visanud tagasikätt eemale , vaid viis kohe trassi keskele , passitas korralikult teiste hagude kõrvale , tehes seda nii pikkamööda ja täpselt nagu andeks paludes , et peab puu mullavalli alla mädanema seadma . </s> </p>
<p> <s> " Kus Kuningas on ? " nõudis Arras . </s> </p>
<p> <s> " Säh-noh-jah , kus mina seda tean või öelda mõistan , " laiutas vanamees käsi . </s> <s> Mulle paistis , nagu oleks ta veelgi väiksemaks ja kõhnemaks kuivanud , kuigi tal pintsakutüki asemel oli seljas paks , narmendava rinnaesisega vatijopp . </s> </p>
<p> <s> " Kuningas pidi ju ise ka iga päev platsis olema , et seda pettust siin parandada , " ägestus Arras , otsekui oleks vanamees milleski süüdi . </s> </p>
<p> <s> " Eks ta siis kuskil ole kah , " arvas Viha-Mihkel . </s> <s> " Aga mis häda teda siia tihnikusse ajab . </s> <s> Küll trassimeister leiab oma jaoks lagedamaidki kohti . " </s> </p>
<p> <s> " Mis ! ? </s> <s> On ta siis säärane kah veel ! ? " hüüdis Arras . </s> </p>
<p> <s> " Säh-noh-jah ! " laiutas vanamees käsi . </s> <s> " Ei mina tea midagi öelda ... ; " </s> </p>
<p> <s> " Kuradi kriukamees ! " kirus Arras , kui olime Viha-Mihklist juba parasjagu eemal . </s> <s> " Ahmib endale paremad paigad , aga näitab , et raius tihedat . </s> <s> Vaat sulle Kuningas ! " </s> </p>
<p> <s> " Eks ma öelnud ! " tuletasin talle meelde . </s> </p>
<p> <s> " Ütlesid – mida ? </s> <s> Et Kuningat ei maksa trassimeistriks sokutada ? </s> <s> Jah . </s> <s> Aga seda sa ei mõistnud öelda , keda siis ? </s> <s> Keda ? </s> <s> Viha-Mihklit või ? </s> <s> Või oleksin pidanud mõnele männile silmad pähe tegema ? " </s> </p>
<p> <s> " Aga see pole ju üldse metsaülema mure , see trassimeister ... ; " </s> </p>
<p> <s> " Vohh ! </s> <s> Nüüd alles leidsid ! </s> <s> Sina vist jätaksid kõik mured metsamajandi või koguni ministeeriumi asjaks ja muudkui ootaksid , käed ristis . </s> <s> Jah , lapsuke ? " </s> </p>
<p> <s> See " lapsuke " ajas mul hinge täis . </s> <s> Vihastusin ja andsin vastu : </s> </p>
<p> <s> " Igatahes säärane poisike ma küll ei oleks , et teiste tööd hakkaksin tegema . </s> <s> Igaüks tehku , mis tema kohus . " </s> </p>
<p> <s> " Vohh ! " hüüdis ta võidurõõmsalt . </s> <s> " Sa jäta need asjad rahumeeli minu mureks ! " </s> </p>
<p> <s> " Palun ! </s> <s> Aga ära siis hädalda , et Kuningas sind ninapidi veab ! " </s> </p>
<p> <s> Turnisime edasi mööda teetrassi , mis nagu kõrgete roheliste seintega tunnel läbi metsa Ukuaru poole sihtis . </s> <s> Kahel pool trassi valendasid puuriidad , needsamad , mille pärast Arras muret tundis , et nad kohati teekraavile ette jäävad . </s> <s> Head talveteed oli hädasti vaja , külma ja lund ja tugevaid traktoreid kui ka häid regesid ja vastupidavaid rangiroomi . </s> <s> Kelle mure see oli , et need enne ekskavaatorit kohale jõuaksid , metsaülema , metsamajandi direktori või vanajumala enda ? </s> <s> Mõistsin ainult , et " abi " asi see polnud ega tema mure ka mitte , ent mingit kergendust ma sellest ei tundnud . </s> <s> Sain aru , et ka siin jään ma kõrvalseisjaks , paljaks pealtvaatajaks . </s> <s> Varem või hiljem saab see tee valmis ja kõik , nii projekteerijad , trassiraiujad , ekskavaatori- , buldooseri- ja autojuhid , ka Minna ja Arras , jah , isegi Kuningas ja Viha-Mihkel võivad öelda : " Minu tehtud tee ! " </s> <s> Ja neil on õigus . </s> <s> Nad on ehitanud vajaliku asja , teinud tee , mida mööda hakkavad kõndima inimesed , liikuma rasked metsaveomasinad ja kihutama kerged sõiduautod . </s> <s> Nad võivad õigusega rõõmustada ja uhked olla , need mitmet masti teetegijad . </s> <s> Aga mina ? </s> <s> Kes sõidavad minu paberitel ? </s> <s> Koid ... ; </s> </p>
<p> <s> Nagu vedur kihutas Arras minu ees , küsimata , kuidas järele jõuan . </s> <s> Minugi jalgade küljes ei ripu kivid , kuid viisakuse pärastki oleks võinud Arras mõnikord üle õla vaadata . </s> <s> Seda , et ta mul ees laseks minna ja minu soovi järgi oma sammu seaks , ei tasunud mul unistadagi , oh ei , selleks tundsin oma meest liialt hästi . </s> </p>
<p> <s> Muidugi oli see mets siin kahel pool trassi Arrasele juba kenasti tuttav . </s> <s> Tal polnud vaja selleks seisma jääda , et öelda : " Näed , siia oleks hädasti kirvest vaja ! " või siis : " Vaata , missugused männipurakad , oma kolm tihu tuleb puust ! " </s> <s> Mina aga oleksin tahtnud tõepoolest vaadata ja temale kas või vastu vaielda . </s> <s> Kuid talle polnud seda vaja , ta ei andnud selleks mahti ega pannud minu arvamist tähele . </s> </p>
<p> <s> " Kuule , kas me ei põikaks korraks kvartal kolmekümnendale , " püüdsin ta tormamist takistada . </s> <s> " Vaataksime , mismoodi see peale harvendust välja näeb . " </s> </p>
<p> <s> " Kena pilt , " kinnitas ta . </s> <s> " Aga praegu pole aega – küll jõuad näha ! " </s> </p>
<p> <s> Ja ta pani edasi nagu maratonijooksja . </s> </p>
<p> <s> Alles siis , kui alevi esimesed majad paistma hakkasid , tasandas Arras sammu . </s> <s> Kätega kahele poole vehkides pistis ta kiitma : </s> </p>
<p> <s> " Vaata , kuidas see Liivalaia kasvab – päris silmanähtavalt kohe ! </s> <s> Aga on ka tore koht – raudtee ääres ja mets ümberringi – nagu sanatoorium ! </s> <s> Teist sarnast sa naljalt ei leia . " </s> </p>
<p> <s> " Kas tõesti ? " küsisin norivalt . </s> <s> " Aga Ukuaru ? " </s> </p>
<p> <s> Ta kukkus naerma , müksas mind sõbralikult ja hüüdis : </s> </p>
<p> <s> " Vohh ! </s> <s> Ukuaru – see on meil muidugi väljaspool arvustust ! </s> <s> Juba allikas ise on pärl ! </s> <s> Ja kui saame veel järve ja ... ; " </s> </p>
<p> <s> Oleksin tahtnud talle vastata : " Jah , poisike , kogu meie elu on väljaspool igasugust arvustust . </s> <s> Ja kui saame veel raketi , millega Kuu peale sõita ... ; vohh ! " </s> <s> Aga mis mõte oli temaga vaielda ? </s> <s> Tema nägi kõike ikka , nagu tema nägi , ja mina , nagu mina nägin . </s> <s> Ja ta ei teinud midagi , et ma hakkaksin tema viisi nägema . </s> </p>
<p> <s> Liivalaia ... ; Mis ta õieti oli ? </s> <s> Ei alev , ei linn – lihtsalt asula , mis aastakümneid kössitanud ühesugusena oma hallide majakestega keset metsa . </s> <s> Nüüd jah , kus siin oli metsamajand laiatarbetsehhiga ja metsapunkt estakaadiga , on Liivalaia saanud nagu tuule tiibade alla . </s> <s> Need tiivad ulatusid kenakeste individuaalmajakestena mõlemal pool raudteed juba üsna sügavale metsa sisse . </s> <s> See , et Liivalaia ümber kohisevad männid ja ta läheduses voolab jõgi , on muidugi ka tõsi , ja seepärast võis uskuda , et suviti meelitab Liivalaia linlasi . </s> <s> Kuid ikkagi ainult suviti . </s> <s> Meile oli see paik määratud aga elutsentrumiks nii suvel kui talvel . </s> </p>
<p> <s> Et otseteed metsamajandi juurde jõuda , valis Arras raja , mis viis mööda paarist pooleliolevast individuaalmajast . </s> <s> Esimese , sarikateni jõudnud hoone ümbrus oli vaikne ning tühi , teise õues aga üllatas meid täies tööhoos mees – Mägede Kuningas . </s> </p>
<p> <s> " Nät-sah , tahtsin täna natuke " era " teha , " vabandas ta meid märgates . </s> <s> " Kohe peremees jaol ! " </s> </p>
<p> <s> " Kellele sa seda " era " siin teed ? " nõudis Arras ja ma märkasin , kuidas ta endaga võitles , et vihahoogu alla suruda . </s> </p>
<p> <s> Kuningas irvitas naerda : </s> </p>
<p> <s> " Eks ikka iseendale ! </s> <s> Kord vintis peaga sai siia seda osmikest hakatud tegema . </s> <s> Nüüd nohistan teist , et oleks koht , kuhu sisse pugeda , kui seal Mägedel katus kaela kukub . " </s> </p>
<p> <s> Vaatasime seda pooleliolevat " osmikest " . </s> <s> See oli kõrge mansardkorrusega maja , oma kümmekond meetrit ühtepidi ja mitte vähem teistpidi . </s> <s> Eterniitkatus helendas tal peal , lai garaažiuks kõrges vundamendimüüris tunnistas , et ka majaaluse kasutamisele on mõeldud . </s> </p>
<p> <s> Lausa vägisi viis Kuningas meid lihvitud paeastmeid pidi üles , et näidata " osmikest " ka seestpoolt . </s> <s> Kõik oli seal juba valmis või peaaegu et valmis , ja kõik , niipalju kui ma asjast taipasin , esmaklassilise kvaliteediga : avar esik nagu tõeline vestibüül , valgusrikkad heleda tapeediga toad , ja veel köök ! </s> <s> Oo – köök säras nagu mõnes näitusepaviljonis : õlivärviga kaetud seinad , valgetest glasuurkividest pliit roostevabast terasest ukse ja praeahjuga ! </s> <s> Mõtlesin lausa kisendava kadedusega , et kui meil Ukuarus oleks säärane maja ... ; ! </s> <s> Ma ei tea , mis mõtles Arras , kuid erilist huvi ta selle toredusega tutvumiseks ei ilmutanud . </s> <s> Viskas pilgu ühte , siis teise tuppa , jäi Kuninga ette seisma ja küsis : </s> </p>
<p> <s> " Oled ise kõik teinud ? " </s> </p>
<p> <s> Kuningas võttis mütsiloti peast , kratsis siiliokastega kaetud kukalt ja teatas : </s> </p>
<p> <s> " Täpselt ! </s> <s> Siin on kõik minu ööd ja pühapäevad koos ! " </s> </p>
<p> <s> " Praegu pole öö ega pühapäev , " ütles Arras üsna teravalt . </s> <s> " Vaata , et sa homme trassil oled ! </s> <s> Muidu ... ; ! " </s> </p>
<p> <s> " Ära muretse , peremees , Kuningas on plaanid alati ületanud , ja ületab ka sel kuul ! </s> <s> Ei ma oleks siia sedapuhku nokitsema tulnudki , aga poiss kirjutas ja päris , et kui kaugel ma omadega olen – nät-sah , tal korterit kiiresti vaja . " </s> </p>
<p> <s> " Poiss ? </s> <s> Missugune poiss ? " nõudis Arras üleliia ägedalt . </s> </p>
<p> <s> " Või mul neid rohkem on kui üksainus , " teatas Kuningas otsekui kahetsedes . </s> <s> " Heinost-poiss ikka , seesama , kes ministeeriumis . </s> <s> Nüüd komandeeritakse teine siia Liivalaiale . </s> <s> Vana Vahtramäe on hädas , ei leia endale peametsaülemat , muudkui minister aidaku . </s> <s> See siis : Oll , hea mees , mine aita hädast välja ! " </s> </p>
<p> <s> Tulejuga käis mul neid sõnu kuuldes kehast läbi . </s> <s> Ei teadnud , kuhu vaadata , kuhu oma silmi peita . </s> <s> Mulle tundus , et nad mõlemad vahivad mind – Arras kahtlustavalt uurides , Kuningas aga laialt irvitades . </s> <s> Viha kerkis minus kõige vastu , Arrase vastu , kes mind Ukuarule tiris , direktor Vahtramäe vastu , et see endale kaadrit ei mõistnud valida , ja Heino Olli vastu , kes jälle mu teele kippus . </s> <s> Oleksin tahtnud kõigile virutada , ent ei võinud teha muud , kui pöörduda minekule ja hüüda üle õla : </s> </p>
<p> <s> " Me pidime vist metsamajandisse minema ... ; ? " </s> </p>
<p> <s> " Pea meeles , Kuningas , homme on tööpäev ! " mõmises Arras , aga mulle tundus , et tal oli hammaste taga hoopis midagi vängemat . </s> <s> Ta neelas selle vängema alla ning tuli mulle järele . </s> </p>
<p> <s> " Kuradi kulakuhing ! " siunas ta alles siis , kui Kuningas enam kuulda ei võinud . </s> </p>
<p> <s> " Miks sa seda talle suu sisse ei öelnud ? " pistsin mürgiselt . </s> <s> " Sa ei lubanud ju kedagi pilpa peal kandma hakata , aga nüüd kannad ometi ! " </s> </p>
<p> <s> " Kannata , kannata – las ma saan natuke jalad maha , küll siis näed , keda kannan , keda mitte ! " põrutas ta mulle vastu ning minust möödudes pistis suurte sammudega metsamajandi peahoone poole . </s> </p>
<p> <s> ... ; Leidsime nad mõlemad direktori kabinetist , väikese Jaanu Vahtramäe ja ta suure naise Epu . </s> <s> Kes teab , mis neil parajasti päevakorral oli , kas mingi metsamajanduse probleem , kaadriküsimus või perekondlik asi , ent niipea , kui nad meid nägid , heitsid nad selle kõrvale , olles ühteviisi huvitatud Ukuarust ja meie elust . </s> <s> Arras kinnitas , et kõik on korras – lausa ime , kui kergesti ta äsjase pahanduse unustas – , jah , et kõik on korras , ainult et kiiresti on vaja traktorit , et saaks trassilt puuvirnad ära vedada , ja buldooserit , mis lükkaks Ukuaru oru natuke laiemaks ning kraabiks uue maja keldrisüvendi valmis . </s> <s> Ta tõendas , et ekskavaatorgi tuleks teiselt objektilt natukeseks Ukuarule meelitada , et see enne külma veel teekraavid sisse tõmbaks , nii et mullavall saaks vajuma . </s> <s> Seejärel kinnitas ta , et direktor ise peaks neile energiamüügi meestele rohkem kannale käima , et nad alajaama ehitamise ikka selle aastaarvu sees ette võtaksid . </s> <s> Ja veel oli tal kümmekond " pisinõudmist " , mis ta juukseid tagasi loopides ja vohhitades ühe hooga välja ladus , nii et direktor kätega tõrjuvalt vehkima hakkas : </s> </p>
<p> <s> " Kulla mees , sa mõtled vist , et Liivalaial on üksainus metskond ! </s> <s> Noh , ja pealegi – näed ju , et majandiski on kõik alles pooleli . </s> <s> Unustad , et ma tulin samuti tühja koha peale ja olen siin ... ; näed , oma juuksekarvadki peast ära jaganud ! " </s> </p>
<p> <s> Tõepoolest – need paistsid tal olevat üsna hõredaks jäänud . </s> <s> Ta nägu oli lohkus , lõualuud nähtavad ja mis kõige imelikum – seljas polnud tal tärnidega vormikuube , vaid lihtne poolpidune pintsak nagu Arraselgi . </s> <s> Ka Epul polnud vormirõivaid , kuid ta paistis endist viisi esinduslik , korpulentne , kuigi mitte paks . </s> <s> " Võimas naine " , nagu Mägede Kuningas teda iseloomustas . </s> <s> Kuigi Arras Eppu miskipärast " peadirektoriks " armastas tituleerida , ei hakanud see " peadirektor " nüüd meeste kärina sekka tükkima . </s> <s> Esitanud ainult raieplaani täitmise kohta paar küsimust , sosistas ta mulle : </s> </p>
<p> <s> " Jätame nad ... ; Lähme parem lapsi vaatama ! " </s> </p>
<p> <s> Iga kord , kui ma metsamajandisse juhtusin tulema , tiris ta mind oma laste juurde . </s> </p>
<p> <s> Läksime läbi pika koridori ja siis maja teisele korrusele , kuhu oli püütud mahutada nii direktori kui ka paljude teiste metsamajandi töötajate korterid . </s> <s> Küllap see neetud korterikitsikus oligi peapõhjus , miks ka direktor Vahtramäe oli kaadriga hädas . </s> <s> Direktori enda ja metsakasutuse inseneri jaoks oli ainult kaks väikest tuba tillukese köögiga . </s> <s> Kuid need toad asusid ikkagi uues majas , olid suurte akendega , valge laega ja ühe perekonna jaoks – mitte nii nagu meil seal Ukuarus . </s> </p>
<p> <s> Epp ei rutanud ust avama . </s> <s> Silmad täis seletamatut sära , pöördus ta minu poole ning sosistas : </s> </p>
<p> <s> " Kuuled ! </s> <s> Niiviisi võtavad nad hommikust õhtuni ! " </s> </p>
<p> <s> Kuidas võis teda rõõmustada see põrgulärm , müdin , kisa ja kilkamine , mis toast kostis ? </s> <s> Tal oli neid juba kolm , neid " rõõmuallikaid " , kõik aasta-poolteisese vaheajaga , ja täiesti omapead . </s> <s> Nagu metslased kargasid kaks tüdrukukest meile vastu , sukad ripakil jalas , põlled põigiti ees . </s> <s> Võrguga kaitstud voodis kisendas kolmas Vahtramäe võsuke . </s> </p>
<p> <s> " Tütred on isasse , eks ? – mõlemad tumedad ja peene kondiga , poeg minusse , blond ja ... ; ta kaalus mul sündides juba üle nelja kilo . " </s> </p>
<p> <s> Ma ei mõistnud Jaanut pidada tumedaks , tal olid päris tavalised tuhkjaspruunid juuksed – aga ju ta Epu silmis oli tume . </s> <s> Kaheksakuuse poisi pead katsid alles vaevumärgatavad udemed ja oli võimatu ennustada , kas võib loota blondi või brünetti . </s> <s> Näoplaani , silmade ja suu järgi paistis poiss küll ema poeg olevat . </s> <s> Võib-olla on Epul õigus , et ta saab ka heledad juuksed ja kui tal peaks tulema ema laia otsaga pöialgi – mis siis sellest ! </s> <s> Nii et Epu silmad võisid särada : tema lastega oli kõik hästi ! </s> </p>
<p> <s> Ta tõstis kiiruga mõne tooli otse , tõmbas põrandavaiba sirgeks , pani väiksema tütre sukatripi ja suurema põllenööbi kinni . </s> <s> Seejärel haaras pliidi kohale seotud nöörilt mähkme , silus seda põlve peal ning naeratas vabandavalt : </s> </p>
<p> <s> " Näed , nii see käib : esimesele triigitakse , teisele vaalitakse , kolmandale hõõrutakse peo vahel ... ; " Laotanud mähkmed diivanile , tõstis ta poja voodist välja . </s> <s> Poiss siputas mõnuga kuival asemel – ta oli oma vanuse kohta tõepoolest päris kenake tükk , ümmarguse kõhu ja paksude voltis reitega . </s> <s> Kõik kolm – nii ema kui õed näitasid teda mulle ilmse uhkusega . </s> <s> Aga enne , kui jõuti mähkmed kinni keerata , laskis vägilane suures kaares ilusa joa üle diivaniääre põrandale . </s> <s> Vaimustusega vahtisid õed seda juga ja ema kiitis : </s> </p>
<p> <s> " Näete , kui tubli ! </s> <s> Jaaku teab , et emal pole aega lappe </s> </p>
<p> <s> pesta ! " </s> </p>
<p> <s> Ta seadis lapse mähkmeisse ja tõstis ta sülle , et talle rinda anda . </s> <s> See oli lopsakas valge rind , mille vastu poiss end ahnelt surus . </s> </p>
<p> <s> Sellel ajal , kui ema väikest venda toitis , otsis väiksem tüdruk kuskilt nurgast mingi valge rätikukontsu , mille keskele oli tõmmatud sõlm , ja seda järele vedades kordas pehmel pudikeelel : </s> </p>
<p> <s> " Iia ämme , iia ämme ... ; " </s> </p>
<p> <s> " Iira emme on pähh ! " tõmbas suurem õde kontsu väiksema käest ja viskas diivanile , kuid väike tüdruk pistis kiljudes kisendama : </s> </p>
<p> <s> " Iia ämme , iia ämme ... ; " </s> </p>
<p> <s> " Anna rätik ta kätte , mis sa tast pillitad ! " käsutas Epp vanemat tütart . </s> <s> Väike tüdruk sai kontsu kätte , toppis selle nurga suhu ja puges niiviisi rätikunurka lutsides venda toitva ema külje äärde . </s> </p>
<p> <s> Vaatasin ja vangutasin pead : </s> </p>
<p> <s> " Kuidas sa nendega küll toime tuled ! ? </s> <s> Ja veel töötad ... ; ? " </s> </p>
<p> <s> " Mõnikord olen küll nagu laip , " tunnistas Epp . </s> <s> " Aga elu ilma lasteta – see poleks ka midagi . </s> <s> Vaata , kui toredad nad on , naljakad ja ... ; Jaanu armastab lapsi , õhtuti on ta siin nendega pikali , mürab ... ; See on talle puhkuseks . </s> <s> Muidugi – lihtne mul just pole . </s> <s> Öösel ei saa õieti magada . </s> <s> Igal hommikul tõusen kell viis , aga mõnikord jäävad toidunõud ikkagi pesemata . </s> <s> Nägid – praegugi on kraanikauss neid täis . </s> <s> Pärast tööd siis ... ; hea , et kõik on ühes majas , võib vahetevahel pea üle ukse pista ... ; " </s> </p>
<p> <s> " Aga sul tuleb ju ka metsas käia ... ; " </s> </p>
<p> <s> " Muidugi ... ; Ja eks ma käigi . </s> <s> Siis peab Jaanu neil siin silma peal . </s> <s> Mõnikord , kui tal mahti on , läheb ta ise minu eest . </s> <s> Aga tal on seda tööd ka alati üle pea ja muresid ... ; Palju metskondi , suured plaanid ja siis veel need ehitused . </s> <s> Töömehi pole kuskilt võtta , kes on , need nõuavad tohutut päevapalka – aga palgad on ju normeeritud . </s> <s> Peab oskama kombineerida ... ; kuid Jaanule on see vastumeelt . </s> <s> Siis veel see , et ... ; pead nendega koos pudelit kergitama , muidu ära hakka rääkimagi . </s> <s> Mõnikord on hirm , et majand jääb pankrotti ... ; ei jõua plaane täita , materjal jääb metsa ja ... ; krediidid külmuvad kinni . </s> <s> Aga kes seda arvestab või aru saab . </s> <s> Mehed tulevad metskonnast ja muudkui nõuavad ... ; " </s> </p>
<p> <s> Ta ohkas , tõstis rinnale magama jäänud poja võrgu taha sängi ja lõpetas : </s> </p>
<p> <s> " Jah , kui Jaanu poleks nii väsimatu ... ; Ainult ma kardan ta tervise pärast – ei ole tal ju päeva ega öö vahet ja ta ei hoia ennast põrmugi . " </s> </p>
<p> <s> Ta ei hoia ennast ... ; Kas Peet hoiab , kui ta ööd läbi üleval istub ? </s> <s> Aga mina pole mõelnud , kuidas see ta tervisele mõjub , olen vihane olnud , et rahulikult magada ei saa . </s> </p>
<p> <s> Nagu mingi süütunne puges mu põue , ja et sellest vabaneda , küsisin : </s> </p>
<p> <s> " Epp , ütle ausalt , oled sa ... ; oma eluga rahul ? " </s> </p>
<p> <s> " Kas sina pole ? " küsis ta vastu . </s> </p>
<p> <s> " Ütle siis sedagi , mitu korda olete te siit Liivalaialt teatris käinud ? " </s> </p>
<p> <s> Ta puhkes naerma , viitas lastele : </s> </p>
<p> <s> " Kui need siin enam teatrit ei tee , siis hakkame käima ! " </s> </p>
<p> <s> " Tartus olid sa ometi ... ; " </s> </p>
<p> <s> " " Kesktormaja " ! </s> <s> Jah , ma tormasin seal oma jao ära , nüüd on teiste kord . </s> <s> Aga kes teab , kui natuke rohkem mahti saan ... ; Praegu ... ; näed , majandil pole juba mitu aega peametsaülematki . </s> <s> Kõik tuleb meil Jaanuga teha . " </s> </p>
<p> <s> Oleksin võinud lasta selle jutu ühest kõrvast sisse , teisest välja , teha end lolliks ja süütuks . </s> <s> Kuid lõin nina püsti ja ütlesin : </s> </p>
<p> <s> " Noh , te pidite ju nüüd saama selle peametsaülema ... ; päris ministeeriumist kohe ! " </s> </p>
<p> <s> Ta vaatas mulle uurivalt otsa , seejärel tõendas : </s> </p>
<p> <s> " Jah , Oll ise tahab tulla – pealinna elust vist isu täis . </s> <s> Jaanu poleks teda ehk võtnud , kuid ... ; Kõik nõuavad viisakat korterit , vanal Ollil on aga maja , näed , siinsamas metsa ääres . </s> <s> Nii et see mure jääks meil ära . " </s> </p>
<p> <s> Ja siis peale mõtlikku pausi : </s> </p>
<p> <s> " Ega ... ; ega sinul ometi selle vastu midagi ole ? " </s> </p>
<p> <s> Hakkasin naerma , võib-olla ehk üleliia valjultki : </s> </p>
<p> <s> " Minul ! </s> <s> Mis see minule peaks korda minema , kes teil siin Liivalaial laudade taga istuvad ! " </s> </p>
<p> <s> " Neil Liivalaial istujatel tuleb mõnikord ikka ka metskondades käia , ka Ukuarul ... ; " </s> </p>
<p> <s> " Ja mis siis ! ? " </s> </p>
<p> <s> " Ma mõtlen ka . </s> <s> Sa ometi ei kahetse , et sa Peeduga ... ; ? " </s> </p>
<p> <s> Väljast kostsid tuttavad , rasked ja kiired sammud . </s> <s> Nagu omainimene tuli Arras mürinal sisse . </s> <s> Ta näost paistis , et on direktoriga kaubale saanud või kokku leppinud . </s> </p>
<p> <s> Tüdrukukesed hüppasid talle vastu , andsid kätt , tegid niksu . </s> <s> Peet kobas taskuis , otsis kavalal näol hästi kaua – ja ime , leidis paar paberis kommi . </s> <s> Mis ajast need tal seal peidus küll olid ! ? </s> </p>
<p> <s> Istunud diivani äärele , tõstis ta jala üle põlve ja , sirutades käed laste poole , kutsus neid kiikuma . </s> <s> Kordamööda ronisid tüdrukud Peedu jalale ja ta kiigutas neid üles-alla , üles-alla ... ; Tundus , nagu oleks see kõigile tuttav mäng , nagu oleks Peet varemgi käinud siin lapsi kiigutamas . </s> </p>
<p> <s> " Kuule , sul võiks juba endal säärane ponts põlve peal olla , " naeris Epp , kui Peet lõpuks väiksema tüdruku sülle kahmas . </s> </p>
<p> <s> " Oled sa hull ! " vastasin Peedu eest . </s> <s> " Meil pole endalgi õiget peakohta . " </s> </p>
<p> <s> " Noh , kevadeks-suveks saate uue maja , nii et oleks aeg sellele asjale mõelda . " </s> </p>
<p> <s> Heitsin käega : </s> </p>
<p> <s> " Kes teab , mitme kevade taga see maja veel on ! " </s> </p>
<p> <s> " Pole midagi , " naeris Peet mulle kelmilt otsa vahtides . </s> <s> " Kui sina seda vaeva ette võtta ei taha , sünnitan ise kaksikud ! </s> <s> Vohh ! " </s> </p>
<p> <s> Ah , missugune loba ! </s> </p>
<p> <s> Tuletasin meelde , et peame kauplusesse minema . </s> <s> Ta pani lapse põrandale , tõusis ja oli sedamaid minekuvalmis . </s> </p>
<p> <s> Väljas , kui me olime kahekesi ja paraja aja vaikinud , ütles ta ootamatult : </s> </p>
<p> <s> " Epul on tore perekond ! " </s> </p>
<p> <s> " Tore ! " hüüdsin puudutatult . </s> <s> " Tead sa ka , nad on terve päeva täiesti omapead ! " </s> </p>
<p> <s> See ei üllatanud teda põrmugi . </s> </p>
<p> <s> " Ja mis neil viga ? " </s> </p>
<p> <s> " Nad võivad ju üksteisel silmad peast välja torkida ! " </s> </p>
<p> <s> Ta rõkkas naerda : </s> </p>
<p> <s> " Muidugi võivad . </s> <s> Aga neil pole vist säärast kommet – silmad on neil kõigil peas . </s> <s> Küllap nad on sama arukad kui nende ema . " </s> </p>
<p> <s> " Soo ! " </s> <s> Tundsin , kuidas vimm minus jälle käärima hakkas . </s> <s> " Sa pead seda arukuseks : igal aastal laps ! " </s> </p>
<p> <s> " Koos lõbusam kasvada . " </s> </p>
<p> <s> Ah ! </s> <s> Seesugusega vaielda ! </s> <s> Mõistlikum oli vait olla või siis leida uus teema . </s> <s> Küsisin , kuidas jutuajamine direktoriga lõppes . </s> <s> Ta otsekui süttis : </s> </p>
<p> <s> " Uueks aastaks on meil valgus majas – vohh ! </s> <s> Järgmisel kuul läheb alajaama ehitamiseks lahti – Vahtramäe pumpas energiameestele ja ma kuulsin oma kõrvaga . </s> <s> Nii et see asi hakkab jooksma . </s> <s> Ja siis ... ; Mitte Ukuaru üksi , vaid ka Tammeriigi Sass ja Mägede mehed saavad valguse . </s> <s> Ja kui on juba tee ning elekter , võime Mägedele teha niisuguse moodsa asula , et ... ; Toome sinna vähemalt kaks metsavahti – ütleme , Kaikavõhma ja Tirdi vahtkonna omad . </s> <s> Ka kolmanda jaoskonna tehnikule lööme Mägedele lossi üles ja lepingutööliste jaoks kah . </s> <s> Vohh ! </s> <s> Ruumimaad seal jätkub ja jääb ülegi . " </s> </p>
<p> <s> Sääraste plaanide vastu polnud mul midagi . </s> <s> Kahtlesin ainult , millal need teoks saavad . </s> </p>
<p> <s> Poe uksel jäi Peet seisma , lõi endale peoga vastu pead ja hüüatas : </s> </p>
<p> <s> " Vohh ! </s> <s> Unustasin ära . </s> <s> Tahtsin ju Epu käest raha laenata . </s> <s> Poes pidi olema elektrijuhet . </s> <s> Seda juhust ei või ometi mööda lasta ! " </s> </p>
<p> <s> Ma ei öelnud musta ega valget , muigasin ainult . </s> <s> Teadsin , et ta sööks enne oma mütsi ära , kui et laenama läheks . </s> <s> See jutt laenamisest sihtis minu südame ja rahakoti peale . </s> <s> Oodaku ta ! </s> </p>
<p> <s> Astusin poodi . </s> <s> Ta tuli kobinal järele . </s> </p>
<p> <s> Teadagi – ei olnud seal mingit ilusat-head kampsunit . </s> </p>
<p> <s> Aga elektrijuhet tõepoolest oli . </s> </p>
<p> <s> ... ; Nad tulid siis , kui me neid kõige vähem ootasime . </s> <s> Tulid kolmekesi – Epp , direktor Vahtramäe ja ... ; uus peametsaülem Heino Oll . </s> </p>
<p> <s> Niisiis – Heino Oll ei tulnud Ukuarule ei põdra- ega jänesejahi ajal , ta tuli tuulisel novembrikuu lõpupäeval ja tuli kontrollkäigule . </s> </p>
<p> <s> Arras oli tampinud kogu hommikupoole metsas ja istus just köögis , et sealsamas lauanurgal süüa korraga nii hommiku- kui ka lõunasöök . </s> <s> Ta kühveldas taldrikule virna muredaid kartuleid , kuid , tabanud mu etteheitva pilgu , ruttas vabandama : </s> </p>
<p> <s> " Sa ära vaata nii ... ; tapvalt . </s> <s> Ma olen seest lage nagu kevadine küün . </s> <s> Kui sa ainult teaksid , kui palju ma täna ringi kihutasin ! " </s> </p>
<p> <s> Tõstsin ise ta kartulikuhjale seenevirna peale ja ütlesin leplikult : </s> </p>
<p> <s> " Söö siis , poisike , ja ära vehi kahvliga ! " </s> </p>
<p> <s> Ei tea isegi , mispärast täitis mind mõnikord heatahtlik hellus Peedu vastu , eriti siis , kui ta oli nii väsinult alandlik ja kohmetu . </s> <s> Jäin seisma ta kõrvale , toetades käe tema toolileenile , nagu teevad emad , kui nad valvsal pilgul jälgivad , et laps sööks kõhu täis . </s> <s> Peedule see ei meeldinud . </s> <s> Ta tahtis , et istuksin tema vastas , et ta suutäite vahel oma " aruannet " ette kandes võiks mulle näkku vaadata . </s> <s> Teadsin seda ja tahtsin oma kohale minna , kuid kuulsin mootorratta mürinat ja nägin õue sõitvat tsiklit . </s> <s> Sõidukit juhtis väike Jaanu Vahtramäe , tema taga istus Epp ja korvis ... ; Korvis tõid nad kaasa linnamehe . </s> </p>
<p> <s> Arras lükkas taldriku söömata jäänud toiduga eemale ja ruttas tulijaile vastu . </s> <s> Mis minulgi muud üle jäi ! ? </s> </p>
<p> <s> Ei mäleta enam , kuidas see teretamise tseremoonia läks , kas ma Ollile kätt andsin või ei . </s> <s> Tean ainult , et asi oleks olnud palju hullem , kui seal poleks olnud Eppu ; rippusin tema nagu päästerõnga küljes . </s> </p>
<p> <s> Mehed ruttasid kõigepealt järvekohta uurima . </s> <s> Läksime Epuga neile järele . </s> </p>
<p> <s> Ei tea , kas ka Epp neid eesminejaid võrdles ja vaagis , kuid mina pidin seda küll tegema . </s> <s> Võõras oleks siin vist pea andnud , et metsamajandi direktor pole ei see kiirete liigutustega säärikutes kribuke , kes aeg-ajalt tagasi vahib , ei ka kätega vehkiv kummikukandja , kes oma kuuehõlmugi pole viitsinud kinni nööpida , vaid just nimelt see rahulikult mõõdetud sammuga pikk mees , kelle soliidsust ei suuda varjata läikivmust vihmakuub . </s> <s> Märkasin esimese pilguga , et Heino Oll oli nagu alati peajagu teistest kõrgem ja seda mitte ainult kasvult , vaid ka olekult . </s> <s> Tema välimuses , liigutustes ja hääles valitses ikka mingi rahulik enesekindlus , mis mind ärritas ning rahutuks tegi . </s> <s> Ja ometi tundsin ma seda meest juba rohkem kui vaja ! </s> </p>
<p> <s> Liikusime ümber kujutletava järve , mis pidi varsti täitma peaaegu kolmandiku meie orust ja tõusime siis künkale " järve " paremal kaldal . </s> <s> Seda suuri raudkivisid täis liivakünkaserva tahtiski Arras maha lükata , ja niiviisi orgu laiendades uuele majale ruumi teha . </s> <s> Kümmekond sammu männikutki pidi ohvriks toodama , et metskonnamaja saaks sobiva paiga . </s> <s> Aga just nende mõnekümne männisabriku pärast tekkis Ukuaru orus nüüd esimene väike kokkupõrge . </s> </p>
<p> <s> " Pole just ilus , kui metsamees ise kipub nii ägedalt metsale kallale , " asus värske peametsaülem surmale määratud mände kaitsma . </s> </p>
<p> <s> " Kui asi on läbi kaalutud ja olukord nõuab , võib metsameeski mõne puu maha võtta , " oli Arras väle vastama . </s> </p>
<p> <s> Märkasin , kuidas üle Olli pikliku , kahvatuvõitu näo libises pilkevirvendus . </s> </p>
<p> <s> " Olukord ... ; Kas see olukord siin nii väga nõuab ? </s> <s> Minu arvates võiks metskonnamaja tulla ikka sinnapoole oja ja teed , endise maja lähedale . </s> <s> Kui see lobudik maha lõhkuda , oleks seal ruumi küll ja küll , " arutles Oll rohkem direktori kui Arrase poole pöördudes . </s> </p>
<p> <s> " Ei ! </s> <s> Ei oleks ruumi ja ei sobiks ! " hüüdis Arras veel enne , kui direktor oma arvamist sai avaldada . </s> <s> " Arvesta , et uus tee tuleb orust läbi otse praeguse maja eest . </s> <s> Ja kui see tee oleks ka asfalteeritud , sinna tee pervele ei kõlbaks maja mitte kuidagi . </s> <s> Tema õige koht on siinpool järve mäekallakul . </s> <s> Vohh ! </s> <s> Kel on natukenegi kujutlusvõimet , see kirjutab mu plaanile kahel käel alla . " </s> </p>
<p> <s> " Luba minul seda esimesena teha ! " ruttas Epp Arrase kõrvale . </s> <s> Oo , ta oli tore , see Epp oma korpulentsuses , oma võimsalt terves ilus ja oma sõjakas julguses . </s> <s> Tema tahtis esimesena puude surmaotsusele alla kirjutada ! </s> <s> Mina küll poleks julgenud seda nii kindlalt teha ja õigust öelda oli mul neist mändidest ja kogu sest kivisest künkast kahjugi . </s> </p>
<p> <s> " Vohh ! " hõikas Arras õnnelikuna Epu kätt raputades . </s> <s> " Siin on inimene , kes mõistab , et me ei ehita tänaseks ega homseks ja et ma pole mingi lagastaja . " </s> </p>
<p> <s> Asi näis olevat otsustatud , ja miks ka mitte , kui juba " peadirektor " otsusele kahel käel alla oli kirjutanud . </s> <s> Edasi tulid juba puhttehnilised küsimused , mis mind kuigi palju ei huvitanud . </s> </p>
<p> <s> Oleksin hea meelega sealt nende juurest minema lipanud , kuid taipasin , et see ei sobiks . </s> <s> Mul oli jahe , ka Peet kiskus juba pintsakuhõlmu koomamale , – me mõlemad olime välja tulnud kerge riidega . </s> <s> Nemad , mootorrattaga ringikihutajad , olid kõik mitmekordselt pakitud – nad ei märganudki , et tuul polnud enam suvine . </s> </p>
<p> <s> Käidi veel mitmel pool , ka teetrassil ja alles siis arvati heaks kantseleisse pilku heita . </s> <s> Sellest , kus ja kuidas meie seal elasime , oli huvitatud üksnes Epp . </s> <s> Õnneks ilmutas ta oma huvi või uudishimu nii vargselt ja vaikselt , et teised seda ei märganudki . </s> <s> Ent Arras ei mõistnud end pidada , ta rikkus asja sellega , et laotas uue maja projekti lauale ja hakkas seda kritiseerima . </s> <s> Tüüpprojekti täiesti maha materdanud , oli ta eriti uhke laiadele lahtistele rõdudele , mis ta kõigepealt tahtis tulevasele majale külge tingida . </s> </p>
<p> <s> " Hoopis teine pilt ! " uhkustas ta parandatud projekti tüüpprojekti kõrvale seades . </s> <s> " Üks nagu kirst , aga teine – nagu muinasjutt ! </s> <s> Ja kui mõnus neil rõdudel suviti veel magada on ! </s> <s> Näete , see on metsavahile , see raamatupidajale ja see meile Kailiga . " </s> </p>
<p> <s> " Paistab jah , et Peet Arras mõistab oma mugavuse eest päris kenasti hoolitseda , " muigas Oll </s> </p>
<p> <s> " Vohh ! " kinnitas Arras ega hakanud vastu ajama . </s> <s> " Siis peaksin ju päris oinas olema , kui ma seda ei mõistaks ! </s> <s> Ei , mehed , eluajaks ei kavatse ma naisega kontorikapi taha jääda ja igal aastal kohta vahetada pole mul ka plaanis ! " </s> </p>
<p> <s> See viimane oli öeldud teravalt , üleliia teravalt ja väljakutsuvalt . </s> <s> Õnneks pöördus kõikide tähelepanu õue , kuhu Minna oli ilmunud kõrviga . </s> <s> Heino Oll teatas sedamaid , et tahab Minnaga natuke juttu ajada ja siis isakoju minna . </s> <s> Direktoripaar võis temata Liivalaiale tagasi sõita . </s> </p>
<p> <s> Kui Vahtramäed olid tsikliga metsa vahele kadunud ja Oll Minnaga köögi kaudu tuppa läinud , jäime me Peeduga kahekesi maja ette seisma . </s> <s> Ta ei alustanud juttu , vaatas mind ainult pika uuriva pilguga ja ka mina ei leidnud , et peaksin tekkinud pinget sõnaga püüdma hajutada . </s> <s> Tuul rapsis me hõlmades , meie aga seisime ja ootasime ... ; ei tea mida . </s> <s> Peedu nägu paistis imelikult nurgeline ja kogu ta olek ebaloomulikult karm . </s> </p>
<p> <s> Korraga meenus mulle pliidiservale jäänud seenekauss ja ma pahvatasin : </s> </p>
<p> <s> " Kuule , sa pole täna ju veel söönudki ! " </s> </p>
<p> <s> Peedu ilme muutus ; ta viskas sõrmedega läbi juuste , parema käega paremalt , vasakuga vasakult ja siis veel korra paremaga paremalt . </s> </p>
<p> <s> " Vohh ! </s> <s> Lähme sisse ! " </s> </p>
<p> <s> Me lippasime toa poole . </s> </p>
<p> <s> Köögiuksel ootas meid Minna . </s> </p>
<p> <s> " Kuhu te jäite ? " küsis ta . </s> <s> " Tulge aga nüüd ruttu ! " </s> </p>
<p> <s> Heino Oll istus " puhtas toas " . </s> <s> Lauale olid siginenud juba klaasid-taldrikud ja pudelgi . </s> </p>
<p> <s> Mul polnud mingit lusti sinna tuppa minna , sinna laua taha istuda , kuid Minna ei tahtnud sellest aru saada , vaid ergutas : </s> </p>
<p> <s> " Võtke aga platsi ! </s> <s> Seltskonda ei tohi lõhkuda ! " </s> </p>
<p> <s> Laskusin diivaninurgale . </s> <s> Peet asus laua taha , Olli vastu . </s> <s> Viimane täitis klaasid – tähendab , see oli tema toodud pudel . </s> <s> Jah , mitmetärniline – kasuema auks . </s> </p>
<p> <s> Nad meenutasid teineteise võidu neid aegu , mil Heino siin majas nagu oma laps ringi oli lasknud . </s> <s> Peedule oli see uudiseks , ma polnud talle sellest kõnelnud , ei , ma ei tahtnud temaga iialgi Heino Ollist rääkida . </s> </p>
<p> <s> Oll päris Minna laste , oma kasvukaaslaste järele , ja Minna teatas , kus ja kuidas nad elavad . </s> <s> Seejärel pidi Heino oma elust aru andma . </s> <s> Ta tegi seda üsna üksikasjalikult . </s> </p>
<p> <s> Aeg-ajalt täideti klaase . </s> <s> Ka mina proovisin mõned korrad seda pealinna põletavat ja võib-olla seetõttu julgesin nüüd tähelepanelikumalt Olli vaadelda . </s> <s> Jah , ta oli vanemaks , märgatavalt vanemaks muutunud . </s> <s> Ta oimukohad olid üsna kõrgelt paljad ja kael nagu pikemaks veninud . </s> <s> Kuid ta käed olid endist viisi puhtad ning küüned korralikult viilitud . </s> <s> Ja ta särgikaelus paistis läikivvalge nagu alati . </s> <s> Prillid aga olid uued – kuldsangadega . </s> </p>
<p> <s> Imelik ... ; Nüüd teadsin , et ka Heino Oll oli kasvanud ematult nagu Peet , aga ometi jättis esimene alati mulje , nagu tuleks ta kõige paremast lastetoast . </s> <s> Või oli tõesti Minna see lastetoa kasvataja , tubli ema , kes ei lubanud jalast tõmmatud pükse ükskõik kuhu kägarasse visata , nagu see Peedul kombeks oli ! ? </s> </p>
<p> <s> " Ja mispärast sa nüüd siis ministeeriumist ära tulid ? " nõudis Minna , kui Oll juba küllalt põhjalikult pealinna elu ja sealseid kolleege oli kirjeldanud . </s> </p>
<p> <s> " Eks ikka vana häda – korter ! " tuli vastus kiiresti . </s> <s> " Inimesed magavad öö siin , teise seal . </s> <s> Aga kaua sa ikka niiviisi ... ; Jah , ja muidugi ka palgad , ega needki linna kohta kadestamisväärt kõrged pole . </s> <s> Nii et ... ; Inimene ei saa ometi üksnes entusiasmist elada ! " </s> </p>
<p> <s> Mulle sähvas meelde , et olin seda lauset tema suust juba kuulnud , ja sähvas meelde ka kõik järgnev , ka see , kuidas ma soovisin , et buss vastu puud sõidaks . </s> <s> Ja kuigi ma peaaegu kogu aja olin vaikinud , hüüdsin nüüd vahele : </s> </p>
<p> <s> " Saab ! </s> <s> On inimesi , kes elavad ainult entusiasmist ! " </s> </p>
<p> <s> Ta muigas : </s> </p>
<p> <s> " Ei vaidle vastu ; fanaatikuid leidub . " </s> </p>
<p> <s> Sain aru , et Peet vihastus . </s> <s> Soovides mind toetada või kavatsedes Ollil jalad alt ära lüüa , küsis ta ilmse pilkega : </s> </p>
<p> <s> " Aga su kandidaaditöö ? </s> <s> Kas see sagedase kliimamuutuse all ei kannata ? </s> <s> Või on paber sul juba taskus ? </s> <s> Siia padrikusse pole ju kõike kuulda-näha . " </s> </p>
<p> <s> Oll küünitas käe pudeli poole , et järjekordselt klaase täita . </s> <s> Tema käeliigutus tuletas nii väga Mägede Kuningat meelde . </s> <s> Minul oli aga tõsine mure Peedu pärast : ta polnud midagi söönud ja ta silmad hakkasid üha rohkem läikima ning pealuust välja tungima . </s> <s> " Viin on targa mehe jook , " tavatses Peet öelda , kuid nüüd paistis , et ta oma põhimõtte võib unustada . </s> </p>
<p> <s> " Valisin raske teema , " seletas Oll üsna rahulikult , kui klaasid olid jälle täis . </s> <s> " Paealade kultiveerimine on probleem , mida pole võimalik ühe-kahe aastaga lahendada . </s> <s> Ja kas see üldse ongi lahendatav ? " </s> </p>
<p> <s> " Pae kultiveerimine ! ? " naeris Peet . </s> <s> " Sul pidi ju tulema midagi taimeaedadest ? " </s> </p>
<p> <s> " Pidi . </s> <s> Aga see ei rahuldanud mind . " </s> </p>
<p> <s> " Vohh ! </s> <s> Kus ikka tõsine teadusemees ! </s> <s> Mitte kraad kraadi pärast , vaid olgu asja eest ! </s> <s> Aga see paas , prints , on vist tõesti raske kergitada ! " </s> </p>
<p> <s> Tõusin , et anda märku laialiminemiseks ja ära minna . </s> <s> Tänasin Minnat ja pöördusin kantseleiukse poole . </s> <s> Peet oleks pidanud mind mõistma , kuid tema asemel tõusis Oll . </s> </p>
<p> <s> " Kaili , ma tahaksin sinuga mõne sõna rääkida , " ütles ta ootamatult . </s> </p>
<p> <s> Mind otsekui naelutati põranda külge . </s> </p>
<p> <s> " Räägi , ta on siin ! " kuulsin Peedu kalki häält . </s> </p>
<p> <s> " Oleks vaja nelja silma all . " </s> </p>
<p> <s> Nägin , kuidas Peedu näolihased tõmbusid pingule . </s> <s> Ta pealuust väljatungivad silmad olid täis vihkamist . </s> <s> Ta raius : </s> </p>
<p> <s> " Ei ! </s> <s> See pole aus jutt , mida sa siin ei julge rääkida ! " </s> </p>
<p> <s> " Mul on vaja , " nurus Oll . </s> <s> " Ainult paar sõna ! " </s> <s> Küllap ta oli purjus , kuigi seda osavasti varjas . </s> <s> Ta hakkas mulle lähenema . </s> </p>
<p> <s> " Ei ! " müristas Arras meie vahele hüpates . </s> <s> " Sul on neid sõnu temaga juba liigagi palju olnud ! " </s> </p>
<p> <s> Oo , seda poleks ta tohtinud öelda , ei , seda mitte ! </s> <s> Ta oleks pidanud mind usaldama , jätma meid nelja silma alla . </s> <s> Ta oleks pidanud mõistma , et ka minul on vaja hetkeks Olliga kahekesi jääda , et temast lõplikult vabaneda . </s> <s> Ja ka seda oleks ta pidanud arvestama , et kõike nägi ja kuulis Minna , kes meid imestades vahtis . </s> </p>
<p> <s> Jätsin nad sinna . </s> <s> Jooksin kööki . </s> <s> Vahtisin seal ringi nagu pime , nagu tee kaotanud loom . </s> <s> Vajusin eide sirmi taha ja langesin sängiserval istuva vanakese kõrvale . </s> <s> Peitsin näo tema põlle sisse . </s> </p>
<p> <s> " Noh , mis nüüd ? " küsis eit oma karedal viisil . </s> </p>
<p> <s> Tundsin eide kätt pea peal , nii uskumatult kerget . </s> <s> Siis müksas ta mind : </s> </p>
<p> <s> " Mis sa , narrike , tönnid ! </s> <s> Sülita korra ! " </s> </p>
<p> <s> Ajasin end sirgu . </s> <s> Läksin läbi suure köögi , läbi koja , trepist alla . </s> <s> Ja seal tõepoolest sülitasin . </s> <s> Sülitasin kaks korda järjest , otsekui sülitaksin nende mõlemate peale . </s> </p>
<p> <s> ... ; Pimedus võimutses Ukuarul , sügisene veniv pimedus . </s> <s> See võimutses nii väljas kui sees ja ka inimestes enestes . </s> <s> Liikusime nagu varjud ja vaatasime üksteisest mööda , vältides pilke ning sõnu . </s> <s> Hea oli nendel , kes lühikeseks päevaks võisid metsa põgeneda ja seal kõik koduse unustada . </s> <s> Aga " abil " polnud selleks õigust ega asja , tema töö seisis virnas kantseleilaual ja sahtlites . </s> <s> See töö ei pakkunud unustust ega kiiranud valgust , kuid ometi tuli seda teha , tuli edasi elada ja loota , et ühel päeval saabub valgus ja selgus . </s> </p>
<p> <s> Kuidas ma küll nendel kibedatel petrooleumivingust läbiimbunud päevadel igatsesin , et võiksin sirutada käe , vajutada lülitile ja Ukuaru toad täituksid heleda , silmipimestava elektrivalgusega ! </s> <s> Olin veendunud , et see valgus pühiks minema ka igasuguse hingepimeduse . </s> </p>
<p> <s> Ei saanud me seda igatsetud ja tõotatud valgust ei jõuluks ega uueks aastaks , isegi mitte esimeseks maiks . </s> <s> Jõuluõhtul ja uusaasta ööl oli Ukuarul ainult see valgus , mis tuli jõulukuuse küünaldest ... ; </s> </p>
<p> <s> Jah , majas polnud lapsi , kuid kuusk toodi meil sisse juba jõululaupäeva õhtuks . </s> <s> " Ema pärast ! " ütles Minna . </s> <s> " Tema on nii harjunud ja või meil neist puudust on – hakkab uueks aastaks varisema , toome uue . " </s> <s> Ja ta rääkis edasi : " Vanasti , kui lapsed olime , olid jõulud hoopis erilised pühad . </s> <s> Sai neid alles oodatud ! </s> <s> Ja kui nad siis ükskord jõudsid ! </s> <s> Pesemisest niiske põrand ja külm härmas kuusepuu , mis toas alles sulas ja soojenes ... ; – kes seda saaks unustada ! ? </s> <s> Ja siis see õhtu , kus lapsed võisid " oma käega ossi võtta " ! </s> <s> Kui küünlad juba põlesid , istus Artu – tema oli meil kõige noorem – ikka isa süles . </s> <s> Meie siis laulsime . </s> <s> Meid oli neli õde ja kõigil üsna head hääled , seepärast kutsuti meid teistessegi tubadesse laulma . </s> <s> Nii põletati " tondilossis " , kus me elasime , jõulukuuski kuni uue aastani , meie käisime jõululaule laulmas ja me piparkoogikukkede arv aina kasvas ... ; Siis , kui Artu õppis juba linnas , tuli ta ikka jõuluks koju , jah , niikaua , kui õppis ja oli koolipoiss ... ; Hiljem ... ; Noh , siis olime kõik juba kus keegi ... ; " </s> </p>
<p> <s> Nii meenutas Minna oma lapsepõlvejõule . </s> <s> Ta tõi tuppa imeilusa ühtlase kuuse – küll ta juba teadis , kus ta neid kasvatas – , otsis ehtekarbi välja ja käskis mul kuuse ära ehtida . </s> <s> Tegin seda . </s> <s> Muutusin lapseks , kes krabistab karda ja särjesappi , imetleb mitmevärvilisi helkivaid munakesi ja kaalub , kuidas kõige ilusamini riputada rohelistele okstele klaaspärlite ridasid . </s> <s> Ehtisin kuuske ja samal ajal pressis valu mu südant , sest mulle meenus mu kadunud kodu , suur põrandalt laeni ulatuv kuusk all kooli saalis ning tilluke kuuseke üleval toas ema laua peal . </s> <s> Ja meenus , kuidas selle suure kuuse ümber laulsid ja deklameerisid koolilapsed ja laulis ning deklameeris ka väike Kaili , tegi seda nii ilusasti , et kuulajad sosistasid emale : " Kui andekas laps teil on , proua ... ; " Kus on nüüd see andekas laps , kus on õnnelik ema , kus need imeilusad päevad ja õhtud ? </s> <s> Kas tõesti on elus kõik nii õrn nagu jõulukuuse klaasehted ja nii kergesti varisev nagu okkad tuppa toodud kuusel ... ; ? </s> </p>
<p> <s> See kuusk , mida ma nüüd ehtisin , seisis Ukuaru keskmises toas , selles suures toas , mis asus kantselei ja köögi vahel . </s> <s> See oli Minna " puhas tuba " , seal olid tema ilusamad asjad ja sealsamas magasime me Peeduga niikaua , kuni sai korda kantselei ning me võisime seada oma sängi aktikapi taha . </s> <s> " Puhta toa " uksed jäid aga endist viisi meile lahti , sest iga päev kööki minnes ja sealt tulles käisime sellest toast läbi . </s> <s> Nii polnud see Minna " saal " mingi pühamu , vaid õieti läbisõiduhoov . </s> <s> Ja ega Minna tahtnudki teda enda jaoks hoida . </s> <s> Temale , imelikule inimesele , oli meeltmööda , et me elaksime Ukuarul nagu üks pere . </s> </p>
<p> <s> Pärast seda , kui kantseleis oli töö lõppenud ja Minnal välised toimetused toimetatud ning õhtused askeldused möödas , tulime kõik sinna keskmisse tuppa . </s> </p>
<p> <s> Ja siis süütasime küünlad ... ; </s> </p>
<p> <s> See oli kurb õhtu . </s> <s> Vaatasime vaikides , kuidas küünlad põlesid , kuidas varjud seintel värisesid ja steariin tilkus . </s> <s> Minna istus diivanil , käed süles , valged juuksed sirgelt üle pea kammitud . </s> <s> Nägin teda nii harva katmata peaga , et mul oli võõrastav teda niiviisi näha ; ta tundus sellel õhtul hoopis vanemana ja ta silmades paistis seletamatu kurbus . </s> <s> Ta ema istus sama diivani serval , väike ja kuivanud kribuke , istus kössis , palg peidetud räti sisse ja käed rusikas . </s> <s> Kahtlen , kas ta üldse nägi kuuske ja põlevaid küünlaid ... ; nii kaugel tundus ta olevat kõigest . </s> <s> Ja Peet ... ; Tema silmad jälgisid küll tulukesi , aga temaski polnud näha jõuluõhtu rõõmu , märkasin , kuidas ta lõualuud liikusid , nagu ikka siis , kui ta iseendaga võitleb . </s> <s> Jah , ma ei tea küll , mida keegi sellel õhtul mõtles või kus ta oma mõtetega viibis , kuid tundsin selgesti , et midagi kallist on meist kõigist mööda läinud , igavesti kadunud . </s> </p>
<p> <s> Nii et see oli tõepoolest kurb õhtu . </s> <s> Me puhusime küünlad ära ilma jõululauluta ja vajusime laiali , igaüks oma nurka . </s> <s> Kustutasime küünlad enne , kui nad jõudsid lõpuni põleda , kustutasime nad ise ja meie ümber ning meis endis valitses pimedam pimedus , kui Ukuarul iial oli olnud . </s> </p>
<p> <s> Miks ? </s> <s> Võib-olla seepärast , et me olime püüdnud tagasi tuua midagi , mis oli jäädavalt möödas . </s> </p>
<p> <s> Kui hoopis teistsuguseks kujunes vana-aasta õhtu ! </s> </p>
<p> <s> Kohe peale jõule avanesid taevaluugid ja lund langes nagu vatti . </s> <s> Ma nägin uut Ukuaru orgu , puhast , valget ja nii ilusat , mida kirjeldada on võimatu . </s> <s> Oleks olnud õudseim piin nendel päevadel hommikust õhtuni toas istuda . </s> <s> Ma ei küsinud sellest , kas mul on aega või ei , põgenesin kantseleist , käisin Minnaga metsamaterjali markeerimas , ja kui ta hakkas Liivalaiale lastele vastu sõitma , sokutasin endki reeotsale . </s> <s> Minna kohendas mu jalad heinte ja tekkide sisse , pani mu põlvede ümber vana kasuka ja me kihutasime Mägede poole , et sealt põigata üle jõe ja lennata seejärel läbi lumise metsa Liivalaiale . </s> <s> Ma olen nii vähe hobusega sõita saanud , et ei unusta seda sõitu iialgi . </s> <s> Noor kõrb otsekui mängis ree ees . </s> <s> Ta hirnus väljakutsuvalt , kui me sõitsime läbi Mägede Kuninga õuest . </s> <s> Ta lust ei lõppenud ka siis , kui olime jõudnud kitsale metsateele , kus lumest rasked puud moodustasid meie ees nagu muinasjutukoopa . </s> <s> Hobune , kelle Minna ise oli üles kasvatanud , lendas nagu lind . </s> <s> Kui ma seda Minnale ütlesin , kinnitas ta rõõmsalt , et jah , Stella võib lennata nagu lind , võib ka raskeid puukoormaid vedada , aga võib , kui tunneb , et talle koormaga ülekohut tehakse , pöörata pea ja tahapoole vahtides seista ühe paiga peal kas või mitu tundi . </s> <s> Iseloomuga hobu ! </s> <s> Seekord ei vaadanud ta tagasi , ei jäänud hetkekski seisma – vist polnud seekordne koorem talle ebameeldiv või aimas ta , keda läks tooma . </s> </p>
<p> <s> Tagasiteel oli koorem hoopis suurem . </s> <s> Me saime reele mitu kompsu ja lisaks veel kaks inimest . </s> <s> Need olid Minna vanim tütar , kes töötas siinsamas Liivalaial rahvamaja juhatajana , ja ta poeg , kes õppis kaugel metsatehnikumis . </s> <s> Esimest olin juba mõned korrad kohanud , teist nägin esmakordselt . </s> <s> See oli pikk tumedavereline noormees , häbelik ning uje . </s> <s> Kui ema tahtis temagi jalad teki sisse peita , ei lasknud ta seda teha , vaid jäi minu selja taha reele põlvili . </s> </p>
<p> <s> Ja jälle lendasime me läbi metsa , nüüd juba läbi kuuvalge metsa , mis paistis endisest veelgi imepärasem . </s> <s> Kui me jõudsime Mägede Kuninga õue , seisis Kuningas seal teeservas , kergitas mütsi ja soovis head vana aasta lõppu . </s> <s> Meie kolm – külalised ja mina – võtsime ta tere ning head soovid vastu , ent ma ei märganud , kas Minna need vastu võttis või tagasi lükkas . </s> <s> Aga kui olime jõudnud üle silla , kiskus ta ohjad pingule , jättis hobuse seisu ja küsis : </s> </p>
<p> <s> " Lapsed , mis oleks , kui me viiksime ka Mihkli kaasa ? </s> <s> Mis ta siin üksi konutab . " </s> </p>
<p> <s> " Muidugi viime ! " hüüdis poeg ja mulle tundus , et ta hääl helises nagu heal lauljal . </s> </p>
<p> <s> Minna keeras hobuse põllule , kus polnud ainustki jälge . </s> <s> Vahvalt nagu see , kes on harjunud kõhuni lumes pahmima , läks kõrb edasi – ei , ikka veel ei lingutanud ta kõrvu ega vaadanud tagasi . </s> </p>
<p> <s> Tahtsin näha , kuidas Viha-Mihkel ihuüksi elab , ronisin reelt ja läksin Minnaga kaasa . </s> <s> Aga parem oleks vist olnud , kui ma seda poleks teinud . </s> <s> Viha-Mihkel – kössis ja kõveras nagu konks , istus üksi oma toas , poolest saadik ajalehega kaetud akna taga . </s> <s> Tema ees suitses pisike viieliinine lamp – see neetud petrooleumilamp , mis meie maal ammugi enam üheski toas ei tohiks suitseda ! </s> <s> Selle valgus oli viletsam kui omaaegne peeruvalgus , ent ometi võis näha , et Viha-Mihkli toas oli kõik tuhat korda troostitum kui meil Ukuarus . </s> <s> Ja ma ei tea , miks just seal poolpimedas igiaegadest saadik koristamata ruumis meenusid mulle Arrase sõnad : " Elab kakskümmend aastat ja tahab veel kakskümmend elada , aga ... ; " Aga ... ; kas siis tõesti peab hakkama inimese elu käskkirjadega seadma ? </s> </p>
<p> <s> Nii ta seal kössitas ... ; Viha-Mihkel . </s> <s> Kohe oli ta nõus meiega kaasa tulema : </s> </p>
<p> <s> " Säh-noh-jah , miks ma ei peaks tulema ! ? </s> <s> Mõtlesin , et ronin pärast Kuninga juurde , aga eks sinna jõua alati minna . " </s> </p>
<p> <s> Ta toppis mingi laabruku selga ja niiviisi ta tuligi , vajus reele Ennu kõrvale . </s> <s> Minna haaras jälle ohjad . </s> <s> Ja see viimane teejupp Mägedelt Ukuarule oli küll kõige tulisem . </s> <s> Et reelt mitte maha veereda , hoidsime me üksteisest kõvasti kinni . </s> <s> Lahtine lumi , mida kõrvi kabjad üles loopisid , lendas meie ümber nagu valge pilv ja me pidime hoidma silmi , et mitte pimedaks jääda . </s> <s> See oli lõbus ja kordumatult tore kihutamine , see sundis unustama kõik , mis oli olnud , ja kõik , mis võis tulla ; elasin ainult hetkele , sellele hetkele , millega me koos lendasime . </s> </p>
<p> <s> Eit ootas meid uksel . </s> </p>
<p> <s> Enn hüppas reelt ja jooksis ta juurde . </s> <s> Nägin ja kuulsin nende teretamist . </s> </p>
<p> <s> " Tulid ! " hüüatas eit . </s> </p>
<p> <s> " Tulin ! " vastas Enn eide ette seisma jäädes . </s> </p>
<p> <s> " Said tulema ! " kordas eit tütrepojale kätt sirutades . </s> </p>
<p> <s> " Sain ! " vastas Enn ja võttis eide käe . </s> <s> Kuid see käepuudutus paistis imelikult kerge , lühike ja pealiskaudne , otsekui kardaksid nad teineteist puudutada ja teevad seda ainult kombe pärast , pealtvaatajate tõttu . </s> <s> Seejärel pööras eit tuppa tagasi ja Enn läks oma kandamiga talle järele . </s> </p>
<p> <s> Sellel õhtul põlesid küünlad kuusel heledasti ning rõõmsalt . </s> <s> Me ei puhunud neid enneaegu ära , vaid lasksime nad lõpuni põleda , ükshaaval kustuda . </s> <s> Me koguni pikendasime nende põlemist , asendades mõne kustuva küünla uuega . </s> <s> Sellel õhtul oli Ukuarul kaua valge , ja kui lõpuks tuligi pimedus , siis oli see soe ja pehme pimedus , mida mahendas aknast sissevaatava kuu helk . </s> </p>
<p> <s> Aga enne , kui süütasime küünlad , istusime me eestoas pika laua ümber , kuhu olid mahutatud kahe pere pühaderoad . </s> <s> Minna poolt olid sellel laual verivorstid , pool seapead ja muud , mida sai valmistada äsja tapetud seast , meie poolt pudi-padi , mida võis osta Liivalaia kauplusest . </s> <s> Sinna pikale omaaegsele perelauale leiti lisa ka külaliste – Reeda ja Ennu kompsudest , ainult Viha-Mihklil polnud midagi lisada . </s> <s> Selle-eest ilmus ta ise lauda hoopis pidulikumana , kui oli reele istunud . </s> <s> Arras oli ta sauna viinud , seal oli vanamees ka habemetüüka maha kaapinud ja Minna antud puhta särgi selga ajanud . </s> <s> " Säh-noh-jah ! </s> <s> Kohe pühade tunne ! " kiitis ta esimesena laua taha asudes . </s> <s> Pühadetunne oli meis kõigis , see suurenes iga hetkega ja püsis kogu õhtu ning öö . </s> </p>
<p> <s> Olin sellel õhtul kuidagi endast ära , teistviisi häälestatud kui viimasel ajal. </s> <s> Mulle ei paistnud Peedu naljad labased ega tema lõbus häälekus taktitu , tema " vohhki " tundus alati õigele kohale kukkuvat , ja see , kuidas ta loopis käsi läbi juuste vehkida , ei teinud teda veidraks . </s> <s> Kõik sobis sellel õhtul , kõik paistis olevat omal kohal . </s> <s> Minna põskedel püsis õrn õhetus ja ta paistis mulle aeg-ajalt sama noorena ja kaunina nagu ta elavaloomuline tütar . </s> <s> Eidegi silmad särasid , nagu polekski need kaheksakümneaastase vanakese omad . </s> <s> Korda paar unustas ta end niivõrd , et laskis libiseda räti peast , näidates meile kogu oma pisikest kuivanud linnunägu . </s> <s> Ja kui süütasime küünlad , oli eit see , kes ütles : </s> </p>
<p> <s> " Noh , lapsed ! " </s> </p>
<p> <s> Lapsed – õde ja vend – vahetasid pilgu , naeratasid , tõusid korraga ja tõid nähtavale kaks pilli . – Kaks pilli – suur uus akordion ja väike vanamoodi lõõts – see oli see varandus , mida vend ja õde reel nii hellasti olid hoidnud . </s> </p>
<p> <s> Ilma et rohkem juttu oleks tehtud , istus Enn diivanile , tõmbas pikad jalad diivaniserva vastu , ja vaadates korra nagu luba küsides ema poole , lõi lõõtsale hääled sisse . </s> <s> Ei olnud see mingi koraal ega pidulik marss , see oli kõige ülemeelikum polka , kõige tulisem tants , mis see poiss vanast pillist välja lõi . </s> <s> See tahtis meid kõiki , vanu ja noori ühteviisi kepslema panna , tõepoolest , seda see tahtis , aga ma nägin , kuidas Minna silmist veeresid pisarad , veeresid takistamatult üle ta roosatama löönud põskede . </s> <s> Minna nuttis hääletult . </s> <s> Ta ei põgenenud kuhugi selle nutu eest ega hakanud seda varjama . </s> <s> Silmad märjad , istus ta omal kohal , kuni poeg lõpetas mängu ja viis lõõtsa ära . </s> <s> Diivanile jäi ainult üks pill – akordion – ja seda mängisid õde ning vend kordamööda ühesuguse meisterlikkusega . </s> <s> Aga ükskõik , kas nende lood olid nüüd hüppama panevalt lõbusad või igatsevalt kurvad , pisaraid nad Minna silma enam ei meelitanud , vastupidi – naerumuigel kuulas Minna laste mängu . </s> <s> Ainus , kes nüüd miskipärast silmi tikkus pühkima , oli Viha-Mihkel . </s> <s> " Säh-noh-jah ! </s> <s> Näed sa nüüd ... ; " pomises ta peaaegu iga loo lõppemisel ning nühkis pöidlanukiga ühte või teist silmanurka . </s> <s> Kuid see oli niisugune naljakas nukrus , mis meid kedagi kurvaks ei teinud ega pühademeeleolu ei rikkunud . </s> </p>
<p> <s> Vahetevahel proovisime , kuidas meie hääled kokku kõlavad – laulsime . </s> <s> Peet , kes iialgi pole olnud teab kui suur laulumees , jorises vahvasti kaasa . </s> <s> Lõpuks tuli ta välja oma lööknumbriga . </s> <s> " Ma istun keldris vilumas ... ; " alustas ta üksinda , küllap ikka selleks , et näidata , kui pikalt ja madalalt võib venitada : " ... ; joo-oo-oo-oo-oo-oo-n ! " </s> <s> Ta punnitas silmi ja kiskus seda oo-d nii madalast kõripõhjast , et pidime tahes-tahtmata naerma . </s> <s> Sedamaid rikkus ta aga kõik , sest hõiskas : </s> </p>
<p> <s> " Nüüd on sinu kord , Kaili . </s> <s> Too viiul välja ! " </s> </p>
<p> <s> Hullumeelne ! </s> <s> Ta tahtis minuga uhkustada , näidata , missugune kunstnik ma tal olen . </s> <s> Kuid ta unustas , et ma polnud viiulit juba teab mis ajast käes hoidnud . </s> </p>
<p> <s> " Kuule , sa mängi meile seda poeemi või mis ta sul oli , " ergutas Peet mu protesti kuulmata . </s> <s> " Mäletad – see oli sul hästi käes , – ühel nääriõhtul sa mängisid ! " </s> </p>
<p> <s> Taga targem ! </s> <s> Sellest oli juba mitu aastat möödas . </s> <s> Ja pealegi – kuidas võis ta meenutada seda õhtut ning kõike , mis sellele järgnes ! ? </s> <s> Või tegi ta seda nimelt , mõista andes , et mis ka siis või hiljem juhtus , tema on sest üle , tema on võitja ? </s> </p>
<p> <s> Nad ründasid mind üksteise võidu , nõudsid , et ma viiuli lagedale tooksin . </s> <s> Ja ma ei tea , kuidas see oleks lõppenud , kui uue aasta tulek poleks mind välja aidanud . </s> <s> Esimene uue aasta minut oli ikkagi tähtsam kui miski muu . </s> <s> Me läksime seda vastu võtma , kogunesime trepile , kõik viimseni , ka Viha-Mihkel ja eit . </s> <s> Enn jälgis kella , me ootasime ja kuulatasime , nagu peaksid siia Ukuarule üle metsade ja maade kostma uue aasta saabumise hääled . </s> <s> See oli imelikult narr ootus , võiks öelda – mõttetu ootus – , mis aga ometi end tasus . </s> <s> Just sel silmapilgul , kui Enn-Aksel tõstis märguandeks käe , lajatas Mägede poolt püssipauk ja veel teine ning kolmas . </s> </p>
<p> <s> " Oh-hoo ! " hüüdsime kooris . </s> <s> " Hur-raa ! " </s> </p>
<p> <s> Meil polnud püssi , millega vastata Kuninga või Tammeriigi Sassi põmakatele , mis veel mitu korda lajatasid . </s> <s> Me hurraatasime ja karjusime . </s> <s> Aga äkki jooksis Enn meist natuke eemale , hüppas teisele poole kaski – ja taevasse lendas helesinine tulirakett , seejärel kollane ja siis punane . </s> <s> Oo – need lendasid kõrgele oru kohale , joonistasid öömusta taevasse ilusad kaared ja pudenesid metsa kohal miljoniks sädemeks . </s> <s> Olin vaimustuses sellest üllatusest , mis Enn-Aksel oskas meile teha , ja ka kõik teised olid rahul . </s> <s> " Vohh ! " hõikas Peet , kui esimene tulisaba taeva poole tõusis . </s> <s> " Vaata põrgulist ! " kiitis Viha-Mihkel . </s> </p>
<p> <s> Ja siis oli see läbi . </s> <s> Hakkasime üksteisele head uut aastat soovima . </s> <s> Kõige südamlikumalt soovis seda Enn-poiss eidele . </s> <s> Ei , ta ei puudutanud teda seekord ettevaatlikult , vaid haaras eidekese kaissu , keerutas teda ringi nagu suletorti , õõtsutas nagu väikest tüdrukut . </s> <s> Ja kandis eide seejärel süles tuppa . </s> </p>
<p> <s> Me läksime neile järele , rahul oma Ukuaruga ja uue aastaga , mis pidi meile tooma õnne ning rõõmu ... ; </s> </p>
<p> <s> ... ; Kui ma nüüd tagasi vaatan , pean tunnistama , et kõigest hoolimata kujunes see talv üheks ilusamaks ja õnnelikumaks minu elus . </s> </p>
<p> <s> Olgugi et " abi " koht ja töö jäid endist viisi nelja seina vahele , pääsesin ma just sel talvel kõige lähemale loodusele ja ka sellele ebamäärasele igatsusele , mis mind piinas . </s> </p>
<p> <s> Talv tuli haruldane , mitte just kärekülm , kuid rikas härmast ja lumest ja sellest isesugusest ilust , mida need loovad . </s> <s> Kohe pärast kerget näärisula muutus taevas selgeks ja mets Ukuaru ümber sai taas uue ilme . </s> <s> Nädalate kaupa rippusid maja ees kasvavad kased raskes härmaehtes . </s> <s> Mitu aega püsisid tuulevaiksed ilmad , ja kui lõpuks hakkas lund sadama , langes see suurte tompudena , jäädes püsima sinna , kuhu langes . </s> <s> Arras ootas asjatult sula , et see vajutaks lume kinni ja metskond saaks õigeks ajaks täita veoplaani . </s> </p>
<p> <s> Püüdsin nendel päevadel teha paberimäärimistöö võimalikult kiiresti ning pagesin nii tihti kui vähegi võimalik metsa . </s> <s> Esialgu , kui mul polnud veel suuski , läksin Minnaga pärast lõunat kaasa . </s> <s> Rohkem kui sae ja kirvega meeldis Minnale töötada hobusega : ta koondas valmis materjali laoplatsile . </s> <s> Lõunati käis ta kodus , söötis hobust ning sõi ise , ja kui uuesti hakkas metsa sõitma , hüppasin ma mõnigi kord ta reeotsale . </s> <s> Ei läinud ma tema tööd jälgima ega teda kontrollima , kuid nägin ometi , kuidas ta sügavas lumes mehena rässis , tooreid küttepuuhalge koormasse ladus ja kahe meetri pikkusi paberipuid üksinda reele veeretas . </s> <s> Püüdes teda mõnikord aidata , tundsin , kui nõrgad olid mu musklid . </s> <s> Tüükapakkude juures , mis Minna rekke upitas , oleksin ma võinud nutta , palvetada või vanduda , kuid rekke poleks ma neid ometi saanud . </s> <s> Aga Minna sai . </s> <s> Ta polnud just suur naine , kuid tal oli jõudu , sitkust ja küllap ka vajalikku osavust . </s> <s> Hakkasin seal tema juures mõistma , et pole sugugi ükskõik , mil viisil seda " lihtsat " tööd teha . </s> <s> Tähtis on , kuidas puu kallale asuda , kuidas tõsta , jah , tähtis on isegi see , kas ja kuidas tõstmisel hingata . </s> <s> Taipasin sedagi , et tiheda metsa alt puude väljavedamine pole mingi lihtne töö , vaid suur kunst . </s> <s> Kui koorem on reel , tuleb hoolitseda , et kõrb sügavas lumes perutama , kõrvu lingutama ja tagasi vahtima ei hakkaks , et koorem ümber ei läheks ega kasvavaid puid ei rikuks . </s> </p>
<p> <s> Seda viimast Minna hoolt ning oskust hakkasin eriti hindama siis , kui sattusin metsapunkti raielangile , kus rasked metsaveotraktorid lohistasid kokku täistüvesid . </s> <s> Seal ei küsitud , palju noori kasvavaid puid nahatuiks jäi või palju neid traktoriroomikute all lömastati . </s> <s> Raielangil toimus kõik põhimõttel : " Kus metsa raiutakse , seal laastud lendavad ... ; " </s> </p>
<p> <s> See metsapunkti lank asus Mägedest ida pool , naabermetskonna piirimail . </s> </p>
<p> <s> Minna vahtkonnas polnud kuigi palju kuuski . </s> <s> Et kuusekäbide plaani täis saada , käis ta peaaegu kaks nädalat kaugel langil mahavõetud kuuskede küljest käbisid korjamas . </s> <s> Käbivirn kojanurgas tõusis juba üsna kõrgele , Minna aga rakendas igal hommikul hobuse , viskas tühjad kotid rekke ja sõitis Mägede poole . </s> </p>
<p> <s> Ühel õhtul ilmus ta koju tavalisest varem , näost ära ja silmad palavikulised . </s> </p>
<p> <s> " Te olete ju päris haige ! " kohkusin teda nähes . </s> </p>
<p> <s> " Täna sai kõvasti külmetada , säärane vinge tuul ja lund ka , nii et rooma kõhuli , " möönis ta teekannu pliidilt võttes . </s> </p>
<p> <s> Arvasin , et järgmisel päeval jääb ta koju , kuid hommikul toppis ta end jälle riidesse , tõmbas kaks paari pikki pükse pealekuti ja tiris vildid jalga . </s> </p>
<p> <s> " Ega te ometi jälle langile mõtle minna ? " pärisin ta kavatsust aimates . </s> <s> " Saage enne ikka terveks ! " </s> </p>
<p> <s> Ta püüdis mind rahustada : </s> </p>
<p> <s> " Pole mul enam viga midagi – võtsin õhtul kõvasti aspiriini . </s> <s> Nad põletavad seal ju oksad ära ... ; Ei enne või pikali jääda , kui käbiplaan täis . " </s> </p>
<p> <s> Keelitasin teda koju jääma ja kui see ei aidanud , käskisin Peetu , et temagi keelaks . </s> <s> Kuid Peet vastas ükskõikselt : </s> </p>
<p> <s> " Küll inimene ise teab , mis ta teeb . </s> <s> Selles on Minnal tuline õigus , et käbisid kuskilt nii kergelt ei saa kui raielangilt . </s> <s> Ja plaan on vaja täita . " </s> </p>
<p> <s> Seda viimast poleks küll tarvitsenud rõhutada , aga et seda tehti , läks mu kannatus kus seda ja teist . </s> </p>
<p> <s> " Plaan ja plaan ! </s> <s> Pagan võtku , kas siis plaan on tähtsam kui inimene ! ? " </s> </p>
<p> <s> " Ikka tähtsam , " kinnitas Arras rahulikult . </s> <s> " Plaan valitseb inimest . </s> <s> Mägede Kuningas rääkis tõtt – me peame plaanid täitma , kui tahame Ukuarul elada . " </s> </p>
<p> <s> " Aga kui me ei täida ? " </s> </p>
<p> <s> " Siis tuleb mõni teine , kes täidab . " </s> </p>
<p> <s> " Nii et elu või surm , aga plaan olgu täis ? " </s> </p>
<p> <s> " Vohh ! " kinnitas Peet . </s> <s> " Plaan olgu täis , nii see kui ka teine . " </s> </p>
<p> <s> Oli see argus või kiusujutt ? </s> <s> Teadsin väga hästi , kuidas ta kõiki tähttähelisi ettekirjutusi põlates nendesamade plaanide vastu oma hinges protesteeris . </s> <s> Teadsin , et ta unistas mingist " orienteerivast plaanist " , mis annaks metsamehele suurema vabaduse ning kasvataks temas õiget peremehetunnet . </s> <s> Jah , oli päevi ja õhtuid , kus ta ei hakanud seda minu eest varjama . </s> <s> Miks siis nüüd säärane plaanikummardamine ja ükskõiksus inimese vastu ? </s> <s> See vihastas mind nii , et teatasin sealsamas : </s> </p>
<p> <s> " Kui nõnda , siis lähen Minnale appi ja muutugu ma kas või jääpurikaks , käin temal abiks niikaua , kuni see pagana plaan on kuhjaga täis ! " </s> </p>
<p> <s> Imelikul kombel ei hakanud Peet mind keelama , ei küsinud , kes siis minu töö ära teeb ; soovitas vaid aeg-ajalt ree järel joosta , sest reel kössitades võivat ma veel enne jääpurikaks külmuda , kui käbisid nuusutadagi saan . </s> <s> Nii et ta ei keelanud Minnat ega mind , seevastu seletas , mida peaksin langil tähele panema , mida kontrollima . </s> <s> Ta ise tahtis sel päeval sovhoosi kihutada , et sealseid mehi mingi metsaalase lohakuse pärast " masseerida " . </s> <s> Kuulasin ta nõuandeid ja käske poole kõrvaga . </s> <s> Otsustasin , et jälgin Minnat ja kui märkan , et ta pole terve , pööran hobuse kas või vägisi teelt tagasi . </s> </p>
<p> <s> Ei olnud meil vaja teelt tagasi pöörduda . </s> <s> Minna sai haigusest võitu või varjas ta seda osavasti minu eest . </s> </p>
<p> <s> Kui me raielangile jõudsime , mürisesid seal juba " Družbad " , puud ragisesid ja tuled suitsesid . </s> <s> Mehed , keda väike buss igal hommikul Liivalaialt raielangile tõi , olid täies tööhoos . </s> <s> Raie-eedesse jagatud langil roomasid linttraktorid , lohistades pikki paljaks laasitud puid laadimisplatsile , kust need vintside ja trosside abil suurtele metsaveo-autodele vinnati ja seejärel tohutu ringiga Liivalaia estakaadile sõidutati . </s> <s> Tööd ei tohtinud takistada külm ega lumi , ei järsud künkad ega kinnikülmumata lohud lume all . </s> <s> Ja jälle tundsin kummalise kadedusega , et need töömehed teavad oma tähtsust , et neil on elukutse , mis neid rahuldab , ja kuigi neil on raske , ei vahetaks nad seda kergemaga . </s> <s> Tõsised , töösse kiindunud ja üksteist mõistvad inimesed ! </s> <s> See tunne süvenes veelgi , kui kogu pere kogunes sooja supi juurde , mis kahes suures välitermoses lõunaks Liivalaialt metsa toodi . </s> <s> Ka meid Minnaga kutsuti sellest söömaajast osa võtma . </s> <s> Saime kumbki suure kulbitäie rammusat hernesuppi . </s> <s> Tõepoolest , oli see alles maitsev ! </s> <s> Mehed sõid , pühkisid peoga üle suu , heitsid nalja ja ruttasid tagasi tööle . </s> <s> Küllap neilgi oli oma plaan , mida nad tingimata tahtsid täita . </s> <s> Ja ka meie asusime taas selle nähtamatu vastasega võitlusesse . </s> </p>
<p> <s> Õhtul Ukuaru poole sõites olime mõlemad õnnelikud . </s> <s> Tuli see rõõm täidetud päevaplaanist ? </s> <s> Usun , et selle rõõmu allikad olid teistsugused , saladuslikumad , ent üheks komponendiks oli kahtlemata teadmine , et on tehtud vajalikku tööd . </s> <s> Enda vajalikkuse tunnetamine – kas see polnud seks jõuallikaks , mis aitas Minnal võita haigused ning muud takistused ja mis minulegi kinkis rõõmurohke päeva ? </s> <s> Teadsin , et selle päeva rõõm ei sure päeva lõppemisega , see elab edasi ja paneb haljendama kuskil tühja lageda kännustiku , katab selle tiheda metsaga . </s> <s> Sellel päeval olin teinud vajalikku tööd . </s> </p>
<p> <s> Kuidas mind küll vaevas teadmine , et ma üldse veel ei tunne Ukuaru metsa ! </s> <s> Tõsi , ma tundsin ja teadsin teda planšettide ja paberite järgi , ka teiste inimeste jutu järgi – ent see polnud see , mida vajasin . </s> <s> Tahtsin saada metsa peremeheks , tahtsin , et ta hakkaks mulle rääkima , nagu ta Minnale pidi rääkima . </s> <s> Aga ma teadsin ülihästi , et niikaua , kui ma istun kantseleis , jään ma talle veelgi võõramaks kui tema mulle . </s> </p>
<p> <s> Et jälle vahetevahel metsa pääseda , püüdsin paberitöö kiiresti teha . </s> <s> Hakkasin võtma lisa õhtutest , istusin suitseva lambi juures ega hoolinud enam oma silmadest . </s> <s> Arrasele näis mu hoolsus meeldivat . </s> <s> Aga kui ta teada sai , et ma temale teatamata kaugel Tirdi vahtkonnas käisin , ei öelnud ta mulle ainustki kiidusõna . </s> <s> Vastupidi , ta pahandas : </s> </p>
<p> <s> " Milleks sa sinna jooksid , mis ? </s> <s> Villu tõi ju eile õhtul töökäsud ära . " </s> </p>
<p> <s> " Tõi . </s> <s> Aga seda ta ei öelnud , et virnad on vastu kasvavaid puid laotud , " andsin õigusega vastu . </s> </p>
<p> <s> " Noh , kuule , ega me ei saa ka nii tähenärijad olla , " püüdis ta isevarujaid õigustadagi . </s> </p>
<p> <s> " Ja kännud on seal ka ... ; poole rinnani . " </s> </p>
<p> <s> " Kändude pärast ma juba rääkisin metsavahiga . </s> <s> Sinul pole vaja ... ; " </s> </p>
<p> <s> Kui mõistmatu ta oli ! </s> <s> Ikka veel ei saanud ta aru , et minul nimelt just oli vaja , oli vaja näha neid kände ja lubamatult laotud puuvirnu ; oli vaja näha noorte kuuskede ja kaskede vahel suure võraga raeremmelgat , metsahunti , mille oskamatu harvendaja kasvama oli jätnud . </s> <s> Mul oli vaja näha seda ja veel palju muudki , et end tunda vajaliku inimesena Ukuarul . </s> </p>
<p> <s> ... ; Terve igaviku polnud ma enam viiulit puudutanud , ka vana-aasta õhtul ei otsinud ma seda välja , kuid pärast pühi ilmus Reet uuesti Ukuarule ja keelitas mind niikaua , kuni ma alla andsin . </s> <s> Reet oskas mulle selgeks teha , et Liivalaia rahvamajas on mind ja minu viiulit hädasti vaja . </s> <s> Ta kinnitas ja tõendas , et mina oma viiuliga olen nende estraadiorkestri elu või surm ! </s> <s> Kõik teised pillid neil on , aga esimene viiul puudub , just nimelt esimene viiul – . </s> <s> Punnisin vastu , mis mõistsin , seletasin , et ma pole mingi kunstnik , kes võiks esimest viiulit mängida ; olen täielik käpard , olen ainult mõned aastad muusikakoolis õppinud ja selle piskugi ammuilma unustanud . </s> <s> Tema aga rahustas , et nad kõik seal Liivalaial on samasugused vusserid , peaasi , et oleks tahe . </s> <s> Ja neil seal on tahe orkester luua . </s> <s> See tahe on temal , Reedal , on kahel metsamajandi töötajal , metsapunkti saemeistril , jaamakorraldajal ja paaril kooliõpetajal . </s> <s> Aga kui minul nüüd see tahe puudub , siis peab nende kavatsus luhta minema ; kui ma aga nõusse jään , siis sünnib Liivalaia rahvamajas niisugune orkester , millist mitmekümne kilomeetri kaugusel pole teada-kuulda . </s> <s> Püüdsin ikka veel vastu vaielda . </s> <s> Aga kui nii jumalakeeli kinnitatakse ja selgeks tehakse , kui vajalik sa oled , kes suudaks siis vastu seista ? </s> <s> Lubasin proovida ja järele mõelda . </s> <s> Otsisin viiuli välja ja hakkasin proovima . </s> <s> Proovisin , proovisin ... ; Harjutasin mitu õhtut järjest ja ühel õhtul lõin suusad jalga , sidusin viiulikasti selga ning sõitsin trassi mööda Liivalaiale . </s> </p>
<p> <s> " Et sa öösel tagasi tulema ei hakka , " hoiatas Peet . </s> <s> " Mine Epu juurde ! " </s> </p>
<p> <s> Ta ei keelanud mind minemast . </s> <s> Uskus vist , et lähen ainult selle ühe korra , et ei pea vastu , tüdinen ja jään jälle koju igavlema või petrooleumilambi juures silmi rikkuma . </s> <s> Ta eksis . </s> <s> Liivalaia rahvamaja säras elektrivalguses , iga nurk selles suures majas oli hele : olin sattunud nagu mingisse ammu unustatud võluderiiki . </s> <s> Ja võib-olla just selle piduliku valguse tõttu hakkasid mulle kohe meeldima kõik sealsed inimesed . </s> <s> Olin täiesti minetanud oma skepsise , selle teravalt kriitilise mõõdupuu , millega pahatihti kippusin uusi inimesi mõõtma . </s> <s> Sellel õhtul tundusid kõik üllatavalt meeldivatena , eriti tema , kes mind sinna kutsus , Reet . </s> </p>
<p> <s> Olin näinud seda Minna vanimat tütart juba mitmel puhul , kuid seal , tema õigel kohal nägin ma teda esimest korda – ja alles seal hakkasin teda õieti nägema ning imetlema . </s> <s> Reet oli pikk tüdruk , vahest ehk liigagi pikk , tumeda kitsa näoga ja kastanpruunide käharas juustega , mida oli vist küll võimatu moodsalt siledasse soengusse korraldada . </s> <s> Väga elavana ja liikuvana jättis ta endast sel ja ka järgnevail õhtuil õnneliku , kõigile vajaliku inimese mulje . </s> <s> Kahtlemata valitses ta oma mänguriista teistest paremini , ta oli sündinud kunstnik , akordionist , aga ka hea organisaator ja üsnagi osav orkestrijuht . </s> <s> Aga kõigepealt oli temas midagi , mis võlus ja nakatas . </s> </p>
<p> <s> Ma ei läinud Epu juurde , vaid magasin selle öö Reeda toas rahvamaja peal . </s> <s> See oli väga lihtsalt , kuid isikupäraselt sisustatud korter . </s> <s> Kõik mööbliesemed – lauad , istmed ja riiulid olid Reeda enda kavandite järgi siinsamas Liivalaial tehtud . </s> <s> Heledal peitsimata männilaudadest riiulil seisis terve hulk isesuguseid puujuurtest ja okstest " skulptuure " : rõngasse tõmbunud madu , pea püsti , mürgikeel suust väljas ; hüppehoos konn ; ühel jalal seisev , end nokitsev kurg ja veel mitu-mitu omapärast vigurit , millele ma kohe ei osanud nime anda . </s> </p>
<p> <s> " Ennu näputöö ! " seletas Reet minu huvi märgates . </s> <s> " Temal on niisuguse asja jaoks silma ja kätt ja püsivust ka . </s> <s> Muidu aga ... ; " </s> </p>
<p> <s> " Muidu ? </s> <s> Ta on ju igatpidi tore poiss ! " </s> </p>
<p> <s> " Ta oleks pidanud lapsena rohkem kolki saama , " ütles Reet , ja ma märkasin imestusega , kui murelikuks ta muutus . </s> <s> " Enn sündis pärast isa surma ja ema hoidis teda üleliia . </s> <s> Meie muidugi ka ... ; Poiss jäi vedelaks ja nüüd ... ; " </s> </p>
<p> <s> See oli mulle üllatuseks , Enn-Aksel oli jätnud koolivaheajal kõigiti hea mulje . </s> <s> Reet aga ohkas : </s> </p>
<p> <s> " Eks näe , kuidas ta kooli lõpetab . </s> <s> Ta on harjunud kõike kergesti saama ega taha sugugi pingutada . " </s> </p>
<p> <s> Rääkisime sel õhtul veel paljust , peamiselt siiski inimestest , neist , keda ma juba Liivalaial tundsin , ja neist , keda Reet tingimata tahtis mulle tutvustada . </s> <s> Tema arvates elasid Liivalaial ja selle ümbruses väga toredad , mitmekülgsete huvide ning harrastustega inimesed , Liivalaia ise oli aga Reeda meelest maailma kõige kaunim paik . </s> </p>
<p> <s> " Ja las veel saab valmis Ukuaru tee ! </s> <s> Siis on meil kõik käe-jala juures : linn , mets ja meri – kihuta , kuhu soovid , " rõõmustas ta nagu väike tüdruk . </s> <s> Pean tunnistama , see rõõm nakatas mindki . </s> <s> Tõepoolest – linn polnud Liivalaialt ju teab kui kaugel ja meri ... ; Ukuarule oli see veelgi lähemal kui Liivalaiale . </s> <s> Oli vaja ainult teed ja busse sellele teele , oli vaja kannatust ... ; Oli vaja seda , mida Peet mulle iga päev sugereeris . </s> </p>
<p> <s> Sõitsin hommikul koju väga heas meeleolus , ja kui Peet küsis , kuidas mul läks , kiitsin . </s> <s> Kiitsin Reeta , kiitsin inimesi , kellega kokku olin saanud , lausa ülistasin neid , kuigi neid peaaegu üldse veel ei tundnud . </s> <s> Peet ei vaielnud vastu , ta aitas veel takka : </s> </p>
<p> <s> " Vohh ! </s> <s> Kas ma ei rääkinud ! </s> <s> Aga sina vist arvasid , et maal elavad ainult juhmardid . </s> <s> Ma olen sulle alati öelnud : linnas on peamiselt tarbijad , jah , ka kunstitarbijad , maal aga – loojad . </s> <s> Ja kes arvab , et maainimene on mühakas või loll , see eksib rängalt . </s> <s> Eesti maaelanik pole iialgi loll olnud , ta on kõigega kursis , ja tihti targem kui mõni kehkenpüks linlane . </s> <s> Sa vaata siin kas või Minnat ! </s> <s> Tal on iga kirjanikugi kohta oma arvamine . </s> <s> Ta on rohkem lugenud kui linnas mõni arst või advokaat . " </s> </p>
<p> <s> " Igatahes rohkem kui sina , " ei saanud ma jätta torkamata . </s> </p>
<p> <s> " Seda muidugi ka , " tunnistas ta heameelega . </s> <s> " Mina lugesin romaane ainult keskkoolis , hiljem pole selleks enam mahti saanud . " </s> </p>
<p> <s> Ta polnud pilli- ega laulumees , ta tunnistas , et pole kuigi palju lugenud , ta ei hoolitsenud oma välimuse eest , ta ei hinnanud endisest rohkem minu perenaisekunsti , teda ei huvitanud see , mida ma tunnen või mõtlen , kuidas ma Liivalaiale lähen või sealt tagasi tulen – ja ometi hakkasin ma teda just nendel päevadel taga igatsema . </s> <s> Ma ei tahtnud enam ööseks Liivalaiale jääda , tahtsin koju , Ukuarule . </s> <s> Nurusin , et Peet tuleks minuga kaasa , tuleks mõnel kinoõhtulgi . </s> <s> Ta ei tulnud , ütles , et pole aega . </s> <s> Palusin , et ta sõidaks öösel vastu , sõidaks kas või poolde teessegi . </s> <s> Ta ei sõitnud , vabandas tööga . </s> <s> Kihutasin üksi läbi kuuvalge öö ja mõnigi kord , kui metsas praksus oks või varises lund , haaras mind hirm , et trassi kõrval tihnikus varitseb hunt või ilves . </s> <s> Mind vihastas , et Peet seda ei kartnud , et ta südamerahuga laskis mul minna . </s> <s> Või lootis ta ikka veel , et pikk tee mind väsitab või üksildus kohutab ? </s> <s> Ta varitsev pilk , kogu ta iselaadi pingul olek tunnistas , et ta jälgib mind ning omamoodi ehk isegi kannatab mu ärakäimiste tõttu . </s> <s> Ja ühel tuisusel õhtul ühmaski ta küsida : </s> </p>
<p> <s> " Kas sa ka täna lähed ? " </s> </p>
<p> <s> " Loomulikult , " vastasin suuski määrides . </s> <s> " Sa tead , meil on orkestriproov . " </s> </p>
<p> <s> " Ehk jätaksid need proovid niikauaks , kui tee saab valmis , siis sõidutan sind ise kohale . " </s> </p>
<p> <s> " Soo – või siis sõidutad , aga nüüd vastu ei viitsi tulla , " mõtlesin kibedusega ning vastasin : </s> </p>
<p> <s> " Ei – minu ärajäämine oleks orkestri surm ! " </s> </p>
<p> <s> Ta muigas : </s> </p>
<p> <s> " Või nii tähtis oled sa seal . " </s> </p>
<p> <s> " Just – seal olen ma nii tähtis ! " </s> </p>
<p> <s> Ma läksin ja tulin tagasi läbi pöörase tuisu . </s> <s> Olin väsinud ja ometi õnnelik . </s> <s> Ja kuigi oli juba kaugelt üle kesköö , kantseleis või meie toas – ükskõik , kuidas seda ruumi nimetada – põles lamp ja nagu alati istus Peet laua ääres , kummardudes üle mingite paberite või raamatute . </s> <s> Ei , seekord ta ei kummardunud , ta pea oli vajunud lauale pandud kätele ja ta nagu uinus . </s> <s> Teadsin , et tal oli olnud raske päev – ta oli käinud suuskadega kõige kaugemas jaoskonnas ja terve päeva kihutanud seal tehnikuga mööda metsa , et hooldusraide käigust õiget ülevaadet saada . </s> <s> Nüüd oli ta istunud siin ja võib-olla mind oodates magama jäänud . </s> <s> Vaene mees ! </s> <s> Mingisuguses seletamatus meeleolus lähenesin lauale , kummardusin magava mehe kohale ja sosistasin talle kõrva : </s> </p>
<p> <s> " Mu kõige parem ... " </s> </p>
<p> <s> Nagu ussist salvatu hüppas ta üles , haaras must kinni ja nõudis : </s> </p>
<p> <s> " Mis sa ütlesid ? </s> <s> Kaili ! </s> <s> Mis sa ... ; ? " </s> </p>
<p> <s> " Ei midagi . </s> <s> Lugesin õhtupalvet , " naersin end vabastades ja imestades , kui külmad olid ta riided ja käed . </s> <s> Lõin pilgu maha – ta suusasaapad olid lumised . </s> </p>
<p> <s> " Kus sa käisid ? " nõudsin mõistes , et ta oli äsja väljast tulnud ja tukkumist ainult teeselnud . </s> </p>
<p> <s> Tal oli kummaline ilme , pelglik ja ühtlasi karm . </s> <s> Ta lähenes mulle uuesti : </s> </p>
<p> <s> " Kaili , kui see oleks tõsi , mis sa ennist ütlesid , kui see oleks tõsi , siis ma ... ; " </s> </p>
<p> <s> Ta raputas mind nagu omal ajal Tartus , raputas kõvasti , ent ometi hoopis teisiti kui tookord ja hüüdis otsekui ahastuses : </s> </p>
<p> <s> " ... ; siis ütleksin , kus käisin . </s> <s> Kuuled mind , Kaili ! " </s> </p>
<p> <s> " Kus sa käisid ? " kordasin oma küsimust . </s> <s> Tundsin kiivuselainet viskuvat üle pea . </s> <s> Ma ei öelnud endale , et temal , Peedul , pole ju siin Ukuarul kedagi ega midagi muud kui mets , mets ja see Ukuaru lund täis org ja realiseerimist ootavad plaanid . </s> <s> " Kus sa käisid ? " nõudsin kolmandat korda . </s> </p>
<p> <s> Väevõimuga mind enda külma rinna vastu tõmmates rääkis ta üle mu õla : </s> </p>
<p> <s> " Käisin sul vastas . </s> <s> Käisin ka täna , nagu olen igal öösel käinud . </s> <s> Olen oodanud sind seal alevi ääres esimeste mändide taga ja sõitnud sinuga kõrvu , ainult nii , et sina sõidad trassil , mina metsa all . " </s> <s> Ta lükkas mind endast eemale , otsides mu pilku . </s> <s> " Kaieke , ega sa ometi uskunud , et jätan sind üksi metshaldjate hoolde ... ; ? " </s> </p>
<p> <s> Vaatasin talle otse silma ja kui seal pettust , pilget ega naeru ei märganud , ütlesin endalegi ootamatult pikkamööda ning selgelt : </s> </p>
<p> <s> " Mu kõige parem ... ; " </s> </p>
<p> <s> Missugune on õige pulmaöö ? </s> <s> Võib-olla oli see külm tuisune öö meie pulmaöö ? </s> <s> Igatahes oli see öö hoopis teistsugune kui kõik varasemad ööd , mis ma Peedu kaisus olin maganud . </s> </p>
<p> <s> Päevad ja nädalad möödusid . </s> <s> Ma käisin endiselt kaks korda nädalas Liivalaial orkestriharjutustel ja Peet käis mul vastas . </s> <s> Ta ei peitnud end enam metsa , vaid me sõitsime mõlemad trassil – seal jooksid nüüd kahed suusajäljed kõrvuti . </s> <s> Mõnikord käskisin ma tal koju jääda – ööd muutusid juba valgemaks , tee oli mulle igas käänakus tuttav ja ma ei kartnud midagi . </s> <s> Ta vaidles algul vastu , hiljem aga jäi mõnikord ometi tulemata . </s> <s> Seda suurem oli mu rõõm , kui ta ootamatult mõne künka tagant paistma hakkas . </s> </p>
<p> <s> Nendel öösistel sõitudel kurtsin ma talle nagu võõrale oma muret , seda , et mulle ei meeldi istuda kantseleis , et paberimäärimine ei rahulda mind , et ma tahan midagi rohkem . </s> </p>
<p> <s> " Saad sa aru , ma ei taha olla vari , vaid elav ... ; " </s> </p>
<p> <s> " Vohh ! " hüüdis ta üllatudes . </s> <s> " Nüüd alles leidsid ! " </s> </p>
<p> <s> " Just ! " kinnitasin . </s> <s> " Näed – metsas on mitmesuguseid puid , suuri ja väikseid , kõrgeid ja madalaid . </s> <s> Ma võin olla ka üsna pisikene puu , aga ikkagi puu , mitte vari . </s> <s> Kadestan Minnat – tal on oma riik , oma vahtkond , oma kvartalid , mille eest ta vastutab . </s> <s> Aga mina ? </s> <s> Oleks mul üksainus literagi , mis oleks päris minu ja mille eest vastutama peaksin ! </s> <s> Oleks mul kas või see põlendikki , millega sa ei mõista midagi peale hakata ... ; " </s> </p>
<p> <s> Oli ilus kuuvalge öö helkiva lume ja tumedate varjudega . </s> <s> Me sõitsime kiirustamata , aga minu sõnade peale jäi Peet hoopis seisu , lõi suusakepid lumme ja hüüdis : </s> </p>
<p> <s> " Stopp ! </s> <s> Teeme selle asja klaariks . </s> <s> Nagu ma aru saan , tahaksid sa , et me osad vahetaksime , et sina oleksid metsaülem ja mina abi ? " </s> </p>
<p> <s> Ta naeris . </s> <s> See solvas mind . </s> </p>
<p> <s> " Arvad , et ma hakkama ei saaks ! ? </s> <s> Et kõrbeksin põhja või tuleksin sinult abi paluma ? " </s> </p>
<p> <s> " Ei ühte ega teist . </s> <s> Saaksid hakkama – nii palju ma sind tunnen , ja üldse , mõnda asja on naisel isegi lihtsam jutti ajada kui mehel . </s> <s> Aga ... ; mõtle siiski tõsiselt . </s> <s> Sa räägid vastutusest , aga kui kogu see koorem , korrastamata suur metskond , ehitused , kõik jama su selga langeks , vohh ! </s> <s> Minulgi võtab pea suitsema ... ; " </s> </p>
<p> <s> " Või sinulgi ! </s> <s> Ei tea , mis poolest siis minu pea sinu omast kehvem peaks olema ? " </s> </p>
<p> <s> Lükkasin suusad liikuma . </s> <s> Las mõtleb , kumma õpiraamatus rohkem viisi oli ! </s> </p>
<p> <s> Ta ei jäänud mõtlema , sõitis mu kõrvale ja naeris : </s> </p>
<p> <s> " Vabanda , ma rääkisin ainult peast , aga metsaülemal on tähtsad ka jalad ja turi . </s> <s> Ja minu turi on siiski laiem kui sinu oma ! " </s> </p>
<p> <s> Et ma sõnagi ei vastanud , paristas ta edasi : </s> </p>
<p> <s> " Kaieke , kuule nüüd – seleta mulle ära , miks kodanlikus Eestis ühtegi naismetsaülemat polnud ja miks neid nüüdki samahästi kui pole ? " </s> </p>
<p> <s> " Neid on olnud ja on ka tulevikus ! " andsin vastu . </s> </p>
<p> <s> " Üksikuid jah , ja lühikest aega . </s> <s> Selles see asi seisabki . </s> <s> Ma ei kahtle sinus , me võiksime osad vahetada , aga kui kauaks sa soovid – nädalaks , kuuks , aastaks ? " </s> </p>
<p> <s> " Sa ainult naerad , aga mina räägin tõsiselt ... ; " </s> </p>
<p> <s> " Ka mina räägin tõsiselt . </s> <s> Naisele on see töö lihtsalt liiga raske . </s> <s> Mõnda aega ta peaks muidugi vastu , eriti , kui ta on üksik . </s> <s> Aga kui tal on pere , lapsed ... ; " </s> </p>
<p> <s> " Minul pole lapsi ! " </s> </p>
<p> <s> " Kahju ! </s> <s> Kui nad sul oleksid , ei kipuks sa enam metsa ! " </s> </p>
<p> <s> " Sa oled häbematu ! " </s> </p>
<p> <s> " Miks ? " küsis ta ilmsüütult . </s> </p>
<p> <s> Olin vihane ja solvunud . </s> <s> Nägin jälle , et ta ei tahtnud mind mõista ega minu õigusi tunnistada . </s> <s> Milleks , pagana pärast , oli mul vaja mitu aastat pead vaevata ? </s> <s> Ilma diplomita oleks olnud küll vist hoopis kergem seda tühja-tähja teha , mis ta mulle teha jättis . </s> <s> Pidin seda talle teatama ja pahvatasingi : </s> </p>
<p> <s> " Ütle , miks oli sul vaja mind Tartus ergutada , et ma akadeemia lõpetaksin ! ? </s> <s> Parem saatnud mind kuhugi supikeetmise või pesupesemise kursustele ! " </s> </p>
<p> <s> Teadsin , et see teda solvab , ja ta süttiski kohe : </s> </p>
<p> <s> " Sa tead väga hästi , mul on ükskõik , mida ma söön , ja oma särgid võin ma ka ise ära loputada ! " </s> </p>
<p> <s> See oli tõsi ja see oli kogu loos kõige hullem punkt . </s> <s> See tähendas , et ma olin täiesti ülearune ! </s> <s> Temal polnud sellest sooja ega külma , kuidas laud oli kaetud või kui palju ma toidu suupäraseks tegemiseks end pingutasin . </s> <s> Ta ei pannud tähele , kas ta särk oli hästi või halvasti triigitud . </s> <s> Korterit , mida ma korras oleksin võinud hoida , meil polnud , ja kuidas tekk sängile oli visatud , ei läinud talle korda . </s> <s> Kes ma siis olin ? </s> <s> Mis ma olin ? </s> <s> Olin ma tõesti siia maailma sündinud üksnes selleks , et mingeid elutuid arvusid ritta kirjutada ? </s> </p>
<p> <s> Viimased kilomeetrid sõitsime vaikides nagu võõrastest võõramad . </s> <s> Aga midagi oli Peet ometi taibanud ja aru saama hakanud , sest kui olime koju jõudnud , suusad ukse kõrvale püsti pannud ja võimalikult vaikselt tuppa läinud , otsis ta lepitust : </s> </p>
<p> <s> " Kaieke , minu arvates ei peaks see sugugi tähtis olema , kes on kes . </s> <s> Me teeme ju kõik koos . </s> <s> Ütle , kas ma olen teinud midagi sinu teadmata või sinult nõu küsimata ? </s> <s> Sina oled ju mul esimene ja viimane , kes ütleb ei või jaa . </s> <s> Tõsi . </s> <s> Kui me siin Ukuarul midagi ära suudame teha , siis on see meie mõlema töö . " </s> </p>
<p> <s> Seda muidugi , et ta mulle oma plaanidest rääkis ja minu heakskiitu ootas , aga ... ; Paljuke ta minu arvamist arvestas ! ? </s> <s> Ta kiskus saapaid jalast ja heietas edasi : </s> </p>
<p> <s> " Pole ometi mõeldav , et praegu talvel istuksin mina kantseleis ja sina tambiksid metsas . </s> <s> Aga kevadel ... ; Vohh ! kui sa tahad , võid kogu metsavärgi oma kätte võtta , ehitustega tuleb mul niikuinii küllalt rassimist . </s> <s> Sest ega see metskonnamaja üksi – kahes kordonis algab ju kapitaalremont ja siis veel see Viha-Mihkli loss ! </s> <s> Nii et – palun ! " </s> </p>
<p> <s> Oo – ta oskas mind rahustada ! </s> <s> Ta rääkis , ta seletas ja tõotas , ta maalis pilte ja unistas ... ; ja kuigi ma kõike ei uskunud , pidin tunnistama , et tal oli natuke õigustki . </s> <s> Tuli olukorraga leppida . </s> <s> Otsustasin endamisi , et kevadel peab olukord muutuma . </s> <s> Kevadel ei taha ma enam jääda tema varjuks ega hädaventiiliks . </s> <s> Kevadel tahan saada iseseisvaks , tahan oma jõudu proovida , tiivad laiali sirutada ... ; </s> </p>
<p> <s> Oh , need tiivad ! </s> <s> Need langesid mul alla veel enne , kui neid tõsta jõudsin ... ; </s> </p>
<p> <s> ... ; See juhtus just sel päeval , kui õhtul pidi olema Liivalaial meie esimene kontsert . </s> </p>
<p> <s> Istusin kantseleis oma laua taga ja teisel pool lauda tossutas Tammeriigi Sass piipu suitsetada . </s> <s> Ei tea , mitmendat piibutäit ta juba tõmbas : sellest ajast , kui ma ise ta piibule tuld andsin ja piibusuitsu kiitsin , püüdis ta mind ikka hästi rohke suitsuga rõõmustada . </s> <s> Tal polnud minekuga kiiret . </s> <s> Harilikult oli see mulle üsna meeltmööda , et ta mu päeva lühendada aitas . </s> <s> Aga sel korral olin miskipärast rahutu ja õhtuse esinemise pärast elevil . </s> <s> Oleksin tahtnud jääda päris üksi . </s> <s> Hakkasin ootama , et vanamees ära läheks . </s> <s> Tundsin , et ma ei või tema piibusuitsu enam sisse hingata . </s> <s> See ajas mind iiveldama ja äkki ... ; Äkki pidin tõusma ning toast välja jooksma . </s> </p>
<p> <s> Öökisin ukse kõrval piidast kinni hoides , kui Peet metsast nähtavale ilmus . </s> </p>
<p> <s> " Kuule , mis sul on ? </s> <s> Mis ? " päris ta minu juurde jõudes . </s> </p>
<p> <s> Ta tahtis mind toetada . </s> <s> Lükkasin ta eemale : </s> </p>
<p> <s> " Mine ära ! " </s> </p>
<p> <s> " Mis sul on ? " </s> </p>
<p> <s> Mis oli ? </s> <s> See , mida juba mõnda aega olin kartnud ja aimanud , oli käes . </s> <s> Ja tema veel pärib ? </s> <s> Oleksin tahtnud tal silmad peast välja kratsida ! </s> </p>
<p> <s> " Sa tegid seda meelega ... ; meelega ... ; sina ... ; " nuuksusin kibedat sappi sülitades . </s> </p>
<p> <s> Ta taipas . </s> <s> Ja muutus näost kummaliselt . </s> <s> Seisis trepiastmel , käed ripakil , ja pomises : </s> </p>
<p> <s> " Kaili ... ; Kaiekene ... ; kallis ... ; kuule ... ; " </s> </p>
<p> <s> Läksin köögi kaudu sisse , läksin Minna puhtasse tuppa ja laskusin kummuli diivanile . </s> <s> Peet tuli mulle järele , toetus diivaninurgale ja püüdis mind rahustada . </s> <s> Jah , püüdis rahustada , kuid see ajas mind marru . </s> <s> Hüüdsin : </s> </p>
<p> <s> " Ma ei taha ! </s> <s> Saad aru , ma ei taha ! </s> <s> Issand hoidku , meil pole omalgi nurka ja nüüd veel ... ; Siin , parte all ! " </s> </p>
<p> <s> Ta ütles rahulikult : </s> </p>
<p> <s> " Ka mina olen sündinud parte all ... ; " </s> </p>
<p> <s> " Sina ! " karjusin talle vastu . </s> <s> " Aga mina mitte , ja ma ei taha ... ; " </s> </p>
<p> <s> Viskusin uuesti kummuli , nuuksusin . </s> </p>
<p> <s> Ta ei puudutanud mind enam , aga ta alustas oma harilikku laulu , hakkas tõotama ja kinnitama , et varsti läheb Ukuarul ehitusmürin lahti , et selleks ajaks , kui " tema " tuleb , on meil uus maja valmis , elekter ja kõik , kõik . </s> <s> " Tema " ei tarvitse tulla parte alla . </s> </p>
<p> <s> Oh , mis tähendasid need tõotused ! </s> <s> Olime siin Ukuarul juba rohkem kui kuus kuud , aga paremat ei paistnud veel midagi . </s> <s> Jah , kui Arras oleks leppinud esialgse tüüpprojektiga , kui ta poleks hakanud rääkima järvest , võib-olla oleks ehk siis midagi – kas või vundamendimüürigi nüüd näha olnud . </s> <s> Kuid tema ei leppinud sellega , mis talle pakuti , ta tahtis teha targemini ja paremini – ja seepärast olime kõigest ilma . </s> <s> Olime ilma ja jääme veel kauaks ilma . </s> <s> Aga lõppude lõpuks polnud mitte see peaasi . </s> <s> Peaasi oli , et ma pidin jääma nüüd igavesti ... ; varjuks . </s> </p></div2><div2 type="alaosa"><head> IV </head>
<p> <s> Ukuaru org oli lõhki käristatud ja üles tuhnitud hullemini kui metssigade songermaa ... ; </s> </p>
<p> <s> Õudne on tänapäeva masinate jõud : kui need kuhugi pöörama pääsevad , siis pööravad nad kõik nii segi , et valus on vaadata . </s> <s> Sellel , kes on harjunud maakamarat pühaks pidama , jookseb süda verd , kui ta näeb , kuidas rohujuured katki kistakse ja liiv ning kivid nende peale lükatakse . </s> <s> Minna ei suutnud seda vaadata , ta põgenes igal hommikul vara-vara metsa ja tuli sealt tagasi alles hilja õhtul . </s> <s> Jah , juba sügisel , kui ühel raiesmikul juurija-kogujaga maapinda kevadiseks metsaistutamiseks ette valmistati , nägin Minna silmist , et talle ei meeldinud masin , mis maakamara suurte latakatena üles kiskus ja kändudega koos ka mulla kokku kuhjas . </s> <s> Aga see , mis toimus nüüd tema koduõues Ukuaru orus , oli tuhat korda hullem . </s> <s> Ei jäänud siia enam ühtegi tervet jalgrada , ei puhtaid ojakaldaid , ei rohetavat nõgu . </s> <s> Ei olnud siin enam seda pühalikku rahu , mis ikka ja alati oli valitsenud Ukuaru orus . </s> <s> Masinad mürisesid hommikust õhtuni ja mõnikord ka õhtust hommikuni . </s> <s> Buldooser tuhnis madalamaks lohutagust küngast , ekskavaatori kopp kaapis endist järvepõhja sügavamaks ja laiemaks , rasked isekallutajad täitsid teekohta liiva ja kruusaga . </s> <s> Mootorid undasid , veokid tulid ja läksid ja kust nad üle sõitsid , kus seisid või ümber pöörasid , sinna jätsid nad lõhutud maa . </s> </p>
<p> <s> Arras jooksis ringi õnnelikuna , nagu looks ta uut maailma . </s> <s> Ta tegi kõik , mis mõistis , et Ukuaru orgu sõidaksid veelgi tihedamini traktorid ning autod kruusa- ja kivikoormatega , et oleks veelgi rohkem mürinat ja kärinat , rohkem masinaid ja inimesi . </s> <s> Ei olnud tal mahti õieti süüa-juua ega märgata kellegi hingevalu . </s> <s> Kui ma püüdsin ta tähelepanu Minnale ja sellele juhtida , kui hirmsasti Ukuaru org on ära lõhutud , naeris ta laialt : </s> </p>
<p> <s> " Pole midagi , kallikesed , küll veame uue mulla peale ! </s> <s> Veame paksema mullakorra kui enne oligi ja paneme kõik nii haljendama , et ... ; vohh ! " </s> </p>
<p> <s> Ja ta vehkis kätega läbi juuste , mis ammugi ootasid lõikajat . </s> </p>
<p> <s> Õhtuti ei raatsinud ta tuppa tulla . </s> <s> Isegi siis , kui masinad või nende juhid väsisid ja ööpausile jäid , leidis tema ikka endale väljas tegevust , kui mitte muud , siis hulkus orus ringi , seisatas kord siin , kord seal , uurides ja hinnates seda , mis päeva jooksul oli tehtud . </s> <s> Kui ma ühel säärasel niiskelt soojal , mulla lõhnast raskel õhtul läksin üle puuritud maa mäerinnakule , kus ta seisis , hüüdis ta mulle vastu : </s> </p>
<p> <s> " Tule , tule ! </s> <s> Ma näitan , kus on sinu tuba ! " </s> </p>
<p> <s> Ja tirinud mu sügava süvendi juurde , mille buldooser oli tuhninud mäekallakusse , hakkas ta õhinal seletama , kuhu tuleb kantselei , kuhu meie korter , köök , elutuba , magamistuba ... ; </s> </p>
<p> <s> " Sügiseks ostame endile moodsa laia kušeti , vohh ! ja selle kõrvale võrguga sängi , " sonis ta ümber süvendi kõndides ja mind endaga kaasa vedades . </s> </p>
<p> <s> Oo , ma olin kindlam kui kindel , et sügisel ei ole meil veel kohta , kuhu panna laia kušetti või väikest võrguga sängi . </s> <s> Kartsin , et viimast tuleb meil vaja hoopis varem , kui siia süvendi kohale maja kerkib , kuigi Arras kinnitas vastupidist ja tõotas imet . </s> <s> Ma ei uskunud imesse , ma teadsin , et t e m a jõuab enne , kui ime sünnib . </s> <s> Mõtlesin sellele hirmuga . </s> <s> Tõmbasin end bandaažiga kokku , nagu saaksin sel teel teda petta ja ta tulekut viivitada . </s> <s> Võõraid silmi võisin ehk nii petta , iseennast natuke rahustada , kuid teda mitte . </s> <s> Ta protesteeris ja peksis mind jalgadega ; ta tasus kinninöörimise eest kurjalt kätte , pannes mind öökima päevad läbi . </s> <s> Kõikusin ringi nagu tõeline vari , ent Peet ei märganud midagi – või pidas ta seda loomulikuks – , ta hõiskas kohta ja kuulajaid valimata : </s> </p>
<p> <s> " Vohh ! </s> <s> See on meie kevad ! " </s> </p>
<p> <s> Jah , ta hõiskas " meie " , kuigi just nüüd oleks ta pidanud ütlema " minu " . </s> <s> See oli tema kevad , sest ei mina ega Minna polnud sellest kevadest vaimustatud . </s> </p>
<p> <s> Siiski – üks rõõm meil ometi oli , eriti Minnal ja eidel , aga ka minul : Enn-Aksel tuli koju . </s> <s> Selle eest oleksime pidanud küll natukene Arrasele patsi lööma : tema ju oli see , kes nõudis , et Ennu ei saadetaks pärast kooli lõpetamist mujale . </s> <s> Ukuarul läks mehi vaja ja kellelgi polnud õigust ära võtta spetsialisti , kes pärines siit . </s> <s> Enn-Aksel tuli Ukuarule . </s> <s> Arras andis talle kolmanda jaoskonna , ja et seal polnud veel tehniku jaoks õiget elupaika , jäi Enn-Aksel Ukuarule . </s> <s> Ta jäi meie juurde , ta ise , ta pill ja ta noor hing . </s> </p>
<p> <s> Me saime kiiresti sõpradeks , mina ja Enn-Aksel . </s> </p>
<p> <s> Ta aitas mul mõnikord kantseleis paberipahna korraldada ja ma olin talle selle eest tänulik . </s> <s> Ma ei peitnud tema eest enam oma viiulit ja ühel pühapäevaõhtul me koguni proovisime , kuidas meie pillid kokku kõlavad . </s> </p>
<p> <s> Mulle paistis , et ainult Enn-Aksli pärast suutis Minna Arrasele andestada Ukuaru oru lagastamist ja ehk sedagi , et ta pidi nüüd peaaegu iga päev nägema Mägede Kuningat . </s> </p>
<p> <s> Minna muutus sellel kevadel nooreks . </s> <s> Õigust öelda , ega ta veel vanaeit olnudki . </s> <s> Mõnigi noor tüdruk oleks võinud Minna terveid hambaid kadestada , samuti ta väsimatuid jalgu . </s> <s> Minna keha ei kannatanud lõtvumise ega rasva all . </s> <s> Valged juuksed aga sobisid kenasti jumekate põskedega , mis nüüd kevadtuulest või emauhkusest erilise õhetuse said . </s> <s> See , et Enn-Aksel ei põlanud sünnikodu ja Ukuarule tagasi tuli , oli Minnale miskipärast väga tähtis . </s> <s> Ta pidas loomulikuks , et tütred laiali olid lennanud ; võib-olla poleks ta nurisenud , kui Enn-Akselgi kaugele oleks jäänud , aga vaevalt oleksid ta silmad siis nii õnnelikult säranud . </s> <s> Poja kojutulek tähendas Minnale otsekui suurt kingitust ja tasu ammuste kannatuste eest . </s> <s> Ja mitte üksnes Minnale , vaid ka eidele . </s> <s> Temagi ärkas nagu uuele elule . </s> <s> Aga ikkagi oi Minna sellel kevadel meist kõigist noorem ja kenam . </s> </p>
<p> <s> Ent ühelegi inimesele pole vist lubatud rahulikku õnne , ikka peab keegi või miski seda rikkuma . </s> </p>
<p> <s> Sain aru , et mitte üksnes kevadele kuhjuvad tööd ega segitõmmatud koduõu ei kihutanud Minnat igal hommikul valgevarul metsa . </s> <s> See oli Mägede Kuningas , kelle silma alla Minna ei tahtnud sattuda . </s> <s> Täie õigusega ilmus vana Oll nüüd igal hommikul Ukuaru orgu , et labida , kirve ja kangiga või lihtsalt oma võimsate kätega kangutada kände , liigutada kive , kühveldada liiva või teha muud säärast , mida hädasti vaja . </s> <s> Tema hoole all oli vist juba ammust ajast üks metskonna hobune ja üsna tihti sõitis ta nüüd kohale sellega , ise püsti vankris ja Viha-Mihkel kägaras ta selja taga . </s> <s> Tuli ta hobusega või jalgsi , iialgi ei läinud ta kohe ehitusplatsile , vaid käänas kantselei juurde , ka siis , kui Arras oli talle õhtul töö kätte juhatanud . </s> </p>
<p> <s> " Nät-sah , et kust me siis täna kinni hakkame , peremees ? " nõudis ta , nagu poleks õhtust kokkulepet olnudki . </s> </p>
<p> <s> Ta silmad vilasid ringi , ta nägi kindlasti igat tolmukübetki meie ruumis ja küllap ta igatses veel rohkemgi näha . </s> <s> Mõnikord läks tal korda tabada seda , keda ta vist küll kõigepealt otsis . </s> <s> Kas ei jõudnud Minna õigeks ajaks koduseid toimetusi tehtud või tuli Kuningas tavalisest varem – nad sattusid kokku . </s> <s> Võpatamata astus Minna Kuningast mööda , läks , nagu poleks meest olemaski . </s> <s> Kuningas vahtis talle järele ja mulle tundus , et ta pilgus kiiskab metslooma nälg . </s> </p>
<p> <s> Raamatupidaja ja minu jaoks oli Kuningal ikka mõnus sõna varuks . </s> <s> Töö otsast kinnihakkamisega ei paistnud tal iialgi kiiret olevat . </s> <s> Aga kui ta sellest kord kinni hakkas , siis oli ka hakatud . </s> <s> Töö lihtsalt kartis Mägede Kuningat , sulades ja kadudes ta käte all . </s> <s> Kuningas võis tõepoolest teha kümne mehe töö . </s> <s> See muidugi oli Arrasele tähtis , aga veelgi tähtsam oli , et Kuningal jätkus hakkamist igale tööle : teda võis saata sinna , kus läks tarvis jõudu , aga ka sinna , kus oli vaja nuppu . </s> <s> Tahes-tahtmata pidi Arras tunnistama , et ta oleks tulises pigis , kui Mägede Kuningat poleks olemas . </s> <s> Viha-Mihkelgi liigutas Kuninga kõrval käsi kiiremini , jah , päris noore mehe kiirusega – seda tunnistasid viimased palgalehed . </s> </p>
<p> <s> Need kaadritööliste palgalehed tegid mõnegi metsavahi kadedaks . </s> <s> Ega ma isegi sellest süüst päris puhas olnud , sest tuli ette kordi , kus Mägede Kuningas torkas taskusse vähemalt kaks Arrase palka ja sai nurga taga Viha-Mihkli käest veel mingisugused protsendid . </s> <s> Sellest hoolimata ei raatsinud ta oma raha eest osta uut labidat , kui vana oli katki läinud . </s> <s> Neid labidaid ja teisigi tööriistu sõi ta nagu leiba . </s> <s> Õiget tagavaraladu meil ju veel polnud , iga naelaotsagi pidime metsamajandist manguma ja pärast aru andma , missuguse labidavarre sisse selle lõime . </s> <s> Mind ajas see narrus päris naerma , kuid Arras kiristas mõnigi kord hambaid , eriti siis , kui tühjade kätega Liivalaialt tagasi tuli . </s> <s> Teda vihastas see , et tööd-toimetused sääraste rublaste takistuste taha stoppama kippusid jääma . </s> <s> Sellest , kui väheseks meie eneste rublad vastu löövad , oli ta õnneks üsna kiiresti hakanud aru saama . </s> </p>
<p> <s> " Ole nagu santimise masin ! " kirus ta ühel õhtul pärast seda , kui mingisuguse traktorinublaka pärast mitu kolhoositöökoda läbi oli kihutanud . </s> <s> See nublakas oli kõige kibedamal ajal kaheks karanud , traktor seisis ja traktorist laiutas käsi . </s> <s> Juhtus nii , et just sel õhtul keerutas Kuningas jälle katkist labidat : </s> </p>
<p> <s> " Nät-sah ! </s> <s> Plekitükk ! </s> <s> Kui mees korra jalaga vajutab , on kägaras . " </s> </p>
<p> <s> Ootamatu tigedusega põrutas Arras talle vastu : </s> </p>
<p> <s> " Kui nii , siis tuled homme oma tööriistaga . </s> <s> Selge ! " </s> </p>
<p> <s> Kuningas kratsis kukalt – see oli tal ikka ühteviisi siili meenutav – , pidas aru ja küsis : </s> </p>
<p> <s> " Aga kui mu labidas siin riigi kivirägas katki krõpsatab ? " </s> </p>
<p> <s> " Siis tead , mis tähendab tööriistade lõhkumine ! " </s> </p>
<p> <s> Kuningas kukkus mürinal naerma : </s> </p>
<p> <s> " Täpselt ! </s> <s> Nii et sina , peremees , arvad , et ma seal keldriaugus lausa meelega labidaid lõhun ! </s> <s> Aga mina ütlen sulle : ma pole siin veel õiget tööriista kätte saanudki . </s> <s> Mis labidad , kirved või kirkad need on , mis te sealt majandist saate ! ? </s> <s> Või mis varred need on , need lauast väljasaetud viltuse süüga liblakad ! ? </s> <s> Need ei kannata peale vaadatagi . </s> <s> Nät-sah , peremees , kui sa tahad , et su töö edasi läheb , siis muretse õiged tööriistad . </s> <s> Saada mind Liivalaiale või parem veel – linna , ja ma toon labidad , mis käivad sinu ea ja su poja ea kah veel . " </s> </p>
<p> <s> " Eks mine siis ja too ! " ütles Arras ja ma ei saanud aru , kas ta tegi nalja või käskis tõemeeli . </s> </p>
<p> <s> Kuningas hõõrus sõrmi : </s> </p>
<p> <s> " Davai dengi ! " </s> </p>
<p> <s> " Too ära , siis jõuad saada , " ütles Arras . </s> </p>
<p> <s> " Täpselt ! " kinnitas Kuningas . </s> <s> " Toon ära . </s> <s> Armuline ( see käis minu kohta ) viskab mulle töökäsku paar kanti mulda rohkem ja hunt ka ei haugu ! " </s> </p>
<p> <s> Löönud mütsi pähe , ruttas ta uksest välja , otsekui mõistes , et kui ta seda kohe ei tee , unustab Arras , et ta temast peajagu madalam on . </s> <s> Arrase käed olid tõepoolest rusikas , kuid ma ei saanud selgust , kas ta tahtis nendega Kuningale kallale karata või oli tal himu peksta neid , kes teda käsist ja jalust sidusid . </s> </p>
<p> <s> Kuningas puudus päeva paar ja tuli siis , vankrikastis mitmesuguse paksusega kirved , voolitud vartega labidad ja veel muud kolu . </s> <s> Ja tõepoolest – need tööriistad olid mehe väärilised , nii et Arrase meel muhenes ja ta mulle sosistas : </s> </p>
<p> <s> " Torka talle pealegi mõned kandid rohkem . </s> <s> Metskonnal ei sobi armuandi vastu võtta . " </s> </p>
<p> <s> Ma ei kergitanud pead ega vaadanud üles . </s> <s> Ma mõistsin niigi , mis see käsk Peedule maksis . </s> </p>
<p> <s> Arvestasin umbkaudse kirveste-labidate hinna ja näitasin Kuninga palga nii palju suurema , et ostuvõlg saaks kustutatud . </s> <s> Vist olin siiski valesti arvestanud või üleliia helde olnud , sest palga saamisel pani Kuningas kolmelise lauale : </s> </p>
<p> <s> " See on kurjast . – Jäägu see seks korraks , kui müüri lõpetamise liiku on vaja . " </s> </p>
<p> <s> Ei hakanud temaga vaidlema . </s> <s> Jätsin raha lauale ja seal seisis see õhtuni . </s> <s> Siis tõukasin kolmelise sahtlisse . </s> <s> See oli Ukuaru metskonna " musta kassa " esimene raha ja pean pattu tunnistama – see ei jäänud viimaseks . </s> </p>
<p> <s> Öeldakse , et häda ajab härja kaevu . </s> </p>
<p> <s> Juba esimesel koosolekul oli Arras liiga palju lubanud , unustades öelda , kui pika aja jooksul ta oma vekslid välja lunastab . </s> <s> Nüüd ei hõisanud mitte ainult Kaikanõmme " vibalik " : " Kui metskonda tulin , lubati mulle ... ; ! " , vaid ka teised metsavahid kippusid metsaülemale meenutama , et lubadustega metskonda mäele ei vea . </s> <s> Et Ukuaru org oli täis ehitusmürinat , see meestele midagi ei tähendanud , võib-olla tegi veel vihagi – nende ahjud ajasid endist viisi suitsu sisse ning katused tilkusid läbi . </s> </p>
<p> <s> Arras istus pooled ööd üleval ja hoidis pead käte vahel : plaanid , eelarved , tööjõud , fondid , fondid , fondid ... ; </s> </p>
<p> <s> Metsavaht seisis hommikul ukse ees ja teatas : " Kui nädala aja jooksul pliiti ära ei parandata , paneme asjad kokku . </s> <s> Naise silmad on mulle kallimad kui see närune metskond ! " </s> </p>
<p> <s> Vaja oli paarkümmend šamottkivi , ainult paarkümmend neljakandilist kivi , kuid metsamajandis laiutati käsi : " Pole . </s> <s> Kannatage ! " </s> <s> Ja lisati õpetuseks : " Organiseeri ise ! " </s> </p>
<p> <s> Arras puhkis ja ähkis nagu vihane härg , keelitas metsavahti ja meelitas kannatama , aga et midagi ei aidanud , surus hambad kokku , käed rusikasse ja – hüppas kaevu : laskis Mägede Kuningal tuua oma ehituse ülejäägist vajalikud kivid ; tasuks näitas töökäsk , et Karla Oll on puhastanud nii ja nii mitu meetrit metsakraavi . </s> <s> Metsavaht sai uue pliidi ja hunt ka ei haukunud . </s> <s> Ei haukunud . </s> <s> Ainult mõne aja ei tahtnud me Peeduga teineteise näkku vaadata . </s> </p>
<p> <s> ... ; Ei ole hullemat karistust , kui kevaditi kantseleis istuda , seltsiks inimene , kellega võib rääkida ainult arvudest . </s> <s> Arrase vastuseisust hoolimata nõudsin endale aeg-ajalt vabadust , õigust käia metsas ja võtta osa kultiveerimistöödest . </s> <s> Tahtsin rajada oma kultuuri , panna kasvama oma metsa – selle , mille kohta kümne , kahekümne või viiekümne aasta pärast võiksin öelda " minu mets " . </s> </p>
<p> <s> Üle kõige armastan ma kuuski , igihaljaid nooljalt taeva poole tõusvaid kuuski . </s> <s> Ma armastan nende tüvede sihvakust ja okste lopsakust , nende teravate okste puudutust ja vaigu lõhna . </s> <s> Armastan kuuskede võimsat müha sügiseses tormis ja hääletut vaikust nende laiade liikumatute kroonide all . </s> <s> Mind vaimustab kuuskede elujõud ja visadus , see , kuidas nad vohavad viljakal pinnasel ja kuidas tõusevad raudkivide rägast . </s> <s> Ei murdu nad naljalt tuultes ega tormides ja langedeski hoiavad kinni mullast , kiskudest pikkade sitkete juurtega üles maalahmakaid . </s> <s> Võimsad ja majesteetlikud on nad nii elus kui ka surmas ja kõigest kaunimad üleni õieehtes punades . </s> <s> Ukuarul , kus kuuski leidus nii kasinasti , õppisin seda ilu alles õieti hindama . </s> <s> Arras oli vist unustanud need punaste täpikestega kaunistatud kuused , mis ta poisikesena vihikusse maalis , ent mina ei saanud unustada kuusikut , mis kohises mu lapsepõlvekodu lähedal . </s> <s> Ja kui Arras ühel õhtul ütles , et ma järgmisel päeval võin minna Tammeriigi Sassile appi organiseerima kuuseistutust , suutsin vaevalt rõõmu varjata . </s> <s> Teadsin , et Arras ei andnud seda luba hea meelega . </s> <s> Aga kuidas ta end ka ei rebestanud , ei jõudnud ta ometi ehituste juurest iga istutuslapi juurde ja pidi paratamatult leppima , et mõnigi asi jäi tehnikute või minu hoolde , meie otsustada ning teha . </s> <s> Kultiveerimisplaan , nagu kõik muudki plaanid , tuli tingimata täita . </s> <s> Ja õigel ajal täita : uue metsapõlvkonna rajamine on püha töö . </s> </p>
<p> <s> Seekord , kui ma rõõmuga ruttasin Mägede taha jõhvikaraba äärde , kus Sass Tammeriik mind ootas , ma sellele vist veel ei mõelnud . </s> <s> Ma ei mõelnud , et olin võtnud oma õlgadele saja-aastase vastutuse . </s> <s> Istutamiskoht oli eelmisel suvel valitud , maapind ette valmistatud , taimed kasvatatud ja õpilased istutama kutsutud – mina pidin ainult aitama tehnikul ja metsavahil jälgida , et taimede vahekaugused tuleksid õiged ja istutamine toimuks " kõrgel silvatehnilisel tasemel " . </s> <s> Aga kõik kujunes teisiti , nii , et mu " oma mets " jäi seekord hoopis istutamata . </s> <s> Kõmpisin maha kaheksa kilomeetrit istutamiskohale , hulkusin seal vana Tammeriigiga tundi poolteist ringi , tulin koju ja teatasin üllatusest silmi pungitavale Arrasele : </s> </p>
<p> <s> " Saatsin inimesed tagasi – sinna me kultuuri ei tee . " </s> </p>
<p> <s> " Mis jama see on ! ? " hüüatas Arras . </s> </p>
<p> <s> " Tammeriik ütles sulle juba sügisel , et sinna soosse pole mõtet kuuske istutada . " </s> </p>
<p> <s> Arras pani kurja , nii et Ukuaru org paukus . </s> </p>
<p> <s> " Vanamehe kius – muud midagi . </s> <s> Tahab plaani lörri ajada , vohh ! </s> <s> Sa ju nägid , sinna on ennegi kuuske istutatud . " </s> </p>
<p> <s> " Miks sa ennast lolliks teed ? </s> <s> Sa tead väga hästi , et kuused on seal määratud hukkumisele – praegugi lainetab vesi vagude vahel , " seletasin võimalikult rahulikult , et tema jonni mitte üles kütta . </s> </p>
<p> <s> Ta seisis , käed ripakil . </s> <s> Juuksed tolknesid silmadel , kuid ta ei loopinud neid tagasi – vist häbenes mind või iseennast . </s> <s> Küllap ta mõistis , et minul ja Tammeriigi Sassil oli õigus , et ta oli end pimedaks tehes temaga sügisel asjatult jonni ajanud . </s> <s> Ometi katsus ta end ikka veel õigustada : </s> </p>
<p> <s> " Me peame plaani täitma , saad aru ! </s> <s> Kas või malk pooleks , aga tänavu peame me kõik plaanid täpselt täitma . </s> <s> Missuguse näoga ma lähen majandisse seda või teist nõudma , kui ma oma plaane ei suuda täita ? " </s> </p>
<p> <s> Jah , ma teadsin , et ta on jonnakas , et ta läheb edasi nagu vihane härg , aga et ta niiviisi iseenese põhimõtete vastu võib minna , see oli mulle uudiseks . </s> <s> Seni polnud ta midagi teinud ainult plaani täiteks , miks siis nüüd ? </s> <s> Või siiski ? </s> <s> Või oli kogu ta elu temale endale teada oleva plaani täitmine ? </s> <s> Võib-olla vedas ta mindki ainult oma plaani täitmiseks perekonnaseisuameti trepist üles ? </s> <s> Ja tahtis nüüd ühe oma plaani – Ukuaru metskonna ülesehitamise huvides täita ka niisuguse plaani , millele õige metsamehe südametunnistus vastu oleks pidanud hakkama ? </s> </p>
<p> <s> " Kui sina ei julge seda asja metsamajandis ära seletada , siis lähen mina ise , " ütlesin otsustavalt . </s> </p>
<p> <s> " Mis see metsamajandis seletamine praegu enam aitab – plaanid tulevad ju ülevalt , metsamajand ainult jaotab . </s> <s> Aga missugune metskond nüüd kevadel enam lisatööd tahab ? </s> <s> Ja kellel seda paremat platsi kuusekultuuri jaoks on ? </s> <s> Tammeriigi Sassi jaoskonda peaks aga mõne aasta pärast tulema kuivendus ja niiviisi ... ; " </s> </p>
<p> <s> " Seda toredam ! </s> <s> Enne teeme kultuuri peale ja pärast tõmbame ekskavaatoriga kõik segi . </s> <s> Ja seda räägid sina – Peet Arras ! " </s> </p>
<p> <s> Ta kandiline lõug tegi nõksu ette , ilme muutus – tuli tagasi enesekindlus . </s> </p>
<p> <s> " Jäta juba ! </s> <s> See siil seal ... ; aga olgu ! </s> <s> Parem ütle , kuhu me sinu arvates peaksime siis need kolm tuhat kuuske istutama ? </s> <s> Põlendikuliival nad kasvama ei lähe . " </s> </p>
<p> <s> " Teeme kas või kvartalisihtidele , aga sinna mitte ! " </s> </p>
<p> <s> " Vohh ! " </s> </p>
<p> <s> Ta hakkas vabanenult naerma , lõi käe mu turjale ja tõukas mind kaskede alt , kus me seni seisime , kantseleiukse poole . </s> <s> Läksime trepist üles ; läksime kantseleisse , kus Ebba Kullerkupp arvelauda klõbistas . </s> <s> Arras otsis välja mulle nii tuttava puistuplaani ja laotas selle lauale . </s> <s> Kummardusime mõlemad seda uurima , kuigi seal teab mis uurida polnud . </s> <s> Meie ees paistis üksainus metsalaam , pruuniks värvitud männiala . </s> <s> Ainult pisikesed rohekad ja lillakad lehtpuud ja kuuske tähistavad täpid elustasid ühetoonilist pilti . </s> <s> Sinine jõenire jagas selle pildi peaaegu pooleks , kusjuures see nire jooksis läbi üsna suurest kollasest laigust . </s> <s> Seda kollast laiku puistuplaanil näitasingi nüüd Arrasele . </s> </p>
<p> <s> " Miks me ei võiks siit Kuninga koplist ühe tüki kuuse alla panna ? " </s> </p>
<p> <s> " Vohh ! " hüüatas Arras . </s> <s> " Leidsid aga lahenduse ! " </s> </p>
<p> <s> Mõistes , et ta pole sellest lahendusest eriti just vaimustuses , nõudsin ägedalt : </s> </p>
<p> <s> " Aga mis sellel lahendusel viga ? </s> <s> Kuningal on ju käes peaaegu terve küla maad . " </s> </p>
<p> <s> " Olid , jah ! " kinnitas Arras . </s> <s> " Kuid tänavu lähevad seal kõik parempoolsed põllukõlvikud metskonna vilja alla . </s> <s> See teade pani Kuninga isegi kukalt kraapima . </s> <s> Ja kui me nüüd veel tüki võtame ... ; Mitte ei tahaks teda praegu enam ärritada . " </s> </p>
<p> <s> " Miks ? </s> <s> Mis põhjusel sa teda nii kummardad ja kardad ? " </s> </p>
<p> <s> " Ma ei kummarda ega karda , " pahvatas Arras põlema . </s> <s> " Aga sa peaksid sama hästi kui mina teadma , palju meil siin mehi on , kes kirve või labida kätte võtavad . </s> <s> Kuningas on ehituse juures iga päev mitme mehe eest väljas ! </s> <s> Seda võiksid sa ometi näha ! " </s> </p>
<p> <s> " Selle eest on ta palgaleht ka igatpidi aus . </s> <s> Ja mäletad , ta ju ise kinnitas sulle , et " plaan on seadus ja võim " . </s> <s> Mine siis nüüd ja tee talle selgeks , et mitte sina ei kipu tema kuningriigi kallale , vaid ikka seesama " seadus ja võim " . </s> <s> Mis põhjus on tal siis sinu peale vihastada ? </s> <s> Sa oled ju " samasugune plaaniori nagu kõik teised " ! " </s> </p>
<p> <s> " Vohh ! </s> <s> Küll on sul hea mälu ! </s> <s> Aga kas tema oma õpetusi nii hästi mäletab ? " </s> </p>
<p> <s> Panime puistuplaani kokku – sealt polnud meil enam midagi vahtida . </s> <s> Arrasel oli ammugi välja arvestatud , missugused kohad endisest Mägede külast jäävad metskonna põldudeks , missugused paigad tehniku , metsavahtide ja kaadritööliste ametmaaks ja missugused sopid lähevad metsa alla . </s> <s> Ainult et seda plaani ei tahtnud ta esimesel kevadel sajaprotsendiliselt täita . </s> <s> Sellega oli tal aega . </s> </p>
<p> <s> Aga nüüd pressisid teised plaanid peale , pressisid seda tegema , mida esialgu oleks kasulik edasi lükata . </s> </p>
<p> <s> " Kui sina hakkama ei saa , tuleb teine mees , kes saab ! " – nii põrutas Arras alluvaile ja küllap põrutati temalegi . </s> <s> Kuid seda , et Ukuarule tuleks teine mees , ei tahtnud Arras kuuldagi . </s> </p>
<p> <s> Kevadel lippavad päevad ja nädalad kiiremini kui ühelgi teisel aastaajal . </s> <s> Selle kohta , palju külvatud või istutatud , tuleb aga pidevalt " ülesse " aruandeid saata . </s> <s> Kultuurid ei tohi kuiva alla jääda . </s> <s> Arrasel ei aidanud muud , kui et lõi mootorrattale tuurid peale ja kihutas veel samal õhtul Mägede poole . </s> <s> Kui me jälle silm silma vastu seisime , ütles ta tujutult : </s> </p>
<p> <s> " Pagana jamps ! </s> <s> Keeruta siin ühe Kuninga ümber ja mängi tola . </s> <s> Et üks kätepaar ka niisuguseks defitsiidiks võib muutuda ! " </s> </p>
<p> <s> " Räägi siis ! " nõudsin põnevusega . </s> </p>
<p> <s> " Mis seal rääkida – kõik oli ju teada . </s> <s> " Kui sa mu kõri niiviisi lingu tõmbad , põrutan estakaadile , täpselt ! " </s> <s> Vohh ! </s> <s> Seda ma sain . " </s> </p>
<p> <s> " Las põrutab ! " </s> </p>
<p> <s> See oli rumalalt öeldud . </s> <s> Teadsin minagi , et meil polnud inimesi jalaga segada , teadsin , kui raske oli Arrasel end ikka ja jälle alandades jumalakeeli paluda , et Kuningas oleks hea mees ja näpistaks oma igapäevase töö küljest aega ja tuleks või läheks ning teeks selle või teise hädalise asja ära . </s> <s> Kuningas tuli või läks , aga selle eest pidi metsaülem silma kinni pigistama ega tohtinud näha , kui suur on Kuninga veise- ja härjakari või kui laiad ta põllumaad . </s> </p>
<p> <s> " Ja siis see vanaeit omakorda ... ; " urises Arras . </s> <s> " Sajatas ja saatis mulle tuhat õnnetust kaela . </s> <s> Lubas ära nõiduda , et seal ükski puu kasvama ei hakka . " </s> </p>
<p> <s> Vanaeit . </s> <s> Kuninga perenaine , ämm või naine või kes ta seal õieti oli . </s> <s> Kuningas kinnitas , et muist tema veisekarjast kuulub Viha-Mihklile ja muist naiseemale , sellele pooltotakale vanaeidele . </s> <s> Et see Arrast nüüd sõnadega õnnistada püüdis , seda võis küll uskuda . </s> </p>
<p> <s> Järgmisel hommikul kihutas Arras metsamajandisse . </s> <s> Aga õhtul ei tulnud ta mitte Liivalaia poolt , vaid jälle Mägede kandist . </s> <s> Kui ma selle üle imestasin , teatas ta sarkastiliselt : </s> </p>
<p> <s> " Saadeti eriteadlane asja uurima . " </s> </p>
<p> <s> " Kes ? " nõudsin mõistes , et oli käidud minu ja vana Tammeriigi otsust kontrollimas . </s> </p>
<p> <s> " Seltsimees Heino Oll muidugi . " </s> </p>
<p> <s> " Noh ? " </s> </p>
<p> <s> Ta ei vastanud kohe . </s> <s> Pidin selle inspektsiooni tulemusi ta näost uurima , enne kui tulid sõnad : </s> </p>
<p> <s> " Sinna me kultuuri ei tee . " </s> </p>
<p> <s> " No näed ! " hüüdsin ma üleliia suure rõõmuga . </s> </p>
<p> <s> Ta muigas kibedalt : </s> </p>
<p> <s> " Seltsimees eriteadlane käskis teha , kuid meie ei tee . " </s> </p>
<p> <s> Vahtisin talle otsa vist päris lolli näoga . </s> <s> Talle tegi see lõbu , ta pinge lõtvus ja ta hakkas seletama : </s> </p>
<p> <s> " Seltsimees eriteadlane leidis , et metsa tuleb seal nagu siidi , vohh ! et eelmise aasta kuused on päris rohelised , et küllap siis ka uued taimed peavad niikaua vastu , kui kuivenduskraav ümber jõhvikaraba tõmmatakse ja pealevalguvad veed ära lõigatakse . </s> <s> Aga kui ma talt küsisin , millal seda tehakse , laiutas ta käsi . </s> <s> Mina tean , et seal pole tehtud veel eeluurimistki . " </s> </p>
<p> <s> " Sa teadsid seda ka sügisel , " mõtlesin endamisi . </s> <s> " Teadsid . </s> <s> Aga miks sa siis vana Tammeriiki ei tahtnud kuulda ega tema juttu uskuda ? </s> <s> Miks sa nüüd usud ? </s> <s> Kas sellepärast , et pead paremaks nõustuda ennem vana Tammeriigiga kui Heino Olliga ? " </s> </p>
<p> <s> " Sügisel ei saanud arugi , et vesi sinna nii kõvasti peale pressib , " seletas Arras , nagu mõistaks ta minu mõtteid . </s> </p>
<p> <s> " Ütlesid sa Ollile , kuhu kavatsed kuused panna ? " </s> </p>
<p> <s> " Rääkisin seda majandis . " </s> </p>
<p> <s> " Noh ? " </s> </p>
<p> <s> " See on metskonna oma asi . " </s> </p>
<p> <s> Alles hiljem sain teada , kuidas peametsaülem Arrasele nelja silma all oli öelnud : " Kas maksab vanamehega niiviisi , et ta peab oma elamise seal täiesti likvideerima ? </s> <s> Elu on teda isegi peksnud . " </s> <s> – " Ei paista pekstu moodi , " oli Arras vastanud . </s> </p>
<p> <s> Ja nii toodigi traktor kunagise Keldriaugu koplisse , tõmmati sinna vaod ja tipiti need kolmeaastast kuuske täis . </s> <s> Kuningat ei olnud sellel päeval näha ei kodus ega Ukuaru ehitusel , ainult Kuninga " siseminister " – rinnakas vihase näoga vanaeit – seisis nagu post peaaegu terve päeva keset õue vändaga kaevu kõrval ja vahtis ja vahtis , nagu loeks ta hoolega , mitu kuusekest ta lehmade söödamaale istutatakse . </s> </p>
<p> <s> Pärast seda saginat , mis Arrase mitmeks päevaks Ukuaru oru ümberloomise töödest eemale kiskus , oli tal vaja jälle sealseid ettevõtmisi ergutada . </s> <s> Külvitööde kontroll jäi taas minu rõõmuks . </s> </p>
<p> <s> Ja siis – ühel hommikul , kui Arras hüppas kiviveoauto kabiini , et sõita ehitusmeeste pärast Liivalaiale , istusin ma Enn-Aksli selja taha mootorrattale ja me kihutasime tema jaoskonda . </s> <s> See oli Arrase ratas , õigem – metsamajandi ratas , metsamajandi poolt metsaülemale antud liiklemisvahend , mida ka minul oleks pidanud olema õigus kasutada . </s> <s> Ma ei osanud siis veel ise mootorrattaga sõita ja ka Arras polnud mind kuigi palju sõidutanud . </s> <s> Enn-Aksel oli aga tõeline uljaspea . </s> </p>
<p> <s> " Hoidke minust kõvasti kinni , ärge kartke ! " hüüdis ta aeg-ajalt üle õla ning lisas aga gaasi . </s> <s> Ratas sööstis läbi pori , hüppas üle juurikate , lõikas läbi liiva – ta väänles ühest tee servast teise ja oli uskumatu ime , et me mõne puu vastu ei lennanud . </s> </p>
<p> <s> " Hoidke minust kõvasti kinni , ärge kartke ! " </s> </p>
<p> <s> Ta kurivaim naeris . </s> <s> Ta tahtis nimelt , et ma kardaksin , et armu paluma hakkaksin . </s> <s> Ta , süütu hing , ei võinud aimata , et peaks mind tasa ja ettevaatlikult sõidutama või hoopis rattalt maha kihutama , ei , ta ei võinud ega tohtinud seda aimata . </s> <s> Surusin hambad risti ja ka siis , kui ratas tegi meeletuid surmasõlmi , olin vait nagu sukk . </s> <s> Aga kui kohale jõudsime , pugesin võpsikusse ja tahtsin hinge välja oksendada . </s> </p>
<p> <s> Ei olnud Enn-Akslil ega metsavahil minust sellel päeval kuigi suurt kasu . </s> <s> Püüdsin küll liikuda männikülvajate vahel , aga kas need panid kallid seemned mulda üksikute põrmudena või viskasid maha peotäite kaupa , seda ei jaksanud ma jälgida . </s> </p>
<p> <s> Päeva lõpul ronisin jälle Enn-Aksli selja taha mootorrattale . </s> <s> " Tulgu mis tuleb , " mõtlesin vist , kui üldse midagi mõtlesin . </s> <s> Imelikul viisil sõitis Enn-Aksel kodu pole aga hoopis tasa ja targu , nii tasa ja targu , et mul hakkas tema selja taga peaaegu et igav . </s> </p>
<p> <s> Selle igavuse peletas vastutulev Arras paugupealt . </s> </p>
<p> <s> Oli jumala õnn , et Enn-Aksel ruttas kohe ratast kuuri viima ega näinud , kuidas Arras mind toa poole tõugates raputas , nii raputas , nagu oleksin sel päeval veel vähe raputada saanud . </s> </p>
<p> <s> " Oled sa peast hull ! " põrutas ta häält valitsemata . </s> <s> " Kas sa arvad , et säärane kihutamine sulle praegu hea on ! ? " </s> </p>
<p> <s> " Sa pole veel kaksikuid sünnitanud , et teaksid , mis hea on , mis mitte , " vastasin vihast keedes , tõmbasin end vabaks ja jooksin tuppa . </s> <s> Ta jõudis mulle järele , haaras mu käsivarrest uuesti kinni , pigistas seda valusasti ja tõukas mu voodiservale . </s> </p>
<p> <s> " Kui sa tast lahti tahad saada , siis oleksid pidanud õigel ajal korra linnas käima ! " pressis ta läbi hammaste . </s> <s> " Invaliidi või idiooti pole meil vaja ! " </s> </p>
<p> <s> Hüppasin püsti . </s> </p>
<p> <s> " Mine ära ! </s> <s> Taeva pärast , mine välja , või ma ... ; " </s> </p>
<p> <s> Ta taganes , taganes , pööras siis selja ja ruttas toast välja . </s> </p>
<p> <s> Langesin sängi kummuli . </s> </p>
<p> <s> " Kui sa tast lahti tahad saada ... ; lahti saada ... ; " </s> </p>
<p> <s> Kui ma kunagi olingi sellele mõelnud , siis mitte täna ja tema poleks tohtinud seda mulle öelda . </s> <s> Nagu oleks see " lahtisaamine " lihtne sülitamine ! </s> <s> Nagu poleks selles tilkagi kibedat endaalandamist ! </s> </p>
<p> <s> Rebisin end sängist üles , ajasin jalule ja läksin välja . </s> <s> Tundsin , et midagi on minu elus hullusti segi , midagi peab muutuma , sest muidu ... ; </s> </p>
<p> <s> Hakkasin mööda pehmet , teekohale laialilükatud liiva metsa poole liikuma . </s> <s> Astusin nagu unes . </s> <s> Ja korraga kerkis selge mõte , et pean Ukuarult ära minema , üksi ära minema . </s> <s> Pean minema kuhugi õige kaugele ja hakkama seal kas või metsavahiks . </s> </p>
<p> <s> Ma ei tea , millal ma teevallilt alla keerasin , ei mäleta , kui kaua mändide all keerlesin või kuidas allika juurde sattusin . </s> <s> Aga sealt ma end lõpuks leidsin . </s> </p>
<p> <s> Allikas kees ... ; Allikas elas ja kees ikka ühteviisi , olgu see suvi või talv , sügis või kevad . </s> <s> Ta ei väsinud , ei vajunud kinni ega kasvanud suuremaks . </s> <s> Ainult ta hingeõhk , mis talvel külmaga kerkis nagu hall pilv , oli nüüd nii nõrk , et teda polnud märgatagi . </s> </p>
<p> <s> Allikas kees ja vulises ... ; Ma seisin , vaatasin ja unustasin oma valu . </s> <s> Keegi nagu rääkis minuga , rääkis sõbralikult , tõsiselt ja murelikult ja mulle meenus miskipärast vana Tammeriik . </s> <s> Nägin jälle , kuidas ta piibu veest väljaulatuva kännu vastu tühjaks koputab , ja kuulsin ta sõnu : " Niiviisi , tütreke , kõik siin maailmas on tõesti nagu piibu suits , aga ikkagi peab igaüks ise oma elu elama . </s> <s> Mind on tembeldatud rahvareeturiks ja pärast karistuse kandmist rehabiliteeritud , aga kui ma nüüd oma südametunnistusega vastuollu lähen , siis ei rehabiliteeri mind enam ükski võim . </s> <s> Niiviisi , tütreke . </s> <s> Meie sinuga ei või lüüa kampa meestega , kes karjudes " plaan ! plaan ! " loobivad tuulde inimeste tööd ja riigi raha . </s> <s> Mets on püha asi , jah , tütreke , mets on suurehitus , mis iialgi valmis ei saa , ja sellepärast on uue metsa rajamine pühamast püham töö . </s> <s> Ei too see meile küll kiiret tunnustust ega tasu , ei aurahasid ega kangelase tiitlit , aga mina tean , missugune mõnu on näha , kui mets luhtab , nagu ta luhtama peab . </s> <s> Vaata , tütreke , see ongi tasu meie töö eest , niisugune tasu , mis on ainult meile määratud . " </s> </p>
<p> <s> Ta topib piibu tubakat täis , ei süüta aga , vaid ütleb : </s> </p>
<p> <s> " Niiviisi , tütreke . </s> <s> Minu laul on varsti lauldud . </s> <s> Cantus ex est ! </s> <s> Aga mets jääb . </s> <s> Seda on mul olnud kord palju , kord vähe , kord üle kümne tuhande hektari , seejärel mitte jalatäitki . </s> <s> Nõnda see kiidetud elu mängib , annab ja võtab , kingib ja kisub ära , ega hooli sellest , mis inimese südamesooned tunnevad . </s> <s> Aga meie peame ikka tegema oma tööd ausalt ja iseendaga vastuollu minemata . " </s> </p>
<p> <s> Millal on inimene iseendaga vastuolus ? </s> <s> Kas ainult siis , kui peab torkama kuusetaime juurtpidi vette , kui peab " kombineerima " labidaid ja šamottkive , või ka siis , kui tahab oma kodust põgeneda , kuid teab , et tal pole selleks õigust ega jaksu ? </s> </p>
<p> <s> Allikas kees ja vulises , ühetooniliselt , lakkamatult . </s> <s> Rohelise samblapärja taga paistis vesi puhas ja selge , aga ma võisin seda ainult eemalt vaadata . </s> </p>
<p> <s> Ohkasin , pöördusin , et Ukuarule tagasi minna – tema , Peet , seisis mu ees . </s> <s> Õlad ripakil , nägu alandlik , tegi ta kätega mingi pooliku liigutuse ja ma kuulsin pominat : </s> </p>
<p> <s> " Anna andeks ... ; ega ma ... ; " </s> </p>
<p> <s> " Kui tahad , et ma Ukuarule jääksin , siis ole vait ! " vastasin talle , aga vist niisugusel moel , et ta vabanenult hüüdis : </s> </p>
<p> <s> " Vohh ! </s> <s> Muidugi olen vait , ma igavene oinas ! " </s> </p>
<p> <s> ... ; Sellel ööl sündis keskhaiglas kolm last , kaks poissi ja üks tüdruk . </s> <s> Minu poiss oli viimane enne hommikut . </s> <s> Arst või ämmaemand või vanemõde – igatahes see , kes mulle last näitas , ütles uhkelt : </s> </p>
<p> <s> " Minu plaan on ületatud , nüüd võib vahetus tulla ! " </s> </p>
<p> <s> Ma olin nagu tükkideks kistud . </s> <s> See , keda mulle kõigi kannatuste tänuks näidati , karjus hirmsasti ; paistis , et ta suu ulatub kõrvuni , ja ma ütlesin kohkunult : </s> </p>
<p> <s> " Kui kole ! " </s> </p>
<p> <s> " Kuidas te räägite ! " taples ikka seesama arst , ämmaemand või vanemõde pahaselt , pöördus lapsega ära ega näidanudki teda mulle rohkem . </s> <s> Oleksin tahtnud täpsemini näha , kuid mind ei võetud kuulda . </s> <s> Ja siis haaras mind jäine hirm : miks nad teda ei näita ? </s> <s> Sellepärast , et ta pole mitte üksnes inetu , vaid ka vigane . </s> <s> Võib-olla puuduvad tal mõned liikmed , võib-olla on ta sõrmed või varbad kokku kasvanud , sest ma ju nöörisin ennast kõvasti kinni . </s> <s> Rapsisin ja sonisin . </s> <s> Nad kinnitasid , et ta on terve , täiesti terve ja igapidi normis . </s> <s> Ent sedamaid haaras mind uus hirm : nad vahetavad ta ära , annavad mulle võõra lapse , kuid mina tahan ainult teda , oma inetukest ... ; </s> </p>
<p> <s> Ma ei tea , mis nad mulle tegid , et ma magama jäin . </s> <s> Kui ma palatis ärkasin , oli see täis heledat valgust . </s> <s> Uksel seisis sanitar lilledega , vaadates küsival pilgul üle palati . </s> <s> Olin kindel , et lilled kuuluvad mulle . </s> <s> Olin nii hirmsasti kannatanud , piinelnud , ahastanud ja hirmu tundnud , olin need lilled tuhatkordselt ära teeninud . </s> <s> Kuid sanitar läks minust mööda ja andis lilled – sügavpunased nelgid – mu palatikaaslasele , kelle öökapil uhkustasid juba roosiõied . </s> <s> See oli niisugune ülekohus ja solvamine , et ma oleksin tahtnud karjuda . </s> <s> Aga ma ei võinud teha muud , kui sulgeda silmad , et keegi mu kadeduse- ja valupisaraid ei näeks . </s> </p>
<p> <s> Hiljem kuulsin , kuidas mu palatikaaslased tasakesi vestlesid : </s> </p>
<p> <s> " Mehed soovivad harilikult poega , aga minu arvates on see ebaloomulik ... ; " </s> </p>
<p> <s> " Mehed on egoistid , nad armastavad iseennast ... ; " </s> </p>
<p> <s> " Meie ootasime küll kõik tütart , abikaasa veel kõige rohkem ... ; " </s> </p>
<p> <s> " Tõesti ? </s> <s> Ta peab teid siis tõsiselt armastama ... ; " </s> </p>
<p> <s> " Ta on mu vastu küll väga hea ... ; " </s> </p>
<p> <s> Keegi ohkas õnnelikult , keegi raskelt ja kadedalt . </s> </p>
<p> <s> Ma ei avanud silmi . </s> <s> " Kumba sa siis tahad ? " küsisin kord seal Ukuarus . </s> <s> " Poega või tütart ? " – " Mõlemaid ! " sain vastuse . </s> <s> Mõlemad ... ; Siis ei jaksaks ma vist silmi üldse enam lahti teha . </s> </p>
<p> <s> " Mu isa on vanaaegne : kui mu esimene laps sündis , teatas ta kohe sellest kirjalikult kõigile sugulastele , " kostis jälle lillesaaja voodi poolt . </s> <s> " Abikaasa naeris : " Kui kuulutaksime õige raadio teel ... ; " " </s> </p>
<p> <s> Tasane naer , kerge ja õnnelik . </s> </p>
<p> <s> Püüdsin uinuda , ent iga mu rakk oli erk , ootel . </s> <s> Ootasin ei tea keda , ei tea mida . </s> <s> Minutid venisid . </s> <s> Keskpäeva paiku tõi sanitar veel ühe kimbu lilli – teisele palatikaaslasele – ja kirja kolmandale . </s> <s> Viimane krabistas paberilehe lahti , luges ja purskas naerma : </s> </p>
<p> <s> " Tahate teada , mis ta mulle kirjutab ? </s> <s> Kuulake : " Tule ruttu koju , kõik kohad on tolmu täis ja sokkidel kannad maas ! </s> <s> " " </s> </p>
<p> <s> Nad asusid üksteise võidu mehi klatšima , ja ma sain teada , et nad kõik olid abielus sangaritega , kes ometi olid suured abitud lapsed . </s> <s> Ma ei küsinud endalt , kas ma võiksin Peet Arrase nende meeste sekka panna – ma ootasin teda , igatsesin , et ta tuleks , minu järele päriks või mingil moel endast märku annaks . </s> <s> See oli rumal igatsus , sest teadsin väga hästi , et ta on kaugel , et ta rässib kuskil maade ja metsade taga , et tal on Ukuarus vähemalt kolme mehe töö – ta on seal metsaülem , abimetsaülem ja ehitusbrigadir – ja tal pole muinasjutulinnu tiibu , et pooleks tunniks siia haigla ukse taha lennata . </s> <s> Ta oli saatnud mind rongile ja leppinud sellega , et ma linnas jään oma vana tädi hoolde . </s> <s> Ma ise olin nõudnud , et ta sellega lepiks . </s> <s> Seekord oli paistnud see mulle loomulik ja õige , kuid nüüd ... ; Nüüd ei mõistnud ma , kuidas ta võis sellega leppida . </s> <s> Minuga oli juhtunud midagi , millest ma isegi aru ei saanud : ma ootasin , ma igatsesin teda . </s> <s> Tahtsin teda näha , ta häält kuulda , tema puudutust tunda , ise teda puudutada ja talle midagi öelda , midagi head , otsekui oleks tema see , kes koledasti on kannatanud ja keda peaks nüüd lohutatama . </s> </p>
<p> <s> Alles õhtu eeli , kui ma parajasti jõin sooja piima , tuli õde ja teatas : </s> </p>
<p> <s> " Teie abikaasa helistas , käskis teid tervitada . " </s> </p>
<p> <s> Tõmbasin piima kurku , hakkasin läkastama . </s> <s> Kui toibusin , küsis kõrvalvoodis lamav naine kaastundlikult : </s> </p>
<p> <s> " Kas ta on teil komandeeringus ? " </s> </p>
<p> <s> Miks ta nii arvas ? </s> <s> Kas sellepärast , et mul polnud ikka veel ainustki lilleõit ? </s> <s> Kuum voog lainetas must üle . </s> <s> Ütlesin miskipärast häbenedes , aga samal ajal nagu kedagi kaitstes : </s> </p>
<p> <s> " Ei . </s> <s> Me elame maal . </s> <s> Väga kaugel . </s> <s> Kolkas . " </s> </p>
<p> <s> Nüüd nad vähemalt teadsid , et ma pole põlatud ega mahasalatud hing , et minulgi on keegi , kes on mu vastu " väga hea " , kes muretseb ja kes on valmis kas või raadios kuulutama , et tal on sündinud poeg . </s> </p>
<p> <s> Poeg ... ; Ma polnud teda ikka veel näinud . </s> <s> Miks teda nii kaua mulle ei näidatud ? </s> </p>
<p> <s> Aga lõpuks nad toodi – igale emale üks tekisse mässitud puntrake . </s> </p>
<p> <s> Ma sain oma . </s> <s> Jah , tundsin ta kohe ära . </s> <s> Oleksin võinud ta saja teise hulgast ära tunda , kuigi olin näinud teda ainult hetke ja kuigi ta sel hetkel karjus ning paistis kole , nüüd aga lamas rahulikult ega olnud põrmugi inetu . </s> <s> Vastupidi – ta oli ilus . </s> <s> Tal oli õrnroosa näoke – mitte kollane ega sinine , nagu vastsündinul mõnikord pidi olema – ja pisike nöpsnina tillukeste kollakate täpikestega . </s> <s> Need täpikesed olidki , mille järgi ma tema kohe ära tundsin ja mis teda nii armsaks tegid . </s> <s> Vaatasin teda , kui ta mulle haiget tehes end mu rinna külge imes , ja miskipärast meenusid mulle ema sõnad : " Igatsesin last ja sain sinu ! " – Oo , ma ei tea , võib-olla ma tõepoolest igatsesin teda . </s> <s> Nüüd , kus ta oma suuga nii kõvasti minust kinni hoidis , uskusin , et tõepoolest olin teda juba ammugi igatsenud , ainult ma ei tohtinud seda endale ega teistele tunnistada , sest polnud ju paika , kuhu panna ta pisike säng . </s> </p>
<p> <s> Nüüd uinus ta siin mu rinna vastas ja polnud tähtis , mis edasi saab . </s> <s> Ma ei mõelnud enam , kuhu panna ta säng , ei mõelnud , kui kindel on maailm või kui suured on ohud , mis meid ähvardavad . </s> <s> Jah , kui mu laual oleks ilutsenud paar lilleõit ja kui oleksin võinud loota , et tema , Peet , viibib kuskil siin lähedal , ukse taga koridoris või akna all tänaval , oodates meilt teateid – ma oleksin tundnud end vist kõige õnnelikuma inimesena maa peal . </s> <s> Tõsi – Peet helistas ja sai teada , mida soovis . </s> <s> Kuid see polnud see . </s> <s> Minu käest oleks pidanud ta küsima ja mina oleksin talle teatanud niisamuti mingisugusele paberitükikesele väriseva käega kirjutades , nagu tegid mu palatikaaslased . </s> <s> Ja siis oleks ta võinud mulle vastata : " Tule ruttu koju , tolmu on kõik kohad täis ja sokkidel kannad maas ! " </s> <s> Oleks võinud kas või niigi vastata , kuigi meil polnud õieti kuskilt tolmu pühkida ja kuigi ma peaaegu iialgi sokke pole nõelunud , nii et Peedul katkiste asemel alati uued tuleb osta . </s> </p>
<p> <s> Teisel või kolmandal päeval saatis tädi mulle toidupakikese , mida mul üldse vaja polnud . </s> <s> Aga lilli ei mõistnud temagi saata . </s> </p>
<p> <s> Mu naabrid hakkasid üksteise järel lahkuma , võttes kaasa oma lillepuntrad . </s> <s> Tulid uued emad ja jälle hakati neile lilli tooma . </s> <s> Üksnes minu laud seisis tühi ja jäigi tühjaks . </s> <s> Arvan , et kui mind hetkeks oleks jäetud sinna palatisse üksi , ma oleksin karanud sängist ja varastanud ükskõik missuguselt laualt mõne õie – nii valusasti oli mul neid vaja . </s> </p>
<p> <s> Hakkasin igatsema haiglast ära . </s> <s> Võib-olla just selle tühja lauakese pärast oma sängi kõrval tahtsin võimalikult kiiresti ära . </s> <s> Lugesin päevi , tunde ja minuteidki . </s> <s> Ja siis ... valetasin arstile , et meil on mehega kokku lepitud , et ma pean minema nimelt sellel päeval , et ta ootab mind kodujaamas . </s> <s> Ja nii tingisingi välja loa päeva paar varem kui õigus haiglast lahkuda . </s> </p>
<p> <s> Istusin vaguninurgas ja hoidsin oma pambukest süles . </s> <s> Ta püsis päris vakka , kuid ometi tõmbas kogu kupee tähelepanu endale . </s> <s> Meie poole pöörduvad pilgud jagasid sõbralikku hellust , aga ka uudishimu ja kaastunnet . </s> <s> Mulle tehti rohkem ruumi ja soovitati laps pingi peale seada , aga küllap samal ajal imestati , et mul polnud saatjat , ja uuriti vargsi mu käsi . </s> <s> Mõnigi mutike pidas mind vist küll vaeseks mahajäetuks , põlatud ja väljanaerdud hingeks . </s> <s> Nende uuriv-kaastundlike pilkude all oleksin küll hoopis uhkemini pea püsti löönud siis , kui sõrmust mu sõrmes poleks olnudki . </s> </p>
<p> <s> Liivalaial ei oodanud meid keegi . </s> <s> Kes oleks teadnud meid oodata ? </s> </p>
<p> <s> Ma ei läinud rahvamajasse Reeda juurde ega metsamajandisse Epu käest abi otsima . </s> <s> Jätsin sumadani jaama , kohendasin lapse kõvemini teki sisse ja hakkasin temaga Ukuaru poole astuma . </s> <s> Mägede Kuninga uue maja lähedalt möödudes märkasin seal õues helehalli " Volgat " . </s> <s> Kellele see uhke sõiduk kuulus ? </s> <s> Kuningale ? </s> <s> Heino Ollile või mõnele ta külalisele ? </s> <s> " Kui läheksin nüüd ja laseksin end koju sõidutada ! " käis jonnakas-vihane mõte läbi pea . </s> <s> Ent ma astusin edasi , majast ja " Volgast " mööda , metsasügavuse poole . </s> <s> Ma ei mõelnud sellele , kui kaugele ma niiviisi jõuan või missuguse männi alla öömajale pean jääma . </s> <s> Päike oli veel kõrgel , tuul paitavalt pehme ja ma ei tundnud väsimust . </s> <s> Ent kompsuke mu süles polnudki nii kerge , nagu olin arvanud : varsti pidin istuma mättale , et käsi puhata . </s> <s> Meheke teki sees hakkas kägisema , kiirustas mind tõusma . </s> <s> Lükkasin tekiserva tagasi , et ta võiks vaadata taevast ning mändide latvu – ja tõepoolest , ta paotas laud ning liigutas süsimusti silmaterakesi , nagu püüaks nendega jälgida kõrgete okste tasast liikumist . </s> <s> Varsti vajusid ta silmakesed küll jälle kinni , kuid mulle tundus , et ta niiviisi kinnisilmi naeratas . </s> <s> Ta oli rahul ja ootas , et ma seda teed pidi teda edasi viiksin . </s> <s> Tõusin ja hakkasin astuma ... ; </s> </p>
<p> <s> Ja siis – üsna natukese aja pärast logises meile järele vanker . </s> <s> Hoidsin kõrvale , kuid oleksin pidanud vist hoopis peitu pugema . </s> <s> Must aiste vahel korskas , loopis kapjadega lahtist liiva , mees heinakotil laksutas ohje , kuid meie kohal tõmbas need pingule ning sundis hobuse seisu : </s> </p>
<p> <s> " Tpruu , nät-sah ! </s> <s> Keda ma'i näe ! " </s> </p>
<p> <s> Kuningas hüppas vankrist maha – jah , tema ta oli – , ajas jalad harki ja imestas : </s> </p>
<p> <s> " Et kohe päris kahe-jala-ratsa ja niisuguse kalli koormaga ! " </s> </p>
<p> <s> Kiiresti hakkas ta vankrisse ruumi tegema . </s> <s> Tõstnud kaks suurt leibadega täidetud kandekotti teineteise kõrvale , kohendas ta istet ning kamandas : </s> </p>
<p> <s> " Tulge aga nüüd sõidule ! </s> <s> Ma viin teid treppi . </s> <s> Täpselt ! " </s> </p>
<p> <s> Ei , ma poleks iial tema vankrisse istunud , kui oleksin olnud üksi . </s> <s> Aga kui sünnib maailma uus inimene , siis peab kaduma kõrkus ning jonn ja andma ruumi leplikule ning tänulikule meelele . </s> <s> Sõnatult nõudis väike olevus mu süles , et ma ei pööraks selga esimesele inimesele , kes talle heast südamest teeneid pakub . </s> <s> Võtsime pakkumise vastu . </s> </p>
<p> <s> Kuningas ei hakanud uurima , miks me jalgsi tuleme . </s> <s> Ta küsis kohe : </s> </p>
<p> <s> " Poeg või ? " </s> </p>
<p> <s> " Poeg . " </s> </p>
<p> <s> Püüdsin seda öelda üsna ükskõiksel häälel , kuid kardan , et see kõlas uhkelt . </s> <s> Kuningas naksas hobust ohjaharudega ja kiitis : </s> </p>
<p> <s> " Nät-sah ! </s> <s> Nii et peametsaülem tuli ! " </s> </p>
<p> <s> Miks ta küll nii ütles ? </s> <s> Peametsaülem oli ju ta oma poeg , tema oma Heino . </s> <s> Või tahtiski ta sellele tähelepanu juhtida ? </s> <s> Teadis ta midagi ? </s> <s> Aimas ta hing , et see poisike , keda ta teeveerelt vankrisse võttis , oleks kergesti võinud olla ... ; ta pojapoeg ? </s> <s> Ei , ma ei tohtinud sääraseid rumalusi mõelda , ma ei tahtnud neid mõelda . </s> <s> Kuid ma istusin Kuninga vankris ega saanud oma kõrvu kinni toppida . </s> </p>
<p> <s> " Neil Ukuaru meestel lihtsalt veab siin maamunal . </s> <s> Omal ajal ... ; ja nüüd sel Arrase-poisil . </s> <s> Aga minul , nät-sah ! pole olnud õnne . </s> <s> Elu on tühja läinud . </s> <s> Täpselt . " </s> </p>
<p> <s> Ta muutus haledaks . </s> <s> Ruttasin vastu vaidlema : </s> </p>
<p> <s> " Kuidas nii ? </s> <s> Teil on ju kõik , mis inimese süda iganes võib soovida . " </s> </p>
<p> <s> " Kõik ! ? </s> <s> Mis mul on ? </s> <s> See poolhull vanaeit seal Mägedel ? </s> <s> Ei , noh – mul o l i kõik , aga ka siis polnud mul midagi . </s> <s> Mis siis veel nüüdsest kõnelda ! " </s> </p>
<p> <s> Ma ei saanud teisiti , pidin talle meenutama : </s> </p>
<p> <s> " Teil on ju ilus maja Liivalaial ja ka poeg ... ; " </s> </p>
<p> <s> " Poeg ... ; Aga pojapoega pole ja ei paista kuskilt , " vastas ta peaaegu vihaselt . </s> <s> " Poisil varsti pealagi paljas , kuid oma ei leia . </s> <s> Meelitaks või mõne teise mehe naisegi ära , kui tüdrukuid ei jätku . </s> <s> Olen talle seda suu sisse öelnud , aga tema : " Võõrast ei taha , oma ei saa ! " </s> <s> Tossike . </s> <s> Täpselt . " </s> </p>
<p> <s> Must rapsis sabaga , noogutas peaga . </s> <s> Küllap oli koorem raske . </s> <s> Vankrirattad lõikusid sügavalt liiva , kuid seisu siiski ei jäänud . </s> <s> Ma ei saanud maha hüpata , ent selles vankris edasi sõita enam ei tahtnud . </s> <s> Sirutasin käe ohjade poole , et hobust seisma sundida , kuid just siis ilmus kauge käänaku tagant nähtavale veoauto . </s> <s> Tolmu üles keerutades kihutas see meile vastu , ja kui Kuningas aegsasti kõrvale poleks käänanud , oleksime vist küll kraavi lennanud . </s> <s> Isekallutaja sööstis meist mööda , ent jäi samas nii järsku seisu , nagu oleks nähtamatu löök ta ühe ropsuga tee külge naelutanud . </s> <s> Kabiiniuks tõugati lahti ja teele hüppas – Peet . </s> <s> Paari pika sammuga sööstis ta meie juurde ja ilma et sõnagi oleks mulle või Kuningale öelnud , tõstis minu koos lapsega vankrist maha . </s> <s> Siis , kui ma istusin juba autojuhi kõrval , läks Peet tagasi Kuninga juurde . </s> <s> Ma ei kuulnud , mis ta seal rääkis , ent pikk see jutt polnud . </s> </p>
<p> <s> Mulle ütles Peet ainult ühe lause : </s> </p>
<p> <s> " Anna ta minu kätte ! " </s> </p>
<p> <s> " Ei , " vastasin . </s> <s> " Ma hoian ise . " </s> </p>
<p> <s> Ta istus , nägu pingul , lõualuud kokku surutud . </s> <s> Tundsin teda ja teadsin , et ta kees üleni , et ta määratu jõuga pressis maha seda , mis prahvatada püüdis . </s> <s> Ta sai endast võitu , ei hakanud teel aru nõudma ega aru andma . </s> </p>
<p> <s> Vana maja ees ootas meid Minna . </s> <s> Ulatasin talle lapse ja tema oligi see , kes meie poja Ukuaru uksest sisse kandis . </s> <s> Kui väikemees Minna diivanil lahti oli mähitud , astus ka eit ligi . </s> </p>
<p> <s> " Nagu isa suust kukkunud ! " ütles ta oma arvamise . </s> </p>
<p> <s> Vaatasin tahtmatult üles . </s> <s> Uskusin , et nüüd hõiskab Peet : " Vohh ! " </s> <s> Kuid Peet ei öelnud midagi , ainult pinge ta näolt kadus ja selle asemele tekkis õnnelik-uhke helk . </s> </p>
<p> <s> ... ; Juba sellest päevast , kui Enn-Aksel koju tuli , hakkas eit nagu noorenema . </s> <s> Ta ei pugenud enam sirmi taha peitu ega kiigutanud end seal sängi serval , vaid otsis tegevust pliidi juures ja õues . </s> <s> Tema liigutused muutusid krapsumaks , hääl käredamaks ja silmades vilksatas üsna tihti rõõmusäde . </s> <s> Ka varem ei käinud ta ringi hernehirmutisena , nüüd aga ehtis end nagu pruut , vahetades peaaegu iga päev pearätti ning põlle . </s> <s> Juba poolest päevast hakkas ta vahtima sinnapoole , kust pidi tulema Enn-Aksel , ja kui see nähtavale ilmus , ruttas eit talle vastu . </s> <s> Mitte iialgi ei tormanud Enn-Aksel vanaemast mööda ja kui ta juhtus tulema ema võrriga , hüppas ta eide juurde jõudes ratta seljast maha . </s> <s> Ja siis oli neil aega küll ja küll . </s> </p>
<p> <s> Mind huvitas , mis nad küll kahekesi kõnelevad . </s> <s> Mis juttu võis olla vanaeidel , keda ma olin harjunud pidama peaaegu et tummaks , noore poisiga ? </s> <s> Aga midagi nad rääkisid . </s> <s> Et neil juttu jätkus , tõendas seegi , et Enn-Aksel üsna tihti veel hilja õhtul , kui eit juba sängis pikutas , sirmi taha puges . </s> <s> Kord jäi eit paariks päevaks sängi ja siis juhtusin ma poolkogemata nägema hoopis imelikku pilti : eit pikutas teki all ja Enn-Aksel istus ta jalgotsis . </s> <s> Ei , ta ei istunud mitte viisipäraselt , jalad rippu üle sängiserva . </s> <s> Ta oli lükanud saapad jalast ja roninud jaluli sängi . </s> <s> Põlved kõveras , kükitas ta seal ja pomises midagi eidele . </s> <s> Kuulsin , kuidas nad mõlemad itsitasid – jah , ka eit , keda ma polnud näinud õieti muigavatki . </s> <s> Ja miskipärast tekkis mõte , et Enn-Aksel tasub lapsepõlvevõlga , räägib nüüd eidele tagasi neid muinasjutte , mida see kord temale rääkis . </s> <s> Räägib neid või teisi , milleks võivad olla ehk ka ta kooliaja vigurid . </s> <s> Kindel oli igatahes , et eit oli mõistnud Minnalt poja ära võluda , sest seesugust vahekorda Enn-Akslil emaga polnud . </s> <s> Aga et see kokkukuivanud peopesasuuruse näolapiga eideke ka minu poega ründama hakkab , seda poleks ma küll mõistnud aimata . </s> <s> Ent nii see juhtus . </s> </p>
<p> <s> Lükkasin Jaanikese vankri kaskede alla , et ta seal värskes õhus magaks või kuldsete kaselehtede lipendamist vahiks . </s> <s> Niipea kui ma eemale astusin , tuli eit köögitrepist alla , seadis kolmejalgse järi lapsevankri lähedale ja istus sinna valvele . </s> </p>
<p> <s> " Kus siis nii ... ; ei säärast või üksi jätta , " pomises ta rohkem endale kui minule . </s> </p>
<p> <s> Ei saanud ma talle vastu vaielda ega teda ära ajada : oleksin vanainimest solvanud . </s> <s> Ja nii ta istus ja valvas , aeg-ajalt kohendades päikesevarjuks heidetud marlit , et see lapse näo peale ei kukuks . </s> <s> Hea , et ta kiigutama ei kippunud . </s> <s> Ent seda ta ei teinud ega olnud tal selleks aegagi . </s> <s> Ta käed olid kinni sukavarraste küljes . </s> <s> Algul ei pannud ma seda sukavarraste kiiret liikumist tähelegi , aga siis ... ; sa helde ime ! </s> <s> Sealt peenikeste luiste näppude vahelt ilmus nähtavale tibatilluke sukake , sinine triibuke vaksapikkuse sääre algul , kand ja laba ! </s> <s> Sukk mis sukk – nuta või naera ! </s> <s> Küsimatagi oli selge , missugusele Ukuaru mehele see pidi saama . </s> </p>
<p> <s> Mõnikord püüdsin ennastki sinna kase alla seada , kuid eit ütles käskivalt : </s> </p>
<p> <s> " Mine aga mine oma tööle ! </s> <s> Küll mina vaatan , et kass või kana ta silmade peale ei hüppa . " </s> </p>
<p> <s> Oma tööle ... ; Mul oli ju ausalt teenitud puhkus ! </s> <s> See tähendas , et ma ei tarvitsenud paberite poole vaadatagi . </s> <s> See tähendas aga ka seda , et Peet pidi õhtuti tavalisest veelgi kauemini ülal istuma , sest temal ja raamatupidajal kahepeale tuli ära teha ka abi töö . </s> <s> Osalt püüti seda küll Enn-Aksli kaela sokutada , kuid suurt sellest välja ei tulnud . </s> <s> Peet pahandas , et poiss on laisk ja nahahoidja . </s> <s> Poiss lihtsalt teadis , kus ja mis on tema amet ning lisa ta sellele ei igatsenud . </s> </p>
<p> <s> " Mine oma tööle ... ; " </s> </p>
<p> <s> Võib-olla mõtles eit tubaseid talitusi . </s> <s> Peet oli meisterdanud minu äraolekul kantseleisse vaheseina , nii et meie magamiskoht polnud nüüd muust ruumist üksnes kapiga , vaid õhukese laudseinaga eraldatud . </s> <s> Tähendab – mul oli oma " tuba " . </s> <s> Neid tõelisi tõotatud tubasid polnud Peet kõige oma tarkuse ja agaruse peale vaatamata mõistnud valmis nõiduda . </s> <s> Jah , kogu see unistuste maja oli jõudnud alles teise korruse aknaaukudeni ... ; </s> </p>
<p> <s> Käisin seda vargsi uurimas . </s> <s> Käisin õhtul , kui töö oli seal lõppenud . </s> <s> Leidsin sobiva aja , kui Peetu polnud kodus . </s> <s> Miskipärast ei tahtnud ma näidata , missuguse kannatamatusega seda maja ootan . </s> <s> Midagi rõõmustavat seal näha polnud . </s> <s> See oli paljas väliskest , mis eemalt vaataja silma pettis . </s> <s> Lähedalt paistis pilt otse masendav . </s> <s> Kivid , terved ja katkised , tsemendikotid , lubi , liiv , mördikastid , ämbrid , labidad , krohvipuru ... ; ja surnud vaikus kõige juures . </s> <s> Millal küll hakkavad selle sodi seest paistma meie ilusad toad ? </s> <s> Millal ilmuvad valged laed , heledad põrandad , läikivad aknaklaasid ? </s> <s> Kõik näis olevat ikka veel nii tohutult kaugel , et ma lootusetult mõtlesin : kui need tõotatud toad ükskord valmis peaksid saamagi , siis ei mõista ma nendega enam midagi peale hakata ! </s> <s> Minu perenaisehuvid ja -oskused – nii suured või väikesed , kui nad mulle kodust külge olid jäänud – kuivasid siin kapi taga üsna kokku . </s> <s> Mis pidi meist küll niiviisi saama ! ? </s> </p>
<p> <s> Peet ei paistnud muretsevat . </s> <s> Pealegi kinnitas ta ikka , et kui mitte enne , siis uueks aastaks kolime üle tee . </s> </p>
<p> <s> " Kui juba seinad valmis ja katus peal , vohh ! siis läheb , et mühiseb ! " seletas ta mulle , kuid hakkas sealsamas kiruma ehitusmehi , varustusorganeid , metsamajandit , ministeeriumi ja kõike kokku . </s> <s> Peedu arvates oleksid pidanud need ja teised asutused hoolitsema kõigepealt selle eest , et Ukuarul ei tuleks puudus ehitusmaterjalist , vaid et kõike antaks õigel ajal , nii palju , kui ette nähtud ja rohkemgi . </s> <s> Peale eelarveliste objektide oli Ukuarul veel terve hulk niisuguseid hädalisi asju , mis karjusid appi nagu Viha-Mihkli katus . </s> <s> Selle hädakisa tõttu kippus Arras unustama , milleks nimelt naelakast või papirull oli määratud – ta saatis selle sinna , kus kõige kiiremini abi läks vaja . </s> <s> Ehitusmaterjaliga koos kadusid mõnigi kord ka ehitajad ja kes teab , kas see polnudki põhjuseks , miks uue maja müürid nii visalt tõusid . </s> <s> Aga võib-olla oli see üksnes minu kahtlus ... ; </s> </p>
<p> <s> Peet ise jäi parandamatuks optimistiks . </s> </p>
<p> <s> " Sild ja tamm on nüüd valmis , vohh ! " hõiskas ta ühel õhtul . </s> <s> " Varsti lükkame vesiväravad ette ja siis sa näed ! </s> <s> Sinna serva teeme võrega eraldatud lastebasseini – tuleval suvel võib siis mees ladistada ! " </s> </p>
<p> <s> Tundus , et ta ei ehita enam niivõrd minule , kuivõrd lapsele . </s> <s> Ei , see ei teinud mind kadedaks , see ajas muigama : " Poisike ! " </s> <s> Tõepoolest , ta oli ju seda . </s> <s> Ta uskus , et poeg tuleval suvel koos temaga allikasse ladistama läheb ! </s> </p>
<p> <s> Esialgu ei meeldinud Peedule sugugi , et ma lapse eide hoolde usaldasin . </s> <s> Kuid varsti ta leidis , et nii on õige ja hea : ta võis taas töökäsud , raiepiletid , palgalehtede kontrolli ja muu säärase " näputöö " minu teha jätta . </s> <s> Istusingi jälle aeg-ajalt töölaua taha , kuid mu mõtted ei püsinud enam hoopiski nende paberite juures , mida mu käed kergitasid ja silmad vahtisid . </s> <s> Mu mõtted keerlesid nüüd selle pisikese olevuse ümber , kes magas kaskede all vankris või kägises vaheseina taga , keerutasid ja tiirlesid tillukese vistriku ümber , mis teadmata põhjusel oli öösel tekkinud väikese mehe põse peale , keerutasid ja tiirlesid ta naba ümber , mis ikka veel ei tahtnud paraneda . </s> <s> Ja tähtsamad kui ükskõik missugused aktid olid need lapid , mis mitu korda päevas nõudsid pesemist , keetmist , kuivatamist ja triikimist . </s> <s> " Esimesele triigitakse ... ; " Püüdes seda teha , tundsin selgesti , missugune taevakingitus see oli , et võisin juba elektritriikrauda kasutada . </s> </p>
<p> <s> Veel mõni aeg tagasi poleks küll keegi suutnud mind uskuma panna , et üks väike olevus võib muutuda niiviisi maailma ja elu tsentrumiks , nagu seda tegi meie " mees " . </s> <s> Nimelt just " meie " mees , sest minu omaks jäeti ta üksnes öösel ja selleks ajaks , kui ta end toitis . </s> <s> Muul ajal ei valvanud teda mitte üksnes eit , vaid kõik , kes Ukuaru pere moodustasid . </s> <s> Esimene , kes kiivalt jälgis , et keegi ta pojale ülekohut ei teeks , oli teadagi Peet . </s> <s> Metsakasvatuse ja ehitusalaste tähtteoste kõrval uuris ta nüüd ka imiku toitmist ning tervishoidu ja eksamineeris ning kontrollis mind nagu mingi asjamees . </s> <s> " Imikut tuleb peale söötmist kaaluda , vohh ! " leidis ta ühel päeval uudise . </s> <s> " Võib-olla ei saa ta kõhtu täis . " </s> <s> Et meil Ukuarul kaalu moodi asja polnud olemas , kihutas ta otsemaid Liivalaiale , et kaalu osta või Epu käest laenata ; tuli aga pika ninaga tagasi . </s> <s> Liivalaia " universaalkaupluses " lapsekaalu ei leidunud ja Epp oli kõik oma lapsed kaalumata-grammitamata üles kasvatanud . </s> <s> Linna polnud Peedul seekord aega sõita , ent selleks ajaks , kui tal sõita tuli , olid uued probleemid kaaluprobleemi juba kõrvale tõrjunud . </s> </p>
<p> <s> Sellest , et ka Minna " meie mehe " vastu huvi tundis , oli mul kõige rohkem kasu . </s> <s> Ei mõista mõelda , kuidas me küll ilma temata toime oleksime tulnud . </s> <s> Mõnigi kord , kui Minna juhtus metsas olema ja väikemees kahtlaselt nohises või teadmata põhjusel karjus , ootasin kärsitusega Minna kojutulekut . </s> <s> Minna oli meie esimene arst ja halastajaõde . </s> <s> Tema teadis , millal padjakesele tärpentini tilgutada või millal lapse kõhule sooja mähist teha . </s> <s> Minna kindlus andis mulle kindlust ; tema sõna uskus Peetki . </s> </p>
<p> <s> Peale eide , Peedu ja Minna oli minu pojal veel kaks austajat . </s> <s> Tõsi – esialgu hoidus Enn-Aksel beebist eemale , kuid varsti tekkis temalgi huvi , kuidas " mees " areneb . </s> <s> Harilikult nihkus ta lapsevankri lähedale siis , kui üleliigseid silmi noormeeste kohtumist pealt nägemas polnud . </s> <s> Aga see-eest mõistis ta midagi , mida teised ei mõistnud : ta siutsus varblasena , siristas pääsukesena , täristas rähnina ja kukkus käona . </s> <s> Ja kõikidest nendest häältest paistis Ukuaru uus elanik varsti huvitatud </s> </p>
<p> <s> olevat . </s> </p>
<p> <s> Ja lõpuks Ebba Kullerkupp ... ; Raamatupidaja suhtumine " meie mehesse " koosnes küll väga mitmesugustest komponentidest – imetlusest , hellusest , kadedusest , nukrusest ja veel paljudest tundevirvendustest , mis võivad puudutada naist , kes julgeb tunnistada : " Igatsesin last , kuid ei saanud teda ... ; " Ebba Kullerkupp oli õppinud elama naeru ja nututa , ometi kannatas ta seepärast , et oli jäetud ilma igavese elu lootusest . </s> <s> Kui ta lapse üle kummardus , haarasid mindki vastuolulised tunded – ühelt poolt määratu uhkus , teiselt poolt aga ebamäärane hirm , et minu poisiga võiks midagi juhtuda . </s> </p>
<p> <s> Uhkus ... ; Jah . </s> <s> Ma polnud uhke niivõrd selle üle , et ühele inimmaimule elu olin andnud , kuivõrd selle üle , et see maimuke oli nii kena . </s> <s> Täpid ta ninakese pealt kadusid küll varsti , kuid sellest hoolimata muutus ta iga päeva ja nädalaga huvitavamaks . </s> <s> Ta silmad olid nagu kaks pisikest musta mammu , näonahk päevitust meenutava õhetusega ja kulmutriibud selgesti nähtavad . </s> <s> Kõige rohkem rõõmustas mind aga see , et ta polnud Epu poja moodi kiilaspäine , vaid et ta pead katsid pikad mustad juuksed . </s> <s> Võib-olla just nende toredate juuste pärast oleksin ma nii väga tahtnud Epule oma varandust näidata . </s> <s> Ootasin Epu tulekut kärsitusega , olin solvunud ja pahane , et ta on nii moodne ega tule " katsikule " enne kolme kuu möödumist , nagu seda narrikad arstid soovitavad . </s> <s> Need arstid ei oska küll aimata , kui pikk aeg on kolm kuud emale , kes kõigest hingest tahab oma uhkust ja rõõmu jagada . </s> </p>
<p> <s> Epp tuli siiski enne kolme kuu möödumist . </s> <s> Et oli pühapäev ja väljas ladistasid hilissügisesed vihmad , juhtus ka Peet kodus olema . </s> <s> Kumbki meist ei osanud külalist oodata , kui õue sõitis läbi vihmaladina külgkorviga mootorratas . </s> <s> Sadulast ronis maha Epp . </s> <s> Külgkorvis oli ta kaasa toonud hiiglasuure kringli . </s> </p>
<p> <s> Imestasin , et ta tuli üksi , kuid ei hakanud kohe aru pärima . </s> </p>
<p> <s> Epp viskas märja nahkjope seljast , kuivatas käed ja näo , " tegi end soojaks " ja alles siis astus meie mehe ligi , kes parajasti õhuvanni võttis . </s> <s> Ootasin pinevusega , missuguse hinnangu ta mu loomingule annab . </s> <s> Epp uuris last , heitis naeratava pilgu minule ja ütles siis Peedu poole pöördudes : </s> </p>
<p> <s> " Sellest tuleb tark mees ! " </s> </p>
<p> <s> " Vohh ! " hüüatas Peet . </s> </p>
<p> <s> " Millest sa seda järeldad ? " nõudsin , otsekui ei võiks ma tema ennustusega rahul olla . </s> </p>
<p> <s> " Tal on kõrge ja kandiline laup nagu ta isal ja erksad silmad . " </s> </p>
<p> <s> See oli öeldud minule , et ma usuksin ja aru saaksin , kui tühine ning tähtsusetu mina kogu selle loo juures olen . </s> <s> " Kui ilus laps teil on , proua ... ; Kui andekas laps teil on , proua ... ; " Ei , midagi niisugust ei ütle mulle keegi . </s> <s> Võib-olla juhtun kuulma : " Kui ilus laps teil on , seltsimees Arras ! " või " Kui andekas laps teil on , seltsimees Arras ! " , aga siis pean teadma , et see kiitus pole adresseeritud mitte minule , vaid seltsimees Peet Arrasele . </s> <s> Oo , missugune ebaõiglus ! </s> </p>
<p> <s> Solvatud enesetundest hoolimata tuli mul näidata head nägu , keeta kohvi ja pärida Epu " mõistlikkude " laste järele . </s> <s> Ja siis küsisin möödaminnes , miks direktor Vahtramäe meid oma visiidiga ei austanud ; jäi ta laste hoidjaks ? </s> </p>
<p> <s> Epp heitis Peedule veidra pilgu , nagu paluks ta toetust või luba saladuse avaldamiseks , ja ütles siis viimase sõna ees pikka pausi tehes : </s> </p>
<p> <s> " Jaanu on ... ; sanatooriumis . " </s> </p>
<p> <s> " Kopsud ? " küsisin mõistes , et Peedule oli see asi juba mõnda aega teada . </s> </p>
<p> <s> " Kopsud , " kinnitas Epp raskelt ohates . </s> <s> " Ma kartsin seda ammugi . " </s> </p>
<p> <s> " Tal oli liiga suur töökoorem , " lausus Peet . </s> </p>
<p> <s> Epp otsis taskurätiku lagedale , nühkis nägu , otsekui oleks see veel vihmast märg , nuuskas nina , sai endast jagu ja rääkis üsna tavalisel toonil : </s> </p>
<p> <s> " Mis parata ... ; Ta tahtis igal pool ise olla ja kõike hästi teha . </s> <s> Öeldakse : " Mis direktoril viga ! " </s> <s> Aga direktor on see viimane jooksupoiss , ei ole tal ööd ega päeva , püha ega puhkust . </s> <s> Ja kui peametsaülem on veel niisugune saks , kes ei hakka end rebestama ; tunnid täis , lööb kaabu pähe ja teatab : " Ega ma pole riigi ori ! " </s> <s> Aga direktor olgu see ori , sest muidu ... ; Ah , ei taha kõnelda ! " </s> </p>
<p> <s> Ta peitis peosse kägardatud taskurätiku ära ja lisas : </s> </p>
<p> <s> " Nüüd jääb kõik mitmeks kuuks ... " </s> </p>
<p> <s> " Nüüd peaks ministeerium majandile eriti kõva pressi peale panema , " ütles Peet isesuguse irooniaga . </s> <s> " Las värske mees näitab oma võimeid ! " </s> </p>
<p> <s> " Ah , Ollist nüüd ... ; ! </s> <s> Hea , kui jooksvad asjad kuidagi aetud saaksid ... ; " </s> </p>
<p> <s> Nii et – Oll . </s> <s> Direktor Oll ... ; Mõistsin nüüd , miks Peet viimasel ajal nii vastumeelselt metsamajandisse läks , miks ta ikka raamatupidaja saatis või telefoni kasutas . </s> <s> Direktor Olli ees ei tahtnud Peet Arras kummarduda . </s> <s> Jah , aga miks siis " peadirektor " ise direktoriametit üle ei võtnud ? </s> </p>
<p> <s> " Igatahes õigem oleks olnud ! " kinnitas Peet , kui ma seda natukese aja pärast söandasin küsida . </s> <s> " Aga Epul on ju lapsed , ta ei saa ennast lõhki tõmmata . " </s> </p>
<p> <s> Epp noogutas ilmel , nagu oleks ta süüdi selles , et ei saa ennast lõhki tõmmata . </s> <s> Küllap tal on kahjugi , et ei võinud direktoriametit proovida . </s> </p>
<p> <s> Kõige kiuste tahtis Epp vahvasti vähemalt " peadirektori " osa edasi mängida . </s> <s> Seda tõendas kas või seegi , et ta enne kojusõitu soovis tingimata näha Ukuaru metskonna tulevast peahoonet ja kuulda , mis takistab ehituse tempot . </s> <s> Epu ja Peedu järel mööda libedaid tellinguid ronides ja tarku arutlusi summadest , eelarvetest ning fondidest kuuldes hakkasin taipama , et mu kannatus peab olema pikk ja et see peab venima nagu kummipael . </s> <s> Aga et ta peab olema veel kaheteistkümne kuu pikkune , seda ei osanud ma ka seal tellingutel aimata . </s> </p>
<p> <s> ... ; Ukuaru org ja uue maja müürid olid lund täis , kui sarikad püsti saadi . </s> <s> Ja niiviisi paljaste sarikatega jäi ehitus seisma nädalaks , kaheks , kolmeks ... ; Arras kiristas hambaid ja kirus varustusvalitsust , aga veel rohkem direktori kohusetäitjat Olli , et see Ukuarule määratud eterniidi teise metskonda oli andnud . </s> <s> Mine tea , kas Oll oligi süüdi , Arras ainult arvas , et Ukuaru peab olema kõigis asjus esimeses järjekorras . </s> <s> Eterniiti liikus vähe , läbitilkuvaid katuseid leidus kindlasti igas metskonnas , neid , mille all juba elati . </s> <s> Ukuaru uus maja võis oodata uut eelarveaastat , uusi fonde ja uut jaotamist . </s> </p>
<p> <s> Töömehed kippusid Ukuarult ära – katuseta majas ei saadud sisetöid alustada . </s> <s> Arras vannutas mehi ja palus oodata , tõotas , et toob eterniidi kohale , kisub selle kas või hundi hammaste vahelt välja . </s> <s> Ja ta hakkas helistama ümbruskonna kolhoosidesse , sovhoosidesse ja igasugustesse mõeldavatesse ning mõeldamatutesse kohtadesse . </s> </p>
<p> <s> Iga ebaõnnestunud kõne järel muutus ta lõug kandilisemaks , ilme jonnakamaks , jäigemaks . </s> </p>
<p> <s> " Jäta , " püüdsin teda keelata . </s> <s> " Mida pole , seda pole . " </s> </p>
<p> <s> " On ! " raius ta vastu . </s> <s> " Tean , et seda on mitmes kohas ripakil , ainult – " </s> </p>
<p> <s> " Ainult see pole sinu jaoks ja sina seda ei saa , " torkasin vahele . </s> </p>
<p> <s> Ta läks nagu põlema . </s> </p>
<p> <s> " Mina ei saa ... ; Eks vaatame ! </s> <s> Ka keemiasajandil on mets hinnas . </s> <s> Pea seda silmas ! " </s> </p>
<p> <s> Ta jättis telefoni rahule , selle asemel aga hakkas mootorrattaga ringi kihutama . </s> </p>
<p> <s> Mõne päeva pärast ilmus eterniit kohale . </s> <s> Kui ma pärisin , kust see nüüd välja tõmmati , sain vastuseks ühe sõna : </s> </p>
<p> <s> " Laenasin . " </s> </p>
<p> <s> Ja vastaja surus suu kokku , nii et ma mõistsin : pole vaja rohkem pärida . </s> <s> Ma ei hakanudki usutlema , missuguste protsentide eest see laen tehti , kas mitte ebaseadusliku " vastutuleku " ja südamerahu eest . </s> <s> Võib-olla lubati ajada raielank sinna , kuhu laenutaja soovis , võib-olla tehti muud pattu . </s> <s> " Ka keemiasajandil on mets hinnas ... ; " Oh jaa , ja kuidas veel ! </s> <s> Võisime seda tunda varsti ka omal nahal . </s> </p>
<p> <s> Uus maja sai katuse peale . </s> <s> Kuid mulle paistis , et selle katuse eest oli Peet Arras tõepoolest maksnud kallist hinda . </s> <s> Ta ärritus nüüd juba iga tühise asja pärast , vihastus kergesti ega valinud sõnu . </s> <s> Miskipärast oli tal peaaegu iga päev vajadus metsa minna , kõike oma silmaga näha , otsekui ei võiks enam usaldada ühtegi tehnikut ega metsavahti . </s> <s> Harva lausus ta mõne abilise kohta tunnustava sõna , Enn-Aksliga polnud ta aga hoopiski rahul . </s> <s> Piinlik oli kuulata , kuidas ta poissi peaaegu iga päev haugutas . </s> <s> Võib-olla oli tal mõnikord tsipake õigustki , sest Ennu näis tõepoolest rohkem huvitavat pill ja Liivalaia peod kui üksteise selga sadavad plaanid , kuid siiski ... ; Arras poleks tohtinud unustada , et me mängisime vabadikku Enn-Aksli ema katuse all , ta oleks pidanud näitama rohkem viisakust ning olema kannatlikum . </s> <s> Tuletasin seda talle meelde . </s> <s> Ta vihastas : </s> </p>
<p> <s> " Mis ! </s> <s> Sina veel kaitsed teda ! </s> <s> Sa mine vaata , missugust solki seal Mägede taga puhastusraide pähe on tehtud ! </s> <s> See pole töö , vaid okse ! " </s> </p>
<p> <s> " Ega siis Enn-Aksel selles süüdi ole , kui mehed niiviisi plaani taga ajavad ja kui metsavaht ise ... ; " </s> </p>
<p> <s> " Metsavaht ! </s> <s> Kui metsavaht on pime , siis peab tehnik nägema , vohh ! </s> <s> Tal peavad silmad peas ja jalad all olema ! </s> <s> Liikugu metsas , aga ärgu törtsutagu ahju taga pilli ! " </s> </p>
<p> <s> Muidugi , just see oli Arrasel kõigepealt südamel , see , et Enn-Aksel õhtuti pilli mängis ja et minule ta mäng meeldis . </s> <s> Arrase arvates oli Enn-Aksel ja ta pill süüdi selleski , et ma tahtsin Jaani neljakuuselt ära võõrutada ja jälle Liivalaial orkestriharjutustel käima hakata . </s> <s> Arras surus selle mõtte raudse vetoga maha : last tulevat vähemalt kaheksa kuud rinnaga toita , ainult siis olla ta kõht korras ja tast kasvavat terve mees . </s> <s> Olgu nii – andsin alla . </s> <s> Selle eest oleks ta pidanud mõnes muus asjas mind natuke arvestama , mu soove kuulda võtma . </s> <s> Aga metsa ta mind ei lasknud ja kui rääkisin televiisorist , naeris ta mu välja : see riistapuu tulevat alles siis , kui raha ja aega enam mujale panna pole . </s> </p>
<p> <s> Raha ja aega ... ; Raha sulas meil näppude vahel ära , ajast oli alati puudus nii Arrasel kui ka minul . </s> <s> Üksnes Enn-Akslil jäi seda mõnikord natuke pilli jaoks üle . </s> <s> Kuid Arras seda ei kannatanud . </s> <s> Mäletan selgesti , kuidas ta ühel säärasel õhtul vaheukse lahti kiskus ja Enn-Akslile hüüdis : </s> </p>
<p> <s> " Kuule , sa pidid tänaseks töökäsud valmis tegema ! </s> <s> Kus nad on ? " </s> </p>
<p> <s> " Homseks teen , " vastas Enn-Aksel mängu katkestamata . </s> </p>
<p> <s> " Kurat ! " põrutas Arras . </s> <s> " Sa tead küll , et ma niisugust venitamist ei salli ! " </s> </p>
<p> <s> " Mis ma teha võin , kui metsavahid andmeid ära ei too , " tuli päris rahulik vastus . </s> </p>
<p> <s> " See on sinu asi , kuidas sa oma meestest jagu saad . </s> <s> Mina nõuan sinult , pea seda meeles . </s> <s> Homme kell kümme olgu töökäsud raamatupidaja käes ! " </s> </p>
<p> <s> " Kümneks küll ei jõua , " tingis veniv hääl . </s> <s> " Hea , kui õhtuks . " </s> </p>
<p> <s> " Kell kümme null null ! </s> <s> Ja et see oleks viimane kord , kus me pean kaks korda ühest ja samast asjast rääkima ! " </s> </p>
<p> <s> Ta tõmbas vaheukse paukudes kinni ja juukseid üle pea loopides hakkas edasi põristama : </s> </p>
<p> <s> " Sündinud looder , vohh ! </s> <s> Et neid sigineb ka nagu seeni soojal sügisel ! </s> <s> Ja ema – missugune tööinimene ! " </s> </p>
<p> <s> Ta jäi mulle otsa põrnitsema , nagu oleksin mina jälle milleski süüdi . </s> <s> See ärritas mind ja ma asusin kaitsele : </s> </p>
<p> <s> " Sa lihtsalt närid ta kallal iga tühja asja pärast . " </s> </p>
<p> <s> Arras pistis tigedalt naerma : </s> </p>
<p> <s> " Vohh ! </s> <s> Nüüd leidis ! " </s> </p>
<p> <s> " Muidugi . </s> <s> Karvaseid sõnu oskab igaüks loopida . </s> <s> Inimest tuleb ometi õpetada , rahulikult seletada ... ; " </s> </p>
<p> <s> " Õpetatud on teda koolis – ja koguni mitu aastat . </s> <s> Nüüd oleks aeg juba tööle hakata . </s> <s> Aga see mehike mõtleb , et elu on aeva lust ja lillepidu . </s> <s> Kui ta poleks Minna poeg , teeksin talle kohe tuule alla – niisugusest rätsepast ei saa iialgi õiget metsameest . " </s> </p>
<p> <s> " Pähe virutada on väga lihtne . </s> <s> Aga sa võiksid mõnikord ka mõne hea sõna öelda , noort inimest natuke kiita ... ; " </s> </p>
<p> <s> Ta vahtis mulle otsa , silmad imestusest pealuust välja tungimas : </s> </p>
<p> <s> " Kiita ! </s> <s> Kes mind on kiitnud ? </s> <s> Ütle , kes ? " </s> </p>
<p> <s> Nüüd oli minu kord imestada : ta ootab kiitust , ta peab ennast nooreks ! </s> <s> Tema , Peet Arras ... ; noor inimene ! ? </s> <s> Aga tõepoolest – ta on ju seda , oli vähemalt , kui Ukuarule tuli . </s> <s> Ta nägu on küll parkunud tuulest ja õlad laiad , kuid aastatelt on ta ju minustki noorem . </s> <s> Poisike ... ; jah ! </s> <s> Aga et ta on noor inimene , keda vaja õpetada või koguni kiita , ei , sellele pole vist keegi tulnud , isegi mina mitte . </s> <s> Peet Arras on ikka ja alati pidanud ilma kiituse ning õpetamiseta toime tulema ja küllap seepärast ei mõista ta nüüd teistelegi head sõna öelda . </s> <s> Virutab pähe , nagu temalegi on virutatud – olgu olla ! </s> <s> Kuid igaühel pole ometi nii kõva lagipead nagu Peet Arrasel . </s> </p>
<p> <s> Mu sõnad läksid siiski Arrasele südamesse – poleks uskunud , et tal nii hell süda on . </s> <s> Ta keerutas laudade vahel ringi , tuli minu juurde tagasi , põrnitses mulle otsa ja pressis läbi hammaste : </s> </p>
<p> <s> " Kiita ... ; kiita ... ; Võib-olla sa veel näed , naine , kuidas mind siin kiidetakse , vohh ! </s> <s> Siis ära imesta . " </s> </p>
<p> <s> See kõlas nagu ähvardus . </s> </p>
<p> <s> " Mida sa tahad öelda ? " ei saanud ma jätta küsimata . </s> </p>
<p> <s> " Ei midagi erilist . </s> <s> Ainult et niisugune patuga pooleks ehitamine ja olemine ... ; " </s> </p>
<p> <s> Kohkusin . </s> <s> Ta lõi käega : </s> </p>
<p> <s> " Pole viga . </s> <s> Seda sa tead , et metsaülem on materiaalselt vastutav . </s> <s> Aga millega ma vastutan ? </s> <s> Rahaga või nahaga ? " </s> </p>
<p> <s> Ta hakkas naerma ja otsekui püüdes kõike naljaks pöörata , lõpetas : </s> </p>
<p> <s> " Tühja kah ! </s> <s> Igal pool võid saada parkida , kui loll oled . </s> <s> Elu on kord juba niisugune . " </s> </p>
<p> <s> " Jah , " nõustusin kibedusega . </s> <s> " Elu on nagu pähkel , pealt sile ja libe , aga hammustad katki – selge ussipuru . " </s> </p>
<p> <s> " No kuule ! " ähvardas ta tõsiseks muutudes . </s> <s> " See pole enam jutt ega midagi ! " </s> </p>
<p> <s> Muidugi – ainult temal oli õigus kiruda , minul mitte . </s> <s> Minul pidi olema ikka rõõmus meel ja hea tuju . </s> <s> Ma ei võinud nuriseda , et meil ja meie lapsel polnud õiget kodu ega kohta , ei tohtinud paha nägu näidata , kui Arrase eeskujul ka raamatupidaja mu lauale pabereid " läbivaatamiseks " hakkas sokutama . </s> <s> Aasta lõpul nõuti igasuguseid aruandeid ; Ebba Kullerkupp jäi tihti peale tööaega laua taha istuma ja teadagi tuli seda siis ka minul teha . </s> <s> Ma ei tea , kes oli selles süüdi , et ma sellest tööst mingisugust rõõmu ei tundnud . </s> <s> Otse vastupidi – oli kordi , kus tundsin kiusatust kogu see mõttetu paberipahn põlema pista . </s> <s> Ootasin nagu lunastust aega , mil päeva ja õhtu vahel oleks selge vahe , mil päevased paberikuhjad jääksid kantseleisse luku taha ja mu korter oleks nendest puhas . </s> </p>
<p> <s> Kas ma tõesti nõudsin midagi üleliigset , et mind selle eest karistati ? </s> <s> Selgus nimelt , et ehitustöö tuleb talveks ikkagi katkestada : metsamajandil pole vajalikke laudu . </s> </p>
<p> <s> " Vaat mis tähendab , kui rätsep pannakse kingsepaks ! " kirus Arras tulivihasena . </s> <s> " Seda võis juba arvata , et üks Oll ... ; " </s> </p>
<p> <s> Teadagi olin ma mitu korda rohkem pettunud kui tema ja seepärast ei saanud ma jätta vahele hüüdmata : </s> </p>
<p> <s> " Mis sa Ollist sõimad , kui sa ise õigel ajal ei mõistnud ... ; " </s> </p>
<p> <s> " Kaitse aga sina teda ! </s> <s> Sa tead , et me pidime lauamaterjali saama Liivalaialt viimases kvartalis , " puhkis Arras mulle otsa põrnitsedes . </s> </p>
<p> <s> " Eks too siis ära ! " </s> </p>
<p> <s> " Too , kui palgid alles metsas kasvavad ! " </s> </p>
<p> <s> Kes oli selles süüdi ? </s> <s> Mina ? </s> <s> Või sanatooriumi põgenenud direktor Vahtramäe ? </s> <s> Või tõepoolest Heino Oll ? </s> <s> Kes oli süüdi , et metsaülemal pole mõnd tihumeetrit põranda- ja laelaudu ja et ta ka neid peaks minema helde onu käest laenama ? </s> <s> Veider ja uskumatu see lugu oli , kuid tõsi jäi tõeks . </s> <s> Ei aidanud Arrasel muud , kui laskis aknaaugud kinni taguda . </s> </p>
<p> <s> Püüdsin olla rahulik , lootsin , et Arras leiab varsti mingi lahenduse . </s> <s> Kuid temale polnud enam mingit lahendust vaja . </s> <s> Ta koguni vist rõõmustas endamisi , et võis nüüd üksnes selle eest hoolitseda , et mehed ja hobused plaani täidaksid . </s> <s> Hulkunud terve päeva metsas , tuli ta õhtul koju värskena ning näljasena , sõi köögis Minna lauanurgal kõhu täis , vahtis mõne minuti lapse juures ja istus seejärel laua taha , et kõõgutada seal paberite ning raamatute juures poole ööni . </s> <s> Kui ma kõike seda enam taluda ei suutnud ja talle etteheiteid tegema hakkasin , küsis ta süütult : </s> </p>
<p> <s> " Mis ma siis sinu arvates tegema peaksin ? " </s> </p>
<p> <s> " Kui sa oleksid mees , siis hoolitseksid kõigepealt oma perekonna eest ! " </s> </p>
<p> <s> " Kuidas ? " küsis ta ja tõusis istmelt . </s> <s> Pannud põlema mõlemad laualambid ning laearmatuuri , hõiskas ta võidukalt : </s> </p>
<p> <s> " Mis meil tänavu viga : maja valge nagu kirik ! </s> <s> Vohh ! " </s> </p>
<p> <s> Tõukasin ta käe ära , mille ta lepituseks minu poole sirutas . </s> <s> Tundsin , et oleme võõrad . </s> <s> Ja me jäime võõraiks kogu pikaks talveks . </s> </p></div2><div2 type="alaosa"><head> V </head>
<p> <s> Kantseleisse oli hädasti kirjutusmasinat tarvis . </s> <s> Minu ja raamatupidaja töö oleks muutunud palju kergemaks ja küllap ka lõbusamaks . </s> <s> Rääkisin seda Arrasele . </s> <s> Ta naeris mu välja : </s> </p>
<p> <s> " Kas sa kantseleisse klaverit ei tahaks ? " </s> </p>
<p> <s> " Ei taha ! " ütlesin järsult . </s> <s> " Aga kirjutusmasinat on meil iga päev vaja . " </s> </p>
<p> <s> " Paljugi , mis vaja on ! </s> <s> Mul oleks hädasti praegu paar uut rege tarvis – aga kust ma neid võtan ? </s> <s> Kaikavõhma poiss ajas ree puude vahel puruks , nüüd vahib kodus . </s> <s> Päevad jooksevad , töö seisab . </s> <s> Pane hobusele kas või kasukas taha ! " </s> </p>
<p> <s> " Imelik – rege ikka peaks saama . " </s> </p>
<p> <s> " Ei tea , kust ? " </s> </p>
<p> <s> " Majandist , loomulikult . " </s> </p>
<p> <s> Ta saatis mulle isesuguse pilgu . </s> <s> Viimasel ajal õnnistas ta tihti mind niisuguse kõvera kõrvalpilguga – , seejärel kuulutas : </s> </p>
<p> <s> " Esiteks tean ma küllalt hästi , mis sealt saada võib , mis mitte , ja teiseks – praegu ei hakka ma majandist enam midagi paluma ! " </s> </p>
<p> <s> Ütlesin mõtlematult : </s> </p>
<p> <s> " Mispärast mitte ? </s> <s> Kui see sul nii raske on , ma lähen ise ! " </s> </p>
<p> <s> Otsekui oleksin öelnud midagi ülirumalat , tormas ta uksest välja , paugutades ukse tagasikätt kinni . </s> </p>
<p> <s> Läksin kööki , et lapsele tummi keeta . </s> </p>
<p> <s> Sügisest saadik olid minu päevased marsruudid kõik ühepikkused . </s> <s> Kööki , töölaua taha , lapse sängi juurde , jälle kööki – see oli ring , mis oli mulle määratud kogu talveks . </s> <s> Metsa sain nii haruharva , et sellest ei maksa rääkidagi . </s> <s> Raiekohad olid kaugel ja mul polnud võimalik terveks päevaks kodust ära jääda . </s> <s> Isegi siis , kui ma mõnd väiksemat tiiru plaanitsesin , leidis Arras , et seda pole vaja – ta jõuab isegi . </s> <s> Nii ei pääsenud ma metsa , ei saanud linna , ei käinud Liivalaial Epu juures , rääkimata orkestriharjutustest . </s> <s> Ja ikka polnud Arras minuga rahul . </s> </p>
<p> <s> Enn-Aksel tuli väljast , turi ja kuuekäised lumekübemeid täis . </s> <s> Metsamehe vormimüts peas , jäi ta mu ette seisma . </s> </p>
<p> <s> " Täna on Liivalaial " Tuhk ja teemant " . </s> <s> Tulge ka ! " </s> </p>
<p> <s> Valvasin hoolega , et tumm üle ei keeks . </s> </p>
<p> <s> " Ma panen hobuse ette . </s> <s> Näete , missugune tore saanitee . </s> <s> Võib-olla tuleb metsaülem ise kah . " </s> </p>
<p> <s> " Aga Jaan ? " </s> </p>
<p> <s> " Küll eit vaatab Jaani . </s> <s> Ja ema jääb ju ka koju . " </s> </p>
<p> <s> " Hea küll , ma räägin Arrasega . </s> <s> Aga ma ei usu ... ; " </s> </p>
<p> <s> Tõstsin keedunõu plaadilt . </s> <s> Enn-Aksel hüüdis mulle järele : </s> </p>
<p> <s> " Kui ta ei tule , siis tulge üksi . </s> <s> Haruldane film ! " </s> </p>
<p> <s> Arras seisis raamatupidaja laua juures ja seletas midagi pikalt ning rahulikult . </s> <s> Ebba Kullerkupuga kõneldes oli ta alati viisakus ise . </s> <s> Ebba vahtis talle suhu , nägu liikumatu , kuid silmad täis reetlikku sära . </s> </p>
<p> <s> Ütlesin Arrasele , et Liivalaial näidatakse õhtul head filmi . </s> <s> Kas ta ei tahaks seda näha ? </s> </p>
<p> <s> " Mulle aitab elufilmistki , " sain vastuseks . </s> </p>
<p> <s> " " Tuhk ja teemant " , poola film – seda peaks igaüks nägema ! " püüdsin ta meelt muuta . </s> </p>
<p> <s> Ta lõpetas juba Ebba Kullerkupuga , astus laua juurde , mis oli nii minu kui ka Arrase enda töölauaks , pani käe paberivirnale ja pressis läbi hammaste : </s> </p>
<p> <s> " Näed , kus on meie " Tuhk ja tolm " , ja kui sa niiviisi töösse suhtud nagu seni , ei saa ma varsti enam metsa poole vaadatagi . </s> <s> Homseks nõutakse meilt aruannet hobuvoori varustuse kohta , aga see on sul ikka veel tegemata . " </s> </p>
<p> <s> " Sa vaata korraks , missuguseid andmeid seal nõutakse . </s> <s> Kust ma neid võtan ? " </s> </p>
<p> <s> " Tuttav jutt . </s> <s> Aga kust raamatupidaja võtab ? " </s> </p>
<p> <s> " Mina seda ei tea . </s> <s> Võib-olla loeb laest . " </s> </p>
<p> <s> " Kuulge ! " hüüatas Ebba Kullerkupp ootamatult valjusti . </s> <s> " Ma olen metskonnas kakskümmend kuus aastat töötanud , kuid niiviisi pole mind veel keegi ... ; " </s> </p>
<p> <s> Paistis , et ta oli hingepõhjani solvunud . </s> <s> Ma ei proovinudki vabandada . </s> <s> Teatasin külmalt : </s> </p>
<p> <s> " Täna õhtul ma igatahes siin tolmutama ei hakka , vaid lähen kinno . " </s> </p>
<p> <s> " Eks mine , kui muidu hing sisse ei jää ! " andis Arras vastu . </s> <s> Märkasin , kuidas ta lõualuud vihas liikusid . </s> </p>
<p> <s> Ma ei jäänud enam midagi mõtlema ega kaaluma , otsisin Enn-Aksli üles ja ütlesin talle , et pangu hobune saani ette , tulen kaasa . </s> </p>
<p> <s> Inimene peab mõnikord teist õhku saama , et talle hing sisse jääks . </s> </p>
<p> <s> Me sobisime Enn-Aksliga hästi . </s> <s> Ta oli tundliku loomuga poiss , kes oskas ka teisi arvestada . </s> <s> Otsekui õhust aimas ta alati , millal oli vaja vait olla , millal rääkida või vilistada . </s> <s> Sellel õhtul vilistas ta peaaegu kogu tee Ukuarult Liivalaiale . </s> <s> See polnud viisakusetus . </s> <s> Vastupidi . </s> <s> Ta taipas , kuidas mind oli kodust ära saadetud , ja andis mulle aega rahunemiseks . </s> </p>
<p> <s> Oli selge veebruariõhtu , külm ja vaikne . </s> <s> Lumised männid kahel pool teed seisid talvises tardumuses , taevalapp meie peade kohal helkis tähekirjas . </s> <s> Sinna ülesse vahtisin ma vist liiga kaua , sest Enn-Aksel lõpetas järsku vileloo ning küsis : </s> </p>
<p> <s> " Kas te tahaksite kihutada seal kõrgel ? " </s> </p>
<p> <s> Mis säärasele küsimusele vastata ? </s> <s> Muigasin : </s> </p>
<p> <s> " Kõik ei saa tõusta kosmosesse . </s> <s> Peab olema ka neid , kes maad mööda roomavad . " </s> </p>
<p> <s> " Kes metsa mööda roomavad , " parandas ta naerdes . </s> <s> " Ja ega selgi viga ole . " </s> </p>
<p> <s> " Tõesti ? </s> <s> Teile siis meeldib metsas ? </s> </p>
<p> <s> " Noh , kuidas seda öelda ... ; " </s> </p>
<p> <s> Ei tea , kust mulle järsku see mõte tuli , et hakkasin soovitama : </s> </p>
<p> <s> " Peaksite edasi õppima . </s> <s> Saaksite iseseisvaks . " </s> </p>
<p> <s> Ta vaatas vilksti minu poole , nagu tahaks küsida : " Kas teie olete iseseisev ? " </s> <s> Püüdsin paremini põhjendada , miks ta peaks edasi õppima . </s> <s> Kinnitasin , et inimene ei tohi poolele teele seisma jääda , et hiljem kahetseb , aga samas tundsin ja teadsin , et inimene võib küll akadeemia lõpetada , kuid ikkagi poolele teele jääda , nagu oli juhtunud minu endaga . </s> </p>
<p> <s> Liivalaia tuled päästsid mind kimbatusest . </s> </p>
<p> <s> Ja varsti istusime me pimedas , kuumaks köetud saalis , kus raske oli hingata mitte õhu puuduse pärast , vaid selle pärast , mis liikus kinolinal . </s> </p>
<p> <s> Kui me mõne tunni pärast tagasi Ukuaru poole hakkasime sõitma , polnud ei minul ega Enn-Akslil tahtmist kõnelda . </s> <s> Me olime näinud midagi , mis sundis meid iseendasse vaatama ja vaikides ümber hindama mõnegi tõekspidamise . </s> <s> Võib-olla ma ei tohiks nii kindlasti rääkida Enn-Aksli nimel , kuid enda kohta võin ometi tõtt öelda . </s> </p>
<p> <s> Tahtsin kiiresti koju lapse ja Peedu juurde . </s> <s> Tahtsin kinnitada sõnade ja tegudega , et olen edaspidi hea , hoolas ja leplik , surun maha egoismi ja püüan olla oma mehele tõeline abi , õige abikaasa . </s> <s> Ma ei nurise enam , et minu elu jookseb tühja , ei püüa tõusta kosmosesse , vaid toetan Peetu , sest ta on tubli , tal on raske ja ta pole milleski süüdi . </s> </p>
<p> <s> Niisuguses hardas meeleolus jõudsin koju . </s> <s> Enn-Aksel jäi hobust lahti rakendama , mina aga ruttasin kantseleiukse taha , et otse sealt sisse lennata . </s> <s> Uks oli kinni . </s> <s> Uks oli kinni , kuigi toas põles veel valgus . </s> <s> Koputasin uksele , siis aknale ja siis uuesti uksele . </s> <s> Pidin hulga aega ootama , enne kui mulle avati . </s> </p>
<p> <s> " Noh , kas said õndsaks ? " olid sõnad , millega mind tervitati . </s> </p>
<p> <s> " Jah , sain ! " vastasin küsijale ja see oli sama tõsi nagu seegi , et ta oma mõistmatusega minu õndsuse juba hävitas . </s> </p>
<p> <s> * </s> </p>
<p> <s> ... ; Sellel ajal ei tulnud ma kordagi mõttele , et Arrast võiks ikka veel torkida armukadeduse uss . </s> <s> Alles palju hiljem , kui mul oli rohkesti aega kõike üle vaagida , tekkis säärane oletus . </s> <s> Miks ta mind muidu niiviisi nelja seina vahele sulges ? </s> <s> Miks ta ei lasknud mind kordagi metsamajandisse , isegi mitte Liivalaiale kauplusesse ? </s> <s> Ja miks ta Olli igal võimalusel põhjas ? </s> <s> Kas ta kartis , et nüüd , kus Heino Oll oli direktor ja tema ise väike tähtsusetu metsaülem , võiksin ma hakata perutama ja jätta ta maha ? </s> </p>
<p> <s> Õieti polnud me kumbki , ei mina ega Oll , andnud talle põhjust kahtlustamiseks . </s> <s> Enda arvates olin Peedule otse vanamoeliselt ustav . </s> <s> Tal polnud mulle tõesti rohkem ette heita , kui et ma mõnikord vana Tammeriigi piibule tuld andsin või mõne sõna Enn-Aksli kaitseks ütlesin . </s> <s> Heino Oll elas küll Liivalaial , kuid ta oli minust kaugemal kui kaugel . </s> <s> Pealegi hoidus ta Ukuarust eemale . </s> <s> Isegi Minnat ei tulnud ta vaatama , kuigi oli teada , et ta aeg-ajalt Mägedel isa juures käis . </s> </p>
<p> <s> Võis uskuda , et Mägedelt libises direktori autosse ikka mõni koorepurk või lihakäntsakas , olgugi et Kuningas sügisel oma veisekarja vähendades kaebas , et Arras ta hinge kinni tõmbab . </s> <s> Küllap seda karja vähendati igal sügisel , sest kevadised vasikad olid ju peale tulemas . </s> <s> Ometi tundus , et sellest ajast , kui me tüki Kuninga karjamaast metsa alla panime , oli must kass Ukuaru ja Mägede vahelt läbi jooksnud . </s> <s> Kuninga hoog oli maha käinud . </s> <s> Vaevalt ja vastu ajades täitis ta talvel kaadritöölise normi , kümne mehe tööst ei maksnud enam kõneldagi . </s> <s> " Kuningas hakkab vanaks jääma , " arvas Arras . </s> <s> Et asi polnud vanaduses , selgus kevadel , kui traktor läks Mägedele sügisel ümberpööratud sööti peeneks randaalima . </s> <s> Arras oli sellel päeval jälle ehituste pärast sõidus , meie Enn-Aksliga pidime Kuningale ja Viha-Mihklile välja mõõtma nende kuuskümmend sajandikku . </s> </p>
<p> <s> Kuningas oli kodus . </s> <s> Ta ei kutsunud meid küll sissepoole sinikavett maitsema , kuid hambaid ta esialgu ka ei näidanud . </s> <s> Tuli meiega ühes , seletas , missugune põllulapp talle kõige paremini sobiks ja vaatas , mis me teeme . </s> <s> Aga kui me maatükile mõõdu peale olime visanud ja nurgavaiu sisse hakkasime taguma , ei saanud Kuningas asjaga enam leppida . </s> <s> Ta sülitas mitu korda sinnapoole , kus müdises traktor , ja siis hakkas ta protesteerima : </s> </p>
<p> <s> " Kuulge , saksad , te ei jäta niiviisi mulle enam kükitamise kohtagi ! " </s> </p>
<p> <s> " Kui palju sul selleks siis vaja läheb ! ? " lõõpis Enn-Aksel . </s> </p>
<p> <s> Kuningas vihastas . </s> </p>
<p> <s> " Sina , tattnina , ei oska seda arvata , sest sul pole isegi sülitamise jaoks oma maad olnud , ka sinu isal ei olnud seda ! " </s> </p>
<p> <s> Esimest korda nägin , kuidas Kuninga silmad vihas kiiskasid . </s> <s> Enn-Aksli kaela langes nüüd kõik see , mis arvatavasti oli määratud meile Arrasega . </s> <s> Kuningas vehkis kätega : </s> </p>
<p> <s> " Selle maa siin olen mina ise nendesamade kümne küünega metsa ja kivide alt ära kiskunud . </s> <s> Ja nüüd tulevad asjamehed , taovad vaiad sisse ja torgivad jälle metsa peale , nii et inimesel ei jää muud üle , kui otsida nööritükk ja riputada end oksa . " </s> </p>
<p> <s> " Peab see aga tugev nöör ja jäme oks olema , " haukus Enn-Aksel . </s> </p>
<p> <s> Püüdsin neid mõlemaid vaigistada , mõistust pähe panna . </s> <s> Rääkisin seadusest ja sellest , et metskond peab oma vilja kuhugi tegema , seda ei saa ometi jõhvikarabasse visata . </s> </p>
<p> <s> " Seadus ... ; " mõmises Kuningas . </s> <s> " Mina tean neid seadusi paremini kui teist keegi . </s> <s> Täpselt . </s> <s> Ja tean ka , kuidas neid kuskil täidetakse . </s> <s> Aga et mulle niiviisi näkku karatakse ... ; Võtke , aga austage halli pead ! " </s> <s> Ja Kuningas kahmas mütsi peast , näidates lühikeseks nüditud siiliokkaid , mille kohta üsna raske oli öelda , olid need vanadusest hallid või algusest peale tuhakarva . </s> </p>
<p> <s> " Miks te ilmaaegu pahandate , " püüdsin teda ikka veel lepitada . </s> <s> " Teile jääb ju karjamaad ja heinamaad vabalt , nii et loomi võite pidada endist viisi ... ; " </s> </p>
<p> <s> " Kus ? </s> <s> Kus see karjamaa on ? " ägestus Kuningas uuesti . </s> <s> " Kas arvate , et lehm sööb nõmmel sammalt ja männiokkaid ? </s> <s> Proovige ! </s> <s> Tahate ? </s> <s> Ma panen ühele lingu sarvi ja toon ta teile Ukuarule . </s> <s> Nät-sah ! </s> <s> Toon niisama , kingin ! " </s> </p>
<p> <s> Mul hakkas hirm . </s> <s> Mine sõgedat tea , äkki tulebki lehmaga . </s> <s> Esimesel kevadel tuli Kuningas tihti Ukuarule piimavinkuga , muudkui ole lahke ja võta vastu , kui ei taha heldet andjat solvata . </s> <s> Miks ta ei võiks nüüd ... ; ? </s> </p>
<p> <s> Enn-Aksel naeris Kuninga lahkuse välja ja ma rahunesin : lehm pole ometi piimatilk , säärast kinki ei maksa karta . </s> </p>
<p> <s> Me tagusime nurgavaiad kõvasti maa sisse ja käskisime Kuningal endal postid paika panna . </s> <s> Mees ainult mühatas ja sinna põllule ta meist põrnitsema jäi . </s> <s> Muidugi võis ta sapp keeda , sest ta valdusi oli tõesti halastamatult vähendatud . </s> <s> Vaene Kuningas ! </s> <s> Kui ta oleks teadnud , et me veelgi ühel tema karjamaasiilul silma peal hoiame ! </s> </p>
<p> <s> Eelmisel kevadel Keldriaugu söödile istutatud kuused paistsid olevat üsna elujõulised ja mind ajas taga ahnus oma " metsa " laiendada . </s> <s> Võsa ja männisabrikuid poolenisti täis kasvanud kunagised põllud otsekui kisendasid inimese abi järele . </s> <s> Aga seda kisa poleks ma tohtinud kuulda , sest sellega tõmbasin endale õnnetuse kaela . </s> </p>
<p> <s> Nüüd kevadel , mil ehitustööd maja juures olid uue hooga alanud ja ma jälle pääsesin aeg-ajalt liikuma , olin oma saatusega peaaegu leppinud . </s> <s> Jaani karjatamisega sai eit kenasti hakkama ja nii võisin rahuliku südamega metsaistutamist jälgida . </s> <s> Sellel kevadel me proovisime metsastada männiga ka seda suurt põlendikku , mis meid kõiki , eriti aga Minnat vaevas . </s> <s> Kuused istutasime aga jälle Mägede ääremaile . </s> </p>
<p> <s> Oli haruldaselt ilus õhtu , kui me Mägedel töö lõpetasime . </s> <s> Enn-Aksel kihutas oma uuel , hiljuti emalt kingiks saadud mootorrattal teise vahtkonda , et sealsele tööle kord silm peale visata , mina murdsin mõned pakatavate pungadega kaseoksad ning ruttasin koju . </s> <s> Tulin nagu süütu laps ega võinud aimatagi , missugune kingitus mind kodus ootas . </s> </p>
<p> <s> Niipea kui orgu jõudsin , märkasin kaskede all punast looma , mida kutsutakse lehmaks . </s> <s> Minna oma see ei võinud olla , Minna lehm oli peaaegu must ja pealegi – pealegi ei seisnud lehma juures Minna ega eit , vaid hoopis kaks meest . </s> <s> Mind haaras hirm nagu seda , kes saab teada , et tema vastu peetakse mingit vandenõu . </s> <s> Tundsin tahtmist põgeneda ja olla metsas niikaua , kuni kaob maja eest see hirmus elukas . </s> </p>
<p> <s> Aga mind oli juba märgatud ja mõlemad mehed vehkisid kätega , et ma kiiremini tuleksin . </s> </p>
<p> <s> Noh muidugi , see oli Kuningas oma punikuga . </s> <s> Ta oli oma hirmsa ähvarduse teoks teinud , ühele tissikandjale lingu sarvi heitnud ja selle Ukuarule toonud . </s> <s> Tuli meid meie " heategude " eest tänama . </s> <s> Või oli ehk Arras temaga kaupa teinud ja kutsunud ? </s> <s> Ei , nii see siiski vist polnud , sest kuulsin , kuidas nad vaidlust jätkasid : </s> </p>
<p> <s> " Võta vastu , poeg , kui and tuleb heast südamest ! </s> <s> Mägede Kuningas on küll veel nii rikas , et ühe väikese kingi võib teha . " </s> </p>
<p> <s> " Ütlesin juba : võtan vastu , aga maksan välja . </s> <s> Kakssada rubla saad kohe , kakssada paari kuu pärast . </s> <s> Nõus ? " </s> </p>
<p> <s> " Kakssada rubla ! " naeris Kuningas . </s> <s> " Seda lehma ei jõua keegi ära osta – see on rõõsa piimaga üles kasvatatud . </s> <s> Täpselt ! </s> <s> Seda võib ainult kinkida ! " </s> </p>
<p> <s> " Kaduge siit õuest ! " hüüdsin tulises vihas . </s> <s> " Ja korjake need koogid ka siit kaskede alt , jalamaid , või muidu ma ... ; ! " </s> </p>
<p> <s> " Nät-sah ! </s> <s> Või kohe koogid kah ! " irvitas Kuningas . </s> </p>
<p> <s> " Aga võib-olla tõesti ostame ta käest selle lehma ära , " pöördus Arras minu poole . </s> <s> " Noor loom ja kuna meil oli kord juba niisugune plaan ... " </s> </p>
<p> <s> " Meil pole olnud mingit niisugust plaani , vähemalt minul mitte ! " ütlesin kindlalt . </s> <s> " Kui ostad , siis ostad üksi ja endale – mina seda lehma ei tunne . " </s> </p>
<p> <s> Pöörasin selja , et tuppa minna . </s> <s> Kuulsin , kuidas Kuningas kõri põhjast naeris ja seejärel ütles : </s> </p>
<p> <s> " Ega siis midagi , vissi , hakkame aga edasi astuma , kui kingitust vastu ei võeta . </s> <s> Siitpere rahval pole vist piimasoolikat ! " </s> </p>
<p> <s> Nägin aknast , kuidas ta läks lehmaga edasi Liivalaia poole . </s> <s> Muidugi – küllap tal oli kohe kavatsus lehma kuhugi mujale viia , mööda minnes tuli meid vaid narritama . </s> </p>
<p> <s> Arras vahtis minejaile järele , tuli siis tuppa ja pomises : </s> </p>
<p> <s> " Oleksime võinud ikka ära osta . " </s> </p>
<p> <s> " Eks jookse järele ! " salvasin . </s> <s> " Hüüa tagasi ! </s> <s> Et ta su üle veel kord võiks irvitada ! " </s> </p>
<p> <s> " No-jah , selles mõttes on sul õigus , et nüüd Kuninga käest – aga eks raha oleks teinud sirgeks . </s> <s> Jaanil on tähtis , et ta saaks ühe lehma piima ... ; " püüdis ta oma lehmaigatsust põhjendada . </s> </p>
<p> <s> " Mitu lehma siis Minnal on , et ta nüüd seda ei saa ? " nõudsin pilkavalt . </s> <s> Jäin ta ette seisma ja ütlesin iga sõna rõhutades : </s> </p>
<p> <s> " Niipea , kui sa lehma Ukuarule tood , panen kompsud kokku ja lähen Jaaniga minema . </s> <s> Pea seda meeles ! " </s> </p>
<p> <s> Ta põrnitses mind , nagu oleksin poole aruga , ja kinnitas siis seda sõnadegagi : </s> </p>
<p> <s> " Vohh ! </s> <s> Narr mis narr ! " </s> </p>
<p> <s> Olen ma või narr , aga lehma Minna moodi nööri otsas mööda sihte talutama ma ei hakka ja teda lüpsma veel ammugi mitte ! </s> </p>
<p> <s> ... ; Uue maja õnnistamispidust hakati rääkima juba siis , kui töö alles käis ja Ukuaru org ehitussodi täis oli . </s> <s> Kes selle päeva lõplikult kindlaks määras , kas metsamajand või Arras ise , seda ma ei teagi . </s> <s> Küll aga tean , et selle määramisel võeti arvesse , et oleks juba põdralaskmise aeg ja pidulaual ei puuduks põdralihasült . </s> <s> Kui pidupäev välja oli kuulutatud , tuli meil kõigil pingutada , et selleks valmis olla . </s> <s> Tööd majas lõppesid küll juba mõned nädalad varemgi – viimased pintslilöögid olid tehtud ja põrandad , uksed-aknad kuivasid värske värvi ilus . </s> <s> Ma ei jõudnud kannatada , millal võiksin juba üle oma ukseläve astuda . </s> <s> Ise aitasin ma akendelt värvi- ja lubjapritsmed maha pesta , hõõrusin kõik klaasid läikima ja puhastasin trepiastmed . </s> <s> Nii ootasid mind – mõelda ainult ! – tervelt kolm tuba , ilus väike köök , esik , vann ja avar rõdu ! </s> <s> Missugune naine ei müüks sellise luksuse eest oma hingeõnnistuse ja ideaalid ! ? </s> </p>
<p> <s> Arras kinnitas , et uude majja võime kolida alles pärast " õnnistamispidu " . </s> <s> Siis kohe pidi Ukuarul tulema suur mihklipäev , sest mitte üksnes metskonna kantselei ja metsaülem , vaid ka raamatupidaja ja metsavaht lähevad üle tee . </s> <s> Vana maja saab pensionipaberid . </s> </p>
<p> <s> Suur mihklipäev , kolimine ... ; Õieti polnudki meil midagi kolida – kõik meie ilusad asjad olid alles kaupluses või vabrikus või ehk koguni projekteerija laual . </s> <s> Teadsin väga hästi , et kulub veel kaks või koguni kaks korda kaks aastat , enne kui me need kätte saame . </s> <s> Kuid see ei hirmutanud mind . </s> </p>
<p> <s> Kõik vabad minutid kulusid meil nüüd selleks , et Ukuaru segituustitud pinda tasandada ja tema haavu kinni plaasterdada . </s> <s> Pärast seda , kui uue maja ümbrus oli enam-vähem korras , lahtine liiv musta turbamullaga kaetud ja kokkuveeretatud kivimürakate vahele kukeharja , liivateed ja sõnajalapuhmakaid istutatud , hakkasime teeveeri ja järvekaldaid roheliste murumätastega kindlustama . </s> <s> Ukuaru oru ilme muutus iga päevaga . </s> <s> Sirge joonlauana lõikas nüüd lai , kõrgele tõstetud kruusatee oru kaheks ja järv , mille sündimist me mitu kuud olime jälginud , läikis nagu hõbedane latikas , kelle pea poeb tee betoonsilla alla , pikaks veninud saba aga kaob tumedat varju heitvate puude vahele . </s> <s> Ma ei tahtnud kiitusega Peedu uhkust ja enesearmastust kõditada , kuid endale pidin küll tunnistama , et see järv oli nagu taevast alla langenud unistus . </s> <s> Peedu unistused olid veelgi suuremad , ta uhkustas : " Oodake , las hakkavad siin kalad lupsu lööma ja las tulevad pardid , vohh ! " </s> <s> Ta silmad mustaks põlenud näos hõõgusid palavikulises kärsituses . </s> <s> Ta oli rahutu ega sallinud üheski asjas vastuvaidlemist . </s> <s> Mul oli tema pärast hirm . </s> <s> Jälgisin teda vargsi , kartes , et ta hindab oma jõudu üle . </s> <s> Juba kaks aastat polnud tal ühtegi puhkepäeva , ei ühtegi õiget ööd . </s> <s> Püüdsin end rahustada , et kardan asjata , et ma ei tunne ega hinda tema jõutagavarasid õigesti – olime ju kasvanud erisugusel pinnasel . </s> <s> Pealegi pidi kõik pärast " õnnistamispidu " ja " mihklipäeva " kergemaks minema . </s> </p>
<p> <s> Tööjõu vähesusest hoolimata oli Ukuaru metskond seni plaanid täitnud , see oli Arrase uhkus ja hoob , millele ta pressis . </s> <s> Ent just enne suurt pidupäeva " premeeriti " meid plaaniga , mis kõiki tõsiseks tegi : Ukuaru metskond pidi andma riigile peaaegu tonni põdraliha . </s> <s> Peet oli endale juba esimesel talvel muretsenud jahipüssi , mõnikord viskas ta selle ka metsa minnes õlale , mõnikord , kui põdrad männikultuurile liiga kippusid tegema , tõotas ta neile kuuli keresse saata . </s> <s> Kuid sellel päeval , mil talle teatati , et vähemalt neli-viis Ukuaru metsauhkust elu peavad jätma , virutas Peet rusika lauale : </s> </p>
<p> <s> " Ma pole lihunik ! " </s> </p>
<p> <s> Ta unustas , et keegi teda lihunikuks ei tahagi , selleks olid organiseeritud mehed Liivalaialt ja kaugemalt , nende seas ühesuguste osavate küttidena peametsaülem Oll ja Mägede Kuningas . </s> <s> Paari päevaga põmmutati nõutud " plaan " pikali . </s> </p>
<p> <s> Ometi ei jäänud metsaülem sellest ajujahist päris eemale , nagu ei jäänud metsavahidki , jah , ka mitte Minna . </s> </p>
<p> <s> Jahipäeva hommikul ei tihanud ma Minnale näkku vaadata ; me käisime teineteisest mööda nagu pimedad . </s> <s> Ma ei tea ega saa vist iial teada , kuidas ta seisis oma postil , kuhu poole ta liikus või kuhu poole loomi hirmutas ; kas ta nägi oma lemmikut elusana endast mööda traavivat või nägi ta teda nende seas , kes ootasid autot Viha-Mihkli küünis . </s> <s> Seal , selle lahitalliks muudetud hoone ees vaatasin Minnale näkku ning märkasin , kui vanaks oli ta muutunud . </s> <s> Vaatasin mahalastud loomi , hiljutisi metsakuningaid , ning tundsin kibedusega , kui alatult reetlik olevus on inimene . </s> <s> Ja alles seal äraviimist ootavate laipade juures hakkasin õieti mõistma Peedu pahameelt , nagu sedagi , kui hirmus on tappa plaani täiteks . </s> </p>
<p> <s> Aga neid , tapjaid , oli uimastanud püssirohu , vere ja toore liha lõhn – nad ei raatsinud laiali minna . </s> <s> Küllap olime meie Minnagagi uimastatud , sest me kuulasime meeste keelitamist ja jäime vaatama , kuidas hakatakse pidama " matuseid " . </s> <s> Sinnasamasse oja kaldale , Viha-Mihkli jämedate sangleppade alla tehti lõke , et seal praadida maksa . </s> <s> Kuningas ise oli see , kes tumepunast , küllap alles elusooja maksa tükeldas , pannile loopis ja kunsti järgi vürtsitas . </s> <s> Tema terav puss töötas osavasti ja nähtava lõbuga . </s> <s> Õhtu polnud just soe , oktoobrikuu udu hõljus oja kohal ja lepaoksad tilkusid märga , ent Kuningas askeldas paljapäi ning särgiväel , käised üles kääritud . </s> <s> Lõug karvane , siiliokkad peas püsti , jalad harkis – nii ta seal õiendas ja andis käske ja raske oli temas näha meest , kes on elus kõigest ilma jäänud . </s> </p>
<p> <s> Niipea kui esimene pannitäis maksa söödavaks tunnistati , hakkas viinapudel ringi käima . </s> </p>
<p> <s> " Lähme ära ! " sosistasin ma Minnale . </s> </p>
<p> <s> " Ei , vaatame veel ! " vastas Minna minu üllatuseks ja mulle tundus , nagu oleks ta häälgi muutunud isesuguseks , võõraks ning karmiks . </s> <s> Pidin teda tahtmatult silmitsema , teda , ainust naismetsavahti meeste seas , naist , kes kogu eluaja oli teinud rasket " meeste tööd " ja seni ometi jäänud selleks , kellena maailma sündinud – naiseks . </s> <s> Kas tõesti see tapatalgu tappis ka Ukuaru Minna ? </s> <s> Sel õhtul paistis ta mulle nii võõras , kuigi olin harjunud teda nägema nendessamades karedates pükstes ja pikkade säärtega kummikutes . </s> <s> Aga mitte üksnes Minna , vaid ka Peet Arras tundus mulle tol õhtul võõrana . </s> <s> Ta rüüpas pudelist – rüüpas tihedamini , kui ma seda oleksin osanud aimata – ja hammustas peale pooltoorest põdramaksa nagu kõik teisedki , kuid ta ilme oli nüri ja ma ei kuulnud ta suust ühtegi püssipauguna lajatavat " vohhi " . </s> </p>
<p> <s> Aga see , kes mind kõige rohkem üllatas , oli Heino Oll . </s> </p>
<p> <s> Heino Olli oleksin ju pidanud tundma , hästi ja põhjalikult tundma , kuid kulukarva tuulepluusis längus õlgadega peametsaülemat , kes ootamatu osavusega asus Kuninga kõrvale peiete peaperemeheks , andis mul vahtida . </s> <s> Kõigepealt oli see mees mulle välimuselt hoopis võõras , või õigem – teistviisi tuttav , kui oli olnud seni . </s> <s> See mees , kes peremehe õigusega sobras maksakausis , kes kämblaga pühkis suud ja metsavahte käsutas kütet juurde tooma , paistis üllatavalt sarnanevat Mägede Kuningaga , jah , sellest hoolimata , et ta oli viimasest kõhetum ja et tal polnud karvast lõuga ega peas püstisi siiliokkaid . </s> <s> Otse üllatav oli näha , et koos lipsu ja viigitatud pükstega oli Heino Oll unustanud koju ka kõik suured ning väikesed raamatud ja et ta nendeta ülihästi toime tuli . </s> </p>
<p> <s> Ei , ta polnud kidakeelne ega üleliia pikaldase mõtlemisega . </s> <s> Vaheldumisi puistas ta pealinna-nalju ja jahimehejutte ja õigel ajal oskas möödaminnes öelda : </s> </p>
<p> <s> " Siis , kui ma ministeeriumis olin ... ; " </s> </p>
<p> <s> See sobis , andis jutule hoogu ja mobiliseeris kuulajaid . </s> <s> Heino Oll polnud ju siin võõras , ta oli omade seas , mõnigi mees oli ehk näinud teda lühikestes pükstes ringi laskvat . </s> <s> Miks ei võinud ta neile siis teatada , kus ta oli käinud , mida näinud ja teinud . </s> <s> Seda just temalt oodati , kõigist rohkem ootas muidugi vana Kuningas ise . </s> <s> Ja Heino Oll jagas meestele verist vett tilkuvaid maksatükke , lisades parajal hetkel : </s> </p>
<p> <s> " Seekord , kui ma akadeemias õppejõuna töötasin ... ; " </s> </p>
<p> <s> Meeste silmad hakkasid juba kiiskama , ikka rohkem ja rohkem kerkis esile tähtsaid mehi , kes olid maailmas palju näinud ja palju teinud . </s> <s> Ikka sagedamini ja nõudlikumalt kõlas üle üldise mõmina : " Oodake , las ma nüüd räägin ... ; ! " </s> <s> Mind hakkas see juba väsitama , sosistasin uuesti Minnale : </s> </p>
<p> <s> " Lähme ära ! " </s> </p>
<p> <s> Jälle raputas ta pead . </s> <s> Ma ei mõistnud , mis teda kinni hoidis või mis kohustused need tal olid . </s> <s> Kas ta pidi hoolitsema , et leiba jätkuks või et sinep otsa ei lõpeks ? </s> <s> Tahtis ta ligiolekuga takistada , et Enn-Akslit viinapudeliga kiusatusse ei veetaks või tundis ta emalikku muret kõikide mehepoegade pärast ? </s> <s> Ta korjas maast laialiloobitud üleriideid ja mütse ning riputas need lepaokste külge või tõstis tulest eemale ; nagu kogemata sattus ta ikka sinna , kus liiga käredalt kiputi klaarima vanu arveid . </s> <s> See , kui ta kombe pärast võttis vastu pakutud pudeli , vaigistas mõnegi räuskaja . </s> <s> Jah , oli selge , et ta ei saa ega tohi enne koju tulla , kui mehed on laiali läinud . </s> <s> Aga mina ei võinud enam viivitada , sest mind ootas väike Jaan. </s> </p>
<p> <s> Mets kohises ähvardavalt , kui ma üksi mööda uut teed Ukuaru poole ruttasin . </s> </p>
<p> <s> Jaanike magas ja eit istus tema sängi juures . </s> </p>
<p> <s> " Olnud veel ! " ütles ta mulle . </s> </p>
<p> <s> Sügisesed õhtud on pikad , eriti siis , kui hing on täis rahutust . </s> <s> Oleksin tahtnud seda päeva kiiresti unustada , aga nii kaua , kui Peet ja Minna ja Enn-Aksel olid tulemata , pidin tahes-tahtmata mõtlema tulele , mis jäi pimedikku lõkendama , pidin mõtlema poolpurjus meestele ja viinapudelitele , püssidele Viha-Mihkli seina ääres ja põtradele , kes iial enam ei tule imestama inimese kõpitsemist taimeaias . </s> <s> Ma ei leidnud endale tegevust . </s> <s> Magama minna oli vara ja ma ei proovinudki seda teha . </s> <s> Istusin akna all ning vahtisin välja . </s> <s> Ja siis tuli Enn-Aksel , tuli rutates üksi . </s> </p>
<p> <s> Jooksin talle vastu . </s> </p>
<p> <s> " Mis on ! ? " </s> </p>
<p> <s> Ta naeris : </s> </p>
<p> <s> " Ei midagi . </s> <s> Viin pilli . " </s> </p>
<p> <s> " Kas te siis juba ei lõpeta ? " </s> </p>
<p> <s> " Nüüd alles õige pidu algab ! " rõõmustas ta ja seejärel : " Tulge tagasi , mis te siin üksi istute ! </s> <s> Lähme rattaga , kui tahate , toon teid kohe tagasi . " </s> </p>
<p> <s> Rattaga ... ; Ma polnud veel unustanud , kuidas üks meie esimesi rattasõite lõppes . </s> <s> Kuid nüüd olin ma üksi ja kellelgi polnud pistmist , kas ma tasa-targu kõnnin või hullumeelsena hüppan , pealegi ei vajanud ma enam Arrase ratast . </s> <s> Enn-Akslil oli ju oma " Jawa " . </s> <s> See sõiduk oli kõhetu , ridvana pika Enn-Aksli jaoks nagu liiga suur ja raske , kuigi poiss oli temaga üpris rahul ning õnnelik . </s> <s> Aga õnne on alati vaja kellegagi jagada ... ; </s> </p>
<p> <s> Jätsin magava Jaani uuesti eide hoole alla ja olin nõus Enn-Aksli õnne jagama . </s> <s> Istusin jälle Ennu taga ja hoidsin tast kinni . </s> <s> Seekord sõitis Enn ettevaatlikult , hoides jalgu tihti laiali , et lahtises liivas küljele kalduvat ratast vajalikul hetkel toetada . </s> <s> Mets kahel pool teed mustas ja mühises , meie ees liikus prožektori kolmnurkne valgusvihk , mis näitas , kui kaua võisime otse sõita ja kus pidime uuelt teelt ära keerama . </s> </p>
<p> <s> Tuli lõkendas endist viisi oja kaldal , kuid enamik mehi oli üle kolinud Viha-Mihkli lossi , milles paar nädalat tagasi oli alustatud kapitaalremonti . </s> <s> Seal sodi , laastupuru ja lauajuppide vahel tahmase tormilaterna ümber taheti nähtavasti seda " õiget pidu " alustada . </s> <s> Kuningat polnud näha ei siin ega seal – võib-olla oli ta läinud kontrollima , kas kodu ikka paiga peal püsib . </s> <s> Noor Oll , Tammeriigi Sass ja Arras aga seisid keset vaheseinteta ruumi ja vaidlesid ägedalt millegi üle . </s> </p>
<p> <s> " Ma ütlen sulle , nende iganenud tarkustega võid sa istuda ministeeriumis või ka majandis – ükspuha , aga metskonnas pole neid vaja , " põrutas Arras Ollile peale tungides . </s> </p>
<p> <s> " Soo , ja mida siis metskonnas vaja on ? " naeris Oll pilkavalt . </s> </p>
<p> <s> " Metskonnas on vaja meest , kes ei targuta selle üle , kuidas peaks olema ja tehtama , vaid teeb , vohh ! </s> <s> Kõigepealt – organisaatorit . " </s> </p>
<p> <s> " Ja see organisaator ei tohi Peet Arrase arvates mingil tingimusel olla naine , " ütlesin ma nende jutu vahele tungides . </s> <s> Kes mind küll ajas seda tegema ! ? </s> <s> Arras pöördus välkkiirelt ja nähes mind oma selja taga , vahtis mind , silmad pealuust välja hüppamas . </s> <s> Ta unustas vaidluse ja nõudis : </s> </p>
<p> <s> " Miks sa tagasi tulid ? " </s> </p>
<p> <s> " Tahtsin , " vastasin kergelt , pöörasin selja ja läksin Minnat otsima . </s> </p>
<p> <s> Enn-Aksel istus juba lauavirnal ja mängis pilli . </s> </p>
<p> <s> * </s> </p>
<p> <s> ... ; Järgnevatel päevadel püüdsin rohkem tegelda Jaanikesega , hoida teda enda lähedal ja talle selgeks teha , et mina olen tema ema , mitte aga see kortsukuivanud eit , kes teda väsimatult valvas . </s> <s> Jaan oli rahutu loomuga ja vilgas nagu linavästrik ; sel , kes ta oma hoole alla võttis , ei tohtinud enam muid mõtteid olla . </s> <s> Mets , tee , jõgi ja järv – kõik need meelitasid ja ähvardasid väikest meest , kelle jalg juba kenasti kandis . </s> <s> Aga eit teadis vist küll kõige paremini , kuidas Ukuarul lapsi kasvatada . </s> <s> Ta lükkas mu kõrvale : " Mine oma tööle ! " – ja ma andsin alla . </s> </p>
<p> <s> Tööd oli sellel " õnnistamispeo " -eelsel nädalal rohkem kui vaja , seda jätkus meile kõigile ja jäi ülegi . </s> <s> Võib-olla just seepärast tekkis jälle kokkupõrge Arrase ja Enn-Aksli vahel . </s> <s> Nagu ikka , süüdistas esimene teist laiskuses . </s> <s> Enn-Aksel püüdis seletada , et ta ei saa ühel ja samal ajal metsas tööd vastu võtta ning uues majas pidulaudu kohale panna . </s> <s> Ma ei kuulnud , mis Peet talle selle peale kähvas , kuid midagi teravat pidi see olema , sest poiss lajatas vastu : </s> </p>
<p> <s> " Selles majas hinnatakse ainult ühe mehe tööd , teised kõik on nullid . " </s> </p>
<p> <s> Oli mis oli , aga ma süüdistasin mõttes Peetu . </s> <s> Kui Enn-Aksel oligi töös vedelavõitu , poleks kõlvanud teda ometi niiviisi näägutada . </s> <s> Tõeks jäi , et Arras ei mõistnud valida õpetussõnu . </s> <s> Ta ei arvestanud sedagi , et sama sõna võib öelda mitmel viisil , ja et on väga tähtis , kuidas seda öeldakse . </s> </p>
<p> <s> Pidupäeva hommikul oli Arras miskipärast eriti häälest ära . </s> <s> Kas ta aimas midagi ? </s> <s> Kas ta tundis muret pealinnasakste pärast , kes pidid selleks õhtuks Ukuarule sõitma ? </s> <s> Või olid ehk " põdrapeied " teda kõiki pidusid põlgama pannud ? </s> <s> Ilmselt väsitas teda ja tegi kärsituks kõik see sigin-sagin , mis inimesi nende igapäevase töö juurest ära kiskus ja mis tema arvates paistis olevat üsna üleliigne . </s> <s> " Oleks see möll juba möödas ! " ohkas ta õhtul , kui ma piduriided lagedale otsisin . </s> <s> Teda vihastas see , et ta pidi viigitatud püksid jalga ja valge särgi selga tõmbama , et pidi ka ülemise särginööbi kinni panema ja kaela lipsulingu pistma . </s> <s> Selle ülemise särginööbi ja lipsuga ei saanud ta ise kuigi hästi hakkama , minul tuli teda aidata . </s> <s> Kui ma seda tegin , tõstis ta mu lõua üles , püüdes vaadata mulle silma , tõmbas mind enda vastu ja suudles ootamatult . </s> </p>
<p> <s> Tõepoolest – ta oli nagu arg koolipoiss lõpueksami eel . </s> <s> Ta huuled olid külmad ja mu südamest käis piste läbi , otsekui oleksin aimanud , et see külm puudutus jääb meie viimaseks suudluseks . </s> </p>
<p> <s> Ilmusid esimesed külalised ja sedamaid sai Peet Arras tagasi oma tavalise oleku . </s> <s> Nagu tõeline piduperemees võttis ta tulijaid vastu ; puhevil ja uhke , talutas ta neid uue maja juurest alajaama juurde , teesillalt järvetammile . </s> <s> Ta käed vehkisid ja loopisid juukseid üle pea ja aeg-ajalt lendas ta " vohh ! " nagu vabadusse lastud lind . </s> </p>
<p> <s> Eestlaste igivana kombe kohaselt peavad pidupäeval lauad nõtkuma söökide-jookide all . </s> <s> Ega see Ukuarulgi teisiti tohtinud olla . </s> <s> Pikad lauad , mis jooksid läbi kolme toa , olid küll juba kuhjaga , kuid ikka veel oli vaja sinna midagi lisaks viia , mõni liud või kausike teiste vahele kiiluda . </s> <s> Nii polnud mul mahti igat õue keeravat autot vahtida ja ma märkasin Heino Olli alles siis , kui ta direktor Vahtramäe ja ministeeriumi esindaja järel tuppa astus . </s> </p>
<p> <s> Kes oli teda kutsunud ? </s> </p>
<p> <s> Mu silmad ei petnud mind – Heino Oll oli Ukuarul . </s> <s> Ta seisis siin jälle kogu oma pikkuses ja soliidsuses , seisis kindlalt ministeeriumi-mehe kõrval ja oli ilmne , et ta tahab tema kõrvale jääda kogu õhtuks . </s> <s> See tähendas seda , et ta istuks meiega samas toas , sama laua ääres , et ta istuks meie lähedal ja laeks õhu elektriga . </s> </p>
<p> <s> Ma ei teadnud , mis teha . </s> <s> Otsisin juba mõttes ettekäänet , et ära minna , kui päästjaingel ilmus sealt , kust ei osanud oodata . </s> <s> Meie raamatupidaja , tõsine pidulikkus heledate , kohevil juustega piiratud näol , astus Olli ette , kummardas kergelt ja lausus : </s> </p>
<p> <s> " Vabandage , aga meie põhimõte on , et pole seisuste vahesid ega klasse . </s> <s> Kolmandas toas ei istu ühtegi metsaülemat . </s> <s> Palume , et seltsimees peametsaülem tuleks meie tuppa ! " </s> <s> Ja ilma et kellegi vastust oleks oodanud , võttis Ebba Kullerkupp Heino Olli käe alt kinni ning viis ta ära . </s> </p>
<p> <s> Väike vahva Ebba Kullerkupp ! </s> </p>
<p> <s> Nüüd võis pidu alata ja ta algas . </s> </p>
<p> <s> Kahetsesin , et Epp oli koju jäänud . </s> <s> Nii pidin ma istuma kiilutult Arrase ja tümaka hallijuukselise ministeeriumimehe vahel , kes kogu aja üle minu ja Arrase süle püüdis vestelda direktor Vahtramäega . </s> </p>
<p> <s> Kõlistati klaase ja räägiti ilusaid sõnu , kiideti meest , kes on loonud uue Ukuaru , andnud talle valguse ning elusooned . </s> <s> Arras istus , huuled kõvasti kokku surutud . </s> <s> Oli võimatu aru saada , kas ta rõõmustas nende kiidukõnede üle või tundis piinlikkust . </s> <s> Oma esimeses , õhtut avavas sõnavõtus oli ta mõne lausega tänanud kõiki Ukuaru metskonna inimesi , ilma et ta ühtegi nime oleks nimetanud , nüüd loobiti tema nime nagu palli , heideti kõrgele lae alla , hõigati ühest toast teise , vintsutati ja väänati nagu käsna . </s> <s> Ei , sellel õhtul polnud ma tõesti mitte Peedule kade , ma poleks suutnud rahulikult tema asemel istuda . </s> <s> Taipasin , et ka temale hakkas see üle jõu käima . </s> <s> Liiga sagedasti sirutati tema poole klaase ja pudeleid , liiga tihti pidi ta klaasi põhjani jooma . </s> <s> Ta silmad läikisid juba nagu piinatud metsloomal . </s> </p>
<p> <s> " Söö ometi ! " palusin teda . </s> <s> Kuid ta ei võtnud mind kuulda , ei söönud peaaegu mitte midagi . </s> <s> Ta ei lükanud tagasi mitte üksnes põdrasülti , vaid ka kõik muu . </s> <s> Ainus , mis ta sel õhtul suhu pistis , oli mõni kuivanud juusturaas . </s> </p>
<p> <s> See oli nüüd see õhtu , mida ta oli kaks aastat oodanud , mida me mõlemad olime oodanud . </s> <s> Kas tõesti oli see ootus Peedugi nii ära väsitanud , et ta ei suutnud enam rõõmu tunda ? </s> </p>
<p> <s> " Lähen korraks Jaani vaatama , " seletasin vabandades . </s> <s> Ma ei jaksanud seal enam istuda , tahtsin liikuda . </s> </p>
<p> <s> Et koridori pääseda , tuli minna läbi kõrvaltoa , kus peaaegu vahet pidamata üürgas Enn-Aksli pill . </s> <s> Selles toas tundus õhkkond olevat hoopis teistsugune , vabam , lõbusam ja kergem . </s> <s> Tuba oli põrandani täis suitsetatud . </s> <s> Teiste tossutajate seas istus siin ka Sass Tammeriik oma piibuga . </s> </p>
<p> <s> " Tule , jah , tütreke , ära meie sekka ! " võttis ta mu käest kinni , kui ma temast mööduda tahtsin . </s> <s> " Istu siia vanamehe kõrvale ! " </s> </p>
<p> <s> Tehti ruumi ja ma istusingi . </s> <s> Ma ei kippunud koju , sest teadsin , et seal on kõik korras , Jaanike magab ja eit valvab tema sängi juures . </s> <s> Pealegi viibis ka Minna seal lähedal ; ta oli jäänud peole tulemata , kurtes väsimust või tundes haigusevimma . </s> <s> Nii võisin ma rahumeeli vana Tammeriigi ja Enn-Aksli vahele istuda . </s> <s> Oo , nad mõlemad olid toredad poisid sel õhtul , Tammeriik oma tärnide , tammelehtede ja piibuga , Enn-Aksel mustas koolilõpu-ülikonnas . </s> <s> Võiksin öelda , et nüüd alles õieti algas mu pidu . </s> <s> Aknad lükati pärani , et suitsusaba välja pääseks , aga võib-olla ka selleks , et jutukõma , naer , pillilood ja laulurõkatused seinu laiali ei pressiks . </s> <s> Mulle kallati klaasi kord konjakit , kord likööri ja ma proovisin nii ühte kui ka teist . </s> <s> Tahtsin olla rõõmus , vabaneda rusutisest , mis mind kogu õhtu oli piinanud . </s> <s> Jõin kokku igaühega , kes klaasi mu poole tõstis , kõigepealt kahe naabermetsaülemaga , vana Tammeriigiga ning Enn-Aksliga . </s> <s> Jah , ma märkasin küll , et Enn-Aksel kergitas klaasi sama tihti kui vanad mehed , et ta ei jätnud peaaegu kordagi vahele ja kummutas klaasi julgesti põhjani . </s> <s> Mõtlesin sellele alles hiljem , mitte seal , tema kõrval istudes . </s> <s> Hiljem seda meenutades tegin endale kibedaid etteheiteid , et ma Enn-Akslit ei takistanud , et ma poissi koguni ehk hukutasin ... ; Aga kes teab , võib-olla oleksin teda keelanudki , kui mu tähelepanu poleks õige pea kistud mujale . </s> <s> Tundsin , et keegi mind jälgib . </s> <s> Vaatasin üles ja nägin Heino Olli . </s> <s> Ei , ta polnud meie lauas , vaid kolmandas toas , kuhu oli viidud . </s> <s> Heino Oll istus seal otse minu vastas ja läbi ukseava jälgis mind võib-olla juba sellest hetkest peale , mil ma Tammeriigi ja Enn-Aksli vahele asusin . </s> <s> See oleks pidanud olema mulle ükskõik , täiesti ükskõik , kuid ometi häiris see mind . </s> <s> Viinaklaas mu käes hakkas võbisema , pidin end pingutama , et seda suu juurde tõsta . </s> <s> Tõmbasin lonksu kurku , hakkasin köhima ja tundsin , kuidas kuum lainetus veeres üle kogu keha . </s> <s> Teadsin , et peaksin tõusma ja kohta vahetama või hoopis ära minema , kuid teadsin ka , et ma ei tohi seda teha , et ma ei taha seda teha ega ennast võidetuks tunnistada . </s> <s> Lõin pea püsti , tõstsin klaasi kõrgele ja naersin ... ; ja siis ... ; siis oli juba hilja kuhugi põgeneda . </s> <s> Mu selja taga seisis Peet . </s> <s> Kui kaua oli ta seal seisnud , ma ei tea . </s> <s> Kui ma teda märkasin , ei vaadanud ta minu poole , vaid üle inimeste peade kolmandasse tuppa . </s> <s> Ka minu pilk pöördus kiiresti samas suunas . </s> <s> Heino Olli seal enam polnud . </s> <s> Kas Peet oli teda näinud ? </s> <s> Jah , küllap ta oli näinud , sest ta ütles mulle isesugusel teravalt lõikaval häälel : </s> </p>
<p> <s> " Keegi pidi ju last vaatama minema ! " </s> </p>
<p> <s> Ma ei vastanud . </s> <s> Nii oli vist kõige õigem . </s> </p>
<p> <s> Nagu enne minule , nii tehti nüüd Arrasele ruumi . </s> <s> Poolvägisi tõmmati ta istuma , torgati klaas ette ja kallati täis . </s> <s> Ta lõi meestega kokku , rüüpas tühjaks , täitis klaasi ise kohe uuesti ja küünitas minu poole : </s> </p>
<p> <s> " Naine , kas sina ka minuga kokku jooksid ? " </s> </p>
<p> <s> " Peet , " ütlesin vaikselt . </s> <s> " Ma ei taha enam ja ka sina ei peaks ... ; " </s> </p>
<p> <s> Poolrinnuli laual , põrnitses ta mulle näkku : </s> </p>
<p> <s> " Naine , me peaksime kokku jooma . </s> <s> See on ju meie päev ! " </s> </p>
<p> <s> " Ei , ma ei joo enam ! " </s> <s> Tõusin järsult ja ütlesin lauanaabritele : " Vabandage , lähen vaatan , mis mu väikemees teeb . " </s> </p>
<p> <s> " Kõik naised on ühtviisi valelikud , eks ? " pöördus Arras peaaegu samal ajal Tammeriigi Sassi poole ning hüüdis siis mulle järele : </s> </p>
<p> <s> " Näed , ma panen klaasi lauale . </s> <s> Ma ei puutu teda enne , kui sa tagasi tuled , siis ... ; " </s> </p>
<p> <s> " Võib-olla ma ei tulegi enam , " vastasin üle õla ja läksin uksest välja . </s> </p>
<p> <s> Tõmbasin rätiku kõvasti ümber õlgade , sest õues oli jahe . </s> <s> Tuul mühises mändides , tuli maja ees posti küljes vilkus ja järv mustas ühteviisi tumedalt nii metsa ääres kui ka silla lähedal . </s> </p>
<p> <s> " Ei , ma ei tule enam tagasi , " mõtlesin üle õue joostes . </s> <s> " Mulle aitab . </s> <s> Kisun riidest lahti ja poen teki alla . </s> <s> Homme on palju tööd ja ka ülehomme . </s> <s> Siis aga tuleb kolimine ... ; " </s> </p>
<p> <s> Mu ette kerkis ootamatult mees . </s> <s> Jälle tema – Heino Oll . </s> <s> Kust ta tuli ? </s> <s> Kus ta varitses ? </s> <s> Kas ta luuras seina ääres või istus autos ? </s> </p>
<p> <s> " Kaili ! </s> <s> Me peame rääkima ! " </s> </p>
<p> <s> Ta võttis mu küünarnukist kinni . </s> </p>
<p> <s> Tõmbasin käe ära . </s> </p>
<p> <s> Ta kordas : </s> </p>
<p> <s> " Me peame rääkima ! " </s> </p>
<p> <s> " Kas täna , homme , nädala , kuu või aasta pärast ? " oleksin tahtnud talle näkku naerda , kuid ütlesin ainult : </s> </p>
<p> <s> " Meil pole midagi rääkida . " </s> </p>
<p> <s> Ütlesin ja astusin tast mööda , ruttasin vana maja poole . </s> <s> Ta tuli kaasa , sammus mu kõrval . </s> </p>
<p> <s> " Ma olen kannatlikult oodanud , kuid ükskord peame ometi lõpuni rääkima ! " kordas ta jonnakalt . </s> </p>
<p> <s> Jäin järvetammile seisma . </s> <s> Ühel pool mustas vesi , teisel pool mustas mets , selja taha jäid uue maja säravad tuled , eespool helkis üksainus nõrk valgus . </s> <s> Seisin niiviisi pimeduse ja valguse vahel , seisin , must kleit seljas , valge rätik ümber õlgade ja vihane otsustavus südames . </s> </p>
<p> <s> " Noh , hästi , räägime . " </s> </p>
<p> <s> Ta vaikis . </s> <s> Vaatas mind . </s> <s> Võib-olla püüdis nagu tol ammu möödunud ajal vaikimisega üles kruvida mu kärsitust . </s> <s> Ehk ei uskunud ta ikka veel , et oli kaotanud minu üle võimu . </s> <s> Lõpuks ta algas : </s> </p>
<p> <s> " Kaili , ma ei küsi sinult , miks sa tookord niiviisi talitasid . </s> <s> Võib-olla olin ise süüdi , kuid nüüd ... ; " </s> </p>
<p> <s> Küllap tegin kärsitu liigutuse , sest ta jätkas kiirustades : </s> </p>
<p> <s> " Luba , et ma lõpuni räägin . </s> <s> Ma pean teadma ... ; kas sa tahad minu elus veel ... ; mingit osa mängida ? " </s> </p>
<p> <s> Osa ... ; mingit osa ... ; Mis osa oli mul temaga veel mängida ? ! </s> </p>
<p> <s> " Oled sa hull ! </s> <s> Sa peaksid ometi teadma ... ; " </s> </p>
<p> <s> " Mida ? " küsis ta peaaegu sosinal ja sirutas jälle käe mu küünarnuki poole . </s> <s> " Mida peaksin teadma ? </s> <s> Et mässisid Peet Arrase sõrme ümber ! ? </s> <s> Et vedasid teda ninapidi ! ? </s> <s> Et ... ; " </s> </p>
<p> <s> " Vaiki ! </s> <s> Mina pole kedagi ninapidi vedanud . " </s> </p>
<p> <s> " Kas ma siis ei näe ! ? " </s> </p>
<p> <s> " Sa peaksid nägema seda , et meil on laps , et ... ; " </s> </p>
<p> <s> " Lapsel on oma elu , meil oma , " vastas ta sugereerivalt . </s> <s> " Meil sinuga oma – ja see ei kordu . " </s> </p>
<p> <s> " Ei , see ei kordu . </s> <s> Elu ei kordu . </s> <s> Midagi , mis möödas , ei kordu , " – nii vist mõtlesin , sundides end rahulikuks . </s> <s> Ma ei tohtinud ära joosta . </s> <s> Pidin talle selgeks tegema , et ma mitte üksnes ei saa , vaid et ma ei taha tema elus enam mingit osa mängida . </s> <s> Ei ole tal vaja sõnu kulutada ega aega raisata , ei midagi oodata . </s> <s> Mina olen oma osa valinud ja kui elu peakski andma mulle veel mingisuguse uue osa , siis mitte temaga koos ei taha ma seda mängida . </s> </p>
<p> <s> Kas ta luges mu mõtteid ? </s> <s> Ta tungis mulle peale oma sosinaga : </s> </p>
<p> <s> " Ma ju näen , Kaili , näen ... ; Ega sa ometi taha kinnitada , et sa teda armastad ? " </s> </p>
<p> <s> See oli minu oma asi , see oli täiesti minu oma asi , aga et ta julges seda puudutada , pidi ta saama vastuse . </s> <s> Ajasin end sirgu , vaatasin talle otse silma ja teatasin . </s> </p>
<p> <s> " Mul poleks vaja sulle seda öelda , aga et sa teaksid ja rahus minna võiksid : jah , armastan , sest ... ; " </s> </p>
<p> <s> Laskmata mind lõpetada , kukkus ta naerma . </s> </p>
<p> <s> " Armastad ! </s> <s> Armastad ja nälgid ! " </s> </p>
<p> <s> Mis ta sellega öelda tahtis ? </s> <s> " Nälgid ... ; " Möönsin endamisi : jah , võib-olla tõepoolest nälgin , sest me kõik siin maailmas oleme täitmatud egoistid , toites ikka kõigepealt iseennast , oma põhjatut enesearmastust . </s> <s> Niisugune olen ma ise ja niisugune on ka tema , Peet . </s> <s> Võib-olla ma tõepoolest nälgin , aga ... ; aga kas ma siis ei nälginud , kui ma teda , Heino Olli , armastasin ? </s> </p>
<p> <s> Ja nii ma pahvatasin : </s> </p>
<p> <s> " Võib-olla et nälgingi , kuid nii suurt nälga pole ma Peedu juures siiski tundnud , kui sinu juures tundsin . </s> <s> Seda nälga ma ei unusta . " </s> </p>
<p> <s> Ta vahtis mulle otsa , seejärel hulga aega järve põhjatut tumedust . </s> <s> Võib-olla püüdis ta möödunut meelde tuletada , millegi üle järele mõelda . </s> <s> Ma ootasin kannatlikult , sest teadsin , et me polnud veel kõike öelnud . </s> </p>
<p> <s> Lõpuks vaatas ta üles : </s> </p>
<p> <s> " Tähendab – lõpp . " </s> </p>
<p> <s> Ta sirutas käe : </s> </p>
<p> <s> " Jumalaga siis ... ; " </s> </p>
<p> <s> " Viimast korda ! " mõtlesin ja ulatasin käe . </s> <s> Tahtsin talle ja endale näidata , et ma ei karda ta kätt , et mind ei pane värisema tema puudutus , et pole enam mingit elektrit , mis meid ühendaks . </s> <s> Tundsin rõõmuga , et see tõepoolest nii oligi : me olime võõrad . </s> <s> Tema , Heino Oll , oli mulle täiesti võõras inimene , juhuslik vastutulija , kellele võisin kombetäiteks anda kätt , anda sama hästi kui andmata jätta . </s> <s> Ma ei tundnud ei viha ega valuvärinat , tundsin , et olen vaba . </s> <s> Ja võib-olla just selle tunde mõjul ei rutanud ma käe äratõmbamisega : nautides täielikku vabanemistunnet jätsin sõrmed Heino Olli pihku kauemaks kui vaja . </s> </p>
<p> <s> Ja just seda käepigistust nägigi Peet . </s> </p>
<p> <s> Pea ja õlad ette tõugatud , tormas ta meist mööda suurte raskete sammudega . </s> <s> Kui kaua oli ta meid jälginud , mida ta oli kuulnud ? </s> <s> Sel silmapilgul ei teinud see mulle mingit muret , sest küllap vist esimest korda meie abielu jooksul tundsin end täiesti süütuna . </s> <s> Minus polnud enam ainustki pimedat nurgakest , ainustki varjamist vajavat mõttekest ja seepärast olin nii muretu . </s> <s> Jah , sellest hoolimata , et nägin , kuidas Peet meist mööda sööstis . </s> </p>
<p> <s> " Oota , ma tulen ka ! " tahtsin talle hüüda , kuid ei teinud seda , sest Oll oleks võinud arvata , et ma Peetu kardan . </s> <s> Alles siis , kui viimane oli juba seljaga meie poole , õigem – siis , kui ta pikkade hüpetega üle liivatee kadus , vabastasin käe , ütlesin : " Head lõbutsemist ! " ja läksin rahulikult vana maja poole . </s> <s> Teadsin , et Peet on vihane , et ta ehk raputab mind . </s> <s> Ta võis seda teha , ainult mitte Olli nähes . </s> <s> Võõrastel polnud vaja näha ega teada , kuidas me teineteisele armastust avaldame . </s> </p>
<p> <s> ... ; Posti küljes vana maja ees põles alati tuli . </s> <s> See põles ka siis , kui ma majale lähenesin . </s> <s> Aga kui kaskede alla jõudsin , kustus valgus . </s> <s> Pikk madal maja mustas mu ees nagu kivimürakas pimeduses . </s> <s> Ta oli täiesti surnud . </s> </p>
<p> <s> Köögiuks oli kinni – sinna pannakse igal õhtul puu taha – ja ka teine uks suletud . </s> <s> Koputasin kantseleiuksele . </s> <s> Ootasin ja kuulatasin . </s> <s> Vaikus . </s> </p>
<p> <s> Koputasin tasakesi aknale ja seejärel uuesti uksele . </s> <s> Maja jäi pimedaks , kuid uks paotati ja mulle plaksatasid vastu jäised sõnad : </s> </p>
<p> <s> " Mine , kust tulid ! " </s> </p>
<p> <s> Armastad ja nälgid ... ; Armastad ja nälgid ... ; Kes küll toidaks armastust nagu vaja ! ? </s> <s> Seal ta seisis , mu kõige ilusam , kõige parem , kõige ausam ja kõige targem ... ; seal , ukse vahel ta seisis , silmad pealuust välja tungimas , nägu otsekui raudkivist raiutud ja sõnad nagu sõlmilise nahkpiitsa plaksud . </s> </p>
<p> <s> " Mine , kust tulid ! " lajatas teist korda . </s> </p>
<p> <s> Kolmandat korda ei võinud ma lubada end lüüa . </s> <s> Kui ma seda oleksin lubanud , siis poleks ma olnud mina , ma poleks olnud oma ema tütar ja oleksin hakanud ise end põlgama . </s> <s> Pöördusin ringi , astusin trepist alla . </s> </p>
<p> <s> " Mine , kust tulid ... ; " Aga kust ma siis tulin ? </s> <s> Tulin uue maja juurest , tulin järvetammilt ... ; ja ma läksin sinnapoole tagasi . </s> <s> Läksin ega mõelnud midagi . </s> <s> Mu pea oli tühi , mõte seisis , aga kuskil ajusopis nuttis nagu vanaaegne grammofon : " Usaldus , usaldus ... ; kus oled sa , kus oled sa ... ; ? " </s> </p>
<p> <s> Järve ääres seisis Enn-Aksel , pill süles . </s> <s> Ta mängis ööpimeduses . </s> <s> Ma polnud niisugust lugu varem kuulnud – küllap see oli tema enda loodud . </s> <s> Keda ta sellega meelitas ? </s> <s> Keda ta ootas ? </s> <s> Ootas temagi armastust , et seda mõne aja pärast piitsaga peksma hakata ? </s> </p>
<p> <s> Astusin ta juurde ja küsisin : </s> </p>
<p> <s> " Enn , kas su ratas on korras ? " </s> </p>
<p> <s> " Kas lähme sõitma ? " hüüdis ta hoogsalt . </s> <s> " Jah ! </s> <s> Ma viin pilli ära . " </s> </p>
<p> <s> " Ei , ei ! </s> <s> Ma ainult niisama küsisin . </s> <s> Sa ju tuigud . </s> <s> Pead minema magama . " </s> </p>
<p> <s> " Oodake ! " hüüdis ta ja pistis toa poole . </s> </p>
<p> <s> Ma ei oodanud . </s> <s> Läksin edasi valguse ja kära suunas , mis paiskus välja uue maja avatud aknaist . </s> <s> Sealsamas , maja ja järve vahel ootasid autod peremehi . </s> <s> Tahtsin neist mööduda , kui märkasin , et üks sõiduk hakkab liikuma , poeb teiste vahelt välja ja keerab silmad tee poole . </s> <s> Mõistsin , et keegi pidulistest tahab juba ära minna . </s> <s> Midagi rohkem mõtlemata tõstsin käe . </s> <s> Auto nõksatas seisu . </s> <s> Uks lükati lahti . </s> <s> Nüüd nägin , et see oli Olli auto , see oli Heino Oll , kelle üks käsi hoidis rooliratast ja teine ust . </s> <s> Kuid oli ju täiesti ükskõik , kas see oli Heino Oll , Jaanu Vahtramäe , ministeeriumi-mees või mõni hoopis võõras . </s> <s> Ma astusin ligi ning küsisin : </s> </p>
<p> <s> " Kas hakkad sõitma ? </s> <s> Viid ehk ka mind ... ; Liivalaiale . " </s> </p>
<p> <s> Sõnatult avas ta tagaukse . </s> <s> Istusin ta selja taha . </s> </p>
<p> <s> Sõitsime läbi ööpimeda metsa , sõitsime ja vaikisime . </s> <s> " Miks ta nii pikkamööda sõidab ? " välksatas mul korraks läbi aju . </s> <s> Ma ei mõelnud sellele , et ta ehk lahtise kruusa ja kivide pärast ei vajuta tugevamalt gaasipedaalile . </s> <s> Vaatasin aeg-ajalt tagasi , puurisin pilguga mustavat pimedust , mis meie taga hõlmad kokku lõi . </s> <s> Äkki kerkis kaugel üks tulesilm , see lähenes hirmsa kiirusega . </s> <s> Mind läbis hirmu ja lootuse sähvatus , et Peet kihutab mulle järele , kihutab meist mööda , sunnib auto seisma ja tõstab mu samal kombel autost välja nagu tõstis mu kord Kuninga vankrist . </s> <s> Hetke pärast vaatasin uuesti tagasi : oh , ainult pimedus , sügav pimedus . </s> <s> Virvatuli oli kadunud . </s> </p>
<p> <s> Kui paistsid juba Liivalaia esimesed majad , käskisin endalegi võõral häälel : </s> </p>
<p> <s> " Vii mind Epu juurde või ... ; ei , sõida rahvamaja ette , lähen enne Reeda juurde . " </s> </p>
<p> <s> Ütlesin " enne " , nagu võiksin teda petta : näed , mul on Liivalaiale asja , vaja minna Reeda ja Epu juurde , enne sinna , siis tänna . </s> <s> See oli rumalus . </s> <s> Oll pidi küll mõistma , mis põhjus see oli , mis mind nii järsku öösel palja kleidi ja pidukingadega Liivalaiale ajas . </s> </p>
<p> <s> " Või läheme siiski kõigepealt minu juurde ? " küsis ta autot teekäänakul peaaegu seisma jättes . </s> </p>
<p> <s> Panin käe ukselingile . </s> </p>
<p> <s> " Võin siit ka jalgsi minna , kui sa ei taha edasi sõita . " </s> </p>
<p> <s> Ta pomises : </s> </p>
<p> <s> " Istu vagusi ! " </s> </p>
<p> <s> Viinud mu rahvamaja ette , jättis ta mind sinna pimedasse , sõites kohe tagasi . </s> <s> Läksin käsikaudu kobades trepist üles ja koputasin Reeda uksele . </s> </p></div2><div2 type="alaosa"><head> VI </head>
<p> <s> Sügisesel ööl öeldakse olevat üheksa poega . </s> <s> Ja tõepoolest – kui õhtu oli olnud lämbe ja öösel taevas tähti täis , siis hommikul sabistas vihma ning puhus vinge tuul . </s> <s> Mändide ladvad peksid vihaselt kahele poole ja kogu Liivalaia alev paistis armetult hall , madal ja maadligi , kui ma Reedalt laenatud vihmamantlis läksin metsamajandi poole . </s> <s> Öösel unetult lakke vahtides olin tuhat korda kõik läbi kaalunud , kuid ikka polnud ma veel kindel , kas rääkida algul Epuga või minna kohe Vahtramäe enda jutule . </s> <s> Alles siis , kui seisin juba pikas koridoris , tegin kiire otsuse – võib-olla kartusest , et Epp hakkab mind Ukuarule tagasi ajama , – ja koputasin direktori kabineti uksele . </s> </p>
<p> <s> Kui ukse avasin , vaatasid mind põdrapulli silmad , suured läikivad , etteheitvad ja isegi ähvardavad . </s> </p>
<p> <s> Direktori töölaua taga ei istunud Jaanu Vahtramäe , vaid istus Epp . </s> <s> Nagu ikka oli tal seljas rukkilillesinine kampsun , ta kollakad juuksed olid tuttaval moel kõrvade taha kinnitatud , kuid ta nägu paistis karm ja võõras ja ma mõistsin kohe , et ta teab juba kõik . </s> <s> Ta ei tõusnud püsti , ei tulnud mulle vastu , ei ulatanud kätt , vaid vaatas mind üle laua samasuguste silmadega nagu põder . </s> <s> Püüdes säilitada külma rahu , küsisin : </s> </p>
<p> <s> " Kas Jaanu ... ; kas direktor pole veel tagasi jõudnud ... ; või puhkab ta alles ? " </s> </p>
<p> <s> Laual helises telefon . </s> <s> Epp haaras kuuldetoru ebaloomuliku kärmusega . </s> <s> Ta häälest kostis erutus , kui ta torusse hüüdis : " Jah , metsamajand kuuleb ! " , kuid see erutus vaibus kiiresti ja lõppes teatega : " Ei , direktor Vahtramäe on linnas . " </s> <s> Pannud toru hargile , pööras ta pilgu uuesti minu poole . </s> </p>
<p> <s> " Tähendab – läks ministeeriumisaksa ära viima . </s> <s> Kas see rongiga ei võinud sõita ? " mõtlesin . </s> <s> Epp oskas vist mu mõtteid lugeda . </s> <s> Ta ütles pikkamisi , peaaegu iga sõna rõhutades : </s> </p>
<p> <s> " Vahtramäe läks Minna poega haiglasse viima . " </s> </p>
<p> <s> Karjatasin : </s> </p>
<p> <s> " Mis sa räägid ! </s> <s> Enn-Aksel ... ; ? " </s> </p>
<p> <s> Nüüd tõusis Epp püsti . </s> </p>
<p> <s> " Enn sõitis eile öösel vastu puud . </s> <s> Jaanu leidis ta tee äärest . </s> <s> Nad viisid ta kohe Liiva haiglasse . </s> <s> Sinna oli kutsutud punane rist vastu . </s> <s> Aga nähtavasti oli Enn nii raskes olukorras , et Jaanu sõitis kaasa . " </s> </p>
<p> <s> Istusin . </s> <s> Ei , kukkusin toolile . </s> <s> Ja kui poleks olnud tooli , oleksin vist langenud põrandale . </s> <s> Teadsin : mina olen süüdi . </s> <s> Mina ju rääkisin rattast , tuletasin seda talle meelde , kuigi Enn-Aksel oli viina võtnud . </s> <s> Tõsi , ma ei oodanud teda , ma ei ergutanud teda rattale istuma , kuid ikkagi ... ; Ta kihutas mulle järele . </s> <s> Miks ta küll kihutas mulle järele ? </s> <s> Kas ta aimas või koguni nägi , et ma Olli autosse istusin ? </s> <s> Tahtis ta meist mööda sõita ? </s> <s> Tahtis tee kinni panna ? </s> <s> Mina lootsin ja ootasin , et seda teeks Arras . </s> <s> Ent Arras põõnas vist rahulikult või ... ; läks tagasi viinaklaasi kummutama . </s> <s> Enn-Aksel aga ... ; Enn-Aksel , rumalake ... ja Reet ei tea sellest veel midagi ... ; </s> </p>
<p> <s> " Kas Minna teab ? " küsisin kähinal . </s> </p>
<p> <s> " Oll käis teda toomas . </s> <s> Ta sõitis esimese rongiga ... ; " </s> </p>
<p> <s> Oo , kui julm on elu ! </s> <s> Minna , vaene Minna ! </s> <s> Ma ei saanud parata – vajusin kägarasse ja hakkasin nutma . </s> <s> Mulle tuli kõik meelde – see , kuidas me kord Minnaga läbi lumise metsa Enn-Akslile vastu kihutasime ja kuidas Minna silmad särasid , kui ta poega nägi ; see , kuidas Enn-Aksel eide käte vahele haaras ja kuidas eit sosistas : " Tulid ! </s> <s> Tulid ! " ja see , kuidas Enn-Aksel jõuluõhtul oma isa vana pilli mängis ... ; Kõik see ja palju muudki voolas minu peast läbi ja samal ajal kisendas mu süda sees : " Jaan ! </s> <s> Jaanike ! </s> <s> Pojake ! " </s> <s> Ma ei julgenud Epult küsida , kas Arras talle juba helistas , kas ta rääkis midagi lapsest . </s> <s> Lõpuks ei suutnud ma enam oodata , tõstsin pea ja palusin : </s> </p>
<p> <s> " Helista , ole hea , ja küsi , kuidas Jaaniga on ? " </s> </p>
<p> <s> " See sind siis ikka natuke huvitab , " ütles ta põlgliku kibedusega ja lisas seejärel halastavalt : " Jaaniga on kõik korras . </s> <s> Ta tõusis juba magamast ja on nagu ikka eide hoole all . </s> <s> Ja seal on ju veel Ebba Kullerkupp ja Peet ise . </s> <s> Nii et kui sa öösiti kodust ära jooksed , ei tähenda see veel ... ; " </s> </p>
<p> <s> " Ta a j a s mu ära ! </s> <s> Epp , miks sa alati mind süüdistad ? </s> <s> Sa kuula ... ; " </s> </p>
<p> <s> Ja ma jutustasin talle kõik , mis sellel ööl oli juhtunud . </s> <s> Ta pidi ometi mõistma ja aru saama , et ma ei võinud enam Ukuarule tagasi minna . </s> <s> Mul oli vaja uut tööd , korterit ja kohta , kus elada ja kuhu oma laps tuua . </s> <s> Epp ei tohtinud ainult Arrast uskuda , ta pidi aru saama ja mind aitama . </s> </p>
<p> <s> Epp laskis mul rääkida . </s> <s> Kuid selle asemel , et mind õigeks tunnistada , lohutada ja lootust anda , ütles ta ainult : </s> </p>
<p> <s> " Sa oled suur loll ! </s> <s> Ja suur egoist , kes ei tea , mis on õige armastus . " </s> </p>
<p> <s> Missugune on õige armastus ? </s> <s> Kas see , kui sa roomad ja nutad ja anud või see , kui lööd selja sirgeks ja lähed ja jääd kaugele , kuigi tahaksid valust ulguda ? </s> </p>
<p> <s> Polnud mõtet seda Epult küsida . </s> <s> Küllap ta oleks vastanud : " Vaata mind ! " , mõtlemata sellele , et mina pole tema ega Peet pole Jaanu . </s> </p>
<p> <s> Me ei puudutanud tookord enam seda küsimust . </s> <s> Meid mõlemaid rõhus mure , mis saab Enn-Akslist . </s> <s> Sellest , mis saab minust ja Arrasest , polnud tol hommikul sünnis mõelda . </s> </p>
<p> <s> See oli mu elu raskemaid päevi , üks neist hirmsaist , millega mind aeg-ajalt karistatakse . </s> <s> Kibedus ja hirm , valu ja süütunne ja kõige üle tume teadmatus ... ; Ei paika , ei kohta , ei ustavat südant ega lohutavat sõna . </s> </p>
<p> <s> Aga ka kõige pikemale päevale saabub kord õhtu ja uus hommik annab uut jõudu . </s> <s> Direktor Vahtramäe jõudis linnast tagasi ja ilm hakkas pikkamööda selgima . </s> </p>
<p> <s> Palju päevi hiljem , kui ma töötasin juba metsamajandis , kaapis Epp ometi jälle haava veritsema . </s> <s> Ühel õhtul – olime sel päeval saanud lootusrikkaid teateid Enn-Aksli paranemise kohta – tuli Epp ruumi , kus ma üksi nokitsesin , ja nõudis ilma pikema sissejuhatuseta : </s> </p>
<p> <s> " Ütle nüüd , tüdruk , kas sulle sellest mängust juba ei aita ? " </s> </p>
<p> <s> " Missugusest mängust ? " küsisin taipamata , mida ta õieti soovis . </s> </p>
<p> <s> " Mis elu see säärane on ? </s> <s> Sa magad siin töölaual , raamatud pea all , aga Ukuarus ootavad sind suured puhtad toad , millest sa ju alati unistasid . </s> <s> Seal on su mees ja laps . </s> <s> Ma ei saa sinust aru – kui kaua sa mõtled jonnida ? " </s> </p>
<p> <s> Kas ma siis jonnisin ? </s> <s> Ei , ma ei jonninud ega oodanud , et Peet mind paluma tuleks . </s> <s> Tänu Vahtramäele oli mul töö , mida ei saanud ühelgi päeval tegemata jätta ja mida keegi teine ei kippunud minu eest ära tegema . </s> <s> Tõepoolest , see väike mees sai kõigest hoopis paremini aru kui ta suur naine . </s> <s> Direktor Vahtramäe ei ajanud mind Ukuarule tagasi , veel vähem tahtis ta kuulda sellest , et ma kuskilt kaugemalt tööd peaksin otsima , Liivalaialt ära minema . </s> <s> " Pärastpoole leiame sulle siin kindlasti midagi sobivamat , " tõotas ta mind metsameistri kohale määrates . </s> <s> Selle sobivamaga polnud mul kiiret , ei sugugi . </s> <s> Mul polnud enam mingit ahnust ega auahnust . </s> <s> Metsas on mitmesuguseid puid , suuri ja väikseid – peaasi on olla puu , mitte vari . </s> </p>
<p> <s> Tõsi – metsameistri kohta vastu võttes ei teadnud ma kuigi hästi , mis see endast kujutab , mis tööd mul tuleb teha . </s> <s> Jutt , seletused ja eeskirjad on ju alati midagi muud kui tegelik elu . </s> <s> Seda olin kogenud juba Ukuarul . </s> <s> Ja mingi tume aimdus hakkas mulle ütlema , et pean sellega leppima . </s> <s> Paberivirnad metsamajandis olid hoopis kõrgemad kui metskonnas – neid jätkus kõigile , kes seal töötasid . </s> </p>
<p> <s> Mul polnud õiget ulualust . </s> <s> Magasin kord Reeda juures , kord metsamajandis töölaual . </s> <s> Direktor Vahtramäe lubas mulle korteri uues majas , mis kevadeks pidi valmima . </s> <s> Kuid ma ei võinud nii kaua oodata . </s> <s> Mul oli vaja leida ükskõik missugune toapugerik , et saaksin tuua Jaani Ukuarult ära . </s> <s> Jah , ainult seda oli mul veel vaja ja seda ma ka Epule ütlesin : </s> </p>
<p> <s> " Mul ei ole enam meest . </s> <s> Aga mis puutub pojasse , siis niipea , kui leian korteri , toon ta enda juurde . " </s> </p>
<p> <s> " Või siis nii , " muigas Epp . </s> <s> " Ja sa arvad , et Peet sulle lapse annab ! ? " </s> </p>
<p> <s> Ma ei vastanud . </s> <s> Mis vaidlust või mis andmist oli mulle vaja ! ? </s> <s> Ma lihtsalt lähen ja toon oma lapse ära , toon Ukuarult ära selle , mis kuulub mulle ja rohkem ei midagi . </s> <s> Nii mõtlesin tookord ja otsustasin , et käin läbi kogu Liivalaia alevi , käin läbi maja-majalt , koputan iga hütigi uksele ja otsin ükskõik kui tillukese vaba toa . </s> <s> Olin elanud kaks aastat kapi taga , miks ei võinud ma siis veel ühte talve kas või samal moel läbi ajada ? </s> <s> Peaasi , et leiaksin paiga Jaanikese sängi jaoks . </s> <s> Ise võiksin ma magada kägaras tema sängi ees . </s> </p>
<p> <s> Ja niipea kui lõppes töö , läksin ma jälle seda sängikohta otsima . </s> </p>
<p> <s> Liivalaia on nagu mahakukkunud ja raudteest pooleks lõigatud hall lind , mille tiivad kahele poole metsa sisse sirutuvad . </s> <s> Ma käisin läbi selle halli linnu iga tolli , vaatasin iga sule alla ja jooksin edasi-tagasi piki metsa sisse tungivaid tiibu ... ; Asjata . </s> <s> Mõneski uues majas nägin kardinateta või siis pakkimispaberiga varjatud aknaid ja aimasin nende taga tühje tubasid , aga kui ma majaomanikule oma soovi ilmutasin , raputati pead : " Ei , ise kolime sisse , " või : " Ei , põrand alles värvimata . " </s> <s> Üks vanamees ütles suisa suu sisse : " Ei , võõra jaoks ma ei ehitanud ! </s> <s> Vannub ja kinnitab jumalakeeli , et tuleb ainult aastaks , aga kui korra sees , ajab okkad laiali ega mõtlegi enam välja minna . </s> <s> Sina muudkui remondi ja laki ja ole veel suur süüdlane pealegi ! </s> <s> Parem seisku tühi ! " </s> </p>
<p> <s> Ma võisin tõotada , paluda , nutta või needa – kivid jäid kivideks . </s> <s> Päev möödus päeva järel ja ikka polnud mul veel võimalik Jaani Liivalaiale tuua . </s> <s> Ent ometi oli Liivalaial maja , kus me vist küll ulualust oleksime leidnud . </s> <s> Igal õhtul särasid selle maja akendes tuled ; nendes akendes , mis vaatasid metsamajandi poole , põlesid need peaaegu läbi öö . </s> <s> Jah , kui need tuled oleks süüdanud Mägede Kuningas ise , võib-olla oleksin unustanud kõik takistused ja koputanud selle maja uksele . </s> <s> Aga ma teadsin , kes mulle ukse avaks . </s> </p>
<p> <s> Nägin Heino Olli iga päev , kuid me rääkisime üksnes nii palju , kui töö seda nõudis . </s> <s> Peametsaülem ei teinud suuri silmi uut meistrit nähes , ta ei esitanud ainustki isiklikku küsimust – kui tal neid oli , siis neelas ta need alla ja peitis prillide taha . </s> <s> Ja ma ei hakanud uurima , kas see tuli taktist , ükskõiksusest või sellest , et tal oli ikka veel aega ootamiseks . </s> <s> Mind ei huvitanud Heino Olli tunde- ega mõttemaailm vähimalgi määral , kuid tema valgustatud aknad ärritasid mind ja ajasid meeleheitele . </s> <s> Kuidas ma selle vastu ka võitlesin , paistsid mulle pimedusest alalõpmata ühed teised aknad ja nende taga unine väikemees , kes jonnib : " Emme ! </s> <s> Emme ! " </s> <s> Küsisin endalt valu ja hirmuga , mis talle vastatakse . </s> <s> Kas nii : " Jää magama , emme tuleb kohe ! " või hoopis : " Jää vait ! </s> <s> Emme on pähh ! </s> <s> Jättis su maha ! " </s> </p>
<p> <s> ... ; Sadas esimest lund ... ; </s> </p>
<p> <s> Sellel hommikul ma läksin tööle kärsitu õnnetundega : lõpuks ometi olin leidnud väikese toa ja hea vanainimese , kes sellest hoolimata , et sai pensioni , nõustus Jaani tööajaks enda juurde võtma . </s> </p>
<p> <s> Ei tea , kas oli see juhus või oli mängus Epu agarus , kuid just sellel päeval tuli Peet Arras metsamajandisse . </s> <s> Valuviirg käis läbi mu südame , kui teda nägin : ta nägu oli nagu hall kivi , teravate nukkidega , elutu . </s> </p>
<p> <s> Valvasin momenti , mil ta direktori kabinetist väljus , ja läksin talle koridori vastu . </s> </p>
<p> <s> Ta jäi seisma , ta pilk vääratas , kuid ta kivinägu jäi liikumatuks ja suu suletuks . </s> <s> Mõistsin , et ta ei taha minuga rääkida . </s> <s> Ka mul oli raske suud lahti teha , kuid oli vaja ja ma sundisin ennast : </s> </p>
<p> <s> " Tahtsin sulle ainult öelda , et ma tulen nüüd Jaanile järele . " </s> </p>
<p> <s> Ta vahtis mind niisugusel ilmel , nagu räägiksin mõnd võõrkeelt , mida ta ei mõista . </s> </p>
<p> <s> Seletasin kiiresti : </s> </p>
<p> <s> " Oleneb sellest , kuidas ma saan auto ... ; täna või homme pärast tööd . " </s> </p>
<p> <s> Nüüd ta mõistis . </s> <s> Ta neelatas mitu korda ja siis kõlas hääl , tulid sõnad , järsud ning teravad : </s> </p>
<p> <s> " Kui tahad oma asju viia , siis võid tulla . </s> <s> Jaani pärast ei maksa sul sõita – Jaan jääb koju . " </s> </p>
<p> <s> Teadsin , et ta võib midagi säärast vastata . </s> <s> Ägestusin : </s> </p>
<p> <s> " Kas sa tahad öelda , et ma ei saa oma last ? " </s> </p>
<p> <s> Ta otsekui raius : </s> </p>
<p> <s> " Ütlesin : Jaan jääb koju ! </s> <s> Ta ei lähe hulkuma . </s> <s> Kui tal pole ema ega ... ; mõne inimese arvates ka mitte õiget isa – siis vähemalt kodu peab tal olema . </s> <s> Ta peab õppima armastama kodumulda . " </s> </p>
<p> <s> " Ah , missugune poeesia ! </s> <s> Kodumuld ! </s> <s> Seal pole ju muud kui liiv ! " </s> </p>
<p> <s> " Ka liiva võib armastada . </s> <s> Ka liiv võib anda tuge . </s> <s> Oled sa juba unustanud Ukuaru männid ? </s> <s> Nad kasvavad liival . " </s> </p>
<p> <s> " Kasvagu ! </s> <s> Ma räägin oma pojast . " </s> </p>
<p> <s> " Mina ka . </s> <s> Inimene peab nagu puu saama ühe koha peal juurduda , et ta läheks tugevaks . " </s> </p>
<p> <s> " Pole viga – küll ta juurdub ka Liivalaial . </s> <s> Ta on ju alles nii väike . " </s> </p>
<p> <s> " Just sellepärast , et ta on nii väike , ei lähe ta hulkuma . </s> <s> Tema kodu on Ukuarul . " </s> </p>
<p> <s> See targutamine hakkas mind juba vihastama . </s> <s> Ütlesin järsult : </s> </p>
<p> <s> " Lapse kodu on seal , kus on ta ema . " </s> </p>
<p> <s> Ta vastas pikkamööda , otsekui virutades tugeva madjakaga : </s> </p>
<p> <s> " Jaanil ... ; pole ... ; ema ! " </s> </p>
<p> <s> Ma ei karjunud , ei karanud talle rusikatega kallale . </s> <s> Mu hääl hakkas kähisema : </s> </p>
<p> <s> " Kuidas ! ? </s> <s> Sa julged ... ; ? " </s> </p>
<p> <s> Ta kordas päris rahulikult : </s> </p>
<p> <s> " Ütlesin juba : Jaani pärast ei tasu sul sõita . </s> <s> Naine , kes oma lapse maha jätab , kaotab emaõigused . </s> <s> Ükski seadus ei anna neid talle tagasi . " </s> </p>
<p> <s> Võib-olla oleksin pidanud unustama , kus me seisime , ja hüüdma , nii et see iga ukse taha oleks kostnud : " Ma ei jätnud last maha ! </s> <s> Sa ajasid mu tema juurest ära ! </s> <s> Sa ise ajasid ! </s> <s> Ma ei saanud teda kohe kaasa võtta , aga nüüd ma tulen ja viin ! </s> <s> Ja ükski seadus ei saa mind keelata ! " </s> <s> Võib-olla oleksin tõepoolest pidanud kisendama nii , et kõik oleksid kuulnud ja et mul oleks olnud tunnistajaid . </s> <s> Kuid ma vaikisin . </s> <s> Mind ei hoidnud tagasi mitte see , et me seisime läbikäidavas koridoris , vaid kartus näidata , et ma kannatan ja ootan , et ta mind tagasi kutsuks . </s> <s> Ei , ei , ma ei palunud armu , ma ei soovinud , et tema armu paluma hakkaks . </s> <s> See , mis oli juhtunud , pidi juhtuma ; nii , nagu oli , oli õige . </s> <s> Ainult oma lapse tahtsin ma kätte saada . </s> </p>
<p> <s> Mõistsin , et me ei saa seda asja siin koridoris lahendada . </s> <s> Või õigem – uskusin , et see asi peaks olema selge : ma sõidan ja toon lapse ära . </s> <s> Aga ometi ei võinud ma lasta tal lahkuda niiviisi , võitja irvitus näol . </s> <s> Tahtsin teda lüüa , nagu tema mind oli löönud . </s> <s> Kartsin , et puhken nutma , mu silmad läksid juba uduseks , aga ma ei leidnud ikka veel , millega teda maha virutada . </s> <s> Ta seisis mu ees nagu graniitrahn ja ta lai , hoolitsemata käsi liikus võidurõõmsas taktis mööda portfelli , mille ta oli vasaku kaenla alla surunud . </s> <s> Just see võidurõõmus üleolek vihastas mind nii , et ma hüüdsin : </s> </p>
<p> <s> " Sa oled alatu loom ! </s> <s> Su hing on niisama näritud nagu su küüned ! " </s> </p>
<p> <s> Ta käsi jäi seisma , sõrmed tõmbusid rusikasse . </s> <s> Nägin , kuidas ta lõualuud liikusid , otsekui mäluks ta sitket toorest põdraliha , suutmata seda alla neelata või välja sülitada . </s> </p>
<p> <s> Ja siis läks ta minust mööda . </s> </p>
<p> <s> * </s> </p>
<p> <s> ... ; Oli selge , et ma ei tohi Ukuarule minna ei täna , ei homme ega ülehomme . </s> <s> Heaga ei anna Arras mulle last ja me ei saa teda lõhki tõmmata . </s> <s> Pean kannatama ja panema Arrase uskuma , et ma polegi enam Jaanist huvitatud . </s> </p>
<p> <s> Püüdsin matta end töösse . </s> <s> Aga nii nagu Ukuarul , oli minu osaks ka Liivalaial peamiselt kantseleitöö . </s> <s> Tahtsin end veenda , et siin metsamajandis on see paberimäärimine hoopis teist laadi ja tarvilikum kui metskonnas – polnud ma ju siin ainus laua taga istuja . </s> <s> Kui kõik need naised ja mehed on rahul ning õnnelikud , miks ei võiks siis minagi sellega leppida ! ? </s> <s> Kuid ma ei saanud end petta ega oma loomust paugupealt muuta . </s> <s> Tundsin seda selgesti nendel päevadel , mil käisin raielanke kontrollimas või metskondades seemnepuid vaatamas . </s> <s> Mets , olgugi nüüd juba hoopis võõras mets , rahustas mind , ta näis mind mõistvat paremini kui ükski inimene , ja ma võisin mõneks hetkeks unustada kõik selle ülekohtu , mis mulle oli tehtud . </s> </p>
<p> <s> Kahjuks polnud metsapäevi Liivalaialgi minu jaoks kuigi tihti , minu töö metsas oli otsitud ja üsna juhuslikku laadi . </s> <s> Pidin ikka jälle istuma kantseleis . </s> <s> Ent lõppude lõpuks oli see nüüd ükskõik , kus olin või mida tegin , mu mõtted viibisid ikka ainult Ukuarul Jaanikese juures . </s> </p>
<p> <s> Ootasin aega , mil Arrast poleks kodus , et siis laps ära tuua . </s> </p>
<p> <s> Jah , aga kuidas saada teada , millal on sobiv aeg ? </s> </p>
<p> <s> Helistada ? </s> <s> Kõne võtaks vastu Ebba Kullerkupp , kui mitte Arras ise . </s> <s> Sileda näoga Ebba Kullerkupp , kes elus pole ei naernud ega nutnud , ei hakkaks minu liitlaseks , ei – tema hoidub Arrase poole . </s> <s> Võib-olla tegi just tema Arrasele selgeks , et Jaan peab Ukuarule jääma , seal juurduma . </s> <s> Ebba Kullerkupule ei tohtinud ma loota . </s> <s> Aga Minna ? </s> <s> Minna sattus haruharva telefoni juurde . </s> <s> Temaga võis kohtuda juhuslikult metsas või siis jaamas , kui ta sõitis linna , et Enn-Akslit haiglas külastada . </s> <s> Neid jaama minekuid ja jaamast tulekuid ma varitsesingi , et saada teateid Jaanist ja ka Ennust . </s> </p>
<p> <s> " Taevale tänu , varsti saab ta haiglast välja , " teatas Minna mulle ühel õhtul linnast tulles . </s> <s> " Aga Ukuarule ei taha ta enam jääda . " </s> </p>
<p> <s> " Läheb edasi õppima ? </s> <s> Las läheb ! " kiitsin heaks . </s> </p>
<p> <s> " Ei . </s> <s> Tal on mingid teised plaanid . </s> <s> Ei räägi täpselt ... ; peaasi , et saaks terveks . " </s> </p>
<p> <s> Alles seekord julgesin Minnale jälle teraselt otsa vaadata . </s> <s> Teadsin kogu aja , kuidas ta on poja pärast hirmul ja kuidas ta kannatab . </s> <s> Nägin nüüd , et Minna silmade ümber olid tekkinud sügavad kollakassinised rõngad , nagu on raskelt haigetel või päris vanadel inimestel . </s> </p>
<p> <s> Võtsin ta käest kinni ja seda mõlema käega surudes kordasin : </s> </p>
<p> <s> " Peaasi , et saab terveks . " </s> <s> Ja laskmata ta kätt lahti , lisasin : " Minna , ma tahaksin teid tänada , teid ja teie ema , mõlemaid . </s> <s> Kõigest südamest . " </s> </p>
<p> <s> " Mispärast ? " ei saanud või ei tahtnud ta aru saada . </s> </p>
<p> <s> " Palju eest . </s> <s> Aga eriti , et olete Jaani hoidnud ja aidanud . " </s> </p>
<p> <s> Ta naeratas nukralt : </s> </p>
<p> <s> " Kes teab , võib-olla on tema hoopis meid aidanud . </s> <s> Tõsi . </s> <s> Kuidas me oleksime üle elanud need koledad päevad , kui poleks olnud väikest Jaani . </s> <s> Eit oleks küll vist surnud . </s> <s> Nüüd aga ... ; Inimesel on tarvis alati kellestki kinni hoida ja tunda , et teda läheb veel vaja . " </s> </p>
<p> <s> Küllap see oli tõsi . </s> <s> Nagu eit , nii ka Minna oli mõistnud alati kellestki või millestki kinni hoida . </s> <s> Mina aga ... ; Kõik , mille peale arvasin endal olevat õiguse , libises mul käte vahelt . </s> </p>
<p> <s> Vaatasin Minnat ja mõtlesin , et kõigest sellest hoolimata , et ta juuksed on lumivalged ja silmad mõne nädalaga auku vajunud , on ta õnnelik inimene . </s> <s> Elu ei ole teda paitanud , kuid jagu pole ta temast saanud . </s> <s> Minna tõuseb igal hommikul kindla teadmisega , et teda on vaja . </s> <s> Teda on vaja kodus ja teda on vaja metsas . </s> <s> Tema peab olema seal , kus pannakse puu kasvama , seal , kus see vajab kaitset ja ka seal , kus määratakse sellele surmaotsus . </s> <s> Minna on metsa tõeline peremees . </s> <s> Ei ole seda ükski tehnik , ei oleks vist ka minust säärast saanud , ei ole isegi Arras , ammugi mitte need , kes istuvad metsamajandis . </s> <s> Ei , ainult Minna . </s> </p>
<p> <s> Teda natuke maad Ukuaru poole saates kuulsin nüüd , et Arras polnud uude korterisse veel midagi sisse ostnud , et ta elab nagu poolmetslane ja tapab end meeletult tööga . </s> <s> Ta kihutab taga alluvaid , võtab neilt viimase välja , aga kõige rohkem lõhub ise teha . </s> <s> Mets peab tema arvates olema nagu park – hooldusraideid ei saa keegi enam üksnes plaani täiteks teha : Arras kontrollib ja norib iga valesti löödud kirvehoobi pärast . </s> <s> Mägedel on ta aga Kuninga elamise täiesti segi pööranud – sinna on kolme maja kohad märgitud , keldrisüvendid sisse tõmmatud ja raudkive kokku lükatud , otsekui peaksid seal pärast Viha-Mihkli " lossi " lõpetamist kolmes kohas korraga ehitustööd algama . </s> </p>
<p> <s> " Ma pole niisugust meest varem näinud , " lõpetas Minna miskipärast ohates . </s> <s> " Hambad ristis , läheb ta edasi . " </s> </p>
<p> <s> " Hullem kui Kuningas ? " </s> </p>
<p> <s> " Ei tea , aga kaks kuningat Mägedele vist küll ei mahu . " </s> </p>
<p> <s> Õieti poleks see mind pidanud huvitama , ei see , mis Mägedel sünnib , ega see , kes seal valitseb . </s> <s> Tahtsin vaid teada , millal Ukuarule võiksin sõita , millal Arrast kodus pole . </s> <s> Aga küsida seda ei tihanud . </s> <s> Ma lihtsalt ei julgenud Minnale tunnistada , et tahan Jaani neilt ära tuua . </s> <s> Vist kartsin , et Minnagi ütleb , et mul pole selleks õigust . </s> </p>
<p> <s> " Kuidas ta öösiti magab ? " pärisin enne lahkumist , kui jutt jälle läks Jaanikese peale . </s> </p>
<p> <s> " Pole kuulda , et ta nutaks . </s> <s> Aga ta rapsib end paljaks ja on hommikul külm nagu purikas , " seletas Minna üsna murelikult . </s> </p>
<p> <s> Võisin uskuda . </s> <s> Hoidku mees last , kuidas ta ka hoiab , ema linnuund pole tal iialgi . </s> <s> Ka Arrasel pole . </s> <s> Ta võis edasi norsata ka siis , kui poeg nuttis . </s> <s> Teadsin seda . </s> <s> Et ta mõne krõpsu või riiete kahina peale end püsti ajaks , seda ei või väsinud mehelt keegi nõuda . </s> <s> Pealegi olid Arrasel omad kasvatuspõhimõtted , vanaisalt päritud , spartalikult karmid . </s> </p>
<p> <s> Sellel ööl ei saanud ma üldse enam magada . </s> <s> Niipea , kui suigatasin , kuulsin lapse nohinat enda kõrval , tema käginat ja ta käte-jalgade ropsimist . </s> <s> Ja äkki kuulsin , kuidas ta selgesti hüüdis : </s> </p>
<p> <s> " Emme , Jaani kõht on külm ! " </s> </p>
<p> <s> Hüppasin asemelt välja . </s> <s> Teda polnud . </s> <s> Muidugi , teda polnud , kuid mu kõrvus kumises edasi : " Emme , Jaani kõht on külm ... ; " Sügisöö pimeduses võib ka üsna süütu unenägu panna inimese võbisema . </s> <s> Kinnitasin endale , et see pole muud kui närvide mäng , päevase jutuajamise tagajärg . </s> <s> Jaanike ei oska ju veel rääkida , ta ei mõista niiviisi emmet hüüda . </s> <s> Aga ikkagi ... ; Ta tunneb , et tal on külm , et ta kõhul on külm ja kindlasti ka südamel . </s> <s> Jah , ka südamel – kui mitte praegu , siis varsti ikkagi . </s> <s> Ma pean ta ära tooma , kiiresti ära tooma , enne tooma , kui ta süda külmetama hakkab . </s> </p>
<p> <s> Hommikul palusin direktorilt autot , et Ukuarule sõita . </s> <s> Aga autode teekonnad olid juba õhtul kindlaks määratud ja neid ei tahetud muuta . </s> <s> Läksin alevisse hulkuma , et mõnd juhuslikku sõidukit leida . </s> <s> Aga kõik oli sel päeval minu vastu : ma ei leidnud , mida vajasin . </s> <s> Ometi teadsin garaaži , kus seisis helehall " Volga " – selle garaaži uks vahtis otse minu tööruumi aknasse . </s> <s> Ka omanikku poleks tulnud kaugelt otsida . </s> <s> Mul tarvitsenuks vaid koputada peametsaülema uksele . </s> <s> Kas ta oleks nõustunud ? </s> <s> Kas Heino Oll oleks mind aidanud ? </s> <s> Ma ei küsinud seda temalt , ei koputanud tema uksele . </s> <s> Võisin viimast teha üksnes siis , kui töö tingimata nõudis , ja nii harva , kui vähegi võimalik . </s> </p>
<p> <s> Oleksin Ukuarule võinud minna bussiga , mis juba teist kuud igal hommikul uut teed mööda mere poole sõitis . </s> <s> Ent ma ei võinud Ukuarul nii kaua oodata , kuni buss määratu ringi ära teeb . </s> <s> Pidin seal käima nagu välk , ei tohtinud seal olla ühtegi minutit kauem , kui läheb vaja lapse riidessepanemiseks . </s> </p>
<p> <s> Metsamajandi õues seisis mitu mootorratast , ka direktori külgkorviga tsikkel . </s> <s> Ah , kui ma oleksin mõistnud sõita ! </s> <s> Seal hingehädas andsingi tõotuse , et pean nii ruttu kui vähegi võimalik saama juhiload . </s> <s> Tänu sellele tõotusele võin nüüd kõik Liivalaia metskonnad lõhki kihutada ... ; </s> </p>
<p> <s> Sel päeval ma siiski läksin . </s> <s> Lõuna paiku jõudis üks metsamajandi autosid sõidult tagasi ja selle ma sain . </s> <s> Kolmetonnine veok oleks võinud peale võtta vähemalt viis kantmeetrit kasepuid , ent kavatsesin sellega ära tuua ainult pisikese lapsepambu . </s> </p>
<p> <s> Kõik algas ootamatult hästi . </s> <s> Arrast polnud kodus . </s> <s> Ta oli läinud Mägedele või vana Tammeriigi juurde , nagu sain teada Ebba Kullerkupult , kes istus kuningannana avaras , laiade akendega kantseleis . </s> <s> Hetkeks jäin ma silmitsema seda ruumi , kus oleksid pidanud olema minulgi mõnesugused õigused , siis aga jooksin edasi , et last otsida . </s> <s> Leidsin ta toast , millest pidi tulema meie söögituba , kus aga nüüd seisis ainult madal järg , mille peal istus eit . </s> <s> Kasutades vaba ruumi , tatsas mu pojake ümber kägaras kössitava vanaeide , vedades enda järel sõlme tõmmatud rätikut , samasugust kontsu , nagu olin näinud Epu tütre käes . </s> <s> Sööstsin lapse juurde , kükitasin ta ette maha ja sirutasin käed : </s> </p>
<p> <s> " Jaanike ! </s> <s> Su emme on siin ! " </s> </p>
<p> <s> Ta ei visanud kontsu maha , vaid , hoides seda kadedalt mõlema käega , põrnitses mind pikaks kasvanud tukkade alt . </s> <s> Äkki pööras ta mulle selja , pugedes eide põlvede vahele . </s> </p>
<p> <s> Miks ta küll seda tegi ? </s> <s> Kas võib laps nii ruttu unustada oma ema ? </s> </p>
<p> <s> " Tule , emme viib lapse sõitma , " meelitasin talle lähenedes . </s> </p>
<p> <s> Ah , ta kartis mind . </s> <s> Võib-olla tundis ta minu vastu samasugust vaenu , nagu tundis ta isa . </s> <s> Miks muidu põgenes ta oma noore ilusa ema juurest selle inimvare , selle luiste sõrmedega surma juurde ? </s> </p>
<p> <s> Ma ei võinud aega viita . </s> <s> Haarasin poja sülle . </s> <s> Rapsides jalgadega tegi ta natuke protesteerivat häält , siis aga , otsekui tundes emasüdame soojust , jäi leplikult vakka . </s> </p>
<p> <s> Niiviisi , laps käe peal , ruttasin teise tuppa , et leida ta riided ja loopida need kohvrisse . </s> <s> Ma ei kavatsenud tal pükse vahetama hakata ega piduriideid otsida , tahtsin ta keerata lihtsalt teki sisse ja minna . </s> <s> Mul polnud mahti eite tänada ja talle mõistlikult seletada , mida vaja . </s> <s> Veel vähem oli mul aega uurida tema meeleolu või kuulata ta sõnapobinat . </s> <s> Ta oleks võinud mind aidata , kuid ta ei teinud seda ja ma läksin tast lihtsalt mööda . </s> </p>
<p> <s> Ent teises toas , kuhu ma ruttasin lapse riideid otsima , pidin ometi natuke seisatama ja ringi vaatama . </s> <s> Miskipärast oli valus näha , et kõik toad olid ühteviisi lagedad , otsekui ootel . </s> <s> Võrguga lapsevoodi ja ikka seesama Minnalt laenatud vana koiku , millele tekk poolpõigiti peale visatud – seda oli liialt vähe suurte heledate tubade jaoks . </s> <s> Tõsi , kolmandast toast paistis töölaud raamatute ja paberitega , aga selle toa jaoks polnud mul enam põrmugi aega . </s> </p>
<p> <s> Sidusin lapsele mütsi pähe , toppisin mõned riidehilbud kohvrisse ja tahtsin minna . </s> <s> Aga ... ; mu teel seisis inimene , keda ma unustada poleks tohtinud . </s> <s> Sulgedes ukseava , nõudis sileda näoga Ebba Kullerkupp kohtumõistja-ingli häälel : </s> </p>
<p> <s> " Pange laps maha ! " </s> </p>
<p> <s> Ma polnud vist iialgi endalt küsinud , kas ma Ebba Kullerkuppu armastan või vihkan ja ma usun , ma ei teinud ei ühte ega teist . </s> <s> Olin suhtunud temasse kui elutusse vajalikku esemesse , mis igas metskonnas tingimata peab olema . </s> <s> Nüüd kiirgas see elutu ese põletavat vaenu . </s> </p>
<p> <s> " Kuulsite , pange laps maha ! " </s> </p>
<p> <s> Ma läksin edasi , nagu poleks teda ukseaval seisnudki , lükkasin ta järsult kõrvale . </s> <s> Ta kiljus läbilõikavalt , haaras lapsest kinni ja tahtis teda mu sülest ära kiskuda . </s> <s> Lõin teda kohvriga , müksasin kogu vasaku käe jõuga ja tõukasin ta eemale . </s> <s> Ta jooksis välisukse juurde ja , asudes laialisirutatud kätega selle ette , karjus : </s> </p>
<p> <s> " Te ei tohi ! </s> <s> Ei tohi ! </s> <s> Peet ei luba ... ; " </s> </p>
<p> <s> Peet ... ; </s> </p>
<p> <s> Tundsin , kuidas mu keha kuumaks läks . </s> <s> Unustasin , et mul on rutt . </s> <s> Jäin seisma ta ette ja paiskasin talle otse näkku : </s> </p>
<p> <s> " Vale ! </s> <s> Ta pole teile " Peet " ega saa selleks iialgi . </s> <s> Teile jääb ta igavesti seltsimees Arraseks ! </s> <s> Ka siis , kui te tahaksite ta vanaemaks hakata ! </s> <s> Võtke see teatavaks ! </s> <s> Ja nüüd – tee lahti ! või ma ... ; " </s> </p>
<p> <s> Ühe käega tõstsin kohvri kõrgele – ja olen kindel , kui ta poleks kõrvale hüpanud , oleksin talle pähe virutanud , unustades kõik need pikad päevad , mil me kahekesi hämaras ruumis teineteise lähedal istusime . </s> <s> Õnneks sööstis ta kotta ja sealt kantseleisse . </s> </p>
<p> <s> Läksin lapsega trepist alla . </s> <s> Auto ootas meid maja ja järve vahelisel parkimisplatsil ; juht seisis tammil , uurides vett . </s> </p>
<p> <s> Muidugi – ma ise olin süüdi . </s> <s> Ma ei tihanud tulles seletada , mis meid ees võib oodata . </s> <s> Unustasin ütlemata , et ta kohe autonina Liivalaia poole käänaks ja masina auru all hoiaks . </s> <s> Nüüd oli sel paksu kõhuga sohvril aega küll ja küll . </s> </p>
<p> <s> Hõiganud juhile paar ergutavat sõna , viskasin kohvri kabiini ja istusin ka ise lapsega sinna . </s> <s> Jaan oli rahulik , otsekui mõistes , et teda ootab ees tore autosõit – ja missugusele poisile see ei meeldiks ! </s> <s> Naeratasin sellele mõeldes , tõotasin , et ostan talle toatäie suuri ja väikesi autosid ja kõike , kõike , kui ta on vaid pai . </s> <s> Muidugi ei vastanud ega tõotanud Jaan mulle midagi ja seda polnud vajagi , oli vaja , et ta istuks rahulikult , kuni auto liikuma hakkab . </s> </p>
<p> <s> Juht lähenes lonkival kõnnakul , ma tõukasin kabiiniukse lahti , et ta jõuaks rutem . </s> <s> Ta jalg kerkis juba astmele – aga </s> </p>
<p> <s> nii , üks jalg autotrepil , teine maas , jäi mees seisma ja üle õla tagasi vahtima . </s> <s> Ja siis kuulsin minagi ... ; kihutava mootorratta mürinat . </s> </p>
<p> <s> " Ruttu ! </s> <s> Tulge ometi ! " palusin ahastuses , kuid sellest polnud enam mingit abi . </s> <s> Juht seisis rahulikult ja vahtis , kuidas meeletu kihutaja lähenes . </s> <s> Teadsin ülihästi , kes see surmapõlgur oli , ja aimasin , kes ta koju kutsus . </s> </p>
<p> <s> Mis pidin ma tegema ? </s> <s> Autost lapsega välja hüppama ja põgeneda püüdma ? </s> <s> Teadsin , et Arrase eest ei põgene ma enam kuigi kaugele . </s> </p>
<p> <s> Ta oli kooljakahvatu , silmad pealuust välja tungimas , juuksed salkus . </s> <s> Ta oli hirmus nagu metsatont . </s> </p>
<p> <s> Muidugi pidi ta autojuhti tundma , kuid ta ei heitnud mehe poole ainustki pilku . </s> <s> Tõmmanud kabiiniukse lahti , sirutas ta lapsele käed ja ütles ootamatult rahulikul häälel : </s> </p>
<p> <s> " Tule , Jaan , isa viib sind tuppa ! " </s> </p>
<p> <s> Laps hakkas nihelema , tahtis tõusta . </s> <s> Surusin teda väevõimuga enda vastu . </s> </p>
<p> <s> " Tule , Jaan , isa kutsub ! " kordas Arras ja , tõmmanud jõuga mu käed lapse ümbert lahti , võttis lapse mu sülest ära . </s> <s> Ja siis ei pööranud ta kohe selga ega läinud lapsega minema ; ta vabastas lapse käe teki seest , vibutas sellega minu poole ning ütles endisel toonil : </s> </p>
<p> <s> " Teeme t ä d i l e da-daa ! </s> <s> Tädil on kiire , ta tahab kohe ära sõita . " </s> </p>
<p> <s> Seejärel pöördus minema , kuid jäi uuesti seisma , sest ta selja taga vahtis Ebba Kullerkupp ja natuke maad kaugemal köögutas eit . </s> <s> Ja nüüd kuulsin ma Peet Arrase õiget häält , kuulsin isegi ta hammaste kriginat ja seejärel raiuvaid sõnu : </s> </p>
<p> <s> " Kui teie ei jõua last varaste eest kaitsta , siis panen ma ta luku taha ! " </s> </p>
<p> <s> ... ; Kõige selle ülekohtu taga , mis mulle tehti , nägin miskipärast Eppu . </s> <s> Ta võis olla täiesti süütu , kuid ta ei leidnud minu jaoks ühtegi halastavat sõna . </s> <s> Vastupidi . </s> <s> Teadsin juba ammugi , et kui poleks Jaanu Vahtramäed , siis oleks Epu silmis maailma väärtuslikumaks meheks tõusnud Peet Arras . </s> <s> Nüüd aga oli Peet Arras Epu väärtusastmestikus vähemalt teisel kohal ja kõik , mis Arras ette võttis , ütles või tegi , paistis Epu meelest ilus , hea ja õige . </s> <s> Täiesti õigeks pidas Epp sedagi , et Arras last ära ei andnud , ja kui ta oleks kuulnud , kuidas mind " tädiks " alandati , oleks Epp ehk sedagi ärateenituks pidanud . </s> </p>
<p> <s> Ei taha enam sellele mõeldagi , kuidas ma Ukuarult tagasi sõitsin , ega sellelegi , mida kõik järgnevatel öödel ja päevadel läbi elasin . </s> <s> Et mul inimeste käest polnud troosti ega arusaamist loota , hulkusin , niipalju kui töö seda lubas , mööda metsa , käisin mitmes metskonnas , õppisin tundma Liivalaia metsalaama . </s> <s> Seal oli valgustamata tihnikuid , hämaraid ürgmetsa meenutavaid parisid , mitmes vanuses noorendikke ja kõrgeid kuivi männikuid . </s> <s> Kaugele ulatusid Liivalaia metsamajandi valdused , need tungisid kohati sügavale kolhooside-sovhooside vahele , nii et andis ühest piirist teise kihutada . </s> </p>
<p> <s> Ma nägin metskonnamaju , mis olid luitunud , tühjad ja kõledad , aga ka neid , mis olid nagu näituse jaoks välja seatud . </s> <s> Nägin metsaülemaid , kes istusid kantseleis , tärnide ja tammelehtedega vormikuub seljas , aga ka neid , kes lehkisid ringi , pintsakuhõlmad laiali nagu Arrasel . </s> <s> Iga kord , kui viimane mulle meenus , ütlesin endale : " Annan kohtusse ! </s> <s> Nõuan kohtuga ! " </s> <s> Ent ometi teadsin juba siis , et ma seda ei tee . </s> <s> Pikkamööda hakkas mind rahustama lootus , et varem või hiljem saan oma poja ikkagi kätte , kui mitte enne , siis mõne aasta pärast , siis , kui ta hakkab Liivalaial koolis käima . </s> <s> See trööst mul oli , aga – kui raske oli teadmine , et ma ei näe teda ei täna , homme ega ülehomme . </s> </p>
<p> <s> Ruumikitsikuse tõttu töötas metsamajandis mitu inimest ühes toas ja seepärast jäime Epuga harva kahekesi . </s> <s> Kuid ma sain aru , et ta jälgis mind , et ta muigas minu üle ja endamisi ehk parastaski . </s> <s> Ma ei teinud sellest numbrit . </s> <s> Ent ühel hommikul , kui juhtusime esimestena tööruumi , küsis ta pilkavalt : </s> </p>
<p> <s> " Noh , kuidas vabadus maitseb ? " </s> </p>
<p> <s> Mul läks natuke aega , enne kui võisin küsida : </s> </p>
<p> <s> " Mis sa minust õieti tahad ? " </s> </p>
<p> <s> " Tahaksin teada , mida sina õieti tahad , " ütles Epp karmtõsiselt . </s> <s> " Sulle ei meeldinud Ukuarul , ei meeldinud lehma lüpsta , suppi keeta ega lapse pükse pesta – nüüd pole sul vaja seda teha . </s> <s> Sul on vabadus . </s> <s> Sõida linna , käi teatris , istu kohvikus , tantsi , mängi või hakka teaduslikku tööd tegema – tee , mis süda lustib . </s> <s> Keegi ei takista sind . </s> <s> Tahad ehk kuu peale lennata ? </s> <s> Lenda ! </s> <s> Aga sina ei tee ühte ega teist . </s> <s> Mossitad . </s> <s> Mis sul puudub ? " </s> </p>
<p> <s> Vastasin talle külmalt , et Epu-sarnane inimene võib ainult omasugust mõista , et kõik inimesed pole Epp Vahtramäed , kellele piisab , kui nad on " peadirektorid " . </s> <s> On ka teistsuguseid . </s> </p>
<p> <s> Võib-olla ma puudutasin temas midagi , mida ta enda eest oli püüdnud peita . </s> <s> Igatahes mõned päevad hiljem – hulkusime metsas plusspuude jahil – otsis ta lepitust : </s> </p>
<p> <s> " Kai , sa peaksid sellest juba aru saama : maailmas on palju lahendamatuid probleeme . </s> <s> Nii või teisiti jääme meie naised ikka kannatajaks pooleks . " </s> <s> Ta naeratas kohmetult , kuid lõpetas temale omase tarmukusega : " Aga meil on ka rohkem jõudu ! " </s> </p>
<p> <s> Jah , temal oli jõudu . </s> <s> Tundsin , et ma ei suuda Epu peale viha kanda , et mul on teda vaja nagu oli ülikoolipäevilgi , ja tunnistasin : </s> </p>
<p> <s> " Hea küll , mõtle ise ... ; Võib-olla oleksin varsti olukorraga leppinud , hakanud lüpsma lehma , söötma siga , muretsenud tuppa pehmed toolid ja istunud iga päev mõned tunnid kantseleis , võtnud palga ... ; Ma usun nüüd ka ise , et nii see oleks läinud ja ma oleksin teeninud Ukuarul välja pensioni , ilma et ... ; ilma et ... ; Aga ... ; Mäletad , sa ütlesid mulle kord , et olen toores küpsemata leivapäts . </s> <s> Võib-olla oli sul õigus ja võib-olla olen praegugi samasugune ... ; Kuid ma tean : seal Ukuarul poleks minust midagi saanud . </s> <s> Ma poleks seal küpsenud , vaid oleksin kuivanud kokku , nii et minust poleks jäänud õiget varjugi . " </s> </p>
<p> <s> Ta näis mu sõnade üle järele mõtlevat , vaikis ja lausus alles natukese aja pärast : </s> </p>
<p> <s> " Jah , kui pole armastust ... ; Ainult see jagab õiglaselt kõik valgused ja varjud . </s> <s> Ilma armastuseta pole aga ka ükski Liivalaia parem kui Ukuaru . " </s> </p>
<p> <s> Ükski Liivalaia ... ; Mõistsin , mis ta mõtles . </s> <s> Ei , ma ei vajanud mingit erisugust " Liivalaiat " , ma ei kavatsenud muutuda veerevaks kiviks , kes aastast aastasse otsib oma kohta . </s> <s> Ma ei tahtnud tõusta kõrgele ega lennata kuu peale , tahtsin jääda nende tundmatute metsameeste malevasse , kes kärata teevad peaaegu et väljapaistmatut tööd . </s> <s> Aga ma vihkasin abi staatust , olukorda , mis inimese muudab eimillekski . </s> <s> Vajasin paika , kus ma ei kuivaks . </s> <s> Õieti ei tahtnud ma midagi rohkem , kui tahtis Peet Arras , valides endale Ukuaru . </s> </p>
<p> <s> Jah , mulle oli juba selge , et metsandus ei tähenda üksnes metsas jalutamist ega linnulaulu kuulamist . </s> <s> Pealegi polnud metsaülem ka vanades korras metskondades ainult metsa jaoks – tal oli vähemalt kümme ametit ja sama palju käskijaid . </s> <s> Ma polnud enam kindel , kas ma nende kõigiga toime oleksin tulnud . </s> <s> Aga ometi unistasin endamisi säärasest väikesest metskonnast , kus metsaülem jõuaks iga puu juurde ... ; Ent niisugust metskonda polnud Liivalaia metsamajandis ega ole mujalgi . </s> </p>
<p> <s> Mind meistrina kirja pannes tõotas direktor Vahtramäe edaspidiseks " midagi sobivamat " . </s> <s> Hakkasin varsti taipama , et kui ma Liivalaial kellelegi võin toetuda , siis on see imelikul kombel just direktor Vahtramäe , seesama Jaanu Vahtramäe , kelle üle ma mõnigi kord olin pihku muianud . </s> <s> Nüüd tean , et direktor ja " peadirektor " lõid omavahel maha päris ägeda lahingu – võib-olla koguni oma esimese lahingu – enne seda , kui mind kultuuride inseneri vakantseks jäänud kohale edutati . </s> </p>
<p> <s> Miks oli Epp selle vastu , et minu hoole alla jääksid Liivalaia taimeaiad ja metsakultuurid ? </s> <s> Kahtles ta minu võimetes või tundis kadedust , et minust saab külvaja samal ajal , kui tema on üksnes lõikaja ? </s> <s> Tal oligi põhjust kadestada , sest minu mets pidi hakkama kasvama kõikides Liivalaia metskondades . </s> <s> Möödub viis aastat , kümme , kakskümmend aastat ... ; Epp võib näidata , kus ta metsa maha käskis võtta , mina aga näitan , kuhu lasksin uue külvata-istutada . </s> </p>
<p> <s> Nii arutlesin endamisi , oletades Epu vastuseisu põhjusi . </s> <s> Alles palju päevi hiljem , kesktalvel , sain Epult endalt teada , miks ta oli olnud minu vastu . </s> </p>
<p> <s> Käisin mitu aega järjest käbikuivati juures , et jälgida käbide kuivatamist ja lüdimist . </s> <s> Muretsesin tõsiselt selle eest , et seeme tuleks kvaliteetne , et see oleks puhas ja idanemisvõimeline . </s> <s> Sõitsin Liivalaialt ära juba varahommikul ja jõudsin tagasi alles pimedas – metskond , kus kuivati asus , oli meie kaugemaid . </s> <s> Ühel säärasel õhtul , kui ma metsamajandi ees autost maha hüppasin , võttis Epp mind vastu nögava märkusega : </s> </p>
<p> <s> " Sa ei taha metsast enam välja tullagi ! " </s> </p>
<p> <s> " Mis siis ? </s> <s> Kus mind ikka oodatakse ? " vastasin kergelt . </s> </p>
<p> <s> Olin sellel silmapilgul rahul maailma ja inimestega . </s> <s> Mul oli seljataga hea päev : olime pannud kottidesse rohkem puhastatud männiseemet , kui meie metsamajand ühel kevadel vajas . </s> <s> Ma ei tundnud väsimust ja võisin naljale vastata naljaga . </s> <s> Ent Epul polnud naljatuju , ta teatas eriliselt rõhutades : </s> </p>
<p> <s> " Peet käis täna majandis . " </s> </p>
<p> <s> Peet ... ; Peet Arras . </s> <s> Ta on ju ennegi käinud . </s> <s> Mis imeasi see siis ära ei ole ! ? </s> </p>
<p> <s> " Rääkis ta , kuidas on Jaaniga ? " ei saanud ma ometi jätta küsimata . </s> </p>
<p> <s> " Nii ... ; Tähendab , tuli meelde , et on koht , kus sind oodatakse , " lausus Epp otsekui parastades , ent sellest mõistsin , et Jaaniga on kõik korras . </s> <s> Epu ja Minna kaudu sain aeg-ajalt teateid pojast ja nende raasukestega püüdsin leppida . </s> <s> Et mind seal kuskil oodatakse , ei , seda ei maksnud mul uskuda ega sellega oma meeli elevile ajada . </s> <s> Liiga selgete sõnadega oli mind Ukuarult kaks korda ära saadetud . </s> <s> Ent ometi püüdis Epp mulle aeg-ajalt mõista anda , nagu oleksin vabatahtlik põgenik ja nagu peaksin ikka veel millegi üle tõsiselt järele mõtlema . </s> <s> Sellel külmal talveõhtul ma nõudsin : </s> </p>
<p> <s> " Ütle siis , kes sinu arvates peaks mind ootama ? </s> <s> Jaan seda teha ei oska ja teda ei õpetatagi ... ; " </s> </p>
<p> <s> " Arvad ? " muigas Epp pilkavalt . </s> </p>
<p> <s> " Tean ! </s> <s> Ja kedagi teist ootajat mul pärast ema surma enam pole olnud ega ole . " </s> </p>
<p> <s> " Aga Peet ! ? " </s> </p>
<p> <s> See polnud enam nali ega norimine . </s> <s> See oli kaikaga virutamine . </s> <s> Millega pidin end kaitsma ? </s> <s> Võisin vaid põgenemiseks selja pöörata . </s> <s> Ent ma ei põgenenud , vaid küsisin : </s> </p>
<p> <s> " Ütles ta seda ? " </s> </p>
<p> <s> " Kõike ei öelda sõnadega , " vastas Epp kiiresti . </s> <s> " Ja üldse – sa peaksid oma meest nii palju tundma , et teada : teist korda ei hakka ta sind vägisi trepist üles kandma . " </s> </p>
<p> <s> Nii . </s> <s> Ta teadis ka seda . </s> <s> Epp teadis meie elu üksikasju , Peet usaldas teda nagu ristiema . </s> <s> Miks ? </s> <s> Kas ka mees , kas ka Peet Arrase taoline raudkivist tahutud mees vajab soojust ja mõistmist ? </s> <s> Kas talle enam ei jätku paberilehest , kuhu nõrkushetkel kritseldada : " Kai-Lii , Kaiekene , hingevaablane ... ; ? " </s> <s> Sel viimasel korral , kui ma Peedu töölaua läheduses seisin , polnud mul mahti ta armuavaldust otsida . </s> </p>
<p> <s> Epp kippus mind saatma . </s> <s> Hoides kõvasti kinni mu vatijope varrukast ja astudes mu kõrval raskete sammudega , kordas ta rõhutades : </s> </p>
<p> <s> " Võta arvesse : paluma ta sind ei tule ja süles koju kandma ei hakka . </s> <s> Kuid ta ootab sind , ma tean , kas või nelikümmend aastat . " </s> </p>
<p> <s> Küsisin pahaselt : </s> </p>
<p> <s> " Palus ta sind oma advokaadiks ? " </s> </p>
<p> <s> " Loll ! " ütles Epp ja laskis mu varruka vabaks . </s> <s> " Ma ei saa aru , miks sa talle nii tähtis oled . " </s> </p>
<p> <s> Me lahkusime jumalaga jätmata . </s> </p>
<p> <s> ... ; Lähenes kevadine " lahing " . </s> <s> Ma ootasin seda ja kartsin , otsekui võiks kultuuride õnnestumine või ebaõnnestumine oleneda üksnes minust . </s> <s> Uurisin metskondade puistuplaane ja aruandeid , lappasin kultuuride projekte ja revideerimisakte . </s> <s> Kaalusin ja kahtlesin , kas kuusetaimedest jätkub või tuleb neid mõnest teisest majandist juurde muretseda . </s> <s> Oli palju muidki asju , mille pärast öösiti uni ära läks . </s> </p>
<p> <s> Õhtuti istusin laua juures , nagu istus Peet Ukuarul . </s> <s> Raamatud pidid mind aitama . </s> <s> Nüüd alles oli mul vaja täielikku selgust metsa- , soo- ja mullatüüpides , aga ka paljus muus , mida olin omal ajal õppinud ja jälle unustanud . </s> </p>
<p> <s> Olin unistanud valdusest , kus tunneksin iga kääru , iga puud . </s> <s> Nüüd oli mulle antud rohkem kui tahtsin ja ma pidin end pingutama , et näha üle mitme metskonna . </s> <s> Ma ei tahtnud alla vanduda , ma ei tohtinud alla vanduda . </s> </p>
<p> <s> Kõik , mis ei puutunud töösse , jätsin edaspidiseks . </s> <s> Ma ei käinud kuigi tihti linnas , ei võtnud osa isegi mitte rahvamaja tegevusest – mu viiul oli jäänud Ukuarule . </s> <s> Õhtuti haaras mind valus igatsus poja järele ja mõnikord meeleheide , et kõik läheb untsu , et ma ei kõlba mitte kuhugi . </s> <s> Ent aeg-ajalt tundsin ometi midagi säärast , mida Ukuarul peaaegu iialgi ei tundnud – tundsin , et elan . </s> <s> Võib-olla tuli see sellest , et minu tööd ei kippunud keegi teine ära tegema , aga ehk ka sellest , et mind võeti tõsiselt , minult nõuti ja minusse usuti . </s> <s> Nii ei elanud ma mitte ainult tänasele , vaid ka homsele , ma ei teinud plaane mitte üksnes kevadeks , vaid ka suveks , sügiseks ja kaugemakski ajaks . </s> <s> Juba Ukuarul Minna väikest korras taimeaeda nähes oli mul tekkinud mõte suurest eeskujulikust taimeaiast . </s> <s> Nüüd tahtsin kohe pärast metsaistutamist leida selle jaoks mõnes metskonnas sobiva koha . </s> </p>
<p> <s> Ent ometi kardan , kui poleks olnud Epu viimast teadet , mu rahu oleks olnud hoopis kahtlane . </s> <s> Inimeses on vist alati kaks nälga , ta ei saa söönuks , kui üks neist – olgu siis meelepärase töö ning tunnustuse või armastusenälg jääb rahuldamata . </s> <s> Inimesel peab olema vähemalt lootus , et varem või hiljem leiab ta siin maailmas kõik , mida vajab . </s> </p>
<p> <s> Ühel päeval , kui ma asjaliku ametijutu järel peametsaülema kabinetist just jooksujalu ei lahkunud , ütles see ootamatult : </s> </p>
<p> <s> " Muide – sa oled huvitavalt muutunud ... ; " </s> </p>
<p> <s> Kehitasin vist õlgu . </s> <s> Ka Heino Oll oli muutunud , kuid mitte huvitavalt . </s> <s> Kogu tema olemus oli nagu kuivanud , elutuks ja halliks tõmbunud – vähemalt minu silmis . </s> <s> Mulle paistis , et ta pole kuigi palju pärinud Mägede Kuninga ürgsest vitaalsusest . </s> </p>
<p> <s> Mõned nädalad hiljem erutas , õigem – ehmatas peametsaülem mind hoopis teistsuguse teatega . </s> <s> Ta küsis minult päris süütult : </s> </p>
<p> <s> " Sa muidugi tead , et Arrast ähvardab prokurör ? " </s> </p>
<p> <s> Kohkusin tummaks , aga ometi sai ta aru , kui hirmsasti ma ehmatasin . </s> <s> Ma olen halb näitleja elu tõsistel silmapilkudel . </s> </p>
<p> <s> " Karta on , jah , kogu selle Mägedel kokkukeeratud supi pärast , " teatas Heino Oll märgatava mõnuga . </s> <s> " Ta hakkas seal ju mingit linna rajama – kapitaalremondi summadega muidugi . </s> <s> Ja küllap ta on teinud muudki , mis haiseb . " </s> </p>
<p> <s> " Ja sinu nina püüdis selle haisu kinni ! " hüüdsin ma äkki tõusnud vihaga . </s> <s> Teadsin ülihästi : tegi Arras , mis ta tegi , omakasuks ei teinud ta midagi . </s> <s> Kindlasti oli mõistlikum ehitada paar uut metsavalvekordonit Mägedele tee ja elektri lähedale , kui matta raha tsaariaegsete majade remontimiseks kuskil paride taga . </s> <s> Aga seadused on mõnikord imelikud ja kui nad ei anna väänata , peab jätkuma mõnel mehel julgust neist üle astuda . </s> <s> Olli-taolisel seda muidugi ei jätku . </s> <s> Temasuguste julgus kulub haisu otsimiseks . </s> </p>
<p> <s> Võib-olla tegin ma nii mõeldes Heino Ollile natuke ülekohut , sest juba tookord , kui Mägede Kuningas meile sinikavett kallates ja õpetusi jagades kuulutas : " Ela ise ja lase teisel elada ! " oleks Arras pidanud mõistma ja meelde jätma , et selle mehe kuningriiki ta puutuda ei tohi . </s> <s> Eks olnud ses asjas minulgi omajagu süüd . </s> <s> Ei saa ometi nõuda , et Mägede Kuninga taoline mees lubab endale " lingu kaela tõmmata " , lepib nelja-viie sarviku asemel üheainsaga , piiritute põldude asemel palgamaa vaiutatud lapiga ja on endist viisi su sõber , vend ning truu usaldusmees . </s> </p>
<p> <s> Õieti oleks pidanud see , mis Ukuarul või Mägedel toimus , jätma mind ükskõikseks . </s> <s> Ent pole mõtet iseenda peale valetada . </s> <s> Läksin Heino Olli juurest otsekohe Epu juurde ja nõudsin selgust . </s> <s> Epp isegi ei muianud mu ärevuse üle , vaid teatas üsna murelikult : </s> </p>
<p> <s> " Jah , asi on tõsine – keegi on susinud . </s> <s> Nüüd on oodata revideerimist . " </s> </p>
<p> <s> " Ja siis ? " tahtsin teada . </s> </p>
<p> <s> " Oleneb kõik sellest , mis leitakse ja kuidas motiveeritakse . " </s> </p>
<p> <s> " Kas võib juhtuda , et tal ... ; tuleb Ukuarult lahkuda ? " </s> </p>
<p> <s> " Kõike võib karta . " </s> </p>
<p> <s> " Aga miks siis majand metsaülemat ei kaitse ? " nõudsin ägestudes . </s> </p>
<p> <s> Epp vaatas mind , nagu vaadatakse mõistmatut last . </s> <s> Võib-olla tundis ta endamisi sellest rõõmugi , et ma Arrase pärast nii närvitsesin . </s> <s> Ta ei hakanud mind rahustama , ütles vaid : </s> </p>
<p> <s> " Majand võib anda ainult karakteristika senise töö kohta . </s> <s> Kaitsta seadusest üleastumist ... ; ei . </s> <s> On karta , et metsamajand saab ka ise selle loo pärast . " </s> </p>
<p> <s> Tundsin , kuidas minus kerkis raev , mäss ikka sellesama usaldamatuse pärast , mis inimest piirab ja rõhub . </s> <s> Miks ei usaldata inimest , tema ausust ja tema mõistust ? </s> <s> Miks on kõik ette kirjutatud , iga samm kindlaks määratud ? </s> <s> Miks ei anta metskonnale rohkem vabadusi ja õigusi ? </s> <s> Kui palju on ometi häid ja õigeid mõtteid , mis sünnivad jooksvas töös ega kannata aastatepikkusi ootusi ning paberitest läbikandmisi . </s> <s> Inimese peamisi väärtusi on ometi tema mõistus ja ta otsustusvõime – miks neid siis nulliks alandada ? </s> <s> Miks nende eest karistada ? </s> </p>
<p> <s> Imelik , kuidas inimese eemal olles võivad tuhmuda ta negatiivsed omadused ja muutuda tähtsusetuks , kuidas esile kerkib kõik see , mida kooselu ajal tähelegi ei pane . </s> <s> Ukuarul ei hinnanud ma Arrase omakasupüüdmatut rügamist mitte just kõrgelt , ootasin ja nõudsin temalt midagi muud , mida ta anda ei suutnud või ei tahtnud . </s> <s> Nüüd , kus mul temalt endale enam midagi nõuda polnud , hakkasin teda nägema teiste silmadega . </s> <s> Ma ei mõõtnud teda enam abikaasa jaoks määratud mõõduga , vaid mehe , inimese jaoks määratud mõõduga . </s> <s> Ja tundus , et need mõõdud on üsna erinevad . </s> <s> Igatahes ma ei soovinud Peet Arrasele karistust , vastupidi – muretsesin , nagu ähvardaks oht mind ennast . </s> </p>
<p> <s> Ometi oleksin pidanud mõtlema sellele , et Arrase allakäigust oleneb minu õnn : ma saaksin kätte poja . </s> <s> Mulle oli juba määratud valmivas majas viisakas korter , aga niikaua , kui ma oma lapse naeratust ei näe , poleks mul sellest korteristki õiget rõõmu . </s> </p>
<p> <s> Pärast igat palgapäeva käisin linnas , külastasin " Laste Maailma " , valisin sealt pisikesi pükse , särke ja sukki , ostsin ka lapsehoidja jaoks mõne põlle- või pluusiriide ja jäin siis ootama , et Minna tuleks Liivalaiale . </s> <s> Metsamajandisse polnud Minnal just sageli asja , kuid ta käis aeg-ajalt poes või siis rahvamajas tütart vaatamas . </s> <s> Iga kord , kui Ukuarult tulev buss metsamajandi teekäänakul peatus , pingutasin silmi , et näha , kas Minna bussist väljub . </s> <s> Kuigi ta oleks võinud sõita veel natuke maad edasi ja astuda bussist välja alles jaama taga , väljus Minna alati metsamajandi peatuses . </s> <s> See oli meie sõnatu kokkulepe . </s> <s> Niipea kui ma ta kollast rätikut silmasin , jooksin teele , võtsin vastu uudised ja andsin üle , mis mul anda oli . </s> <s> Kui ma esimest korda seda tegin , kartsin , et Arras Minna peale vihastab ja pambu tagasi saadab . </s> <s> Kuid Arras oli selles asjas pime või teeskles pimedat , peaasi – ma võisin lapse riiete eest edasi hoolitseda . </s> </p>
<p> <s> Mitte iialgi ei pärinud ma midagi Arrase enda kohta ja Minna taipas ega hakanud mulle enam tema elust-tegevusest kõnelema . </s> <s> Kui ta midagi öelda tahtis , tegi ta seda nii , et ma võisin mõista või mõistmata jätta . </s> <s> Ühel päeval , märtsi lõpul , juhtus ta nimetama , et peab korraks jälle linna sõitma , aeg juba aiaviljaseemneid muretseda . </s> <s> Mulle meenus , kuidas Minna eelmisel kevadel minuga oma peenrajuppe jagas , meenusid noored õunapuud , mis me koos olime istutanud , ja kõik need plaanid , mida me headel päevadel Ukuaru orus olime teinud . </s> <s> Minna ei olnud Epp , ta ei püüdnud mind ühte- ega teistpidi mõjutada , kuid sellel märtsikuupäeval ta naeris : </s> </p>
<p> <s> " Õieti võiksin mina ka Ukuarult ära tulla . </s> <s> Mulle pakuti siin Liivalaial paradiisiaeda . " </s> </p>
<p> <s> Ma ei taibanud kohe . </s> <s> Ta muutus tõsiseks , häbenes vist oma edevat suud , pidas natuke aru ja seletas : </s> </p>
<p> <s> " Kuningas ähvardab oma kuningriigi maha jätta ja Liivalaiale kolida . </s> <s> Kutsus mind viimati kaasa . </s> <s> Tõotas taevast ja lubas mind teha paradiisi perenaiseks . </s> <s> Vana narr ! " </s> </p>
<p> <s> Nüüd oleks olnud õige aeg küsida , kas Minna oli kuulnud midagi kaebustest , prokurörist ja neist hädaohtudest , mis Arrase pea kohal rippusid , Minna puutus kokku teiste metsavahtidega , ta teadis , kui palju oleks Arrasel kaitsjaid ja kui palju süüdistajaid ; ta teadis ehk ka , kui tõsised olid süüdistused ja mis laadi need õieti olid . </s> <s> Kuid ma ei hakanud midagi uurima . </s> <s> Kindlasti oleksin seda teinud siis , kui Arras oleks olnud mulle võõras või kui ta oleks olnud endist viisi mu eluseltsiline , aga et ta polnud ei ühte ega teist , siis ei sobinud mul üleliigset huvi näidata . </s> <s> Teadsin , et pean olema kannatlik ja ootama , igas mõttes ootama . </s> <s> Aeg toob selgust , aeg annab arutust ... ; </s> </p>
<p> <s> ... ; Aprilli algul sai metsamajandi kolmas maja valmis , võeti ametlikult vastu ja kuigi ruumid kütmisest-tuulutamisest hoolimata polnud veel hästi kuivanud , lubati elanikel sisse kolida . </s> <s> Õnnelikud korterisaajad kõndisid toast tuppa , kirusid ehituse halba kvaliteeti , seda , et kuumaveeballoon ei asunud vannitoas , vaid ilutses köögis pliidi kohal , ja et suurem tuba oli kitsas ning pikk nagu pühade vahe . </s> <s> Ent mina olin rahul . </s> <s> Kui uudishimutsejad mu korterist lahkusid , tõmbasin ukse kinni , jäin üksi keset tuba , hingasin sügavalt ja mõtlesin , et peaksin olema õnnelik . </s> <s> " Need puhtad toad , see väike köök , see ilus pliit , see vannituba ja esik , need seinakapid , uksed ja aknad kuuluvad mulle ! " ütlesin endale . </s> <s> " Lõpuks ometi on mul koht , kus võin rahulikult elada . " </s> </p>
<p> <s> Tõukasin mõlemad aknapooled laiali . </s> <s> Tursunud aknaraamid kääksatasid , kuid andsid järele ja läheneva kevade vood valgusid tuppa . </s> <s> Männioksad akna taga vehkisid kärsitult nii lähedal , et võisin neid läbi akna peaaegu puudutada . </s> </p>
<p> <s> Pärast kella viit leppisin kokku metsamajandi kõige noorema autojuhiga ja see aitas mul endisest elukohast ära tuua magamiskušeti , teki , padja ja selle vähese kribu-krabu , mis moodustas mu varanduse . </s> <s> Kaua aega võitlesin kiusatusega sõita kaupluse juurde ja osta poja jaoks voodi . </s> <s> Tõepoolest – ma oleksin seda teinud , kui ainult oleksin mõistnud aimata , kui vana on Jaan , kui ma ta ükskord saan , kui suurt aset on talle siis vaja . </s> <s> Ent polnud ühtegi hingelist , kes seda oleks võinud öelda ja poja säng jäi mul esialgu ostmata . </s> </p>
<p> <s> Nüüd , kus ajutiselt peahoones elanud perekonnad kolisid uude majja , läks meil töökohaski lahedamaks . </s> <s> Raiefondi insenerile ja kultuuride insenerile anti kahe peale tuba . </s> <s> Seadsime Epuga töölauad vastastikku , tõstsime aktikapid seina äärde , riputasime kardinad akna ette ja kinnitasime sildid uksele . </s> <s> Mulle tähendas see peaaegu paradiisi , kuid Epule ... ; ? </s> <s> Võib-olla oleks temale meeldinud endist viisi istuda suures ruumis , mis oli täis tuubitud laudu , toole ja inimesi ja kus tihti helises mitu telefoni korraga , kus aga seetõttu oli alati täielik ülevaade kogu Liivalaia metsamajandi elust . </s> <s> Nüüd pidi " peadirektor " tihti mehe kabinetti , raamatupidaja juurde või kolmandasse-neljandasse kohta andmete jahile jooksma . </s> <s> Tagasitulekuga polnud tal just kiiret ja nii jäin vahetevahel üsna kauaks päris üksi aktide ja aruannetega . </s> </p>
<p> <s> Imelik , paberid , mis mind Ukuarul olid ärritanud , vihastanud ja õnnetuks teinud , tundusid nüüd vajalikena ja nendega tegelemine üsna meeltmööda . </s> <s> Või tuli see sellest , et ma võisin laua tagant tõusta niipea , kui soovisin , ajada ulu alt välja mootorratta ja kihutada mõnda metskonda . </s> <s> See oli minu asi , kuidas ma tööaja jaotasin , kui palju sellest kantseleis istusin või kui palju metsi mööda hulkusin . </s> <s> Direktor Vahtramäe nõudis ainult , et töö oleks tehtud ja kõik korras . </s> </p>
<p> <s> Mõned päevad pärast kolimist istusin tööruumis ja kontrollisin veel kord metskondade seemnevarusid , kui Epp tuli uudisega : </s> </p>
<p> <s> " Kaili , tead ka – Oll on andnud direktorile lahkumisavalduse – ta läheb meilt ära . " </s> </p>
<p> <s> " Head teed ! " ütlesin pead kergitamata . </s> <s> Tundsin siiski , kuidas Epp mind üle laua puuris , nagu usuks ta ikka veel , et mind võiks huvitada see , mis Heino Oll teeb . </s> <s> Kuigi ma mitu korda olin kinnitanud , et ma mitte Olli pärast Ukuarult ära ei tulnud , näis Epp ikka veel seda arvavat . </s> <s> Ent lõppude lõpuks on see igaühe oma asi , mida ta arvab või mõtleb . </s> <s> Et Heino Oll Liivalaialt lahkub , on täiesti seaduspärane . </s> <s> Liivalaia pole koht Olli-taolistele . </s> <s> Mees , kes on töötanud akadeemia juures ja ministeeriumis , võis ainult eksituse tõttu Liivalaiale sattuda . </s> <s> Kui see eksitus talle nüüd selgeks on saanud , siis on päris loomulik , et ta siit lahkub . </s> <s> Head teed ! </s> </p>
<p> <s> Vist ei saanud Epp küllaldast tasu oma uudise eest , sest hetke pärast andis ta edasi käsu : </s> </p>
<p> <s> " Võta kultuuride projektid ja mine direktori kabinetti ! " </s> </p>
<p> <s> " Mis seal on ? " küsisin tõustes . </s> </p>
<p> <s> Epu nägu tõmbus muigele : </s> </p>
<p> <s> " Küsi parem " kes ? " </s> <s> ! Ukuaru Arras , sinu endine mees . " </s> </p>
<p> <s> " Seda lisandit poleks tarvis ! " vastasin rahulikult . </s> <s> Võtsin paberid ja läksin läbi pika koridori . </s> <s> Koputasin kergelt direktori kabineti uksele ja astusin sisse . </s> </p>
<p> <s> Kõik oli selles ruumis , nagu oli tol esimesel korral . </s> </p>
<p> <s> Põdrapulli võimas rind jämeda kaela , suure pea ja kümneharuliste sarvedega vaatas madalavõitu aluselt otsekui põranda seest . </s> <s> Selle kõrval , laia laua taga istus Jaanu Vahtramäe ja tema vastas , selg ukse poole , Peet Arras . </s> <s> Kui ma sisse astusin , liigutas viimane end ja mulle tundus , nagu peaks mees aru , kas tõusta või mitte . </s> <s> Tõusis ometi ja nihutas mulle tooli lähemale . </s> </p>
<p> <s> Ja nüüd oli siin tõepoolest kõik nagu tookordki . </s> </p>
<p> <s> " Kui mulle veel aega antakse , tahaksin proovida mõnele nõmmekünkale ribakultuuri – kaski ja mände vaheldumisi , vohh ! " seletas Arras üle laua direktori poole vahtides . </s> <s> Kui ta korraks minu poole vaatas , siis niisuguse laia koondumatu pilguga , mis näeb rohkem metsa kui puid . </s> </p>
<p> <s> Tema " vohh ! " kõlas ikka endist viisi nagu püssipauk , harkiaetud sõrmed vehkisid läbi salkus juuste , kuid ta suunurkades olid sügavad jooned , ta õlad pruunis kunstnahast jopis paistsid nurgelised ja ma tundsin , et ei saaks talle enam öelda " poisike " . </s> </p>
<p> <s> Direktor Vahtramäe näis olevat unustanud , miks ta oli lasknud mind kutsuda . </s> <s> Ta kuulas tähelepanelikult Arrast , kes , jätkates pooleliolevat juttu , kinnitas , et kased nõmmel päris hästi arenevad ja et kase-männi ribakultuurid võiksid märgatavalt parandada huumusevaest pinnast . </s> <s> Kumbki meestest ei küsinud minu arvamist ja nõnda tundsin end üsna üleliigsena . </s> <s> Aga siis , kui tahtsin nimetada , et tulin vist sobimatul ajal , pöördus direktor minu poole : </s> </p>
<p> <s> " Kuuled , kui huvitavad plaanid ! </s> <s> Ja kui sa nüüd korra juba Ukuarule sõidad , võiksite seal vaadata ja kokku leppida , kuhu õieti need katsekultuurid teha . " </s> </p>
<p> <s> Ma ei taibanud , miks pidin Ukuarule sõitma . </s> <s> Metsakülv algab seal alles mõne päeva pärast , kõik ettevalmistused selleks peaksid olema juba tehtud – praegu polnud mul mingit vajadust Ukuaru metskonda minna . </s> </p>
<p> <s> Eksisin . </s> <s> Vajadus oli , ootamatult omalaadne , isegi ehmatav . </s> </p>
<p> <s> " Jah , nii . </s> <s> Sinu esimest metsa pole enam ollagi , " pöördus ka Arras minu poole , kui direktor asja ära oli rääkinud . </s> <s> " See , mis ma kartsin , on käes . " </s> </p>
<p> <s> Minu esimene mets ... ; </s> </p>
<p> <s> " Kuningas vannub küll , et tema midagi ei tea , et võib-olla mingisugused metsloomad või siis vanamoor , see pooltotakas . </s> <s> Nii või teisiti – taimed on maa seest välja tiritud . </s> <s> Puhas töö . " </s> </p>
<p> <s> Nüüd alles hakkasin taipama . </s> </p>
<p> <s> " See kuusekultuur seal Mägedel ... ; Kuninga koplis ... ; See hakkas ju nii ilusasti kasvama – peaaegu sada protsenti . " </s> </p>
<p> <s> " Vohh ! </s> <s> Ja nüüd on ta sada protsenti läinud ! " </s> </p>
<p> <s> Arras tõusis . </s> <s> Sain aru , et pean kohe temaga kaasa sõitma . </s> <s> Akt ei pane küll enam metsa kasvama , kuid ta tuleb teha ja pole mõtet sellega viivitada . </s> </p>
<p> <s> Ruttasin elukohast läbi , vahetasin riided , tõmbasin jalga pikad püksid ja ajasin selga tuulekindla jaki . </s> <s> Minu " hobu " metsamajandi garaažis oli alati sõiduvalmis . </s> <s> Võisime minna . </s> </p>
<p> <s> Arras laskis mul ees sõita . </s> <s> Ei tea , kust see viisakus küll tuli – kas ta kahtles mu sõiduosavuses või tahtis näha , kuidas sadulasse sobin . </s> <s> Muidugi polnud ma veel kuigi osav sõitja ega proovinudki üleliia kihutada . </s> <s> Tee oli küll sirge ja kaugele nähtav , kuid täis munakaid ja lahtist liiva . </s> <s> Sõitsin põhimõttel : kes pikkamööda läheb , see kaugele jõuab . </s> <s> Imelikul kombel oli seekord ka Arrasel aega . </s> </p>
<p> <s> Pärast seda sügisest kurba autosõitu polnud ma Ukuarule jalga tõstnud . </s> <s> Olin käinud küll Ukuaru metskonnas tehnikute ja metsavahtide juures , olin Arrasegagi mõned korrad metsas kokku sattunud , kuid Ukuaru orust olin ikka kaugele hoidunud . </s> <s> Nüüd ei saanud ma temast eemale põigata . </s> <s> Sõitsin ja tundsin , kuidas mu süda tõuseb kurku . </s> <s> Surusin teda väevõimuga õigele kohale tagasi . </s> <s> Pidin olema tugev , pidin olema kivi . </s> </p>
<p> <s> Natuke maad enne orgu ilmus Arras mu kõrvale . </s> </p>
<p> <s> " Sõida edasi , ma kutsun Minna kaasa ! " hõikas ta minust mööda sõites . </s> <s> Hetke pärast kadus ta teekäänaku varju . </s> </p>
<p> <s> " Kas unustasid hommikul lapse luku taha panemata ? " küsisin mõttes , rind täis pressivat valu . </s> <s> Tundsin selgesti , et olin endale üle jõu käiva osa võtnud . </s> <s> Õige oleks olnud Liivalaialt ära minna , Ukuarust kaugele , kaugele . </s> </p>
<p> <s> Ükskõik kui tasa ma nüüd sõitsin , tee viis mind ikkagi Ukuaru orust läbi . </s> </p>
<p> <s> Oh , see on isesugune paik , see Ukuaru org . </s> <s> Sa võid teda vihata , aga sa pead teda ka armastama . </s> <s> Ja lahti ta sind ei lase . </s> </p>
<p> <s> Imelik , mulle tundus , et org oli kasvanud , veelgi laiemaks muutunud . </s> <s> Võib-olla tuli see sellest , et vana pikk maja tee äärest oli kadunud ja selle koht tasandatud . </s> <s> Ainult kasepaar kasvas endisel paigal , märkides ukseesist , kus ma nii paljudel õhtutel kumava taeva poole ebamäärases igatsuses olin vaadanud . </s> <s> Järv teisel pool teed oli tõusnud kõrgele – ta oli ääreni vett täis , kuigi vesiväravad olid lahti tõmmatud ja oja endist viisi kobrutades elas . </s> <s> Ja sealpool järve valendasid kaks maja – üks püsti rohelisel metsafoonil , teine tagurpidi vees ... ; Aga seda , keda ma üle kõige oleksin tahtnud näha , mulle ei näidatud ja mind ei näidatud temale . </s> <s> Arras ei palunud end oodata ega maja juurde sõita ; ma tegin südame kõvaks ja sõitsin edasi Mägede poole . </s> </p>
<p> <s> Uskumatu , kui lühike oli nüüd tee Ukuarult Mägedele – jah , muidugi , ka Liivalaialt Ukuarule polnud see enam endisega võrreldav . </s> <s> Mägede künkad mustasid – seal ootasid sügisel ülesharitud metskonnamaad seemendamist . </s> <s> Kaks pooleliolevat maja , üks ühel , teine teisel pool oja näitasid tulevasi metsavahi-elukohti . </s> <s> See siis oligi see Arrase suur seaduserikkumine , mis teda prokuröriga ähvardas . </s> <s> Viha-Mihkli " lossi " kohendades oli Arras küll ka mõnes asjas üle ettekirjutuste hüpanud , kuid see maja jäi endisele vundamendile , mis on vist peaasi . </s> </p>
<p> <s> Viha-Mihkli aknad helkisid kaugele ja meelitasid lähenema . </s> <s> Ei , ka seestpoolt polnud need enam ajalehtedega kinni kaetud . </s> <s> Teadsin , et majasse oli tehtud kaks korterit , üks Mihklile ja teine uuele kaadritöölisele , kes varsti pidi kohale tulema . </s> </p>
<p> <s> Kevadekuulutajad siutsusid ojaäärses võsas , lõõritasid taeva all ja vilistasid sangleppade ladvus ... ; </s> </p>
<p> <s> " Sa elad siin nagu mõisnik , " ütlesin Viha-Mihklile , kes seisis aiamaal , labidavars peos . </s> </p>
<p> <s> " Nagu kuningas ikka ! " uhkustas vanamees rinda ette ajades . </s> <s> " Teist kuningat ju Mägedel enam pole . " </s> </p>
<p> <s> " Kuhu ta siis kadus ? " </s> </p>
<p> <s> " Säh-noh-jah , eks ikka Liivalaiale ! " tuli lõbus vastus . </s> <s> " Eile viis auto viimase varanduse , ise nägin . " </s> </p>
<p> <s> " Või nii . </s> <s> Siis oled sa praegu küll Mägede ainuvalitseja . " </s> </p>
<p> <s> Viha-Mihkel mügistas naerda , pühkis mullase peoga üle suu ja teatas : </s> </p>
<p> <s> " Kus ma's ... ; Kuningas jättis vanamoori maha . </s> <s> Näe , kõlgub praegugi seal kaevu juures . " </s> </p>
<p> <s> Pöörasin pilgu sinnapoole , kuhu sihtis Viha-Mihkli labidavars . </s> <s> Jah , seal ülejõe naabri õues liikus küll keegi . </s> <s> Aga kuidas see Kuningas siis niiviisi ... ; ? </s> </p>
<p> <s> " Säh-noh-jah , mis ta selle poolhulluga seal alevikohas tegema oleks hakanud ? </s> <s> Ega seal pole lehmi lüpsta ega sigu sööta . </s> <s> Reostab muidu ainult uut maja ja on põigiti jalus , " õigustas Viha-Mihkel endist sõbrameest . </s> <s> " Ja mis sel mooril siingi häda ? " </s> </p>
<p> <s> " Ta sureb ju nälga ! " </s> </p>
<p> <s> " Kes metsas enne nälga surnud ! ? " </s> </p>
<p> <s> Viha-Mihkel vajutas labida mulda otsekui märgiks , et sellel teemal ei tasu enam rääkida . </s> <s> Tal oli seal juba kaks parajat istutamisauku valmis kaetud ja nüüd asus ta agarasti kolmandat tegema . </s> <s> Pärisin , milleks ta neid teeb . </s> </p>
<p> <s> " Näe , anti käsk , et olgu seks ajaks valmis , kui puud metskonda jõuavad , õunapuud muidugi . " </s> </p>
<p> <s> " Ah-haa ! </s> <s> Nii et päris käsu korras rajavad Ukuaru mehed aedu ! " </s> </p>
<p> <s> Naersin . </s> <s> Tema naeris samuti : </s> </p>
<p> <s> " Säh-noh-jah , kus sa hing pääsed ! </s> <s> Eks sa tunne ise meie peremeest : kui käsk antud , tuleb täita . </s> <s> Muidu on kuri karjas . " </s> </p>
<p> <s> Lasksin veel kord pilgu üle Viha-Mihkli üleskohendatud eluaseme , üle valendava eterniitkatuse , üle suurte ruutudega akende ja üle elektriposti õues . </s> <s> Pidin ütlema , et ei märka , et see käsutäitmine kahjuks on tulnud . </s> <s> Vanamees jälgis mu pilku , mõistis ning tunnistas : </s> </p>
<p> <s> " Nii ta on . </s> <s> Üks elab noorena , teine vanana – igaühele on oma aeg määratud . " </s> </p>
<p> <s> Minul oli nüüd aeg minna . </s> <s> Läbi pea tuksatas siiski mõte : kas uurida seda metsatapjat Viha-Mihkli käest . </s> <s> Aga ei , enne , kui ma ise pole midagi näinud , pole mõtet pärida . </s> </p>
<p> <s> Arras ja Minna ootasid mind juba ojasillal . </s> </p>
<p> <s> Minna ... ; Jah , ka Minna oli ju nüüd üksi , ta oli saatnud oma poja kaugele . </s> <s> Tumedad rõngad Minna silmade ümbert olid küll peaaegu kadunud , kuid ta pilgu põhja oli jäänud nukker helk . </s> </p>
<p> <s> Imelik , seal ojasillal hakkas mu süda pekslema mingis senitundmatus segaduses . </s> <s> Ülekohus , mis mulle oli tehtud , segunes kummalisel moel sellega , mida Peet Arras ja Minna pidid taluma , ja sellest tekkis nagu üks suur hargnematu valukera . </s> <s> Aga mõne hetke pärast , kui me hakkasime kolmekesi liikuma metsa poole , mõistsin , et meid ometi ühendab midagi , mis on suurem ja kestvama tähtsusega kui meie isiklik valu , vimm või solvumine . </s> </p>
<p> <s> Läksime Kuninga õuest läbi . </s> <s> Mulle meenus nii selgesti , kuidas meid siin esimest korda vastu võeti . </s> <s> Siis oli siin elu – sumisesid mesilased , prääksusid pardid , vingus koer ; perenaine seisis keset õue ja peremees käsutas lärmakalt : " Sissepoole , muudkui sissepoole ! " </s> <s> Nüüd valitses kõikjal surma ja kõdu kuulutav vaikus . </s> <s> Akna ees rippus hall kate , mingi tekinäru , ja kuigi ma nägin , et selle serv liikus , ei vastanud meie koputamisele keegi . </s> <s> Uks oli seestpoolt riivi lükatud . </s> <s> Võib-olla oli seal veel puugi taga . </s> </p>
<p> <s> Läksime sadakond meetrit edasi . </s> <s> Siit , sellelt künkalt , oleks pidanud algama minu mets , minu esimene mets . </s> <s> Mõnekümne aasta pärast oleks see sulanud kokku põlismetsalaamaga . </s> <s> Istutamisjärgsetel päevadel käisin siin üsna sageli vaatamas ja kuusehakatised tõotasid hästi juurduda . </s> <s> Nüüd aga ... ; Siin kasvas küll haava- ja kasevõsa , ka mõned näritud männisabrikud ... ; aga kuhu olid kadunud kuused ? </s> </p>
<p> <s> Keda pidin ma süüdistama , Minnat , Arrast või iseennast ? </s> <s> Seda , mis kaugel toimub , me näeme , aga seda , mis me oma värava all juhtub , me ei märka . </s> </p>
<p> <s> Kui inimene torkab seemne või puutaime mulda , ei tohi ta ennast unustada ega hooletuks jääda . </s> <s> Ta peab olema valvel , et kaitsta oma puud , et kaitsta seda aasta , kaks , kolm , kümme , mitukümmend aastat . </s> <s> Ta peab teadma , et ta puul on palju vaenlasi , selle võib tappa põud , vesi , külm , torm või tuli , mõni loom , putukas või seen ... ; Selle võib tappa inimene . </s> </p>
<p> <s> Kõige suurem tapja ongi vist küll inimene , mitte üksnes säärane pooltotakas vanaeit , kes oli minu kuusetaimed üles kiskunud ja lehmadel ära tallata lasknud , vaid mõnigi kord ka täiesti terve mõistusega inimene , kes peab end looduse valitsejaks . </s> <s> Inimene ei mõtle alati , et puu kasvab aeglasemalt kui tema ja juba sellepärast on ta pühadus . </s> </p>
<p> <s> Oma hävitatud tööd nähes tundsin meelehärmi ja kurbust , aga sealsamas andsin tõotuse : " Ma külvan uuesti . </s> <s> Ma istutan uuesti . </s> <s> Ja olen valvsam . </s> <s> Minu mets peab hakkama kasvama . " </s> </p>
<p> <s> Kui olime vaadanud , mis vaja , istus Minna võrrile ja sõitis edasi – tal oli sel päeval tarvis veel mitmeid asju näha . </s> <s> Jäime jälle Arrasega kahekesi . </s> <s> Lükkasime rattaid läbi vana kulu tee poole . </s> <s> Vaikisime . </s> <s> Arrase samm paistis võõras , lohisev ja väsinud . </s> <s> Jõudsime juba peaaegu teeni , kui ta algas ootamatult : </s> </p>
<p> <s> " Mul oleks üks jutt , õigem – palve . </s> <s> Sa muidugi tead , võib juhtuda , et mul tuleb minna ... ; pattu kahetsema . </s> <s> Loodan , et sa siis ... ; tuled Ukuarule . " </s> </p>
<p> <s> Hoidsin hinge kinni . </s> <s> Ootasin . </s> <s> " Siis ... " </s> <s> Aga muidu sa ei kutsu ? </s> </p>
<p> <s> " Kui sa ei taha praegust ametit ära anda , võiksid rattaga käia . </s> <s> Ainult et elaksid Ukuarul . " </s> </p>
<p> <s> Võiksin rattaga käia ... ; Jah , muidugi , ma võiksin . </s> <s> Tee on hea , läheb iga päevaga paremaks ja hoitakse kogu talve lahti . </s> <s> Ainult – ma pean selle ettepaneku üle järele mõtlema , hästi järele mõtlema ... ; </s> </p>
<p> <s> Vaatasime mõlemad korraga üles ja me pilgud kohtusid . </s> <s> Ma ei tea , mis ta mu näolt luges , kuid ta ruttas lisama : </s> </p>
<p> <s> " Ei tahaks , et Jaan hulkuma läheb . " </s> </p>
<p> <s> Jaan ... ; kas see on tõesti ainult Jaan , kes mind vajab ? </s> <s> Kui nii , siis peab sulgi olema veel aega , et kõike hästi järele mõelda . </s> <s> Sellepärast – ära nõua , et ma su kutset praegu tõsiselt võtaksin , ära oota vastust . </s> </p>
<p> <s> Nii vist mõtlesin ja et kõige raskemast üle saada , pärisin : </s> </p>
<p> <s> " Kas sa tõesti usud , et prokurör ... et su asi nii tigedaks võiks minna ? </s> <s> Selleks peavad olema ometi tõsised põhjused . " </s> </p>
<p> <s> Ta ilme muutus , pinge lõtvus ja ta ütles peaaegu lõbusalt : </s> </p>
<p> <s> " Pagan seda teab , missugused need tõsised on või missugused mitte . </s> <s> Minu vanaisa rääkis ikka , et kui tsaariaegse kroonu majandusülem kolm aastat ametis seisis , siis oli ta hinge peale juba nii palju pattusid kogunenud , et teda ilma kohtuta istuma võis panna . </s> <s> Vohh ! </s> <s> Mina arvan , et meie-aegse metsaülemaga on mõnikord sama lugu – muidugi , kui ta just , käed rüpes , vahtida ei taha . " </s> </p>
<p> <s> Muigasin . </s> <s> Mu kõrvus hakkasid kumisema kaks tuttavat sõna : organiseeri ja kombineeri ... ; Kui sa nii mõistad , oled omadega mäel , kui ei ... ; </s> </p>
<p> <s> Nii või teisiti , kuid ma ei soovi , et sina , Peet Arras , oleksid vahtinud , käed rüpes , või et sa edaspidi seda tegema hakkaksid . </s> </p>
<p> <s> Sõitsime Ukuaru poole . </s> <s> Kahel pool sirget teed mühises kevadine mets . </s> </p></div2></div1>
    </body>
  </text>
</TEI>
</teiCorpus>
</teiCorpus>
