<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Duubel kaks </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Duubel kaks </head>
<p> Tütardele </p><div2 type="alaosa"><head> I peatükk </head>
<p> <s> Nõlvak oli tõesti ilus . </s> <s> Kui tüdruk mäest üles jooksis , jooksis ta otse sinisesse taevasse , et siis hingetuna visata end kõhuli pehme valge pilvepadja peale . </s> <s> Seda oligi tarvis . </s> <s> Seda taevasse jooksmist . </s> <s> Kõik pidi olema täpne . </s> <s> Just siis , kui tüdruk maa servale jõudis , kikivarvule tõusis , et pilvele viskuda , jah , just hetk enne seda , kui ta , käed taevasse sirutatud ja säärelihased hüppepingul , täie hooga prantsataks kõhuli vastu kivist teeperve - sest midagi muud seal üleval ju polnud , tolmune maantee vaid - pidi teda hüütama . </s> <s> Mitte murdosa sekunditki varem . </s> <s> Täpselt . </s> <s> Nii , et ta kikivarvastelt täiele tallale maanduks , pinge sääremarjades annaks järele , järsu peapöördega viskuksid pikad juuksed üle õla , ja vaataja näeks ta nägu , otse kaamerasse pööratud , hämmeldunud , küsivat , ilusat noort nägu . </s> <s> Väga noort nägu . </s> <s> Marge kartis , et ta hüüdmisega hilineb ja tüdruk kukub kividele . </s> <s> Kukub end veriseks ja võtted peavad pooleli jääma . </s> <s> Kuni marraskil nahk kärna kasvatab . </s> <s> Ja kärn maha koorub . </s> <s> Ja punetavad kohad grimmi alt enam välja ei paista . </s> <s> Aga siis on ehk ka viimased ilusad ilmad läinud . </s> <s> Ja tuleb jälle sinist taevast oodata . </s> <s> Ja ühteainukest valget pilve . </s> <s> Samasse kohta . </s> <s> Ei , see on võimatu . </s> <s> Seda ei jõua elu seeski uuesti ära oodata . </s> <s> Tänastki on liiga kaua oodatud . </s> <s> Mitu päikselist päeva siin valget pilve ootamas käidud . </s> <s> Ja nüüd ta on . </s> <s> Aga ainult minuti , või veel vähemgi . </s> <s> Kui kaamera asendit pilve liikumise järgi veidi muuta , siis ehk kaks minutit . </s> <s> Aga mitte rohkem . </s> <s> Marge pidi hüüdma täpselt . </s> <s> Mitte varem . </s> <s> Ja jumala pärast mitte hiljem . </s> <s> Kaameral tuli kinni püüda kikivarvule tõusnud jalad . </s> <s> Efekt pidi olema täielik - tüdruk on taevas , täiesti taevas ! </s> <s> Vaatajale tuli jätta mulje , et taevasinine kitsas triip eraldab juba tüdruku taldu maa servast , et tüdruk ongi juba õhus ! </s> <s> Ja siis see hüüe , see aegluubis maandumine täistallale , jah , siis see mäng säärejooksuga , kaamera järsk tõus piki tüdruku selga , millel lainetavad pikad heledad viskevalmis juuksed - vise - nägu - silmad Küsimus . </s> <s> Ootus . </s> <s> Kõik oli hoolikalt läbi mõeldud . </s> <s> See pidi olema vaataja esimene kohtumine kangelannaga . </s> <s> Meeldejääv kohtumine . </s> <s> Säravsinise taeva foonil hallikassiniste silmade veidi hämmeldunud küsimus . </s> <s> Just nimelt küsimus . </s> <s> Väga noorelt inimeselt . </s> <s> Noorelt tüdrukult . </s> <s> Otse vaatajale . </s> <s> Enne veel , kui algab " story " , peab kostma küsimus : " Mis on ? " </s> <s> Või : " Mis on lahti ? " </s> <s> Või lihtsalt : " Mis ? " </s> <s> Jah , kõige parem on lihtsalt - " Mis ? " </s> <s> See jätab otsad lahti . </s> <s> Vaataja jaoks . </s> <s> ( " Mis sa tahad ? " , " Mis sa veel tahad ? " , " Mis sa üleüldse tahad ? " </s> <s> jne. ) . </s> </p>
<p> <s> Režissöör , lühike jässakas mees , huuled tihedalt kokku surutud ja ninajuurel pidevast pingest sügavad vaod , vaatas , pea kuklas , üksisilmi valget pilve . </s> <s> Hetk oli saabunud . </s> <s> Hetk tuli kinni püüda . </s> <s> Iga hinna eest . </s> <s> " Kohtadele ! </s> <s> Valmis olla ! </s> <s> Võte ! " hüüdis ta , pilku pilvelt pööramata . </s> <s> " Oodake nüüd ! </s> <s> Puuder ! " pomises Helga , tüdruku mäest üles-alla tormamisest märga otsmikku tupsutades . </s> <s> Tema oli vist platsil ainus , kel tõesti tüdrukuga tegemist oli . </s> <s> " Sa pead ilus olema . </s> <s> Suur plaan tuleb ju kohe otsa ! </s> <s> Keegi peab selle peale ikka ka mõtlema ! " </s> </p>
<p> <s> Operaator nihutas end veidi paremale - pilv oli liikunud . </s> <s> Valgustajad muutsid hiiglaslike fooliumplaatide kaldenurka . </s> <s> Nagu ulakad koolipoisid , kes päikese peegliga kinni püüavad ja plikale otse silma saadavad . </s> <s> Ainult et nende kipras kulmud ja tappev tõsidus asja juures ajanuks segadusse iga kõrvalseisja . </s> <s> Õnneks neid polnud . </s> </p>
<p> <s> Tüdruku süda põksus . </s> <s> Ta ei teadnud isegi , oli see hirm , oli see vastutusetunne , arusaam hetke kordumatusest ? </s> <s> Jah , nüüd pidi see juhtuma . </s> <s> Just nüüd . </s> <s> Tüdruku keha tõmbus pingule - temas oli valmisolek . </s> <s> Täielik valmisolek . </s> </p>
<p> <s> " Olete valmis ? </s> <s> Kiiremini . </s> <s> Kiiremini ! </s> <s> Kurat ! </s> <s> Pilv ! " </s> <s> Tüdruk tundis , kuidas grimeerija külmad sõrmed vastu ta lauge puutusid ja kergelt värisesid . </s> <s> " Noh , mine ! " </s> <s> Tüdruk tegi silmad lahti - Helga näol oli muutumatu muie . </s> <s> Tema pruunid silmad olid surmtõsised nagu alati . </s> <s> Tema väike kõhna nägu näis eksisteerivat omaette , nägu näis olevat peaaegu kivistunud - silmad ikka nööpterased ja tõsised , kortsudeta vaod siledatel põskedel , huuled kitsaks triibuks surutud ja siis see tekkinud joon omakorda laiustpidi veel pikemaks ja kitsamaks venitatud , ja siis otsad kergelt ülespoole painutatud . </s> <s> See kõver moodustis lõppes kummalgi pool isevärki reljeefse komaga . </s> <s> Koma oli kui kaitsevall , millest vaenujõud üle ei pääsenud . </s> <s> Tüdruk oli näinud kord grimeerimistoas pisaraid üle Helga näo jooksmas . </s> <s> Nad olid kahekesi toas . </s> <s> Tüdruk oli tasane nagu ikka . </s> <s> Helga oli alul küll ühtteist suusoojaks küsinud , siis kui ta juustesse rulle keeras . </s> <s> Aga kui ta fööni sisse lülitas , siis ei üritanud temagi enam sellest urinast üle seltskondlik olla . </s> <s> Olid niisama kumbki omaette . </s> <s> Juuksed peaaegu kuivad , klõpsatas lüliti , föön vaikis , ja Helga võttis , rulle lahti keeramata , grimmi tegemise ette . </s> <s> Tüdruk pani silmad kinni . </s> <s> Võibolla varem kui vaja oleks olnud , aga kes seda teab , millal ookrivärvi švamm laugudeni jõuab , parem on juba ette valmis olla . </s> <s> Pealegi meeldis talle suletud silmi ja pead toetades leentoolis istuda ja tunda Helga jahedaid näppe ning otsekui niisket suurepoorilist käsna oma nägu voolimas . </s> <s> Just nimelt voolimas ja mitte maalimas . </s> <s> Oli , nagu oleks tema pea ja rindki , mis suure dekoltee pärast kõrgemalt samuti tääniga üle tupsutati , olnud kellegi büst , kohe-kohe valmis saamas , meistri käest viimast lihvi vastu võtmas , kerget läiget üle hinnalise voolitud puu . </s> </p>
<p> <s> Mis puu ta küll olla võiks ? - mõtles tüdruk suletud silmil . </s> <s> Midagi pidi õunapuust tehtama ? </s> <s> Õunapuu võiks ta küll olla , õunapuu oli päris jäme olnud , kui augustitorm ta toa ees maha murdis . </s> <s> Tema pea jämedune küll , ja rohkemgi . </s> <s> Vanaema oli kõik oma lapsed selle puu õuntega üles kasvatanud ja oli neid vinne lastelastelegi jätkunud , nii et kõhud lahti . </s> <s> Vanaema meelest oli puu küll selleks ajaks päris metsikuks läinud - ei need enam süüa sünni ! - aga laste meelest olid need head õunad , pealegi õunasupiks kõlbasid nad ka vanaema arust . </s> <s> Oksad olid kõrgel ja samblased , ega lapse jaks raputades puust üle käinudki . </s> <s> Aga tuuled tõid lastelegi puu alla magusaid ussitanud palasid , pealegi oli suure oksa küljes , mis end õuemuru kohale laotas , jämedast köiest kiik , ja head hoogu tehes sai üsna mitu õuna alla kukutada . </s> <s> Noh , küll sügis nad sealt kõrgemaltki alla ajas , ja mis alla ei tulnud , jäi lindude roaks . </s> <s> Tea , mis selle õunapuu tüvest ka sai ? </s> <s> Mis tast ikka sai , küllap pandi pliidi alla või saunakööki suure musta paja alla . </s> <s> Parem oleks küll , kui sellega oleks leivaahju köetud , aga see mõte oli juba puhas enesepettus , selleks ajaks polnud poes enam leivajahugi müüa , ja kes selle leivaga oleks jaksanud jännata - vanaema oli siis juba üsna vana ja ajas niisama poeleivaga läbi , kuigi " see üks õige asi polnud " . </s> <s> Pealegi nii vähese leiva jaoks , mille üks inimene jaksab nädalaga ära süüa - ja üksi vanaema nüüd enamasti ju oli - ei tasunud suurt leivaahju kütma hakatagi . </s> </p>
<p> <s> Õunapuu pidi kõva puu olema . </s> <s> Pidi või ? - arutas tüdruk endamisi . </s> <s> Kesse siis küll seda saagida ja lõhkuda jaksas , jäi ehk niisama vedelema . </s> <s> Ei , õue peale küll ei jäänud . </s> <s> Algul oli . </s> <s> Kui tüdruk järgmisel hommikul onu juurest koju tuli , oli tormi murtud puu upakil õuemurul nagu ohtu aimav kull pesa peal , tiivad ähvardavalt kaardu kehitatud . </s> <s> Niisugune hiigelkull oli vana õunapuu mahamurtuna toa ees õue peal . </s> <s> Ja talumaja pisikeses aknaruudus paistis vanaema kahvatu nägu . </s> <s> " Ah tulid ? </s> <s> Torm tegi meie õunapuu kutuks . </s> <s> Nägid sa ? " ütles vanaema ja läks kähku akna alt tagakambri . </s> <s> " Tea , kus need juuksenallid kõik kadunud on ? </s> <s> Pää na sassis . " </s> <s> Vanaema hääl andis ära , et talle kangesti nutt peale tikkus . </s> <s> Tüdruk tahtis sel korral isegi nutta , aga vanaema häält kuuldes ehmatas ta ära - polnud ju vanaema selle hobusegi juures nutnud , kellel lehm soolikad seest välja kaevas ja kelle külamehed viimaseks hingetõmbeks koju koja alla talutasid - vähemasti tüdruku nähes ega kuuldes mitte . </s> <s> Seepärast ei teadnud tüdruk , mismoodi vanaema lohutada , ja jäi nõutult läbi tillukeste ruutude ja hallikstõmbunud marlikardina õunapuud vaatama . </s> </p>
<p> <s> " Oi , ma unustasin eile juukseklambrid pesuruumi kraanikausi ääre peale ! " ütles tüdruk äkitselt ja avas silmad . </s> <s> Peeglist paistis vastu Helga kahvatu nägu , kumbagi põske pidi veeremas suur pisar . </s> <s> Kähku libises käeselg üle näo . </s> <s> Tagasipööratud käsivars peatus otsaesisel . </s> <s> " Ruum on umbne , higi jookseb nägupidi alla , " oli Helga seepeale öelnud . </s> <s> Aga tardunud muie suunurkades oli olnud ja jäi . </s> <s> " Imelik , kuidas ta niiviisi nutta sai , kui ise muigas ? </s> <s> Mina küll ei saaks , " mõtles tüdruk . </s> <s> Ta ei mõelnud , miks Helga nuttis . </s> <s> Jah , tüdruku mõte jäi kinni suunurkade taha . </s> <s> Nagu kaitsevall , millest võõrad vaenujõud üle ei pääse , need kaks reljeefset koma . </s> <s> Sedasi oli Helgal natuke üleolev ilme , ja nii ei tihanud keegi tõesti kaugemale tungida ning teda küsimustega tülitada . </s> </p>
<p> <s> Helga pani puudri käest , tüdruk astus mahapandud puupulga taha , et täpselt õigest kohast alustada . </s> <s> Päikest ja valget pilve oodates olid nad mitmel päeval mitmeid kordi kaadrit täpsustanud . </s> <s> Keegi polnud küsinud , kas tüdrukul valus ei ole paljajalu üle värskelt niidetud kõrrepõllu mäkke tormata . </s> <s> Tal oli valus . </s> <s> Väga valus . </s> <s> Õigupoolest oli tal talla all mitu veritsevat auku , mida ta õhtuti hotellitoas rivanooliga puhastada püüdis , millest aga ikka mädasegust vett välja immitses . </s> <s> Neil kõrretüügastel oli imelik komme ikka ja jälle samasse auku torgata . </s> <s> Tüdruku nägu moondus valust ja ta tänas õnne , et oli kaamera ja teiste poole seljaga . </s> <s> Paaril korral oleks ta äärepealt valju häälega oiatanud . </s> <s> Peas tagus ühtejärge : longata ei tohi , longata ei tohi ! </s> <s> Mis longata ! </s> <s> Õieti ei tohtinud üles jõudes hingeldadagi - nii kerge pidi olema see jooks taevasse , nii kerge , et vaataja lendutõusmist lausa ootaks , selles juba ette kindel oleks . </s> <s> Filmil oli lihtne pealkiri - " Lend " . </s> <s> Tüdruku meelest keegi kolmest peategelasest selles filmis lennuni ei jõuagi , ehkki igaüks seda omal viisil üritab . </s> <s> Õieti on lugu veelgi imelikum - sama skeem hakkab korduma . </s> <s> Kui üks kolmest on just-just õhku tõusmas , sinna paremasse , sinna kaunimasse , sinna mõtestatumasse olemasollu , siis tingimata keegi neist kolmest teeb midagi , mis lennu nurjab Kummaline , miks see stsenarist just sedasi selle loo välja mõtles ? </s> <s> Et nad ka tahavad niisuguseid kurbi lugusid kirjutada ! </s> <s> Tüdruku meelest võis ju vahetevahel ka sedasi juhtuda , aga see ei saanud ometi reegel olla ! </s> <s> Ah , ühel kolmest võiks see lendamine siiski õnnestuda ! </s> <s> Temal näiteks . </s> <s> Temal kui kõige nooremal . </s> <s> Kõige kergemal . </s> <s> Kõige ilusamal ? </s> <s> Ei , lihtsalt kõige õnnelikumal . </s> <s> Noh , kellelgi peab ju ometi vedama ka , kellelgi peab ometi õnne olema ! </s> </p>
<p> <s> Tüdruk oli hirmu unustanud . </s> <s> Ka ei kuulnud ta režissööri eksalteeritud hüüatusi ja vormikohast käsklust alustuseks . </s> <s> Ei märganud mõttesse vajununa isegi mitte seda , kuidas Marge kaamera ette astus ja oma monotoonsel , kergelt laulval häälel , tublisti kõrgemal kui see , millega ta tavaliselt rääkis , numbri hüüdis . </s> <s> Klapi plaksatus vastu musta tahvlit tõi tüdruku uuesti platsile ja nagu kauge kaja kumises ta kõrvus Marge hüüde lõpp : " Duubel üks ! " </s> <s> Sellele musta värvi tahvlile oli kriidiga kirjutatud filmi nimi ning needsamad hõigatud numbrid ja selle ülaosas oli liikuv ( hingega ? ) klots . </s> <s> Enne iga kaadrit hoidis režissööri abi tahvlit kaamera ees ja hüüdis samal ajal võidukalt üle prožektorite tarvis hiigelautol töötava jõujaama mürina mikrofonile kuuldavalt neid numbreid . </s> <s> Viimase sõna lõppedes pidi tahvel alati saama liistuga heleda plaksaka ja seepeale tuli Margel kiiresti kaadrist kaduda , et tõelisele filmielule mitte jalgu jääda . </s> <s> See oli hädapärane rituaal , mille järgi pilt ja heli hiljem omavahel klappima pandi , ja jumal seda teab , mis kõik veel . </s> <s> Tüdruk polnud sellesse eriti süvenenud , ja ega keegi seda talle seletama vaevunudki . </s> <s> Ka ei teadnud ta , kuhu on ja kuhu pole sünnis oma nina toppida , ning nii pidas ta paremaks ise mitte küsima minna . </s> <s> See-eest silmad ja kõrvad hoidis ta lahti ! </s> <s> Ja kui ta uudishimu niiviisi aeg-ajalt ka rahuldust leidis , ei märganud seda õieti keegi - vähemasti tahtis tüdruk , et keegi , mitte keegi seda tähele ei paneks ! </s> <s> Nende jaoks siin olid ju kõik need asjad nii iseenesestmõistetavad , võibolla paneks tüdruku teadmatus neid muigama Ah , ja neid asju tundus tüdrukule isegi liiga palju olevat , mida kõike nad arvasid , et ta teab ja oskab ja aru saab , aga mida ta sugugi ei teadnud , osanud ega mõistnud . </s> </p>
<p> <s> Ometi oli keegi , kes ta varjatud teadatahtmissoovi tähele oli pannud . </s> <s> See oli teine operaator . </s> <s> Mitte küll see kõige tähtsam mees kaamera taga , aga tassis ta neid kaameraid küll alalõpmata , seadis ja pani neid kokku , vahetas objektiive ja puhastas , ning augulistel külavaheteedel hoidis neid rappuvas bussis hellasti süles , et põrutus neile viga ei teeks . </s> <s> Platsi peal kamandas vaiksel häälel valgustajaid ja tema salapäraste käeliigutuste peale liikusid prožektorid ühest kohast teise , lülitusid siin sisse ja seal välja , kuni viimaks rahu majas oli . </s> <s> Seda " rahu " mõõtiski ta pisikese musta valgusmõõtjaga , ja algul tegi see toiming tüdrukule palju nalja - tuleb su juurde , vaatab sulle näkku , teinekord vaatab sulle silmagi , aga silma ometi ei vaata . </s> <s> Uurib ja uurib , paneb selle väikese musta asjavärgi sulle näo ligi . </s> <s> See mahub talle peopesasse . </s> <s> Ja siis on selline tunne , nagu hoiaks ta oma pikkade sõrmedega maast leitud linnupesa . </s> <s> Hästi õrnasti . </s> <s> Sõrmed peaaegu et puudutavad su põske ja näib , nagu võrdleks ta linnupesa sinu põsega . </s> <s> Et mis vahet neil on . </s> <s> Või siis hoopis linnupesa - ja sinu silmi Häh , sa võiksid talle siis kasvõi silma teha , ega ta seda ei näeks , kuigi ta sulle otsa vaatab ! </s> <s> Tema uurib su nägu nagu asja - oh ei , seegi on liiga palju öeldud , ta ju ei uurigi sinu nägu , tema ei näe ju üleüldse mitte sind , tema näeb valgust ! </s> <s> Jah , järele mõeldes pole see naljakas midagi , see on lausa ülev - näha valgust , ikka ja alati helendust , heledust , kuma ! </s> <s> Mõtle , missugune ilus töö - vaadata valgust ! </s> <s> Vaadata ikka ja alati valgust . </s> <s> Milline elukutse ! </s> <s> Kuni siis viimaks see valgusevaataja ei märka enam ei maju , ei inimesi , ei puid ega kive , isegi mitte merd ega taevast , lõppude lõpuks isegi mitte lampi , prožektorit , kuud , päikest , jaaniussist rääkimata - ainult valgust , valguse tugevust . </s> <s> Või nõrkust . </s> <s> Ja kui see talle siis kord juba nii omane on , et ta enam tööpäeva algust ja lõppugi tähele ei pane , aina valgust vaatab , mõõdab ja hindab , siis võib see olla üks eriskummaline elu küll , asjade ja inimesteta , üksnes valguse maailmas . </s> <s> Tüdruk oli midagi kuulnud astraalkehadest . </s> <s> Võibolla siis see mees ei olegi enam siin , meie hulgas , vaid hoopis seal , astraalkehade maailmas ? </s> <s> Ei , nii see asi vist ka ei käi ! </s> <s> Ta on ju ikkagi päris inimene , noh , see tähendab , et luust ja lihast nagu me kõik - kas ta siis ikka saab oma maist elu astraalkehade hulgas mööda saata ? </s> <s> Ega vist . </s> </p>
<p> <s> Aga tema , see valgusemõõtja , oli mingil mõistetamatul viisil näinud tüdrukut rohkem kui kõik teised . </s> <s> Kust ta muidu teadis , et tüdruk nii kangesti tahtis kasvõi üksainus kord läbi kaamera vaadata ! </s> <s> Et kuidas see kõik paistab ja on . </s> <s> Aga ta teadis . </s> <s> Ja näitas tüdrukule . </s> <s> Ja seletas . </s> <s> Ja ükskord andis raske käsikaamera , selle kullatüki , talle õlalegi . </s> <s> Vaadaku ja tundku ise , kuidas see asi käib . </s> <s> Teinekord jälle , õiget valgust oodates ja aega parajaks tehes , oli ta bussis talle erinevaid objektiive näidanud . </s> <s> Et kuidas ja mida nendega muuta annab . </s> <s> Oh kui põnev see kõik oli ! </s> <s> Aga ega seda õigeks küll ei peetud . </s> <s> Ometi , kuigi mees teistest ehk noorem oli , keegi lausa keelama või riidlema ka ei hakanud . </s> <s> Pigem ümbritses neid siis võõrastav vaikus . </s> <s> Aga kui mehi rohkem lähedusse juhtus , siis tögati ja lõõbiti küll . </s> <s> Tüdrukule ei öeldud otse midagi , öeldi mehele . </s> <s> Tema naeratas natuke häbelikult . </s> <s> Aga sedasi oli ta vist eluaeg naeratanud , sest tal oli näos kummagi põse peal oma kolm naerukortsu küll , samal ajal , kui igal teisel ainult üks oli . </s> <s> Pealegi keerdusid need naerukortsud keset põske sügava naerulohu ümber , ja see oli niisuguse tõsise mehe juures nii ootamatu , et selle asemel , et seda võõristada , tüdruk selle naeratuse kohe omaks võttis . </s> <s> Õieti oli see esimene asi , mille ta mehe juures omaks võttis . </s> <s> Ja mida ta juba proovivõtetegi ajast mäletas . </s> <s> Kõike muud , seda valguse vaatamist ja tervenisti töö sisse kadumist ja isegi seda põnevat kaamera ligi lubamist , võttis tüdruk vastu pelguse ja aukartusega , mis distantsi pigem suurendas kui vähendas . </s> <s> Aga need naerulohud ja naerujooned näos olid kohe omad ja enesele aru andmata piidles tüdruk vahel , kui ennast väga üksinda ja ebakindlalt tundis , mehe poole , et tema naeratust püüda . </s> <s> Ei mõelnud ta siis astraalkehadest ega kummalisest elukutsest . </s> <s> See naeratus oli nagu käegakatsutav asi , mis ta uuesti paika pani , talle julgust ja jõudu andis . </s> </p>
<p> <s> Klapi klõpsatus oli tüdruku nii järsku võtteplatsile tagasi toonud , et ta hetke abiotsivalt ja nõutult seisatas , enne kui üle pügatud kõrrepõllu mäkke jooksma hakkas . </s> <s> Selle lühikese hetkega oli ta ometi märganud naerulohkusid näos , paari meetri kaugusel , vasakul . </s> <s> Ja , imeline kergus jalgades , pistis ta jooksu ülesmäge . </s> <s> Jah , nüüd ! </s> <s> Nüüd ! - hõiskas keegi tüdruku sees ja ta lendas - taevasse , valgusesse , pilvedesse . </s> <s> " Kellel on põskedel naerulohud , peavad silmanurkades naerukurrud olema ! " käis õhuline mõte läbi ta pea . </s> <s> Niisama enesestmõistetavalt nagu tuul kahlas läbi ta lehvivaist juustest , lendas see üksik mõte läbi ta pea </s> </p>
<p> <s> Oli see vast jooks ! </s> <s> Oleks tüdruk ometi varem teadnud , et niiviisi joostes ei saagi kõrred torgata , nii vaevu-vaevu puudutasid ta tallad maad ! </s> <s> Olnuks olemata kõik see valu , kõik see hirmgi äkilise oiatuse või lonkamise ees ! </s> <s> Polnud vajagi karta - midagi ei saanud juhtuda , midagi ei võinud ilma pealgi juhtuda , kui sa oled seitseteist aastat vana ja sulle ju meeldib joosta , joosta mäest üles või alla , mööda siledat asfalti või kivist mereranda , olgu või kännulist raiesmikku pidi ! </s> <s> Asi siis nüüd see pisike küngas ei ole ! </s> <s> Mittekeegi nendest siin ei pea ütlema , et tema , tüdruk , sellega hakkama ei saa ! </s> <s> Nii hea on joosta , kui ees on sinine taevas , ainult taevas , sinu taevas - ei ühtegi hingelist ! </s> <s> Maailma lõpp . </s> <s> Taevailma algus ? </s> <s> Kes ütles , et maa on ümmargune ? </s> <s> Niisama kui kuu ja päike , niisama on taldrik ka maa . </s> <s> Olgu küll , et siin ta serv supitaldriku kombel üles tõuseb . </s> <s> Kohe , kohe on ta maa serval , ja siis pole muud , kui - hüvasti , kallis kõrrepõlluke , kallis mäenõlvake , kallis kiviklibuke , hall mullaraasuke , mina lähen ära teise ilma , taevailma sisse , käed juba lendamiseks laiali kui linnul tiivad Et kui see maaserv nüüd jalge alt kaob ? </s> <s> Mis pilvepadjast nad mulle küll rääkisid ? ! </s> <s> Et tahtku ma sinna sisse puhkama hüpata ! </s> <s> Milleks ? ! </s> <s> Mina ei tahagi puhata . </s> <s> Minul on jaksu veel küll . </s> <s> Mina tõusen lendu , küll minu käed mind kannavad - kuidas siis tiivad lindusid kannavad ? - kannavad mind läbi sinise , sinise , siis kui maa saab jalge alt otsa ! </s> </p>
<p> <s> Tüdruk ei näinud tõesti ei kivist maanteed , mis talle võinuks nüüd paista , ei okastraadiga karjamaad teiselpool tolmust kruusateed , ka mitte uusi künkaid selle nõlvaku tipust , mida sealt võinuks näha . </s> <s> Tüdruk oli , pea kuklas ja käed lennuks valmis , pilkupidi kõrgel sinitaevas , kui režissöör röögatas : " Leena ! " </s> <s> Marge oli unustanud , oli hoopis unustanud , et tema pidanuks hüüdma stsenaariumis kirjas olevat Peetri teksti " Laura ! " . </s> <s> Kes selle ühe kaadritaguse sõna pärast näitlejat kogu päevaks platsile veab , pealegi oli Peetril täna õhtul teatris etendus , ta oli juba hommikul Tallinna sõitnud , et homme hommikuks uuesti siin kohal olla . </s> <s> Jah , tüdruk ei olnud niiviisi veel kordagi jooksnud . </s> <s> Oli seda ju küll ja küll proovitud , aga ta ei olnud niiviisi kunagi jooksnud ! </s> <s> Marge oli jäänud vaatama , kas tõesti ta tõusebki lendu , siidikleit tuult täis , pea kuklas ja käsivarred nõtkumas tuules nagu linnu haprad tiivad ? </s> <s> Oli unustanud kõik ja jäänud vaatama </s> </p>
<p> <s> Boss röögatas meeleheitlikult , täiest kõrist . </s> <s> Õudusega . </s> <s> Tüdruk ei taibanud , milles asi . </s> <s> Oli ta midagi valesti teinud ? </s> <s> Mis juhtus ? </s> <s> Sedasi ta hetkeks tarduski , korraks jalgadel vaarudes , julgemata nende poole vaadata . </s> <s> Käed vajusid nõrkenult alla , tallad leidsid kivisel teel kindlama toe . </s> <s> " Laura ! " hüüdis nüüd Marge nõrgal väriseval häälel , juba ette hirmul , aimates bossi raevu . </s> <s> Leena pöördus , ja ehk ta küll nüüd Marge hüüust taipas , et kaader just tema peapöördega lõppema pidigi , ei olnud ta kõrvust ometi veel kadunud see jube röögatus . </s> <s> Põlved värisesid ja süda tagus . </s> <s> Tema näos võis veel aimata lennu ootuse õndsust , jooksmise naudingut ja tõelist eemalolekut reaalsest maailmast - nii nõutusesegune oli ta küsiv pilk , mille ta bossi poole saatis . </s> <s> Ega ta küsinudki häälega , huuled liikusid vaevu , aga võis aimata , et see , mis ta ütles , oli " Mis ? " . </s> </p>
<p> <s> " Stopp ! </s> <s> Braavo ! </s> <s> Braavo ! " , hüüdis boss ja heitus samas oma ebasoliidsest vaimustuseavaldusest . </s> <s> Vaod ninajuurel süvenesid silmapilkselt ja ta pöördus operaatori poole . </s> <s> " Said kätte ? " </s> <s> " Vist küll . </s> <s> Peaks olema küll ! " </s> <s> " Kurat , Marge , mis sul siis hakkas ! </s> <s> Mis sa magama jäid ? </s> <s> Oleks tüdruk nüüd nägupidi kividel olnud Oh kurat , tee teiega tööd või midagi ! " </s> </p>
<p> <s> Nüüd nägid kõik , et valge pilveke oli tõusnud lendu ja ilutses horisondist tublisti kõrgemal , nii et - enam ei mingit illusiooni pehmest valgest padjast , mille sisse puhkama viskuda ! </s> </p>
<p> <s> " Riskime ! </s> <s> Jääb üksainus duubel ! " ütles režissöör otsustavalt . </s> <s> " Aga milline selle eest milline ! " pomises ta rahulolevalt käsi hõõrudes . </s> </p>
<p> <s> Plats kihas nagu sipelgapesa . </s> <s> Koristati tehnikat , otsiti kadunud asju , jäädi üksteisele jalgu , räägiti üksteisest üle . </s> <s> Õiendati , õiendati . </s> </p>
<p> <s> Tüdruk seisis tolmusel teepervel ja vaatas kõrgel taevas üksikut valget pilve ära sõudmas . </s> <s> Ära </s> </p>
<p> <s> " Leena ! " </s> <s> Olav ei naernud , aga naerulohud olid ikka alles . </s> <s> " Neil läheb veel aega . </s> <s> Jõgi ei ole siit kaugel . </s> <s> Jookseme ! " </s> </p>
<p> <s> Ja jälle ei puutunud Leena jalad vastu maad . </s> <s> Aga nüüd polnud see mitte ainult kergusest , vaid ebatavalisest kiirusest . </s> <s> Tema käsi oli kõvasti mehe suures kindlas peos . </s> <s> Ja nii kiiresti nagu mees jooksis , poleks tema küll joosta jõudnud . </s> <s> Nõnda ta siis lendaski teisega kaasa , unustades maailma serva ja valge pilve . </s> <s> Lausa lendas sellessamas ilmas , hing kerge ja rõõm südames . </s> <s> Süda tuksus nüüd otsekui läbi kahe ühendatud peopesa . </s> <s> Oli see ikka tema süda ? </s> <s> Leena süda või hoopis Olavi süda ? </s> <s> Nende veri voolas ühest ihust teise , suletud vooluringi pidi , mida nad ei raatsinud lahutada . </s> <s> Jõe kaldalgi mitte . </s> <s> Seisid ja vaatasid voolavat vett . </s> <s> Jooksid siis nõndasamuti tagasi . </s> </p>
<p> <s> Oldi juba bussis . </s> <s> Keegi ütles : " Tulid . " </s> </p>
<p> <s> I peatüki lõpp . </s> </p></div2><div2 type="alaosa"><head> II peatükk </head>
<p> <s> Leena leidis ta lumemarjapõõsastes magamas . </s> <s> Kui ei oleks teadnud , kust otsida , poleks ilmapealgi leidnud . </s> <s> Ah , ega tal polnudki vaja leida , aga oli kord juba selline tuju , et ei saanud õieti üksi olla ja kellegagi koos olla poleks ka nagu tahtnud . </s> <s> Peale Sasipea . </s> <s> Sasipeaga oli hea . </s> <s> Ta sai kohe aru , kui sul polnud isu rääkida . </s> <s> Kõndis niisama mõni meeter eemal ja jagas sinuga teed . </s> <s> Keegi polnud teda käskinud või palunud - ise tuli , kui Leenat juhtus nägema . </s> <s> Käskimise ega palumise peale poleks ta küll ennast liigutanud . </s> <s> Selline isevärki olend . </s> </p>
<p> <s> Ei olnud enam roosasid tibatillukeste õitega kobaraid põõsastel , ei olnud veel säravvalgeid lumemarju . </s> <s> Oli aeg pärast kevadet . </s> <s> Oli aeg enne sügist . </s> <s> Leena silmitses tähelepanelikult teerada , mis viis puusillani üle oru . </s> <s> Kedagi ei olnud tulemas . </s> <s> Linna suunas nägi ta eemaldumas kahte selga . </s> <s> Tumeroheline hooldamata hekk kummalgi pool jalgteed ootas mornilt . </s> <s> Leena püüdis oksi kahele poole lahku lükates sisse trügida , aga see ei õnnestunud . </s> <s> Oksad olid üksteise hõlma kasvanud ja tihedad . </s> <s> Siis kummardus ta üsna maa ligi , tugevate algvarte lähedale . </s> <s> Nüüd eraldas ta põõsaid ja nendevahelisi läbikäike . </s> <s> Seal see Sasipea oligi - põõsa all keras kui ussike , poolkuiva lehekõdu peal magamas . </s> <s> Pruuni-hallikriimulised paljad sääred nagu vana põõsa raagsed tüveoksad maha murtud ja looka painutatud . </s> <s> Sääred või käsivarred ? </s> <s> Ühtviisi peenikesed , ühtviisi tõmmud ja tolmused . </s> <s> " Aita ! " ütles Leena tasa . </s> <s> " Aita , kas sul külm ei ole ? " </s> <s> Aita naeratas , enne kui oleks silmigi avanud . </s> <s> Aita teadis , et ainult Leena võib ta üles leida . </s> <s> Ta kuulis küll . </s> <s> Ainult Leenal oli selline hääl . </s> <s> Sellepärast ta ei ehmatanudki . </s> <s> Naeratas ainult . </s> <s> " Ei ole . </s> <s> Mustlasel ei ole külm . " </s> <s> ütles ta kinnisilmi . </s> <s> Leena mahtus vaevalt ta kõrvale kükitama . </s> <s> Põõsaste all oli pime . </s> <s> Süsimust kräsupea kerkis , Aita oli silmad lahti teinud - ja sinine taevas näis nüüd olevat siinsamas , allpool lumemarjapõõsaste tumedat lehestikku . </s> <s> Uskumatult sinised silmad olid sel lapsel , sinised ja sügavad , just sügavad . </s> <s> Need silmad - õieti nad polnudki nagu taevas ise , vaid taeva peegeldus tumedas , haudsügavas metsajärves , kuhu liiga kaua vaadatagi ei julge . </s> <s> Aga kuhu pilk iseenesest kinni jääb , kuni keha tasapisi kaldu kisub , küsimata sinu tahtmisest või keelust , sest olemist nagu polekski enam olemas , on vaid mingi seletamatu olematuse õndsus . </s> <s> Leena oli kord ammu ühe põlislaane järvega sedasi tõtt vaadanud . </s> <s> Siis oli see mingi võõra linnu võigas hõige , mis ta järve kaldale tagasi tõi . </s> <s> Pea viskus kuklasse , võpatus võdistas keha nagu kivivise ringitab siledat pingul veepinda Sedasi oli ta oma pilgu sealt teisest taevast tagasi saanud . </s> <s> Aga pelgus oli jäänud . </s> <s> Mitte et ta Aita silmi just kartnud oleks - õnneks olid need püsimatumad kui tuuletu järvepind - aga oma lummus oli nendeski . </s> <s> Aita tabas otsekohe , kui teine midagi tema juures võõristas , teda teistsuguseks pidas . </s> <s> Aita tahtis olla nagu Leena - niisama ilus , niisama hele , niisama puhas " Leena , ma pesin eile oma käsivarsi , ausõna ! </s> <s> Ja sokid pesin ka ära . </s> <s> Usu ! </s> <s> Usu ! " </s> <s> Oh , ei mingit vaikset metsajärve enam ! </s> <s> Heledad sähvatused välkusid tüdruku silmist ja juba ta väänutas oma peenikesi käsivarsi nõtkelt ja kiiresti Leena näo ees , kes oleks nüüd pidanud nägema , et eilsega võrreldes oli neil ehk naha sisse parkunud saasta tõesti vähem . </s> <s> Ent paksu tolmukorra , kriimude ja päevaga kogunenud mustuse alt oleks seda põhjalikulgi uurimisel raske olnud kindlaks teha , lausa võimatu aga selle graatsilise ja temperamentse tantsu ajal , mida põõsa all kükitav tüdruk nii ootamatult etendas . </s> <s> Leena jälgis teda imetlusega , kerge naeratus suul . </s> <s> Seda märganud , peatusid okste vahel looklevad käed silmpilkselt ja hetkega olid Aital sandaletid jalast tõmmatud ning kaks sokkides jalatalda sirutusid Leena näo suunas . </s> <s> " Pesin , ausõna pesin , seebiga pesin , roosa seebiga , maasikaseebiga ! " </s> <s> " Muidugi pesid , ma teadsin , et sa pesed , ma teadsin seda eile ka , me ju leppisime kokku , et kui sa ei varasta ega peta , oleme sinuga sõbrad . </s> <s> Ja me oleme sõbrad ! </s> <s> Ainult et valged sokid ei lähe enam hästi puhtaks , kui nad kord liiga mustaks on saanud . </s> <s> Ja pestud sokid saavad tolmu sees magades uuesti mustaks . </s> <s> Pesta tuleb ikka ja jälle uuesti ! " </s> <s> Aita keeras nüüd jalatalla akrobaadi nõtkusega oma silmade suunas , vangutas hetke nõutult pead , tõmbas siis kergelt ohates peoga mõned korrad üle sokipealse , ohkas veelkord , pani sandaletid jalga , ütles " Lähme ! " ja puges kassi osavusega põõsaaluseid pidi teeni . </s> <s> Leena järgnes talle , käsivarrega nägu kaitstes . </s> <s> See veel puudus , et homme näol mõni kriimustus oleks - anna siis aru , et kus ja miks . </s> <s> Paari vistrikugagi parasjagu paanikat , kui suure plaani võtmiseks läheb . </s> <s> Helga joonistab peenikese pintsliga hästi hoolikalt kogu vistriku heleda grimmiga üle , hajutab servad , võtab siis teise pintsliga tumedamat grimmi , retušeerib servad , siis katab näo ühtlaselt tääniga , ja kui see kõik veel puudriga ka kaetud on , ei tohi vistrik õieti enam läbigi kumada . </s> <s> Pika võttepäeva jooksul turritab vistrik umbse grimmi all end aga ilmtingimata reljeefsemaks , ja kui siis suure plaani aeg viimaks käes on , on pahandust kui palju . </s> <s> Režissöör riidleb valjul häälel üle kogu platsi , ta ei tea isegi , kelle peale oma nördimus välja valada - Leena või Helga . </s> <s> Helgal on raske , õieti isegi võimatu vana grimmi all midagi muuta . </s> <s> Õigupoolest tuleks kogu grimm maha võtta ja kogu protseduuri uuesti alustada , aga võtteplatsil on seegi võimatu . </s> <s> Nii on õhtuks näol rohkest puuderdamisest inetu krohvikord ja järgmiseks päevaks kipub peasüüdlane , see vistrik ikka , ehtsaks mädapunniks paisuma . </s> <s> Ja hommik algab siis Helga veelgi murelikuma " oi-oi-oi " -ga . </s> <s> Leena tunneb end süüdlasena , aga ei tea õieti , milles . </s> <s> Pole ta ju ise ennast kellelegi pakkunud . </s> <s> Ometi on juhtunud nii , et just tema nendest sadadest koolist ja tänavalt kokkukorjatud tüdrukutest läbi foto- , filmi- ja muiduproovide selle pärisfilmimiseni on jõudnud . </s> <s> Ja siiski tuleb temalgi seista võtteplatsil , pisarad kurgus , ning tunda , et oma vistrikuga põse peal pole ka tema mitte see päris õige , see tõeliselt õnnelik </s> </p>
<p> <s> Oksad olid jätnud käsivartele mõned kriimud . </s> <s> Tühiasi , igapidi tühiasi ! </s> <s> Aga Leena vaatas nüüd neid kriipse nõutult , teadmata isegi , kuidas neisse suhtuda . </s> <s> Ikka ja jälle koges ta , et ei kuulugi nagu enam iseendale . </s> <s> Ta pidi olema see , kellena teda näha taheti . </s> <s> Õigem oleks öelda , et selline , millisena teda ette kujutati . </s> <s> Filmivõtted kestsid kuid , aga teda taheti näha muutumatuna . </s> <s> Oli see siis võimalik ? </s> <s> Parema meelega oleks nähtud , et ta poleks selle ajaga targemakski saanud . </s> <s> Iga ta sammu jälgiti , kõige kohta päriti aru ja vaba aja mõiste oli niiviisi üsna absurdne . </s> <s> Esimest korda tundis Leena , et ta on kellegi omand . </s> <s> Ta ei oleks osanud öelda , kelle , aga nii ta tundis . </s> <s> Ja äkki sai Leena aru , miks ta just Aitat otsis , miks ta tänagi teda otsis . </s> <s> Aita oli vabam kui tema , Leena , kunagi olnud oli . </s> <s> Aita , ematu-isatu , peaaegu kodutu , vaid servapidi vanema õe perekonda kuuluv , elas nii nagu heaks arvas . </s> <s> Mida vähem ta kellegi abi vajas , olgu siis varastamisel , petmisel , söögi- ja magamispaiga leidmisel , seda suuremat tunnustust ta oma kaaslaste hulgas vääris . </s> <s> Ja lugu temast peeti , tõesti . </s> <s> Nad olid Aitaga mõned päevad tagasi mööda selle väikelinna peatänavat kõndinud , kui neile tuli vastu tõeline mitme koheva seelikuga tüse mustlaseit . </s> <s> Ta ütles Aitale midagi ja Aita vastas poolhõisates , eesti keeles : " See on minu sõber ! " </s> <s> Naine viipas Aitale võimukalt . </s> <s> Aita hüüdis Leenale : " Ma tulen kohe sulle järele ! " ja kadus lähima puumaja nurga taha . </s> <s> Leena läks edasi . </s> <s> Kui Aita talle järele jõudis , oli tal käes kaks pulgajäätist . </s> <s> Leena jäi seisma . </s> <s> " Kas sa küsisid jälle raha ? </s> <s> Ma ei taha seda jäätist ! " </s> <s> Leena pani käed jakitaskusse . </s> <s> Aita silmad olid äkki vett täis . </s> <s> " Võta ! </s> <s> Palun võta ! </s> <s> Ma ei varastanud , ma ei valetanud , ma ei küsinud ka . </s> <s> Tähendab , ma olen täna küll raha küsinud . </s> <s> Ja mulle on antud ka . </s> <s> Kui ma ütlesin , et ema on haige . </s> <s> Aga ma ei ole sinu nähes küsinud . </s> <s> Sina ei näinud . </s> <s> Sina ei tea . </s> <s> Ja sinule ma selle raha eest ei ostnud . </s> <s> Usu , usu ! </s> <s> See mustlasetädi , kes vastu tuli , küsis kas mul raha on . </s> <s> Mina ütlesin , et on . </s> <s> Ütlesin ju ausalt ? </s> <s> Tema hakkas naerma ja andis mulle ise raha . </s> <s> Mina ei küsinud . </s> <s> Selle raha eest ostsin ma sinule jäätise . </s> <s> Õige jäätise . </s> <s> Ausa jäätise ! </s> <s> Ja sina ei võta ! </s> <s> Võta . </s> <s> Palun ! " </s> <s> Leena sirutas käe . </s> <s> Jäätis oli tilkuma hakanud . </s> <s> Aita silmad lõid särama . </s> </p>
<p> <s> Aita püüdis Leenat mõista . </s> <s> Otsida Leena arusaamadele kohta oma maailmapildis . </s> <s> Leena oli öelnud : tema sõber ei varasta , ei kerja , ei valeta . </s> <s> Kui Leena pillas kogemata mündi põrandale , tõstis Aita selle üles ja ulatas Leenale . </s> <s> Ta ei puutunud ühtegi Leena asja . </s> <s> Leena ei tabanud teda enam kunagi raha lunimas . </s> <s> Ometi teadis ta , et Aita pidi ära elama . </s> <s> Et Aita elas oma endist elu edasi . </s> <s> Filmiinimesed ei vaadanud teda sugugi hea pilguga . </s> <s> Neile ei meeldinud seegi , et Leena temaga tegemist tegi . </s> <s> Võõrastemajas kadusid mõned asjad ja kahtlustati muidugi kohe Aitat . </s> <s> See oli väike vana puumaja väheste numbritubadega . </s> <s> Võõraid seal ei käinud - terve maja oli kogu suveks filmimeeste päralt . </s> <s> Leena keelas Aital teda võõrastemajja otsima tulla . </s> <s> Ja Aita ei tulnud . </s> <s> Tänaval oli kaks astet kivitreppi , enne kui värvituks kulunud puu-uks trepikotta viis . </s> <s> Alumisel korrusel oli räpasevõitu söökla , ülemisel võõrastemaja . </s> <s> Uks kääksus alatasa . </s> <s> Kes tuli suitsu ja tikke ostma , kes janu kustutama , kes kiiruga sööma . </s> <s> Söökla avati varakult ja suleti hulk aega pärast kauplusi . </s> <s> Sellest ka see tihe liikumine . </s> <s> Aita istus kiviastmel ja ootas Leenat . </s> <s> Vahel varahommikulgi , jaheduse käes kössis . </s> <s> Öeldi talle seda ja teist , kui ta trepil jalgu juhtus jääma . </s> <s> Ega ta enesele liiga teha ei lasknud . </s> <s> Kui halvasti öeldi , siis sülitas . </s> <s> Kui virutama kiputi , andis jalgadele valu , oli aga mõne minuti pärast trepil tagasi . </s> <s> Hommikuti oli Leenal kiire . </s> <s> Aita tundis seda tuttavat vuhinat puuastmetel , hüppas püsti ja keksis kiirustava Leena kannul stuudio bussini , mis väljakul kahest hotellist tulijad kokku koondas ja paarikümne kilomeetri kaugusele linnast välja võtteplatsile viis . </s> <s> Leena häbenes natuke oma murjanist saatjat . </s> <s> Aita sai sellest aru ja istus lillepeenra kiviäärele veidi eemal . </s> <s> Nagu istunuks ta seal juba teabmis ajast , tõmbas ta asfaldile kivikilluga lühikesi kriipse , bussist ja möödaruttavatest inimestest välja tegemata . </s> <s> Kui Leena teda bussiaknast vaatas - kedagi oodati veel , keegi oli veel tulemata - tundis ta ebameeldivat rahulolematuse tunnet iseendaga . </s> <s> Aita peenikesed paljad käsivarred hommikujaheduses sirutusid ja kõverdusid , lähenesid ja kaugenesid , kui ta sedaviisi neid kriipsusid tõmbas . </s> <s> See liigutus oli kui viibe , kui kutse enda poole Jalad määrdunud kleidisabasse mässitud , pea põskepidi põlvedel ja silmad poolsuletud , näis ta olevat tõmbunud endasse nagu tigu oma kotta . </s> <s> Käsivarred aga , otsekui väljasirutatud tundlad , kompisid ümbrust ja reetsid , et see liikumatu olend oma kojas otsib kontakti , katsetab , kutsub . </s> <s> Nüüd oleks Leena tahtnud teda kallistada , teda soojendada - kindlasti , kindlasti oli tal , vaesekesel , külm jahedas hommikus sedasi paigal olla ! </s> <s> Mis sooja sellest õhukesest varrukateta sitsikleidist ! </s> <s> Leenal oli halb , et ta polnud tüdrukuga õue jäänud , et ta oli häbenenud bussitäie filmirahva silme all seda pisikest tüdrukut emmata , teda soojendada , temaga kulli mängida , kuni viimane tulija bussis on ja mootorgi juba sisse lülitatud . </s> <s> Jah , ja siis , poole mängu pealt , ka ise bussi hüpata ja kannatlikult ära kuulata kõik etteheited , kõik näägutused , mis seda tegu saadaks , otsekui oleks tema see olnud , kelle järele buss ootama pidi Leena oleks tahtnud julgeda nii teha . </s> <s> Seista keset väljakult ärakeeravat bussi vaevu püsti , ühe käega istme seljatoest kinni hoides ja teise käega - kõrgele väljasirutatud käega - Aitale lehvitades . </s> <s> Kuni ta veel paista võis . </s> <s> Ja alles siis esimesele juhuslikule vabale kohale maha istuda , olgu see plats kasvõi režissööri enese kõrval ! </s> <s> Aga ta leidis enda istumas sisseharjunud kohal , teises pingis , akna all . </s> <s> Ja bussi liikuma hakates salamahti , enese keha varjus , sõrmeotstega aknaklaasil Aitale lehvitamas . </s> <s> Aita ei liigutanud , istus endiselt pea põlvedel ja silmad kinni . </s> <s> Leena teadis , et ta kuulab praegu pingsalt bussimootori möiratust , rataste kahinat asfaldil , mootori turtsatusi pöördel ja nende häälte segunemist peatänaval üleüldisesse liiklusmürasse . </s> <s> Veel ei varjanud majad väljakuäärset lillepeenarde rivi , ja Leena lootis , et Aita korrakski pea tõstab Siis kadus väljak majade varju . </s> <s> Umbne süütunne pakitses kusagil südame lähedal . </s> <s> " Argpüks , argpüks , argpüks ! " nokkis süda sees tavalisest veidi kiiremas rütmis . </s> <s> Miks Leena kartis ? </s> <s> Kartis olla ta ise . </s> <s> Leena ei mäletanud , et ta kunagi varem selliste asjade üle mõelnud oleks . </s> <s> Oma kodus oli ta kõigile tuttav sündimisest saadik . </s> <s> Miks oleks ta seal pidanud kartma olla see , kes ta on ? </s> <s> Koolis olid omasugused . </s> <s> Ja kui seal igaüks ka oli omamoodi , maksis siis seda häbeneda ? </s> <s> Ei olnud Leenal õpetajatki , kelle ees ta tahtnuks näida teisem , kasvõi näiteks parem kui ta oli . </s> <s> Kool ei olnud talle nii oluline . </s> <s> Oli , kes ta oli - ja sellega oldi harjunud . </s> <s> Keda või mida ta siis nüüd kartis ? </s> <s> Oli see kartus või aukartus ? </s> <s> Ja kas aukartus õigustab kartust , argust , reetlikkust ? </s> <s> Leena ei meeldinud enam endale . </s> <s> Ta ei olnud endaga rahul . </s> </p>
<p> <s> Jalgrada lõppes ära . </s> <s> Aita pööras ringi ja vaatas küsivalt Leenale otsa . </s> <s> Pargi poole või linna poole ? </s> <s> " Kas sa söönud oled ? </s> <s> Minul igatahes on kõht tühi ! " </s> <s> Ja Leena hakkas astuma linna poole . </s> </p>
<p> <s> Kerge videvik hõljus õhus . </s> <s> Pilvealune päev hakkas lõppema . </s> <s> Värvitult ja kurvalt nagu üks hall jahe suvepäev tumerohelises küpses suves lõppema pidigi . </s> <s> Puudes ei olnud veel kollast ja tihe lehestik tegi ilma pimedamaks kui see tegelikult oli . </s> <s> Väikeses pargis pladises purskkaev . </s> <s> Alasti poisslaps hoidis pea kohal rasket kivivaagnat , mille servilt vesi maha voolas , jättes poisi palja keha ometi puutumata . </s> <s> Eemal lõi raekoja kell ühe paugu . </s> <s> " Pool , " ütles Leena endamisi . </s> <s> " Pool . </s> <s> Ja juba nii pime . " </s> <s> Muidugi ei olnud veel pime . </s> <s> Oleks olnud päikseline päev , poleks õhtu veel meeldegi tulnud . </s> <s> Madalduvad päikesekiired mängiksid siis puude tumedais võrades valguse ja varju ilusat mängu . </s> <s> Iga veepiisk poisikese vaagnalt pritsiks värve algavasse õhtusse . </s> <s> Ja meelgi poleks nii tume . </s> </p>
<p> <s> Aita ja Leena olid omavahel kokku leppimata mõlemad tänavalt sellesse tillukesse kolmnurksesse parki põiganud . </s> <s> Aita kõndis , käed tasakaaluks laiali , mööda purskkaevu kitsast kiviäärt . </s> <s> Üksikud veepritsmed tippisid ta tolmustele säärtele tillukesi tumedaid täppe . </s> <s> Leena seisis sealsamas ja vaatas pingsalt vaagna serva , otsekui oleks ta lootnud , et vesi pilgeni täis vaagnale pidama jääb ja poiss , osavalt balansseerides , tasapisi liikuma hakkab , üle kitsa kiviääre astub , sealjuures piiskagi vaagnalt pillamata , ja siis aeglaselt puudealusesse hämarusse kaob . </s> <s> Ja tema , Leena , siinsamas lohutamatult nutma puhkeb . </s> <s> Oma lemmikpurskkaevu , kadunud veepladina , kõrvulukustava vaikuse , koleda tühjuse pärast siin , keset tillukest parki . </s> <s> Aga midagi ei juhtunud . </s> <s> Vaagen voolas üle , poiss hoidis seda kannatlikult pea kohal ja ootas , vesi pladises ning Aita kõndis kitsal kiviäärel ringiratast ümber poisi , aegajalt edeva linnuna tiibu soputades ja ise seepeale tasakesi kurinal naerdes . </s> <s> Nii ei saanudki Leena lohutamatult nutta , vaid pidi leppima sellega , et kõik on nagu on . </s> <s> Et kõik on korras . </s> </p>
<p> <s> Park oli võõrastemaja lähedal . </s> <s> Leena armastas siin soojadel suveõhtutel istuda ja mõnda raamatut lugeda . </s> <s> Või lugemist teeselda . </s> <s> Piklik tuba oma kitsa aknaga oli õhtuti pime . </s> <s> Ka ei olnud seal õieti kusagil istuda . </s> <s> Kaks reformvoodit , teine teises seinas . </s> <s> Kummagi juures väike öökapp - nagu haiglas . </s> <s> Leena oli kord väiksena emaga koos haiglas tädi vaatamas käinud . </s> <s> Ja imelik küll , kui ta nüüd voodi kõrval vineerist öökappi nägi , valget pealegi , tundis ta otsekohe igasugu rohtude lõhna segamini ema riiete tuttava lõhnaga . </s> <s> Hetkeks . </s> <s> Siis see kadus . </s> <s> Aga kodust tunnet selles toas küll ei olnud , kunagi . </s> <s> Akna vastasseinas oli uks . </s> <s> Ja Leena voodi jalgeotsas , juba peaaegu vastu ust , kitsas tualettlaud ja kõige tavalisem kõva vineerist kontoritool . </s> <s> Kõle tuba . </s> <s> Enamasti oli Leena küll toas üksinda , õnneks . </s> <s> Teine voodi oli varuks , kui pealinnast paariks päevaks mingi episoodi tarvis mõni naisnäitleja tuli , või siis raamatupidaja päevarahadega . </s> <s> Kui ta neid siis aga sealsamas toas tualettlaua taga välja maksma hakkas , ei tahtnud Leena enam oma voodiservalgi istuda ja pages tänavale . </s> <s> Esimest korda oli see olnud kohe pärast saabumist . </s> <s> Leenale oli võõras kõik , alates võõrastemajas elamisest . </s> <s> Kooliekskursioonidel oli ta maganud küll võimlas mattidel , küll internaadi suures magalas . </s> <s> Seal oli alati palju nalja ja naeru ja lärmi ja väsimust , mis su viimaks mingil määramata ajal maha murdis , nii et magamispaigal õieti mingit tähtsust ei olnud . </s> <s> Veel oli talle tuttav põhukott vanaema juures tagakambri põrandal , ja heinu täis lakapealne - see armas suvine pelgupaik koos pääsukeste-seltsilistega . </s> <s> Võis ju veel mäletada kaugest lapsepõlvest paari mitte-kodus ööbimist koos emaga sugulastel külas käies - aga see oli ka kõik . </s> <s> Oli ta ju olnud täiesti tavaline tüdruk . </s> <s> Isegi sporditüdruk mitte . </s> <s> Ilma igasuguse treeninglaagrite ja ringikolistamise kogemuseta . </s> <s> Õnn veel , et filmigrupp ekspeditsiooni alguse ajaks talle enam puruvõõras ei olnud . </s> <s> Paviljonivõtted olid ju sama hästi kui kõik tehtud , kui just midagi ümber võtta ei kavatseta . </s> <s> Filmiproovide aeg oli osaliselt kattunud küpsuseksamite ajaga ja kodus oli selle pärast üksjagu muretsemist . </s> <s> Päris pahanduseks asi küll ei läinud , eksamid oli ta neljadele-viitele teinud , aga ega need öised ülevalistumised ja õppimised emale ja isale ei meeldinud küll . </s> <s> Leena ise tundis , et just stuudioskäigud ja täiesti uus miljöö tulid asjale ehk kasukski - ta võttis ennast kokku rohkem kui kunagi varem , tegi eksamipunktidest imelühikesi konspekte olulisima kohta ja kandis neid stuudiosse minnes mantlitaskus . </s> <s> Peatuses bussi oodates seisis ta , peos tiheda kirjaga täidetud väikene märkmikuleht aastaarvude ja nimedega , südames aga ootusärevus ja hirm " pärisnäitlejate " ees . </s> <s> Silm fikseeris kirjutatut , huuled sosistasid aga proovistseeni repliike . </s> <s> Oleks olnud naiivne sellises sisemises segaduses häid tulemusi loota . </s> <s> Küllap oleks olnud loogiline , et nii üks kui teine pool seeläbi kannatanud oleks . </s> <s> Võibolla sellepärast tüdruk nii väga edule ei lootnudki . </s> <s> Ja võibolla just sellepärast ei olnud tal võtteplatsil seda iga-hinna-eest võitmise pinget , mis mõnelegi ta rivaalile komistuskiviks sai . </s> <s> Ta võdises erutusest , kui ta partneriks platsil oli " nimi " , õhetas ja säras , häbenes ja püüdis , aga mitte homse ega ülehomse nimel , vaid sellesama kordumatu hetke nimel , mis oli praegu , õnne nimel , mis oli just nüüd ja juba käes ! </s> <s> Õnn seista vastamisi tõelise näitlejaga , vaadata talle otse silma sisse Oh , veel enam , palju enam - olla tema poolt armastatud , ihaldatud , tunda oma juustes tema sõrmi , hingata sisse tema hingeõhku , näha üht anuvat pilku nii lähedal nagu ei iialgi , ei kellegi oma varem ! </s> <s> Ja kuulda : " Sa ju tuled täna ? </s> <s> Eks ? </s> <s> Tuled ? " </s> <s> Leena tundis , et ta pea läheb segi . </s> <s> Jah , vaevalt et ta sel hetkel mäletas , et see kõik on kirjas stsenaariumis , et see kõik pole määratud talle , vaid ühele teisele tüdrukule nimega Laura , ühele , keda võibolla polegi olemas , kelle kirjanik on lihtsalt välja mõelnud Ei , see oli muinasjutt , mis sai tõelisuseks just praegu , just nüüd , just siinsamas ! </s> <s> Näitleja , keda ta vaid teise rõdu odavatelt kohtadelt imetleda oli tohtinud , oli nii lähedal , et Leena käsivartele tuli kananahk , silmad , pärani uskumatusest ja õnnest , läksid märjaks ja ta ei teadnud , tõesti ei teadnud , mida teha . </s> <s> " Stopp ! " hüüdis lühike jässakas mees , ja muinasjutt oli läbi . </s> <s> Valgus lülitati välja , näitleja võttis käe ta juustest ära , naeratas korraks Leenale , ja astus paar sammu eemale , küsivalt režissööri poole vaadates . </s> <s> Režissöör astus ta kõrvale ja rääkis talle midagi vaiksel häälel . </s> <s> Aga võibolla ka täiesti tavalisel häälel , ainult et ümberringi oli korraga nii palju inimesi , kõik nad seletasid midagi ja aina sagisid ringi . </s> <s> Liigutati kaamerat , mikrofone ja prožektoreid . </s> <s> Grimeerija oli Leena kõrvale astunud ning tupsutas talle ninale ja laubale puudrit Ei jälgegi muinasjutust . </s> <s> Midagi arusaamatut toimus ümberringi . </s> <s> Ja Leenal oli tunne , nagu oleks teda rängalt petetud . </s> <s> Režissöör astus nüüd tema juurde . </s> <s> " Jaa , see oli päris hea . </s> <s> Ainult - täpsus ! </s> <s> Täpsus ! </s> <s> Tee endale täpselt selgeks , mida sa loodad , mida sa ootad , - ja millesse sa ei usu ! </s> <s> Said aru ? </s> <s> No-noh , tubli , tubli ! " </s> <s> Ja ta patsutas Leenale õlale , otsekui kiidaks koera , kes ilusasti sitsida oskas . </s> </p>
<p> <s> Mõne minuti pärast algas kõik uuesti . </s> <s> " Tähelepanu ! </s> <s> Võte ! " </s> <s> Vaikus paviljonis . </s> <s> Ainult mingi prožektor pinises sõnakuulmatult ja valgustajad heitsid selle suunas ärevaid pilke . </s> <s> Leena seisis endiselt oma kohal . </s> <s> Oli kogu selle aja seisnud . </s> <s> Keegi polnud temaga rohkem rääkinud . </s> <s> Mitte midagi küsinud , mitte midagi öelnud . </s> <s> Kas teda üldse märgatigi , üldse mäletatigi , et ta olemas on ? </s> <s> Näitleja oli paviljoni ukse vahel kiiruga ühe suitsu tõmmanud ja seisis nüüd jälle tema kõrval . </s> <s> " Kuidas tunne on ? " oli ta hetk enne käsklusi semulikult küsinud . </s> <s> Imelikumat küsimust kui see ei oleks Leena osanud ette kujutadagi . </s> <s> Tunne ? </s> <s> Jalad surisesid . </s> <s> Käed olid tinarasked . </s> <s> Silmalaud , kui ta pilgu tõstis , niisamuti . </s> <s> Näitleja kohmetus hetkeks . </s> <s> Teda hämmeldas kurbus tüdruku silmis , ja siis veel midagi . </s> <s> Midagi , mis teda ebameeldivalt riivas . </s> <s> Etteheide ? </s> <s> Mis oli sellel noorel , kogenematul tüdrukul temale ette heita ? ! </s> <s> Et ta ei olnud pausi ajal temaga lobisenud ? </s> <s> Tema seltsis aega viitnud ? </s> <s> Pretensioonikas seltskond , see noorus ! </s> <s> Tõepoolest , kaob , kaob arusaamine näitleja tööst , rängast tööst ! </s> <s> Viimased , kes veel tööd teha oskavad , on ehk tema oma eakaaslased . </s> <s> Nüüd tullakse naerma , lobisema , staaritsema ! </s> <s> Ah nüüd siis on kombeks solvuda ? ! </s> <s> Nii surmtõsine kohe ! - Ja hetk enne võtet pahvatas näitleja lepitavalt naerma ning tegi tüdrukule silma . </s> <s> Võtte-eelses vaikuses oli see naerupahvak kohatu , ja Leenal oli piinlik . </s> <s> Ta vaatas maha . </s> <s> " Lõppude lõpuks pole see tüdruk ju veel mingi näitleja ! " mõtles mees . </s> <s> " Kust pidanukski ta teadma ja tundma kunstitegemise rasket tööd ? </s> <s> Laps alles , päris laps . </s> <s> Mis nad ta kohta rääkisidki ? </s> <s> Seitseteist ? " </s> <s> " Olete valmis ? " küsis režissöör karmilt . </s> <s> Leena ei tõstnud silmi maast . </s> <s> " Millele sa loodad , mida sa ootad , millesse sa ei usu " - kumisesid tüdruku kõrvus režissööri sõnad . </s> <s> " Mina ei looda midagi , mitte midagi , " vastas tüdruk iseendale . </s> <s> Samal hetkel tundis ta , kuidas mees tasa ta põske puudutas . </s> <s> Siis hellalt põsele langenud juuksesalgu talle kõrva taha poetas ja kahe käega ta näo õrnalt enese poole pööras . </s> <s> Tüdruk vaatas mehele otse silma sisse . </s> <s> Mees palus andeks . </s> <s> Sõnatult . </s> <s> Anus andestust . </s> <s> Ja jällegi unustas tüdruk , et see on üks teine lugu Et keegi on selle kõik välja mõelnud . </s> <s> Välja mõelnud ja kirja pannud . </s> <s> Et see kõik on kellegi teise lugu , mida nemad kaks ainult mängivad . </s> <s> Mees vaatas talle kaua ja vaikides sügavasti silma . </s> <s> Oma õrnuses abitu . </s> <s> Oma lootuses liigutav . </s> <s> Leena ootas . </s> <s> Ootas jälle . </s> <s> " Sa ju tuled täna ? " küsis mees vaevukuuldavalt . </s> <s> " Eks ? " </s> <s> Leena ei vastanud . </s> <s> Leena oli segaduses . </s> <s> Kas kõik , kas kõik oli siis alles ? - küsis Leena huuli paotamata . </s> <s> " Tuled ? " küsis mees veel kord . </s> <s> Ja Leena tõstis oma kaks kätt , et panna need ümber mehe kaela - laskis aga neil samas langeda . </s> <s> Korraga oli talle selge , et muinasjutt on muinasjutt . </s> <s> Et kohe ütleb režissöör " Stopp ! " . </s> <s> Ja näitleja läheb uksele suitsetama . </s> <s> Ja grimeerija tuleb puudritopsiga . </s> <s> Ja nende kõigi jaoks ei ole midagi olnudki . </s> <s> Mitte midagi . </s> <s> Vaikus . </s> </p>
<p> <s> Veel mõned hetked , ja režissöör ütles peaaegu sosinal , murduval häälel " Stopp ! " </s> <s> Kaamera ei surisenud enam . </s> <s> Valgust ei lülitatud välja . </s> <s> Vaikus kestis . </s> <s> Mees vaatas tüdrukut kui ilmutust . </s> <s> Korraga käis pauk ja kostus klaasi klirinat . </s> <s> Pirisevas prožektoris oli lamp lõhkenud . </s> <s> " Võtke valgus välja ! " ütles operaator summutatud häälel . </s> <s> Prožektorid kustusid , jäi ainult töövalgus . </s> <s> Tasapisi vabaneti tardumusest ja hakati liikuma . </s> <s> Režissöör embas neid mõlemaid ja ütles : " Mul on kahju , et see oli kõigest proovivõte . </s> <s> Ma loodan , et te suudate seda korrata , kui me võtetega kord sinnamaani jõuame ! </s> <s> Ah jaa ! </s> <s> Palju õnne teile mõlemale . </s> <s> Mina olen oma otsuse teinud ! </s> <s> Tahaks loota , et kunstinõukogu seda aktsepteerib . </s> <s> Joome nüüd üleval tassikese kohvi ! " </s> <s> Ja ta pööras järsu liigutusega selja ja hakkas ukse poole minema . </s> <s> Leena järgnes talle kuulekalt , päriselt taipamata , milles on asi , olles aga ometi tänulik kõigele ja kõigile , et ei lõhutud tema muinasjuttu . </s> <s> " Mul on hea meel , et ma saan seda tööd just koos teiega teha . </s> <s> Ma loodan , et teil ka ! " ütles näitleja ta kõrval kerge galantse kummardusega . </s> <s> " Ja kui nüüd koostööks läheb , siis on viimane aeg lähemalt tuttavaks saada . </s> <s> Öelge mulle lihtsalt - Peeter ! </s> <s> Ja teie olete ? " </s> <s> " Leena . " </s> <s> Ühe prožektori kõrval seisis heledapäine mees ja naeratas , kui Leena temast möödudes talle juhtumisi otsa vaatas . </s> <s> See sõbralik naeratus tuli Leenale millegipärast meelde , kui ta viimaseks eksamiks õppis ja režissööri assistent talle helistas , et kõik on korras , kunstinõukogu on ta kinnitanud peaossa ja esimene kostüümiproov on täpselt nädala pärast . </s> <s> Stsenaarium ootab teda aga juba praegu stuudio valvelauas </s> </p>
<p> <s> Jah , tal oli olnud aega nende inimeste hulgas koduneda . </s> <s> Teda võeti juba " päris oma lapsena " . </s> <s> Aga ikkagi lapsena . </s> <s> Ega see ei olnud halb . </s> <s> See andis Leenale võimaluse kuuluda küll peresse , aga vabastas ta kohustusest olla " täiemõõduline " . </s> <s> Keegi ei oodanud temalt tarku arutlusi . </s> <s> Keegi ei küsinud õieti tema arvamustki . </s> <s> Või kui , siis niisama kombe pärast , vastust ootamata . </s> <s> Tema osa oli olla kogu trupi sõnakuulelik laps . </s> <s> Ta meeldis neile . </s> <s> Omamoodi nad hoidsid teda . </s> <s> Tema vaikivat juuresolekut aktsepteeriti . </s> <s> Ja niiviisi võis ta olla kui rumal tahes - seda ei saadud iial teada . </s> <s> Nagu ei saadud teada sedagi , et " lapsel " olid oma arusaamised nii iseendast ja elust kui ka rollist , partneritest , filmigrupistki Ja et need arusaamised võisid muutuda , areneda , kujuneda , ilma et Leena seda kellegi ees häbenema oleks pidanud . </s> <s> Keegi ei osanud arvata , et ta seda või teist asja varem üldse ei teadnud . </s> <s> Või et ta mõnest asjast varem hoopis teisiti aru oli saanud Teda peeti arukaks , aga tagasihoidlikuks ja tasaseks lapseks . </s> <s> Leena elas oma " elurolli " nii sisse , et unustas isegi , et oli olnud koolis valjuhäälne ja üsna isepäine " õiguste eest võitleja " . </s> <s> Ta andis endale selgesti aru , et oli valinud mugavaima viisi targemaks saada . </s> <s> Et aga tarkus polnud üksnes meeldivale äratundmisele ja arusaamisele jõudmine , vaid tõi enesega kaasa ka rohkesti pettumusi ja kibedaid avastusi , siis tuli tal ka need eneses ise ja üksi paika panna . </s> <s> See oli seotud nii mõnegi illusiooni purunemisega ja nii oli vaikne järelemõtlikkus märkamatult tema pärisosaks saanud . </s> <s> Leena oli muutunud . </s> <s> Kui küll mitte tema siseilm ja tunnetuslaad , siis väljenduslaad ometi . </s> </p>
<p> <s> Nii pages ta pärast võttepäeva sageli oma toast , kuhu läbi õhukese vineerukse koridorielugi kogu aeg kuulda oli , majast välja , kaugemale või lähemale , peaasi et omaette . </s> <s> Raamat küll kaasas , kust ta aga tihti ainsatki rida ei lugenud . </s> <s> Maja lähedal purskkaevupargis istumas ehk siis ka kaugematel jalutuskäikudel võis üks või teine filmiinimestest teda kohata - linn oli ju väike - ja siis oli raamat hea õigustus eraldumiseks . </s> <s> Pealegi oldi sellega juba harjunud , et laps kusagil , nina raamatus , istus . </s> <s> Enamasti vaid viibati sõbralikult , harvem tunti huvi , mida ta loeb , veel harvem küsiti , kuidas raamat ka on . </s> <s> Seda aga , mida ta ise elust arvab , ei tulnud küll kellelgi pähe küsida . </s> </p>
<p> <s> Jah , ja kui ta siis üsna ekspeditsiooni algul oma äsjaavastatud purskkaevupargis istus , raamat lahti põlvedel , küsis keegi ometi " Tädi , mis sa mõtled ? " </s> <s> Nii imelik oli see - tädi See ei olnud küll esimene kord . </s> <s> Esimest ta mäletas . </s> <s> Oli parajasti kodust kesklinna poole jooksmas , et teatrisse mitte hiljaks jääda , kui vali lapsehääl seljataga küsis : " Ema , ütle , miks see tädi jookseb ? </s> <s> Kas suured pahad poisid ajavad teda taga ja tahavad talle peksa teha ? </s> <s> Ah ? </s> <s> Ütle ! " </s> <s> Leena oli korraks koguni sammu aeglustanud ja ringi vaadanud , et kus see tädi on , kes keset rahvarohket kevadõhtut poiste eest plagama peab . </s> <s> Ja kus need poisid on , kes teda taga ajavad ? </s> <s> Samal hetkel aga taibanud , et tädi on ta ise . </s> <s> Seepeale koguni mõne soliidsema sammu teinud , mõeldes , et ei tea , miks ta täna äkki tädi on ? </s> <s> Siis aga pilgu kellale visanud ja uuesti punuma pistnud . </s> <s> Jah , see oli Draamateatris üsna uus lavastus ja Peeter mängis veel peaosa ! </s> <s> Ei osanud ta siis kujutledagi , et Peeter temale kord tere ütleb ! </s> <s> Oh , mis tere - et nad teineteisele nüüd sina ütlevad ! </s> <s> Et nad koos filmi teevad ! </s> <s> Ei , midagi veelgi hullemat . </s> <s> Midagi , millele Leena täna isegi mõelda kartis . </s> <s> Välisvõtete hulgas oli suveöine episood , kus nad Peetriga suudlema pidid . </s> <s> Leenal ei olnud oma muret kellegagi jagada . </s> <s> Ta ei teadnud , kuidas suudeldakse . </s> <s> Ja seda ei olnud tal mitte kelleltki küsida . </s> <s> Kellele pidi ta sellest rääkima ? </s> <s> Režissöörile ? </s> <s> Peetrile ? </s> <s> Keegi ei võtaks seda juttu tõsiselt . </s> <s> Ei usukski . </s> <s> Peaks niisama edvistamiseks . </s> <s> Noh , mõni ehk arvaks , et laps lihtsalt häbeneb . </s> <s> Helga saaks võibolla niiviisi aru . </s> <s> Niiviisi ehk veel kuidagi . </s> <s> Aga tema ju tõepoolest ei osanud suudelda . </s> <s> Ja kuidas seda õpitakse ? </s> <s> Kes peaks seda talle õpetama ? </s> </p>
<p> <s> See keegi , kes teada tahtis , mida tema , Leena , raamat lahti põlvedel , aga silmad ometi mitte raamatus , siis ka mõtleb , oli kräsupäine mustlastüdruk , kes istus äkki kõrvalpingil . </s> <s> Kedagi enamat näha ei olnudki . </s> <s> Kust ta siia tulnud oli , ja millal , seda polnud Leena märganud . </s> <s> Aga siin ta nüüd istus , päris pingi serva peal , peod tugevasti pingi esiserva külge klammerdunud ja jalad kõlkumas nii hoogsalt , et kannad vastu pingi põhja kolksusid . </s> </p>
<p> <s> " Kust sa tuled ? " küsis tüdruk . </s> <s> Pigem oleks Leena sedasi küsida võinud . </s> <s> " Miks sa nii küsid ? </s> <s> Kodust , kust ikka . " </s> <s> " Ei tule kodust ! " </s> <s> " Miks sa nii arvad ? " </s> <s> " Ma ei ole sind varem näinud . </s> <s> Sa ei ela siin . " </s> <s> " Nojah , päriselt küll ei ela . " </s> <s> " Kust sa tuled ? " </s> <s> Kannad kolksusid veel nõudlikumalt . </s> <s> " Võõrastemajast . " </s> <s> " Jah . </s> <s> Aga kus su kodu on ? " </s> <s> " Tallinnas . " </s> <s> " Ahah . " </s> <s> Tüdruku jalad jäid järsku paigale . </s> <s> Siis laskis ta käed pingi servast lahti ja otsekui libises pingilt maha . </s> <s> Jalutas siis selja taha vaatamata pargiteedpidi minema . </s> <s> Leena nägi , kuidas ta ikka kaugemale ja kaugemale läks , aeglaselt , õlad kergelt kühmus nagu polnukski ta laps , võibolla seitsme , võibolla kaheksa aastane , jah , aga kes neid tõmmusid lapsi teab , võibolla isegi ainult kuue aastane Läks , kuni põõsad ja puud ta varjasid . </s> <s> Leena toibus , kehitas kergelt õlgu ja tegi vahepeal kinni langenud raamatu põlvedel uuesti lahti , et nüüd tõesti lugemisega algust teha . </s> <s> Parema meelega oleks ta raamatu praegu hoopis kõrvale pannud ja sellelt tüdrukult ise küsinud " Laps , mida sa mõtled ? " </s> <s> Pargis polnud ainsatki hingelist peale tema enda - tädi . </s> <s> Missugune segane sõnade maailm ! </s> <s> Kui see tüdruk ka oli laps , polnud ta ometi laps . </s> <s> Kui Leena ka võinuks olla tädi , polnud ta ometi kellegi tädi ! </s> <s> Õhtune jahedus libises korraks üle selja . </s> <s> Leena tõusis ja läks purskkaevu juurde . </s> <s> Üks kivipoiss hoidis siin pea kohal pilgeni täis vaagnat ja ikka ja uuesti voolas vesi selle servist üle . </s> </p>
<p> <s> Sellest oli nüüd juba kuu küll möödas . </s> <s> Siis oli juuli keskpaik , kui nad tulid . </s> <s> Nüüd oli august , juba paar nädalat oli august . </s> <s> Imelik asi see filmitegemine . </s> <s> Algus ja lõpp - kõik kestab korraga . </s> <s> Istud karussellil ja sõidad saaniga . </s> <s> Saani ees on valged hallitähnilised hobused . </s> <s> Muusika mängib ja tähtis tunne on . </s> <s> Aga kui sa siis ikka ja jälle lehvitavast isast mööda kihutad , tuledes kuusk sulle aina uuesti vastu tormab , tunned äkki tükki kurgus , ja pisarad jooksevad põski pidi alla Nii paha on olla . </s> <s> Tahaksid ainult , et need asjad kord paigale jääks , et see maailm taas korda saaks ! </s> <s> Isa suured käed tõstavad su saanist maha , aga jalad ei taha maa külge kinni jääda , ja sa kihutad aina edasi ... </s> <s> Ükski asi ei seisa paigal . </s> <s> Isegi maa ise ei seisa paigal . </s> <s> Ja öösel unenäos algab see kõik uuesti - isa ja kuusk , isa ja kuusk , lõputus kordumises . </s> </p>
<p> <s> Kaader algusest , kaader lõpust . </s> <s> Õnnelik , õnnetu , õnnelik , õnnetu Kuni äkki sa ei taipagi enam , kas alguses õnnelik ja lõpus õnnetu , või hoopis alguses õnnetu ja lõpus õnnelik ? </s> <s> Lause siit , teine sealt , kuni enam ei saa arugi , mida sa siis õieti tundma pead ja mida sa millal tundma pead ! </s> <s> Õhtul voodis püüad oma rolli nendest tükkidest kokku panna , ja ärkad keset ööd , tuli põlemas ja stsenaarium ikka veel avatult rinna peal . </s> <s> Enne kui nüüd tule ära kustutad , jookseb pilk üle ridade : " Tüdruk läheneb majale . </s> <s> Jalad astuvad pimeduses tuttavat teerada pidi . </s> <s> Korraga süttib aknas valgus . </s> <s> Läbi õhukeste pitskardinate paistavad selgesti Krista ja Tom . </s> <s> Tom on Krista vastu uksepiita surunud ja suudleb teda , kobades samal ajal sõrmedega seina , et leida lülitit , mis Krista kukla alla on jäänud ja niiviisi köögis valguse süüdanud . </s> <s> Tom võtab hellalt Krista kukla oma suurde pihku ja tõmbab naise aeglaselt endale lähemale . </s> <s> Nüüd pääseb teine käsi lülitini ja valgus kustub . </s> <s> Täielik pimedus . </s> <s> Pole enam ei maja , ei teerada õues , ei tüdrukut . </s> <s> Täielikus pimeduses on kuulda ainult Laura katkendlikku hingamist . </s> <s> Siis lõpeb nagu äralõigatult seegi . </s> <s> Absoluutne vaikus . </s> <s> Pimedus . " </s> </p>
<p> <s> Nüüd on hotellitoaski pimedus . </s> <s> Leena vaatab pärani silmi süsimusta õhku , püüdes kokku panna Tomi ja Krista ja tema , Laura , lugu . </s> <s> See leppimine , see mis proovivõtteks oli , see on stseen , mis stsenaariumis sellest pimeduse kohast alles tükk maad hiljem tuleb , ja see on tegelikult juba võetud . </s> <s> Filmi jaoks ka võetud . </s> <s> Ja veel paar stseeni sealt tagant poolt . </s> <s> Oh , päris hulk asju on juba võetud . </s> <s> Peabki olema . </s> <s> Pool ekspeditsiooni aega on juba möödas . </s> <s> Kuu aja pärast peaks välisvõtetega kõik olema , jääb veel montaaž ja helikirjutus . </s> <s> Eks ole siis ka juba september - kaua sa seda Eestimaa suve ikka filmid ? </s> <s> Septembri esimesel poolel petab vaataja muidugi veel ära . </s> <s> Kõik ju alles roheline . </s> <s> Kui küll õhk külmem on , kes seda siis filmi vaadates teab , kui tegelastel õhukesed riided seljas on ja sooja suve mängitakse ? </s> </p>
<p> <s> Aita oli oma tiirutamise lõpetanud , purskkaevu servalt alla hüpanud ja seisis nüüd harkisjalu Leena ees . </s> <s> Kleit täitsa märg . </s> <s> " Ikkagi märg . </s> <s> Peab sisse minema , " mõtles Leena . </s> <s> " Sitsikleit kuivab ruttu . </s> <s> Ja üldse - alles august , aga juba nii jahe õhtu ! " </s> <s> " Leena ! " </s> <s> Aita sinised silmad olid korraga peaaegu mustad . </s> <s> Suured ja tumedad . </s> <s> " Leena ! </s> <s> Kui ma sinuga esimest korda siin rääkisin . </s> <s> Et kus su kodu on " Aita pilk rabeles nüüd nagu põõsasse takerdunud kohkunud lind . </s> <s> See tuli sellest , et tal olid pikad kaarjad mustad ripsmed ja need võbelesid korraga meeleheitlikult . </s> <s> Nagu linnu tiivad . </s> <s> Ta hääl värises veidi . </s> <s> " Jah ? " küsis Leena . </s> <s> Aita oli praegu , selles õhkõrnas videvikus tõepoolest linnu sarnane , kes oma peenikestel jalgadel õieti kõndida ei oska , kellel aga lennuks jaksu ei jätku , nagu oleks hirm ja lummus halvanud ta tiivad " Jah ? " kordas Leena ja võttis Aita jahedad sõrmed oma pihku . </s> <s> " Kui sa Tallinnas ühte mustlaseonu näed . </s> <s> See on minu isa . " </s> <s> Nüüd oli see öeldud . </s> <s> Öeldud , mis siis ütlemata jäi , kui Aita sõna lausumata ja tagasi vaatamata mööda pargiteed ära läks . </s> <s> " Jah , Aita . " </s> <s> Leena ei öelnud , ei mõelnudki öelda , et Tallinn on suur linn . </s> <s> Väga suur . </s> <s> " Siis sa tead , et see on minu isa . </s> <s> Siis sa tead . " </s> <s> Aita langetas silmad , pikad ripsmed ei võbelenud enam , vaid sulgesid kõrvalseisja eest niiske , mõtliku pilgu , kiivalt varjates nii kannatusi kui unistusi . </s> <s> Käed lõtvusid ja tasapisi hakkasid pihud soojenema . </s> <s> Üle lapse näo kiirgas lopsaka noorkuuna hele naeratus : " Ta toob mulle punase tutipaela . </s> <s> Punase ! " </s> <s> Ja korraga , kui puurist pääsenu , keksis ta kergelt ja rõõmsalt tänava suunas : " Sa ütle talle , et sa mind nägid , eks ? ! " </s> <s> Madalat päikest imbus tumeda pilve tagant laiade heledate vihkudena . </s> </p>
<p> <s> Võõrastemajaga kohakuti jõudes võttis Leena uuesti tüdrukul käest kinni ja nad astusid koos toidubaari uksest sisse . </s> <s> Leena luges oma raha üle ja tellis kaks piimasuppi ja kaks kiluvõileiba . </s> <s> Luges siis uuesti raha ja andis ühe võileiva punastades tagasi . </s> <s> Supi jaoks kastist lusikaid tooma minnes tõi ta ka noa kaasa . </s> <s> Lõikas võileiva hoolikalt pooleks , tõi veel teise leivataldrikugi lisaks , pani portsjonid teise teisele poole lauda , ja nii nad seal teineteise vastas istusid , vaiksed ja naeratavad . </s> <s> Tuline supp auras . </s> <s> Ruum oli pooltühi , kuid soe . </s> <s> Ümber lageda lambipirni laes tiirlesid mõned unised kärbsed . </s> <s> Päev oli õhtul . </s> </p>
<p> <s> II peatüki lõpp . </s> </p></div2><div2 type="alaosa"><head> III peatükk </head>
<p> <s> Leena laskis pisaratel üle näo voolata . </s> <s> Ta istus sirge seljaga , tooli seljatoele toetumata . </s> <s> Keegi ei kuulnud ainsatki nuuksatust . </s> <s> Et ta nina ei nuusanud , et ta silmi ei kuivatanud , siis polnud ta näol ka ainsat punast plekki . </s> <s> Ei olnud paistes silmi , tursunud põsesarnu , punnitavat nina ega punsunud huuli . </s> <s> Tarvitsenuks vaid korra taskurätiku järele kobada ja kõik oleks silmapilk muutunud . </s> <s> Taskurätt oleks ühe hetkega märg ja ligane olnud , mahutamata ometi kogu seda materialiseerunud kibestumist ja alandust . </s> <s> Hing oleks kinni jäänud ja kõõksuvate nuuksetena jupikaupa välja pääsenud . </s> <s> Kõik see oleks igasse tuppa kuulda olnud . </s> <s> Ja nii või teisiti poleks ta saanud ka siis midagi enese kaitseks öelda . </s> </p>
<p> <s> Leena tundis , et kui ta nüüd kohe püsti ei tõuse ja minema ei lähe , siis voolab kõigi nähes mitte üksnes silmist , vaid ka ninast . </s> <s> Sellepärast ta tõusis , selg ikka tikksirge , nagu aidanuks keha tasakaal hingegi talitseda ja tasakaalus hoida , ja mõtles põgeneda oma tuppa . </s> <s> Kohe aga meenus talle , et ta peaks veel siitsamast võtmenagist oma numbritoa võtme võtma , pika koridori viimase parempoolse toani kõndima , ukse lukust lahti keerama ja seestpoolt uuesti lukku jõudma keerata . </s> <s> Enne kui keegi talle kannule jõuaks . </s> <s> Selle ajaga juhtuks juba kõik - tatt voolaks ninast ja ta nutaks valju häälega . </s> <s> Siis oleks neil kõik käes . </s> <s> Kõik , mida nad tahavad . </s> <s> Ja siis nad hakkaksid teda lohutama . </s> <s> Et näha , kuidas ta veel häälekamalt nutma purskub . </s> <s> Ja siis noomiksid nad teda edasi , leebelt ja paitades . </s> <s> Veelgi arusaamatumal kombel . </s> <s> Mille eest ? </s> <s> Mille eest ? ! </s> <s> Leena oli plikana vahest naabripere lapsi hoidmas käinud . </s> <s> Kahte imearmast last . </s> <s> Suurest armastusest oli ta neid vahel näpistanud , üsna valusasti näpistanud , teades , et siis nad hakkavad nutma , ja kui ta neid siis paitab ja lohutab , siis on nende väikesed käed tal kaela ümber ja nende nutumärjad põsed tema põskede vastas , ja niiviisi on nad kolmekesi kindlamini seotud kui mingil muul moel - nad on üksteisele vajalikud . </s> <s> Mitte ainult tema , Leena , ei armasta neid põnne ja ei vaja neid . </s> <s> Nemad vajavad ja armastavad teda ka . </s> <s> Vähemalt natukeseks ajaks on see nii . </s> <s> Imelik küll , et just siin , võõrastemajas , pimeda koridori mustavasse lõppu vaadates tuli Leenale meelde see kümne aasta tagune lapsepõlvepatt . </s> <s> Just praegu , kui ta toolilt tikksirgena tõusnud oli ja hetkeks kõheldes seisatas . </s> <s> Siis astus ta kolme meetri kaugusel oleva välisukse poole , ja puust trepiastmed nagisesid , kui ta mööda neid alla läks . </s> <s> Üleval avati uks ja hüüti teda nimepidi . </s> <s> Leena ei peatunud , ei pöördunud . </s> <s> Õueuksest väljas , hakkas ta jooksma . </s> <s> Pea oli nutust paks . </s> <s> Ta püüdis lasta silme eest läbi tänavaid ja õuesoppe . </s> <s> Kuhu ? </s> <s> Milliseid tänavaid pidi joostes ei tule talle inimesi vastu ? </s> <s> Kus , kus on see paik , kus nutta võib ? </s> <s> Leena pööras munakividega kaetud kõrvaltänavasse , valmis iga hetk vastutulija eest mõnda hoovi põgenema . </s> <s> Jooksu pealt kobas käsi taskuräti järele . </s> <s> Joostes pühkis ta nina , tuul kuivatas pisaraid , ja ainus patt , ainus pahategu , mis talle ikka jälle meenus , oli seotud nende kahe põngerjaga kaugest lapsepõlvest . </s> <s> Ometi ei nuheldud teda täna ju selle eest , et ta neid kahte kunagi näpistanud oli ! </s> <s> Ka ei vajanud keegi tema pisaraid , et sedasi enese ja tema armastust kinnitada . </s> <s> Teda ei armastanud keegi ! </s> <s> Mitte keegi ! </s> <s> Nii poleks ka kellelgi vaja olnud teda kiusata ! </s> <s> Veel vähem tema peale karjuda . </s> <s> Veelgi vähem teha seda teiste juuresolekul ! </s> </p>
<p> <s> Joostes oli ta jõudnud surnuaia lähedusse , pööras siis aga järsult kõrvale . </s> <s> Hing oli kurgus kinni ja nina kaudu ei saanud hoopiski hingata . </s> <s> Nüüd tundis ta äkilist väsimust , istus kõrge rohu sisse maha ja laskis silmadel otsivalt kõrte seas ringi käia . </s> <s> Tõmbas rohu seest paar-kolm teelehte - taskurätt oli muidugi läbimärg - ja nuuskas nina . </s> <s> Ohkas mõned korrad sügavalt , tundis , et hingata hakkas kergem , tõusis ja hakkas väiksemaid sissetallatud jalgradu pidi argipäevaselt tühja puudehämara pargi poole astuma . </s> <s> Üle orgude viisid väikesed sillad või jalutusvallid , teede ääres ootasid tühjad pingid . </s> <s> Et aga iga hingelist vältida , laskus Leena nõlva pidi oru põhja , et siis vastasküljel jälle üles ronida . </s> <s> Need olid harvakäidavad kitsukesed jalgrajad või siis hoopiski rajatud nõlvad , kus ta ringi tuias . </s> <s> Füüsiline väsimus tegi meeled tuimemaks . </s> <s> Ja see nüri rahu meeldis praegu Leenale . </s> <s> Leedripuu okstest kinni haarates ronis ta mööda järsku nõlva ülespoole . </s> <s> Paar punast marjakobarat oli ta libisedes rabinal läbi peo tõmmanud . </s> <s> Siinsamas uhkustas noor toomingas oma esimeste marjadega . </s> <s> Läikivmustad , suured ja mahlased . </s> <s> Leena noppis need kahe sõrmega ettevaatlikult peopessa , pööras peo vastu pealelõunapäikest ja imetles neid . </s> <s> Rabas siis huultega ahnelt kogu peotäie korraga suhu . </s> <s> Imal magusus suus segunes äkitselt valgete õite vänge lõhnaga sõõrmeis . </s> <s> Ja kõrvu kostis otsekui läbi võimendi kevadine linnulaul . </s> <s> See erk tajuhallutsinatsioon kadus tasapisi ja asendus tuima paksu tundega suus . </s> <s> Tüdruk sülitas välja väikesed kivikesed ja mustad marjanahad . </s> <s> Maigutas siis veel mitu korda huuli , avas suu ja püüdis tuult ahmides paistetustundest vabaneda . </s> <s> Rapsis siis pihlakalt paar pooltoorest marja , näris neid hoolega , ja kui keel viimaks mõrkjat maitset tundis , naeratas Leena omaette , rõõmus , et asjad taas oma kohale asetuvad . </s> </p>
<p> <s> Eile õhtul oli ta imetlenud suuri oranže pihlakakobaraid kahel pool kitsukest raudteed väikeses teivasjaamas paarkümmend kilomeetrit linnast eemal . </s> <s> Ta oli siin ainsana rongist väljunud . </s> <s> Kui rongi saba täpiks kahanes ja olematuks muutus , jäi järele vaid vaikus . </s> <s> Leena ei raatsinud liigutada . </s> <s> Pihlakakobaratele langes loojuva päikese puna kusagilt tema selja tagant . </s> <s> Ees aga , otse ees , lausa uskumatult otse ees , täpselt kahe kokkujooksva raudteerööpa ühinemispaiga kohal , suur ja munarebukollane , seisis täiskuu . </s> <s> Leena astus kikivarvul halle puuliipreid pidi sinnapoole , lummatult kui kuutõbine . </s> <s> Kõik tundus olevat igavene - nii pihlakakobrad okstel kui madala päikese pihlakatega ühte värvi valgus hilissuverohelistel lehtedel , nii kaks kaugenevat metalljoont kui ahenev liipriterida nende vahel , nii kuu kui hetk ise . </s> </p>
<p> <s> Sama päeva hommikupoolikul oli Leena linnas ootamatult kohanud üht kunagist kooliõde . </s> <s> Anne oli olnud temast klass eespool , nüüd polnud Leena teda vist juba kolmel aastal näinud . </s> <s> Anne oli üheksanda klassi kevadel kooli pooleli jätnud ja mehele läinud . </s> <s> Need olid esimesed pulmad Leena elus . </s> <s> Külalisi polnud palju ja pulmi peeti restoranis . </s> <s> Restoranis ei olnud Leena ka varem käinud . </s> <s> Ning ootamatu oli seegi , et ta sellesse tillukesse peoseltskonda kuulus . </s> <s> Pruut ja peigmees , siis pruudi ema , kes oli Leena kunagine botaanikaõpetaja , siis veel Anne ja Leena ühine sõbranna , kes oli ühtlasi ka Anne klassiõde . </s> <s> Ja oligi kõik . </s> <s> Anne ema oli abiellumise vastu , aga et Anne ootas last , siis oli ema , kes ise oma tütre vallasemana üles kasvatas , sekkumast loobunud ja istus nüüd tasa ja võõrana peolauas , kus noored kohmetult oma igapäevasuhtlemist jätkasid , pidulikumaks kogemusi omamata . </s> <s> Peigmehe ema ja isa olid maainimesed , kusagil kaugel , Eestimaa teises otsas . </s> <s> Loomad ja majapidamine ei lubanud pikka sõitu ette võtta ja nii seda pidu siis viiekesi peetigi . </s> <s> Ka Leena rüüpas mõne lonksu veini ja sai tunda , kuidas see aegamisi peast jalgadesse vajus . </s> <s> Kell oli kaugelt üle südaöö , kui restoranist pimedasse augustiöösse astuti . </s> <s> Üle Toompea minnes saatis pidulisi põuavälkude hääletu ilutulestik ja järgmisel päeval hakkas üle pika aja vihma sadama . </s> </p>
<p> <s> Kui neil laps sündis , käis Leena koos sõbrannaga katsikul . </s> <s> Anne oli just enne sünnitust kuusteist täis saanud , poiss aga pidi üsna varsti juba seitsmeteistkümneseks saama . </s> <s> Nüüd kuulis Leena , et aasta tagasi oli neile teinegi laps sündinud . </s> <s> Varsti pärast seda võeti aga Anne mees sõjaväkke , ta ise ei saanud tite pärast tööle minna , olid ema väikese palgaga neljakesi püüdnud läbi ajada , aga elu oli lausa põrguks läinud . </s> <s> Anne võttis lapsed ja sõitis maale , mehe vanemate juurde . </s> <s> Nüüd on sellest juba ligemale aasta möödas . </s> <s> Leena tundis , et Annel oli tõepoolest kohtumise üle hea meel . </s> <s> Anne joonistas Leena jaoks juustu ümbert võetud paberitükile plaani , kuidas rongi pealt nende juurde jõuda . </s> <s> " Tule aga , tule kohe kindlasti ! " oli ta veel järelegi hõiganud . </s> <s> Leena ei olnud midagi kindlat lubanud . </s> <s> Filmi tegemisel puhkepäevi ette ei tea . </s> <s> Iseasi , kui ilm alt veab . </s> <s> Ja et Leena partnerid oma igapäevatööga teatris , teles ning raadios ja kes-teab-kus veel seotud olid , siis juhtus võtteplaanis ikka ootamatuid muudatusi . </s> <s> Kui teatris mõni etendus teisega asendati , tuli filmi juurest pealinna sõita ja võtteplatsil vahetati planeeritud stseen mingite veel võtmata kaadritega Laurast , kes alati käepärast oli . </s> <s> Nii polnud Leenal õieti ühtegi vaba päeva olnud . </s> <s> Päevi ilma ühegi võtteta küll , aga igaks juhuks oli ta alati pidanud platsil kohal olema . </s> <s> Et äkki saab teistega varem valmis , siis võtame võibolla Laurat ka . </s> <s> Tulgu ikka igaks juhuks kaasa . </s> <s> Olgu igaks juhuks valmis . </s> <s> Ja kui tegemist oli Laura kaadritaguse tekstiga , olgu seda või ainult üks sõna , siis leiti äkki , et muidugi peab näitleja platsil olema ja partnerile oma repliigi - kasvõi selle ainsama sõna - ise ütlema , muidu olevat kaadris raske hästi mängida ! </s> <s> Nagu oleksid tema partnerid kehvema kujutlusvõimega , kuigi just nemad need päris-näitlejad olid - pidi ju Leena sageli kaadritaguse partneri asemel sellega leppima , et keegi need sõnad tekstilehelt lihtsalt valjul häälel maha luges . </s> <s> Muidugi oleks ka Leenale meeldinud näha vähemalt selle kaamerakolaka kõrvalgi Tomi nägu ja kuulda Peetri / Tomi häält , aga enamasti tuli temal oma " suured plaanid " üksi teha , sest need paigutati ajale , mil Peeter ilmtingimata pidi kas etendusel või proovis olema . </s> <s> Sellepärast ei teadnud Leena ka Annele midagi lubada . </s> </p>
<p> <s> Tunnike hiljem oli ta juba võtteplatsil oma valvekorras . </s> <s> Võeti Tomi suurt plaani . </s> <s> Parajasti oodati päikest õigesse kohta ja õige nurga all . </s> <s> Laura kaadritagune tekst " Ema käis siin ! " viis Leena pikkade võttepauside ajal mõttes koju , Tallinnasse . </s> <s> Niisama , ilma erilise igatsuseta . </s> <s> Mõtles , et pärn maja ees on nüüd kindlasti ära õitsenud . </s> <s> Et ema puhkus on ikka kole lühike küll - ainult kaks nädalat . </s> <s> See oli juba mais ära olnud . </s> <s> Mõtles , et imelik küll , ta ei ole kogu ekspeditsiooni aja õieti kodust puudust tundnudki . </s> <s> Et kas siis niiviisi saadaksegi suureks ? </s> <s> Polnud ta ju siin mingi teab-mis suhtleja , rohkem ikka omaette . </s> <s> Või Olaviga . </s> <s> Ega nad kahekesigi palju rääkinud , niisama olid . </s> <s> Jah , imelik küll , et ühest lobisejast kooliplikast korraga sihuke vaikne nohik saab . </s> <s> Nagu oleks ta endale nüüd , kooli lõppedes , järelemõtlemisaja võtnud . </s> </p>
<p> <s> " Leena , võid jalga lasta ! </s> <s> Auto läheb praegu linna , võid sellega ära sõita . </s> <s> Me teeme Peetriga veel selle üldplaani puiesteel ja siis on tänaseks kõik ! " </s> <s> Kaameraid hakati ühest kohast teise tõstma , auto tuututas kärsitult , Leena lehvitas Olavile ja lippas autosse . </s> <s> Väljakul käis ta kõigepealt piimasaalist läbi , ostis kaks teesaia , ei läbenud neid aga seal sööma hakata , võttis need kaasa ja lonkis nii , näksides , mööda suvist väikelinna . </s> <s> Saiad otsas , otsis ta automaadi ja jõi klaasitäie gaseeritud vett peale . </s> <s> Kõndis siis suure ringiga koju . </s> </p>
<p> <s> Võõrastemajas leidis ta " juhtivad jõud " administraatori laua juures suitsetamisnurgas tossamas ja aru pidamas . </s> <s> Teatrist oli tulnud telegramm , et Peeter peab ülejärgmisel päeval asendusetenduse pärast kindlasti seal olema , ja nii tuli püüda Tomi ja Krista stseenid , mis kahele järgnevale võttepäevale olid planeeritud , ühe päevaga ära võtta . </s> <s> Ja juhul , kui ei jõua , siis jätkata mõne päeva pärast , kui mõlemad näitlejad uuesti korraga käes on . </s> <s> Leena jäi kuulatama . </s> <s> " Kas minul on siis homme vaba päev ? " </s> <s> Režissöör viskas kiirpilgu Leenale ja vaimutses : " Oled juba harjunud iga päev staar olema või ? " ning kummardus samas uuesti võtteplaani kohale . </s> <s> Leena seisis veel hetke ja küsis siis tasakesi Margelt : " Kas ma olen siis vaba või ? " </s> <s> Marge sosistas : " Muidugi oled ! </s> <s> Nad ei tea ju , kuidas Kristat ja Tomigi jõuda ühe päevaga ära teha , millal siis veel sind ! " </s> <s> " Ahah , " ütles Leena , võttis võtme ja läks oma tuppa . </s> </p>
<p> <s> Tuba oli tühi ja kõle ja võõras . </s> <s> Leena oli vaba päeva oodanud . </s> <s> Ja nüüd oli ta siis käes . </s> <s> Jääda terveks homseks päevaks siia sellesse tuppa ? </s> <s> See ei oleks mingi vaba päev . </s> <s> Hulkuda pargis ja varemetes ? </s> <s> Seda ta tegi niigi . </s> <s> Õhtupoolikuti . </s> <s> Koju sõita ? </s> <s> Ei tea , kas piletiraha jätkub ? </s> <s> Ja tööpäev ju . </s> <s> Teised on tööl . </s> <s> Ja kui nemad koju jõuavad , peaks Leena juba õhtuse rongiga tagasiteel olema . </s> <s> Teeks emale niisama kurba meelt , et näe , käis , aga ei näinudki Olav oli ikka rääkinud , et kui kord vaba päev peaks olema , siis sõidame kohe hommikul paadiga sinna järve kõige kaugemasse tippu , sinna , kus õiget metsagi kaldal pole . </s> <s> Sealpool pidi järves palju allikaid olema . </s> <s> Ja valgete vesiroosidega soppe . </s> <s> " Üüriksime kohe kaheteistkümneks tunniks paadi . </s> <s> Üheksast üheksani näiteks . </s> <s> Sealpool , järve päris tipus , peaks ehtsat sood ja raba leiduma . </s> <s> Oleks põnev kolada ! " oli Olav arvanud . </s> <s> Aga temal oli ju homme tavaline tööpäev . </s> <s> Nii kahju ! </s> <s> Olav oli hea kaaslane . </s> <s> Mõnikord , lühema võttepäeva järel , olid nad koos ringi hulkunud ja üht-teist ühiselt ette võtnud . </s> <s> Paar korda kinoski käinud . </s> <s> Ei , ei olnud Olavil neil käikudel valgusemõõtjat käes ! </s> <s> Võttis hoopis Leena käe oma kätte , võttis ta nagu lapse käekõrvale ja läks , ikka pool sammukest eespool , suuremat rääkimata edasi . </s> <s> Veel polnud Leenal kordagi tulnud tahtmist küsida , kuhu . </s> <s> Mingi iseäralik seos valguse ja varjuga oli sel mehel siiski . </s> <s> Ta aimas , teadis ette nende muutumisi , liikumisi , kattumisi . </s> <s> Kõik oli ju kogu aeg valguse või varju päralt . </s> <s> Ka meel . </s> <s> Ja mõte . </s> <s> Tunded . </s> <s> Nõutus - nõutu olek - polnud vist midagi muud , kui võimetus valguse ja varju vaheldumist ära tunda ja loomulikuks tunnistada . </s> <s> Nii oli Leena tookord , pärast võtet , seal tolmusel teeveerel nõlvaku serval nõutult seisnud ja valge pilvekese kadumist imestanud , samas kui võtteplats sipelgapesana kihas ja tööpäeva lõpule ärkas . </s> <s> Nähtamatu vari libises üle Leena heleda meele . </s> <s> Üle Laura , kes oli õnnelikuna maailma servani jõudnud ja igatsenud lendu tõustes teise ilma siseneda . </s> <s> Valguse ja varjude tundja nägi seda , ainukesena . </s> <s> Tema teadis . </s> <s> Tuli ja võttis Leenal käest kinni . </s> <s> Ja nad jooksid sajast valgusest ja sajast varjust läbi , tuulekiirusel . </s> <s> Kuni voolava veeni , milles mängisid koos päikese- ja varjulaigud oma muutumiste mängu . </s> <s> Olav ei rääkinud sellest . </s> <s> Leena ei osanud sellest õieti mõeldagi , ammu siis veel rääkida . </s> <s> Aga see oli tajutav . </s> <s> Niisamuti kui pulsilöögid ühendatud pihkudes , mida nad kumbki lahutada ei raatsinud . </s> <s> Tajutav iseenesestmõistetava , loomuliku ja lihtsana . </s> <s> Leenal oli hea olla . </s> <s> Oli hea rahus olla . </s> </p>
<p> <s> Ei olnud see ainus kord Leenal nõutust tunda . </s> <s> Ei jäänud see ka ainsaks korraks , mil Olav ta varjuga ära lepitama pidi . </s> <s> Omamoodi kindlustunne oli nüüd Leenal . </s> <s> Otsekui oleks tal suur ja tugev vanem vend olnud , kes teda hoiab ja kaitseb . </s> <s> Leena võis rahumeeli paadipäras põlvitada , käed rippu üle paadiserva vett kündmas , nägu lausa ligi tumedat , märga peeglit , ja mõelda teisest maailmast seal sügaval peegelduse sees , mis pidanuks kordama siinset , isegi mitte kordama , vaid ainult petma , näitama nagu kordaks , mida aga Leena tõelisest tõelisemaks pidas selles tumedas tõsiduses , selles jõulises ahvatluses , kestvas kutses . </s> <s> Miks pilved üleval pea kohal ei kisu õhku tõusma ja järele katsuma , küll aga meelitab pilvede peegeldus end vette kukutama ? </s> <s> Miks sinitaeva lõputut kõrgust suudab taluda , tema peegelduse sügavust aga tahaks lausa vastupandamatult kogeda ? </s> <s> Kas peegelsile veepind polegi muud , kui võimatu ja võimaliku kokkupuutepunkt ? </s> <s> Tõusta on võimatu , langeda võimalik Päris-ilma on võimatu kõigi meeltega haarata , pettepildi järele aga sukeldu kasvõi kohe . </s> <s> On võimalik minna , iseasi , mis pärast saab , mis järele jääb Niiviisi võib mõtiskleda , kui olla koos Olaviga paadis päikese laskudes silmapiiril vastu musta metsatriipu . </s> <s> Võib päris lõpunigi mõelda , kuni hirmuni välja , ja tunda siis Olavi kätt mõlemast kannast tugevasti kinni haaramas . </s> <s> Sinna vangi need kannad jäävadki , kuni Leena käed veest välja võtab , pea kuklasse kallutab , ja jälle päris-taevast näeb . </s> <s> Olav ei ütle , et mis sa , hull , küll teed . </s> <s> Ta ei ütle üldse midagi . </s> <s> Ja Leenal on äkki kange tahtmine näha , mis näoga Olav praegu on . </s> <s> Kui ta ringi pöörama hakkab , laseb Olav kandadest lahti ja paneb käed uuesti aerudele . </s> <s> Aga ei enamat . </s> <s> Olav ei kiirusta sõudma . </s> <s> Ta ei küsi midagi , vaatab vaid naeratades Leena poole , aga ta silmad vaataksid nagu Leenast läbi , kaugemale , hoopis kaugemale , lahendamata mõistatuste sekka . </s> <s> Nii tõsiselt , küsivalt ... </s> <s> Ja korraga on Leenal tunne , nagu oleks nüüd tema ise Olavi jaoks see veepind , kus kaks maailma kokku saavad . </s> <s> Pilt ja peegelpilt , pettepilt . </s> <s> On siis nüüdki nii , et pettepilt , see , mis temast , Leenast , läbi teisele poole jääb , viib Olavi endaga kaasa , siit ära ? </s> <s> " Olav ! " ütleb Leena . </s> <s> Ja selsamal hetkel tunneks ta nagu oma kandadel ikka veel mehe tugevaid pihkusid . </s> <s> Sest mida muud siis temagi praegu tegi , kui haaras Olavi kandadest , kes just äsja , hetk tagasi , temast läbi , peegelduse sisse , kukkuma hakkas . </s> <s> Olav naeratab . </s> <s> Ja põskedel on naerulohud . </s> <s> Ja silmanurkades naerukurrud . </s> <s> Kumbki neist ei küsi enam midagi . </s> <s> Ei päris- ega pettepiltide kohta . </s> <s> Isegi mitte mõttes . </s> <s> Selleks korraks on see möödas . </s> <s> Nad on mõlemad koos paadis . </s> <s> Päikene läheb looja . </s> <s> Vee kohale tõuseb hele udu . </s> <s> Õhtune jahedus liibub ligi . </s> <s> Ja suur vend võtab õe enese kõrvale pingile istuma ja annab tema kätte teise aeru . </s> <s> Samas aga paneb keegi kallis inimene oma vabanenud käe hellalt ümber tüdruku õlgade , ja aerud hakkavad tasa ning aeglaselt otsima ühist rütmi . </s> <s> Leena tunneb , kuidas süda jätab löögi vahele - Olavi hingeõhk puudutab ta kõrva . </s> <s> Olav on kummardunud Leena poole , paneb oma käe ka Leena aerule , ja niiviisi , kaks kätt ühel aerul koos , otsivad nad ühist loksatust selle aeruga , mis on Olavi paremas käes . </s> <s> Ilus on hääl , mida teevad aerud , puudutades vett </s> </p>
<p> <s> Leena oli puhkepäevaplaanide juurest mõttes kaugele tagasi läinud . </s> <s> Sellesse õhtusse oleks ta heameelega kauemakski jäänud . </s> <s> Kõndinud Olaviga jälle mööda öist linna . </s> <s> Mööda munakivitänavat üles ronides tulid neile vastu vanad puumajad , järsust mäeküljest ridamisi alla tuigerdades , väikesed ja haprad oma armetuses . </s> <s> Nende uksed avanesid otse tänavale , nende hõredatest seintest pudenes saepuru ja õhuaknad olid suveöösse valla . </s> <s> Leena ja Olav kõndisid sõnagi lausumata , et magajaid mitte häirida . </s> <s> Ajuti tundus , et nende unesügav hingamine oli tänavalegi kuulda . </s> <s> Siis püüdis Leena kikivarvul astuda . </s> <s> Ja , ise seda märkamata , hoidis ta hingegi kinni . </s> <s> Hetkel , mil nad ühest vildakast uberikust möödusid , hakkas laudseina taga meeleheitlikult nutma laps . </s> <s> Sellist nõudlikku , halastamatut titekisa , millist oskab kuuldavale tuua vaid vastsündinu , kes on hingepõhjani solvunud , et pole siia ilma kaasa saanud emaüsa kaitstust ning peab siin kogema tühja kõhtu ja mähkmete märga . </s> <s> Ema kärsitu sosinal kussutamine andis märku , et toas magab rahutut katkelist und varahommikune töölemineja , kes veel väikese kisakõriga nii harjuda pole jõudnud , et häirimatult teisele küljele keerata ja edasi magada . </s> <s> Leena võttis Olavi käest kinni , et kindlamini varvastel püsida , ja tippis niiviisi seni , kuni tite nutt katkes . </s> <s> " Sööb , " sosistas Leena ja laskus täiele tallale . </s> <s> " Sööb ! " ütles Olav . </s> <s> Otsekui oleks see olnud midagi , mida ainult nemad kahekesi selles uinuvas linnas teadsid ja teada tohtisid . </s> <s> Leena oli Olavi omaks võtnud . </s> <s> Nende ühisesse maailma pudenes hetki nagu pisitillukesi värvilisi pärleid keelt , mille niit on katkenud ja ots käest libisenud . </s> <s> Leenal oli väikese tüdrukuna olnud selline tibatillukeste konarlike eri värvi pärlikestega kaelakee . </s> <s> Augud olid hästi väikesed , kodus oli üksainus nõel , mis pärliaugust läbi mahtus . </s> <s> Muidugi ei pidanud rulliniit vastu , muidugi oli siis kurbust ja nuttu , kui pärlid laiali pudenesid . </s> <s> Ja muidugi sai ta päevi pusida , enne kui selle ainsama nõelaga pärlid uuesti niidile koguda jõudis . </s> <s> Kõik see kordus ja kordus . </s> <s> Küllap nad viimaks sinna laiali jäidki - tema lapsepõlve . </s> <s> Põrandapragudesse ja liistuvahedesse , diivani polstri vahele ja voodialuse kaugeimasse soppi , mõned ehk ka sahtlinurka ja mõni üksik aarete plekktopsi . </s> <s> Sinna , kuhu nad jääma pididki . </s> <s> Laps olemise aega . </s> <s> Imelik , et nad just nüüd sealt Leenale uuesti meelde tulid . </s> <s> Tulid meelde , kui ta Olavi peale mõtles . </s> <s> Justkui oleks Olav mõne üksiku sõna , ootamatu naeratuse või mõistva pilgu läbi neid pisikesi mitut värvi pärleid talle uuesti pihku poetanud . </s> <s> Ja nüüd peitis Leena nad põue , niidile ajamata ja keeks köitmata . </s> <s> Ometi ei kadunud nad nüüd kuhugi . </s> <s> Olid päris südame ligi . </s> <s> Tegid ilma ilusamaks ja südame kergemaks . </s> <s> Meel sai rõõmsaks , kui ta Olavile mõtles , aga mingi magus valu tuikas samal ajal kusagil sees . </s> <s> Kus ? </s> <s> Südames ? </s> <s> Peas ? </s> <s> Kogu ihus . </s> <s> Igal pool . </s> <s> Võibolla soontes ? </s> <s> Ei , vist hoopis veres , mis läbi soonte voolas . </s> <s> Jah , just veres , sest ainult veri voolas läbi varbaotsast ja sõrmeotsast , pealaest ja jalatallast . </s> <s> Oli kohti , kus ta tuikas . </s> <s> Ja see tuikamine oligi nii mõnusalt valus . </s> <s> " Kas veri tuikab seal , kus ta tee on liiga kitsas , " mõtles äkki Leena . </s> <s> " Või siis hoopiski seal , kust ta ootamatult lahedalt minema pääseb ? " </s> <s> Leena tundis küll valusat tuikamist just siis , kui meel liiga hea oli . </s> <s> Või rõõm liiga suur . </s> <s> Või loojang liiga ilus . </s> <s> Või Olav liiga oma ? </s> <s> Midagi pidi ikka talumatult palju olema . </s> <s> Midagi head . </s> <s> Seda ei oleks osanudki Leena öelda , mida siis Olav liiga oli . </s> <s> Liiga oma vend ? </s> <s> Vend ei saa kunagi liiga olla . </s> <s> Liiga lähedane ? </s> <s> Ei , oli asju , mida Leena Olaviga ei jaganud . </s> <s> Poleks söandanudki jagada . </s> <s> See " liiga " ei olnud Olavis ! </s> <s> See oli Leenas endas . </s> <s> Leenal oli Olavit väga vaja . </s> <s> Liiga vaja . </s> <s> Kui ta selle üle järele mõtles , tundis ta hämmeldust ja kerget võõristust eneses . </s> <s> Kõik oli olnud nii selge - tema , plikake , vajas kaitset . </s> <s> Vanemat , tugevat , mõistvat . </s> <s> Olavit . </s> <s> Keda oli hea suureks vennaks pidada . </s> <s> Olla mängult õde-venda . </s> <s> Mõelgu teised siis , mida tahavad ! </s> <s> Ja teised mõtlesidki - nii nagu suurtele ikka meeldib mõelda . </s> <s> Kui Olavit silmapiiril polnud , päriti Leenalt aru , kus Olav on , ja vastupidi . </s> <s> Kui üks neist esimesena bussi jõudis , jäeti tähendusrikkalt tema kõrval koht vabaks , kuigi keegi polnud seda palunud . </s> <s> Ja kui siis teine jõudis , hõigati üle bussi , et õige koht on vaba , istugu aga maha . </s> <s> Leena kohmetus ja punastas - ja andis niiviisi tervele bussitäiele mitmel kilomeetril kõneainet . </s> <s> Olav tegi Leenaga muud juttu . </s> <s> Kui ta aga nägi , et tüdruk kimbatusest kuidagi lahti ei saa , hõikas ta üle bussi " Jätke see jama ! " </s> <s> Mõni hüüdis ehk lausekese vastu ka , aga üleüldine lõõpimine vaibus ometi ja märkamatult mindi üle hommikustele tööjuttudele . </s> <s> Algul tundis Leena end selles melus lihtsalt ebamugavalt . </s> <s> Kuidagi piinlik oli . </s> <s> Kõige rohkem veel Olavi ees . </s> <s> Aga mida lähedasemaks Olav talle sai , seda enam hakkas see iseenesestmõistetav " paaripanemine " Leenat häirima . </s> <s> Teistele näis kõik selge olevat . </s> <s> Temale küll ei olnud . </s> <s> Kui ta ka oli armunud , siis ei olnud see ju ometi veel armastus ? ! </s> <s> Oli see kauaks ? </s> <s> Oli selles üldse midagi püsivat ? </s> <s> Leenal oli päevi , mil ta Olavi peale isegi ei mõelnud . </s> <s> Pidas ta olemasolu lihtsalt iseenesestmõistetavaks . </s> <s> Nii nagu peetakse loomulikuks sündimist ühte ja samasse peresse . </s> <s> Venna olemasolu üle ju ei juurelda ? ! </s> </p>
<p> <s> Olaviga oli teisiti . </s> <s> Leena tundis , et oli teisiti . </s> <s> Olav vist armastas teda tõesti . </s> <s> Kõige kibedamaid etteheiteid tegi Leena endale just siis , kui ta asjadest parajasti niiviisi aru sai . </s> <s> Õieti küll ei saagi seda nimetada etteheidete tegemiseks - Leena poleks osanud sõnastada rahulolematust iseendaga . </s> <s> Pigem oli see mingi pidev vaevav süütunne . </s> <s> Ometi ei teadnud ta ka siis , mida ta oleks pidanud tegema teisiti ? </s> <s> Kuidas teisiti ? </s> <s> Ei tea kust tulnud vastutuse tunne painas teda . </s> <s> Ta kartis Olavile haiget teha . </s> <s> Tahtmatult . </s> <s> Mida tõsisemalt nende suhteid võeti , seda ehmunum Leena oli . </s> <s> Temalt oodati midagi , mida ta ei osanud eneses määratleda , ei osanud ära tunda . </s> <s> Ah , ümberringi ei oodatud enam midagi , ümberringi muudkui teati ! </s> <s> Olav ootas , seda vist küll . </s> <s> Tark nagu ta oli , andis ta aega - ei küsinud ega pihtinud , hoolis ja hoidis nagu ikka . </s> <s> Ometi tundis Leena end nüüd tema ees võlglasena . </s> <s> Kõik näisid teadvat , mida tema , Leena , tegema peab , missugune ta peab olema . </s> <s> Kõik oli neil nii kindlalt paika pandud , nii valmis ja olemas , et Leena lausa pidi end oma teadmatuses süüdlasena tundma . </s> <s> Ja seda ta tundiski . </s> <s> Vahetevahel aga kihvatas temas miski : mis õigusega segasid teised inimesed end nende ellu ! ? </s> <s> Kas nad siis tõesti ei taibanud , et nad teevad niiviisi ainult halba ? </s> <s> Tahes-tahtmata sisendasid nad oma hoiakuga Olavile lootust , ja Leenal oli seda väga valus vaadata . </s> <s> Eneses selgusele jõudmata sattus ta üha enam segadusse ja võis teinekord turtsuva kassina küüsigi näidata , nende kahe teelt kõrvale pöörata ja lihtsalt ära minna . </s> <s> Sedaviisi Olavile haiget tehes piinles ta ise veel hullemini . </s> <s> Leena vajas aega , et aru saada , mis see kõik on . </s> <s> Aega üksiolemiseks ja koosolemiseks . </s> <s> Kõigepealt aega igatsemiseks õnne järele , ja alles siis õnneks . </s> </p>
<p> <s> Nii oligi ta eile oma esimese vaba päeva plaane tehes mõttele tulnud , et Anne kutse jõudis temani just õigemast õigel ajal. </s> <s> Ja et nüüd pole muud , kui kiiruga jaama tormata , sest kui õhtune rong selles suunas läinud peaks olema , siis järgmist enam oodata ei ole . </s> <s> Anne ise oli tagasi sõitnud keskhommikuse rongiga , teine pidi minema peale lõunat , nelja-viie ajal. </s> <s> Kell oli pool viis . </s> <s> Veerand tunniga on ta ehk jaamas . </s> <s> Peaks küll ime olema , kui kõik veel klapiks ! </s> </p>
<p> <s> Võõrastemaja koridor oli tühi . </s> <s> Oli imelik sedasi minema tormata , kellelegi midagi ütlemata . </s> <s> Jah , täiskasvanuna ta end küll veel ei tundnud . </s> <s> Kodust pääsenud , oli võttegrupp ta kuidagi iseenesestmõistetavalt lapsendanud , ilma et Leena seda õieti tähele pannud olekski . </s> <s> Võtit ära andes , ise ähmi täis , taipas ta vähemalt hotellitädile öelda , et sõidab sõbranna juurde maale ja tuleb tagasi homme õhtul . </s> <s> Juhuks , kui keegi teda otsima peaks - lisas ta . </s> <s> Uhkelt kõlas see küll , otsekui käiks iga päev keegi tal siin võõrastemajas külas . </s> <s> Tegelikult oli maja omainimesi täis ja nendega sai kõik vajalik koridori peal või siis all sööklas ära räägitud . </s> <s> Kui ehk Olav vahel uksele klõbistas . </s> <s> Sedagi vaid selleks , et koos majast jalga lasta . </s> <s> Ja Aital , oma ainsal selle linna tuttaval , oli ta ammu keelanud trepist üles tulla . </s> <s> Aitat polnudki ta juba paar päeva näinud . </s> <s> Aga praegu polnud aega sellele mõelda . </s> </p>
<p> <s> Pool-joostes jõudis ta jaama ja sõiduplaani uurides nägi , et rongi väljumiseni on aega täpselt kolm minutit . </s> <s> Enne veel , kui ta oma vedamist taibatagi jõudis , istus ta peaaegu tühjas rongis , mis rataste lõksudes viis teda vastu õhtule kusagil võõras majas ühes tundmatus kohas , kus kaks võõrast vanainimest ja kaks väikest last teda vaevalt et oodata teadsid . </s> <s> Ja ega Annegi uskunud teda kohe täna tulevat . </s> <s> Alles nüüd taipas ta , et pole tal ju külakostigi kaasas . </s> <s> Kiiruga polnud see talle üldse meelde tulnud ! </s> <s> Vähemalt kommi oleks pidanud lastele ostma ! </s> <s> Nüüd polnud enam midagi teha . </s> <s> Käsi kobas taskus ehmunult paberitüki järele , kuhu Anne oli plaani joonistanud . </s> <s> Umbes kaks kilomeetrit jaamast , kui otseteed minna . </s> <s> Aga sellele teele ei pidavat jääma ühtegi maja . </s> <s> Kui nüüd paber kadunud on , pole kusagilt teedki küsida . </s> <s> Leena tundis paksu pakkepaberi tükki taskus vastu krõbisemas ja ohkas südamest . </s> <s> Korraga tundus kogu ettevõtmine talle ülepeakaela ja mõttetu tormamisena . </s> <s> Oleks siis Anne talle vähemalt mingi südamesõbranna olnud ! </s> <s> Ei , tegelikult ju lihtsalt üks tuttav . </s> <s> Kellega tänavakohtumiseks küll juttu jätkub , aga kas ka kauemaks ? </s> <s> Anne meest , kes nüüd aega teenimas oli , polnudki ta rohkem näinud , kui pulmapäeval ja siis veel lapse katsikul käies . </s> <s> Kas ta teda tänaval äragi tunneks ? </s> <s> Leena meelest oli ta , titt süles , üks hoopis teine inimene olnud kui see , kelle pulmalauas ta mõni kuu varem oli istunud . </s> <s> Titt süles ja teises käes teeklaas punase veiniga , oli ta lagedas toas ringi kõndinud ja midagi rääkinud . </s> <s> Leena ei suutnud meenutada , mida ta rääkis , aga ta mäletas hästi , et ta rääkis väga valjusti , kõriseva kurguhäälega . </s> <s> Leena oli veel mõelnud , et ega see tita niiviisi magama küll ei jää , aga ta jäi . </s> <s> Võibolla oli see kurgukõrin lapse jaoks nagu unelaul , ja vali jutt ei puutunud ehk üldse asjasse . </s> <s> Igatahes lapsest ja tema unest ei teinud seal keegi mingit küsimust . </s> <s> Põrandal olid üksteise otsas virnas kolm vatimadratsit , millest tekk üle visatud - sinna see imik siis pandi , kui ta isa kaenlas uinunud oli , ja pidu läks edasi Leena oli seda kõike kerge võõristusega jälginud . </s> <s> Laps oli tema jaoks midagi kangesti püha ja teda ta ju siia imetlema oli tulnudki . </s> <s> Siin aga lorati samamoodi kui kambakesi koolis koos olles . </s> <s> Siiski , Anne oli vaiksem kui varem ja naeratas ühtesoodu , pilk küll mehel , küll lapsel . </s> <s> Rääkis jutus kaasagi , aga mingi pehmus tema näos jäi alles ja mõjus naeratusena isegi siis , kui ta ei naeratanud . </s> <s> See jäi Leenale meelde . </s> <s> Ja täna tuli see talle uuesti meelde , kui ta parajasti toidupoest tulnud Annega tänavasaginas juttu ajas . </s> <s> Anne ei olnud enam kuusteist , oli üheksateist , aga võinuks ka arvata , et rohkem . </s> <s> Tema liigutused olid nüüd kiired ja ükski ilme ta näol ei jõudnud veel õieti paigalegi , kui juba kadus Just siis Leenale see muutumatu naerusuuline pehmus meenuski . </s> <s> Oli see jäänud sinna madratsitega ja tühja tuppa ? </s> <s> Või oli selle viinud kaasa paljakspöetud peaga mees oma ärasõidupäeval ? </s> <s> Või oli see lihtsalt pudenenud laiali kõigisse neisse piimapudelite ja titelappidega päevadesse , mis lahutasid Annet ja Leenat nende viimasest kohtumisest . </s> <s> Võibolla nii . </s> <s> Aga võibolla polnud tänav lihtsalt see õige koht . </s> <s> Leena püüdis kujutleda seda kohta , kuhu ta teel oli . </s> <s> Mõtles , missugused on need lapsed . </s> <s> Ja millest ta peaks küll rääkima ühe võõra vanaema ja võõra vanaisaga . </s> <s> Mõttetu oli sellele mõelda . </s> <s> Mitte kunagi polnud ta osanud uusi kohti ja olukordi õieti ette kujutada . </s> <s> Tegelikkuses oli ikka kõik hoopis teisiti . </s> </p>
<p> <s> Seal raudteetammil tõusva kuuga tõtt vaadates unustas Leena aja ja inimesed ja märkas alles hulk aega hiljem , et oli kui kuutõbine mööda liipreid aina edasi ja edasi kõndinud , pilk naelutatult sügavkollasel hiigelkettal . </s> <s> Oleks kuu nüüd paigal püsinud ja poleks raudtee kusagil väiksematki kõverust teinud , kas siis oleks Leena jäänudki sedasi lummatult kõndima ? </s> <s> Elu lõpuni ? </s> <s> Aga kuu oli vahepeal veidi kõrgemale tõusnud ja vasakule nihkunud , nii et Leena nüüd küll otse edasi astus , aga ise veidi vasakule vaatama pidi . </s> <s> Võibolla sellepärast komistas ta liipri serva taha ja samm läks sassi . </s> <s> Lummav monotoonsus - oli ju ta sammgi olnud mõõdetud võrdseks liiprite ühtlase paigutuse järgi - läks katki , ja Leena leidis enda raudteelt , hoopis kaugel rongi peatumispaigast . </s> <s> Ta jäi seisma , vaatas veel korra , nüüd juba nõutult , kuud , ja siis , otsekui meenuks talle alles nüüd , kus ja mistarvis ta siin oli , võttis ta taskust paberi ja uuris plaani . </s> <s> Pööras ringi , vaatas korraks veel üle õla kuu poole , ohkas , ning hakkas kärmel sammul tagasi minema . </s> <s> Päike oli veel taevas , kogu õhtukaar aga kumas kulla ja õrnroosa heledas segunemises . </s> <s> See eriliselt kerge , mänglev valgus oli viimane peegeldus möödunud päikeselise päeva helesinisest kõrgusest , mis õige varsti , päikesetera laskudes silmapiiri taha , pidi maad andma lopsakale , jõulisele värvimängule , milles kuld küpseb oranžpunaseks ja roosast saab viimaks mustjaslilla öötriibustik . </s> <s> Õnneks oli selleni veel aega . </s> <s> Oli veel valgust , mis langes punktiiriga tähistatud jalgrajale plaanil Leena käes . </s> <s> Oleks tulnud kohe üle raudtee minna , siis jupike maad tolmust teed pidi ja siis leida üles suure kuuse juurest algav kõrvalepõikav jalgrada , mis üle heinamaa viljapõlluni viis . </s> <s> Seal pidi jälle laiem tee vastu tulema , külavahetee , õigemini tee , mis külast tuli ja kahe suure viljapõllu vahel künkast üles-alla loogeldes naaberkülani viis ja sealtkaudu siis viimaks raudteeni jõudis . </s> <s> Jalgrada lõikas tee otsemaks ja nii pidi Alliste külla ka Heinapalu külast läbi minemata jõudma . </s> <s> Looga talu pidi jaama poolt tulles küla esimene talu olema . </s> <s> Õigemini ainuke , mis kohe kätte paistab , teised jäävat hajali metsa sisse . </s> </p>
<p> <s> Vili oli küps , kahises tasa ja tervitas Leenat kerge , väärika kummardusega . </s> <s> Tüdruk jäi seisma , üks põld vasakul , teine paremal käel . </s> <s> Tuul , mis mõni hetk enne päikesetera vajumist ikka kusagilt ootamatult ja endeliselt tuleb , oli kohal . </s> <s> Põld jaotus laikudeks , mis siis seletamatu korrapärasusega , nõtkelt paindudes , tuulehoogudele järele andsid . </s> <s> Leena seisis võlutult , sulges siis pooleldi silmad ja nautis seda hella muutlikku heli , tasaste ohete kaskaadi , mis siin-seal ikka ja uuesti alguse sai , et olematuks vaibuda Hetkel , mil ta uuesti silmad avas , kadus viimane kitsas triip tulitavast päikesekerast eemalt paistva metsaviiru taha . </s> <s> Tiibade sahinal tõusis viljast üks lind , tegi paar ärevat tiiru , ja kadus niisama äkitselt kui oli ilmunudki . </s> <s> Leena hakkas kiirustades astuma . </s> <s> Vilja küps värv sulas nüüd ühte halliga , mis öökaarest tulnuna ühekorraga kohal oli . </s> <s> Rohuriba teeveeres kaotas sekund sekundilt oma rohelist , kuni teetolm ja rohi ja viljaväli ühevärvilisteks said . </s> <s> Ühevärvituks hämarikuks . </s> </p>
<p> <s> Künka harjalt paistis talu , mitte kaugemal kui paar-kolmsada meetrit . </s> <s> Leena lisas veelgi sammu , et pimeduse hakul kohal olla . </s> <s> Majast kostis tite nuttu ja tühjade veeämbrite kolksatusi üksteise vastu . </s> <s> Kohe lükati uks pärani ja Anne , ämbrid ühes käes ja väike plekk-kauss piimaga teises , tuli trepile ja hüüdis : " Kiisu , kiisu , kiisu ! " </s> <s> Kass tuli , ilus kass - valge , hallide vöötidega , sale ja nõtke . </s> <s> Enne kui trepiservale pandud kausi juurde minna , nühkis ta end tänulikult ja nurru lüües vastu Anne sääri , ikka üht külge pidi ja teist külge pidi , üht külge ja teist külge " Söö nüüd , rumaluke ! " ütles Anne tasa ja lükkas kassi õrnalt kausi suunas , ise ämbrite kolksudes trepist alla astudes ja vaevu aimatavat jalgrada pidi mööda laugjat nõlva metsa suunas minema hakates . </s> <s> Ega ta kaugele läinudki . </s> <s> Õhtu hallis hämaruses kääksatas kaevuvõll ja kett jooksis kolinal kaevu . </s> <s> Kiik-sat , kaak-sat , kiik-sat , kaak-sat - kostus aeglaselt läbi hääletu õhtu . </s> <s> Anne võttis täis ämbri vaba käega vastu , laskis siis teisest käest vända lahti , võttis mõlema käega ämbrist - ühega põhjast , teisega sangast - ja astus sammukese maas seisva pange poole . </s> <s> Kett andis kuulekalt järele ja vänt tegi õhus paar tühja tiiru . </s> <s> Anne valas vee teise ämbrisse ja enne kui kett uuesti kaevu sügavusse oleks minema pääsenud , hüüdis Leena : " Jõudu ! " </s> <s> Anne ei võpatanud , aga tardus hetkeks , kaevuvänt käes , paigale . </s> <s> " Jõudu tarvis ! " ütles ta vastu ja pöördus alles siis aegamisi tulija suunas . </s> <s> Otsekui oleks tal olnud kahju lahkuda sellest vaiksest iseenesega olemise rõõmust , mis ta toiminguid nii ilmsesti siin õuel oli saatnud . </s> <s> Ümber pööranud ja pimenevas õhtus Leena ära tundnud , polnud ta imestusel piiri : " Sina , Leena ? ! </s> <s> Sina siin ! " </s> <s> Nagu ei olekski nad alles sama päeva hommikul kohtunud ja nagu polekski see tema olnud , kes juustupaberile tulekuplaani joonistas . </s> <s> Plaan oli Leenal ikka veel peos , kui ta käe jakitaskust välja võttis . </s> <s> Nagu mingi pääsetäht , mingi pilet või kutsekaart , mida ta ette näidata kavatses . </s> <s> Noh , nii hull see asi nüüd ka ei olnud ! </s> <s> Leena pistis paberi tasku tagasi . </s> <s> " Jah . </s> <s> Sain homse ootamatult vabaks . </s> <s> Ega seal varakult midagi ette ei tea . </s> <s> Nii äkki oli see tulemine . </s> <s> Rongis alles hakkasin mõtlema , et kuidas ma siis nii kohe Lastele pole ka midagi kaasas ! " </s> <s> " Suurem jäi juba magama ! " naeris Anne . </s> <s> " Aga pisike tapleb unega . </s> <s> Kas sa kisa ei kuulnud ? </s> <s> Mehel ikka mehe hääl . </s> <s> Kui pröökab , siis ikka nii , et õuegi kosta . </s> <s> Andsin lutipudeli sooja piimaga kätte , jäi teist voodis keerutama ja lutsima . </s> <s> Nüüd pole kuulda , ehk uinus ära ? </s> <s> Taevake , mis sul siis kaasas peaks olema ! ? </s> <s> Panen su lapsi hoidma ja võtan ise vaba päeva ! </s> <s> Voh , oleks tõeline kingitus ! " </s> </p>
<p> <s> Anne jättis ämbri kaevule ootama , võttis Leenal käest ja viis ta läbi kastese rohu veel allapoole , õue servale , puudeni . </s> <s> " Kuuled ? " küsis ta , pilk võidukalt külalisel . </s> <s> Samal hetkel , otsekui vastuseks , huilatas kusagil öökull . </s> <s> " Mitte seda , " naeris Anne . </s> <s> " Ole tasa ja kuula ! " </s> <s> Tuul kahistas korraks lehtedes ja vaikis taas . </s> <s> Vaikuses kostus vee vaikne vulin . </s> <s> " See on meie jõgi . </s> <s> Mis jõgi nüüd , ojakene , aga nii ilusasti räägib . </s> <s> Tüdruk toob su homme esimene asi siia ! </s> <s> Oh , oleksingi pidanud selle rõõmu talle jätma . </s> <s> Kuule , ära ütle talle , et sa juba tead . </s> <s> Tegelikult ega sa ei teagi . </s> <s> Kuni näinud ei ole , seni ei tea . </s> <s> Homme tuleb ilus ilm , vesi on siis päikest täis , siis alles näed , kui ilus on ! </s> <s> Aga mina käin õhtul ikka korra siit läbi , kui ööseks kaevust vett võtma tulen . </s> <s> Niisama , meeldib kuulata . </s> <s> Kes minuga ikka siin sedasi tasakesi räägib ? </s> <s> Lapsed on väikesed ja vanad on rohkem omavahel . </s> <s> Ei , ei , toredad vanad on ! </s> <s> Aga lapsed - ja vanad muidugi samuti - nemad muudkui küsivad , ja kui räägivad , siis vastata tuleb ikka ka . </s> <s> Nii ongi , et ma muudkui päev läbi vastan ja seletan . </s> <s> Noh , siis õhtul võtan endale aja vait olla ja kuulata Ei , ausõna , ma olen täitsa õnnega koos , et siinsamas maja külje all see jõgi on ! </s> <s> Oh , sul on sokidki jalas ! </s> <s> Need on nüüd kindlasti läbimärjad , kaste ju maas . </s> <s> Näed siis , kui mõtlematu ma olen ! </s> <s> Aga mul on tõesti hea meel , et sa tulid . </s> <s> Homme tuleb ilus päev ! </s> <s> Ma võtan veel ämbritäie vett , ja lähme ära tuppa , saad jalad kuivaks panna ! " </s> <s> Leena vaatas imestusega Annet , kelle jutus polnud seni olnud ainsatki pausi . </s> <s> Leena ei olnud õieti sõnakestki öelda saanud . </s> <s> Anne jutus oli mingi vastuolu . </s> <s> Ise ta ütles , et tahaks ainult kuulata , aga samas aina rääkis ja rääkis . </s> <s> Rohkem kui kunagi varem . </s> <s> Rõõmuga . </s> <s> Himuga . </s> <s> Annel oli siin oma maailm , igapäevane ja omaksvõetud , aga siiski veel natukene üllatuslik talle eneselegi . </s> <s> Tujuka ja seltsimatu vananeva õpetaja ainus laps , omapäi jäetud ja varakult linnatänavale sattunud , peeti teda kergemeelseks ja upsakaks . </s> <s> Eriline seisund õpetaja lapsena oli jäänud algklasside aega ning hiljem , kui õpetaja ka ise paber- ja pilkenoolte märklauaks sai , tõi see elulooline fakt Annele pigem kibedaid katsumusi kui eeliseid . </s> <s> Tema varane rasestumine pani kooli kihama ja tegi elu põrguks nii tütrel kui emal . </s> <s> Polnud siis ime , kui poolteist kuud enne üheksanda klassi lõpetamist tüdruk kooli pooleli jättis ja kodustki ähvardas jalga lasta . </s> <s> Emast sai kooli kõige kiuslikum õpetaja . </s> <s> Polnud õpilast , kes temast lugu oleks pidanud , ega ka õpilast , kes tema tunde poleks kartnud . </s> <s> Kuidas nad kodus omavahel hakkama said , seda ei teadnud keegi . </s> <s> Pärast pulmi oli Anne koos mehega õige varsti sinna tühja kolme madratsiga tuppa kolinud , mida Leenagi katsikulkäigust teadis . </s> <s> Oli see üüritud pind või mõne nende tänavasõbra peiduurgas olnud , kes seda teadis või küsiski . </s> <s> Oli nagu oli . </s> </p>
<p> <s> Mis ime siis , et Anne õhtuti vulisevat vett uudistamas käis ning oma hoopis teistsugust , avastatud ja omaksvõetud maailma õhinal jagada tahtis ? </s> <s> Kiiresti väntas ta üles veel ühe ämbritäie vett . </s> <s> Leena oli täis ämbri kätte võtnud ja mõne sammu maja poole astunud , aga siis tuli kass , Leena pani ämbri maha ja meelitas : " Kiisu , kiisu , kiisu ! " </s> <s> Kass astus väärikal sammul , kael õieli , Leena poole ja mjäugus paar korda haledalt . </s> <s> Leena sirutas käe , et talle pai teha , aga kass oli paari hüppega käeulatusest väljas lillepuhmaste vahel . </s> <s> Anne oli Leena ämbri teise kätte haaranud , naeris kassi põgenemist nähes , ja ruttas peatumata edasi . </s> </p>
<p> <s> " Meil on külaline ! " teatas ta juba ukselt . </s> <s> Naine , kes üle lapsevoodi kummardus , sirutas selga ja pani näpu suule . </s> <s> " Just jäi magama ! </s> <s> Võta ise pudel ära . </s> <s> Ema käsi ikka ema käsi . </s> <s> Ärkab äkki ülesse , kui mina võtma hakkan . " </s> <s> Anne naeris jälle ja võttis tasakesi luti lapsel suust . </s> <s> Pudelis oli veel veidi piima . </s> <s> Anne pani pudeli lauale . </s> <s> Laps maigutas mitu korda huuli , ohkas siis kergelt ja pani suu naljakalt prunti . </s> <s> Anne tõstis tasakesi tekiserva üles . </s> <s> " Vaata , misuke vägev mehehakatis . </s> <s> Maapoiss mis maapoiss ! " teatas ta uhkelt . </s> <s> Lapse voltis kintsud olid ilusad pruunid . </s> <s> Nagu paljad käsivarred , nägu ja kaelgi . </s> <s> " Käib juba ? " küsis Leena . </s> <s> " Kui näpust kinni saab hoida , siis käib , " naeris Anne vastu . </s> <s> " Meie Mihklil ammu sammud selged ! " kaitses vanaema . </s> <s> " Taadil varsti abi omast käest võtta ! " </s> <s> Nüüd vaatas ta üle õla toa kaugemasse hämarasse nurka , kus peremees parajasti sängiservalt tõusis ja televiisori sisse lülitas . </s> <s> " Kaugelt külaline olete ? </s> <s> Ja kas külalisel nimi ka on ? " </s> <s> " On ikka . </s> <s> Leena . </s> <s> Käisime Annega ühes koolis . </s> <s> Klassiõed just polnud . </s> <s> Mina olen aasta noorem . </s> <s> Nojah , nii et Tallinnast siis , " lõpetas Leena oma raporti . </s> <s> " Oh , siis te ju hommikust saati teel ja näljane ! " sattus perenaine ähmi täis . </s> <s> Anne naeris jälle . </s> <s> " Ei ta nii kaugelt tule . </s> <s> Leena mängib filmis . </s> <s> Ja võtted käivad siinsamas . </s> <s> Hommikul , kui linnas käisin , saime juhtumisi kokku , kutsusin külla . </s> <s> Leenal Mihkel ju hoopis nägemata ja Maia oli vaevalt nädalane , kui Leena teda nägi . </s> <s> Ja mis jutuajamise koht see keset tänavat poe ukse taga ka on ! </s> <s> Aga seda ma küll ei osanud arvata , et ta täna juba siia jõuab ! " </s> <s> " Jah , meil on puhkepäevad väga juhuslikud ja teinekord jääb ootamatult päev vabaks . </s> <s> Nagu minul homme . </s> <s> Aga õige katsikuline ma küll ei ole . </s> <s> Selle jaoks oli tulek liiga äkki . " </s> <s> " Ära tühja pärast muretse ! " lohutas perenaine . </s> <s> " Lapsele on kõige tähtsam , et hea silmaga vaatad ja ära ei kaeta . </s> <s> Sina vaatasid meie Mihklit küll hea pilguga . </s> <s> Näe , poiss magab nii rahulikult edasi nagu polekski võõras majas ! </s> <s> Kohe kahju , et nii ruttu jälle ära lähed . </s> <s> Ma arvasin , et linnapreili ikka vähemalt nädalaks suvitama tuli . </s> <s> Nojah , aga kui filmimise juurest Aga eks see lõpe kord ära ka ? </s> <s> Tule siis tagasi ja ole kohe kauem . </s> <s> Annel ka seltsi . </s> <s> Sa meie Reinu ikka tunned või ? </s> <s> Küll sa tunned , kui Maial katsikul käisid . </s> <s> Jah . </s> <s> Ega Annel sedasi kerge pole . </s> <s> Noor inimene . </s> <s> Kaks väikest last seovad käsist ja jalust . </s> <s> Noorel on vahetevahel omasuguste seltsi ka vaja . </s> <s> Oleks veel , et Rein ka kodus , siis oleks teine asi . </s> <s> Neil omad jutud ja meil omad . </s> <s> Jah ! " ohkas ta , samal ajal teetasse lauale sättides ja toidupoolist tuues . </s> <s> Leena oli kingad ukse kõrvale jätnud ja võttis märjad sokid jalast . </s> <s> Kaltsuvaibad oma narmastega kõditasid taldu , tuba oli mõnusalt soe ja Leenal oli kahju , et tal ainult üks puhkepäev on . </s> <s> Oleks vähemalt kakski ! </s> <s> Aga nüüd tuli homme vähemalt kella kolmest minema hakata , kolmveerand neli läks rong . </s> <s> Viieks on ta jälle oma hallis toas ja ootab Olavi sõrmeotste tasast trummeldust uksele . </s> <s> Ei tea , kas nad ikka on viieks võttelt tagasi ? </s> <s> Küllap on . </s> <s> Valgus ei lase üle nelja platsil võtta . </s> <s> Kui just õhtune episood ei ole . </s> <s> Aga see oleks režiimvõte ja siis oleks olnud paras paanika juba ette , sest võtta tuleb kiiresti , enne kui liiga hämaraks läheb . </s> <s> Ei , homme neil niisugust episoodi küll ei ole . </s> <s> Kahju , et ta Olavile öelda ei jõudnud . </s> <s> Äkki läheb nüüd teda parki otsima Jah , koridoritädi ju teab , aga Olav nüüd küll tädi käest küsima ei lähe , kohe kindlasti mitte . </s> <s> Äkki tundis Leena selles suures soojas talutoas teetassi taga , kus tillukeses lapsevoodis nohises punapõskne Mihkel , toa teises servas heitles televiisori hüplev sinine valgus , läbi akna aga kumas kuu sedasama sinist oma igavikulisel muutumatul moel , pöörast igatsust Olavi järele . </s> <s> Olgu tal või valgusemõõtja peos , peaasi , et ta oleks siin ! </s> <s> Sinine igatsus väreles toas ja seisis liikumatult ootel akende taga . </s> <s> Suur sinine igatsus , mis päeviti tõusis kõrgele ja kaugele säravasse taevasse , hajus sinna kättesaamatusse kõrgusesse , kust siis tume öö ta uuesti hõlma kahmas ja kuuvalgusena tagasi maapeale surus . </s> <s> Ja hinged said igatsust täis ja olid seeläbi üksildasemad kui kunagi varem . </s> </p>
<p> <s> Leena vaatas Annet korraga hoopis teise pilguga . </s> <s> Tema , Leena , võis Olavit juba homme jälle näha , aga Annel tuli veel palju kuuvalgeid öid Reinu järele igatseda . </s> <s> Nädalaid , kuid , aastastki rohkem . </s> <s> Kas igatsus väsib ? </s> <s> Ja kui igatsus ei väsi , kas väsib siis inimene igatsuse käes ? </s> </p>
<p> <s> Tagakambrist kostis Maia unesegast juttu . </s> <s> Anne läks kiiresti sinna , tuli aga silmapilgu pärast kambri uksele ja viipas Leenale . </s> <s> Kitsas kambris oli vanaema-vanaisa ase ja nende jalutsis Maia voodi . </s> <s> Tüdrukuke oli teki pealt ära heitnud ja magas , kaks kätt padja peal põse all , heledad lokid lillelisel padjapüüril laiali , oma ingliund . </s> <s> Kuuvalgus laotus üle ta tillukese keha , puhkas huultel ja laugudel , mis ajuti õrnalt võbelesid . </s> <s> Juba puudutas sinine igatsus tedagi , öiti , ta enese teadmata . </s> <s> Leena astus akna juurde ja nihutas veidi õhukest sitskardinat . </s> <s> Et kuuvalgus lapse silmile ei langeks . </s> <s> " Maga ! " </s> <s> Anne vaatas teda imestunult . </s> <s> Nende pilgud kohtusid . </s> <s> Ja reetsid nende varjatumaid tundeid . </s> <s> Mõistmatut sinist igatsust . </s> <s> Mida nad mõlemad teineteise ees häbenesid . </s> <s> Anne pani Maiale teki peale ja nad läksid tagasi elutuppa , kus perenaine juba lauda koristas ja peremees televiisorist õhtuseid uudiseid vaadates sügavalt haigutas , siis ringutades tõusis ja poole lause pealt teleka kinni keeras . </s> <s> Annel oli ase poisi läheduses , Leenale oli voodi tehtud tahaseina , sinna , kus peremees Leena tulles sängiserval istunud oli . </s> </p>
<p> <s> Kui maja unevaikseks jäi , mõtles Leena Annele midagi öelda . </s> <s> Aga kuni ta mõtles , mida öelda - ja kuidas - hakkas Anne asemelt kostma sügavat ja rahulikku hingamist , mis andis märku seljataha jäänud väsitavast päevast . </s> <s> Pealegi ei mõelnudki Leena välja , mida Annele öelda . </s> <s> " Kass . </s> <s> Kas kass jäigi õue ? </s> <s> Annet kass küll ei kartnud " oli Leena viimane mõte enne uinumist . </s> <s> Õues jooksis kitsas pilvetriip üle täiskuu ja kadus tähtede vahele . </s> </p>
<p> <s> Hommik tuli tõesti päikseline , kõrge sinise taevaga . </s> <s> Maia viis külatädi valget jänkut vaatama . </s> <s> Kolm sammu jänkupuurist jäi ta seisma , sirutas käed laiali ja teatas : " Ei tohi ! </s> <s> Ära mine ! </s> <s> Totul on ka hommik . </s> <s> Totu peab hommikusööki saama . " </s> <s> Ja ta tiris Leena kättpidi endaga kaasa . </s> <s> Viis ta peenramaale , astudes ise peenarde vahel ettevaatlikult jalgu kõrgele tõstes nagu kurg , kükitas siis äkitselt maha ja jäi pingsalt uurima . </s> <s> " Ütle nüüd , on see petlesell või pongand ? </s> <s> Petlesell või pongand ? " </s> <s> Ja ta tõstis küsiva pilgu Leenale . </s> <s> " Kui on pongand , siis kisu näe see siit välja . </s> <s> Aga kõvasti peab tõmbama , muidu jääb pongand ise maa sisse peitu , ainult roheline vars tuleb küljest ära . </s> <s> On pongand ? " </s> <s> " On . " </s> <s> " Tõmba siis ! " </s> <s> Leena tõmbas . </s> <s> Maa oli savine ja kõva ja porgand jäi tõepoolest maa sisse , ainult puhmak pealseid tuli pihku . </s> <s> Nüüd kükitas Leenagi maha , andis pealsed Maia kätte ja hakkas küüntega juurika ümbert mulda lahti kraapima . </s> <s> " Tuleb välja tõmmata , muidu kaob hoopis ära . </s> <s> Kui lehti pole , siis keegi ei tea , et pongand siin on , " laiutas Maia nõutult käsi . </s> <s> Porgand viimaks käes , teatas Maia : " Me peseme ta puhtaks ja sööme ära . </s> <s> Tule minu järel ! " </s> <s> " Ega siis meie ei söö . </s> <s> Jänku ju sööb ? </s> <s> Hommikusöögiks ? " </s> <s> Leena vaatas küsivalt Maia poole . </s> <s> " Meie . </s> <s> Jänku toit on siin ! " vehkis plikatirts peotäie pealsetega . </s> <s> " Kõik koos sööme . </s> <s> Aga enne peseme mulla küljest ära ! " </s> <s> Ta oli juba tükk maad kaevust mööda läinud . </s> <s> Jäi siis seisma , pööras ringi ja vaatas vidukil silmil Leenale otsa . </s> <s> " Arva ära , kus me pongandi puhtaks peseme ? " </s> <s> Ja hakkas vastust ootamata jälle astuma . </s> <s> Tuttav vaikne vulin kostis Leena kõrvu . </s> <s> Maia lükkas rohelised oksad kõrvale ja hüüdis võidukalt : " Maameri ! </s> <s> Maameri ! " </s> <s> Leenagi oli okste alt läbi pugenud , ja jõgi lookles kui pruun kuldselaiguline hiigeluss lopsaka roheluse vahel , kivide ümber kauneid silmuseid luues ja mõnes kohas salapäraste keeristega põhjaliiva auke puurides . </s> <s> Vesi oli väga selge ja polnud poolt meetritki sügav . </s> <s> Just sellepärast elas veeteele sattunud oksatükike või rohuraas siin tõelist võluelu . </s> <s> Maia sülest pudenenud porgandileht sädeles päikesekiirtes , mis teda ühteaegu nii taevast kui ka vee seest ründasid . </s> <s> Oja põhjas näis päikest rohkemgi olevat kui laotuses . </s> <s> Igast piisast tundus teda tagasi kiirgavat ja ilma valgustavat ! </s> <s> Niisama palju või enamgi veel elas siin muutlikke varje . </s> <s> Porgandi harali vars jättis möödudes oma poolvarju kivile , samal ajal aga ujus põhjas temaga kaasa sügavtume täisvari . </s> <s> Vette takerdunud puuoksast üle sõudes jättis ta oma varju igale oksaharule eraldi . </s> <s> Sõudva porgandilehe varjud kõikjal ta teel . </s> <s> Otsekui vajanuks see tee märgistamist nende kummaliste varjutembelduste kaudu . </s> <s> Kas ka meie tähistame oma tee , mis kulgeb valguses , rajale langeva varju läbi ? </s> </p>
<p> <s> " Tule seisa siia selle kivi peale ! " hüüdis Maia , käsi kivi poole ette küünitatud ja keha kaldu vee kohal . </s> <s> " Emme seisab ikka selle kivi peal , kui ta maameres midagi peseb ! " </s> <s> " Kas emme ütleb ka , et see on maameri ? " </s> <s> " Ei , emme ei ütle . </s> <s> Emme ütleb teise sõna . </s> <s> Aga see on maameri . </s> <s> Linnas on linnameri . </s> <s> Linnas on linnamaja ka . </s> <s> Maia mäletab . </s> <s> Jah . " </s> <s> lõpetas tüdruk jutu . </s> <s> " Miks ema kaevu juures porgandit ei pese ? </s> <s> Kaev on palju lähemal ? " </s> <s> " Ema pesebki . </s> <s> Teinekord . </s> <s> Aga mina tahtsin sulle maamerd näidata . </s> <s> Ja Totut . </s> <s> Ja Jaa " Leena hakkas naerma . </s> <s> Pesi porgandi puhtaks , murdis kolmeks , andis jupi Maiale , teist hakkas ise närima , ja kolmanda viisid nad koos allesjäänud vartega Totule hommikusöögiks . </s> </p>
<p> <s> Kui Mihkel keskhommikul vankris õueund pidi magama jääma , palus Anne Leenal vankrit kiigutada ja lippas ise oja äärde mähkmeid loputama . </s> <s> Leena kiigutas ja kiigutas , Mihkel aga vaatas teda päranisilmi ega mõelnudki magama jääda . </s> <s> Leena tegi vankriga väikese tiiru õue peal , siis aga lükkas vankrit ülesmäge edasi , päris tee peale välja . </s> <s> Hakkas siis aeglaselt teedpidi mäkke minema . </s> <s> Sama teed pidi , mida mööda ta eile õhtul tulnud oli . </s> <s> Juba jõudis ta viljapõldude vahele . </s> <s> Tee viis ikka veel künkast üles , kõrgemale . </s> <s> Ees polnud muud kui sinine laotus . </s> <s> Viljapead kahel pool teed kasvasid otse taevasse . </s> <s> Küpse vilja kuldsed kõrred säravsinisel foonil mõjusid kuidagi eriliselt , mahedalt , lepitavalt . </s> <s> Nagu pehme pai . </s> <s> Nagu mõte millelegi heale , mõte , mida ei raatsi lõpuni mõelda , mida tahaks aina heietada ja heietada </s> </p>
<p> <s> Tee jõudis künkale . </s> <s> Taevas tõusis maast üles . </s> <s> Viljapõllud laskusid . </s> <s> Silmapiiril oli puude sakke . </s> <s> Kaugel rohelistel heinamaalappidel sõid lehmad . </s> <s> Mihkel magas . </s> <s> Leena jäi seisma ja hingas sügavalt . </s> <s> Ilu võttis hinge kinni . </s> <s> Ja miski veel . </s> <s> See lõputa vaikus ja sügav rahu . </s> <s> Magus valu käis südamest läbi . </s> <s> Korraga teadis ta , mis see kõik on . </s> <s> Leena tahtis endale last . </s> <s> Oma last . </s> <s> Keset küpseid viljapõlde seisis noor naine , kummardus üle vankris magava trullaka poisipõnni ja paitas käeseljaga hellalt ta põski . </s> <s> See kõik ei olnudki nagu mõte . </s> <s> See oli tunne . </s> <s> Teadmine , mis jõudis temani ainuüksi tundmust pidi . </s> <s> Jooksis tuuleiilina üle ihukarvade , tegi rinnaaluse õõnsaks , otsekui oleks ta suure hooga kiikunud . </s> <s> Korraks käis kummaline raskus läbi ristluude ja selg nõksatas kergelt . </s> <s> Sõrmeotsad surisesid ja peopesad hõõgusid . </s> <s> Meelekohtadel tuikas veri ja peas kohises kui kõrges kaasikus . </s> <s> Leena ei mõelnud millelegi ega kellelegi . </s> <s> Talle ei meenunud midagi . </s> <s> Ta ei unistanud ega igatsenud . </s> <s> Ta oli . </s> <s> Oli valmis . </s> </p>
<p> <s> Mäest alla tagasi talu poole tõmbas lapsevanker ta kiiremale kõnnile . </s> <s> Selles oli veider ebakõla ta äraoleva ilme ja seletamatu naeratusega . </s> </p>
<p> <s> Majarahvas saatis Leena siira kahjutundega pärast lõunasööki teele . </s> <s> Anne ja Maia tulid mäe peale saatma . </s> <s> Et aga Mihkel õues vankris ärkamas oli , kiirustasid nad tagasi , kuigi Annele oleks meeldinud Leenaga koos kaugemale kõndida . </s> <s> Perenaine oli Leenale kirju daaliakimbu kätte surunud . </s> <s> Mäel jäeti hüvasti ja Maia tuletas tädile meelde , et ta ikka kindlasti varsti jälle tagasi tuleks . </s> <s> Leena seisis mäel ja lehvitas . </s> <s> Rongini oli küllalt aega , võis rahulikult lonkida . </s> <s> Kui Maia väike käeke viljamüüri varju kadus , pöördus Leenagi minekule . </s> <s> Külmavärin jooksis üle selja , kui ta pilk uuesti mäelt avanevat maastikku haaras . </s> <s> Jõudis kandadeni ja kadus läbi kandade mulda . </s> <s> Nagu poleks midagi olnud . </s> <s> Enne kui uuesti astuma hakata , Leena kummardas ja murdis põlluservalt ettevaatlikult ühe sinise rukkilille . </s> <s> Jaki taskus oli ikka veel paberitükk tulekuplaaniga . </s> <s> Hoolikalt keeras Leena paberi ümber õie ja pani taskusse . </s> <s> Et kodus ta raamatu vahel ära kuivatada . </s> <s> Võibolla aastate parast , siis kui ta kogemata mingi juhusliku kättesattunud raamatu vahelt ühe kuivanud rukkilille leiab , oskab ta endale seletada , mis juhtus temaga kord ammu kõrgel künkal küpsete viljapõldude vahel . </s> <s> Leena ei püüdnudki sellest praegu aru saada , veel enam - ta ei oleks tahtnudki aru saada . </s> <s> Et mitte kaotada tunnet , mis oli segu õnnest ja õndsusest . </s> <s> Õnnest , mille pärast jooksnuks ta hõisates ja jalgu all tundmata teed pidi aina edasi , ja õndsusest , mis pannuks ta kasvõi maailma lõpuni seisma siiasamasse mäe peale , keset küpset õõtsuvat vilja </s> </p>
<p> <s> See oli siis olnud patt . </s> <s> See vabaduse raas . </s> <s> See natukene iseolemist . </s> <s> Mille pärast kõu kärgatas ja taevast välku lõi . </s> <s> Režissöör sõimas ta teiste kuuldes läbi . </s> <s> Juba trepile oli kostnud ägedaid hääli . </s> <s> Räägiti valjusti ja läbisegi . </s> <s> Leenat , kes midagi karta ei teadnud , heidutas lihtsalt lärm pärast põldude vaikust ja rongirataste monotoonset lõginat inimtühjas vagunis . </s> <s> Tähendab , võtetelt oldi siis juba tagasi ! </s> <s> Vara küll , pidi ju olema pikk päev . </s> <s> Kui just see , et Peeter viiesele Tallinna bussile tahtis jõuda , ja mitte ööbussiga minna . </s> <s> Muidugi , tal on ju hommikune proov homme . </s> <s> Öine buss jõuaks alles kolme ajal kohale . </s> <s> Kaua mängimata tükk ka , suur osa ja palju teksti Peetril pealegi . </s> <s> Küllap tahtis täna veel osaraamatut lehitseda - ega ta seda ei teadnud ju kaasa võtta , kui selline ootamatu asendusetendus on . </s> <s> Oleks see tal kaasas olnud , oleks bussis teksti korrata saanud Leena avas ülemise ukse ja hääled vakatasid . </s> <s> " Kus kohas sa kurat hulgud ! " lajatas režissööri rusikas vastu administraatori letti . </s> <s> " Mis õigusega sa töökohalt lahkud ! </s> <s> Kus mul primadonna väljas ! </s> <s> Maksad kogu võttegrupi lörriläinud tööpäeva omast taskust kinni , siis tead ! </s> <s> Siis seisab meeles , kus su koht on ! </s> <s> Kuradi teater , vahetab kogu aeg etendusi . </s> <s> Minu näitleja olgu teatri jooksupoiss ! </s> <s> Seda ei mõtle keegi , mis paska nad mulle kokku keeravad ! </s> <s> See pole kellegi asi . </s> <s> Minul on plaan kukil , ja siis pistab plika ka veel jooksu ! </s> <s> Tema läheb lihtsalt ära . </s> <s> Kes see sind siis jooksutas ? ! </s> <s> Peetrit jooksutab teater . </s> <s> Pagana pihta , mis häda see sinu siis lippama pani ! " </s> <s> Rusikas raksatas jälle . </s> <s> Leena tundis , kuidas põlved värisevad , ja istus ruttu . </s> <s> Kust see tool küll siia sai ? </s> <s> Siia , keset koridori ? </s> <s> Leena ei näinud läbi tiheda udu ühtki nägu . </s> <s> Ta lihtsalt istus , oli siin siis tool või mitte . </s> <s> Imelik , et oli . </s> <s> Hetk varem oli Marge ta kriitvalgesse näkku vaadanud , tooli haaranud ja selle Leena kõrvale tõstnud . </s> <s> Seal ta nüüd istus , tikksirge seljaga , ja pisarad jooksid üle näo </s> </p>
<p> <s> Leena tõstis pilgu taevasse , hüppas ja sai pihku veidi punasema pihlakakobara . </s> <s> Nende mõrkjas maitse oli veidras kooskõlas kõige eelnenuga . </s> <s> Kõigega , mis alates eilsest õhtust tänase õhtuni oli juhtunud . </s> <s> Mõrkjas roidumus - selleni oli ta jõudnud . </s> <s> Raudteeliiprite , kuuketta , loojanguvalguse , viljapõllu lainetuse , oja hääle , sinise igatsuse , maamere ja magava Mihkli kaudu viljapea tipmisse terasse sinises taevas - ja sealt tagasi õnne ja õndsuse läbi rataste lõginasse , mis maandus rusikaraksatuseks vastu puupinda . </s> <s> Õudne väsimus . </s> <s> Kaugest lapsepõlvest tuttav probleemideta väsimus pärast suurt nuttu . </s> <s> See unerammestus oli nii vabastav , et ta igatses teinekord ülekohut selleks , et südamest ahastada ja maailm ükskõikseks nutta . </s> <s> Ja siis uinuda . </s> <s> Sügavasse , magusasse unne . </s> </p>
<p> <s> Pihlakad peos , astus ta aeglaselt oru rajatus põhjas . </s> <s> Oleks ta olnud Aita , oleks ta heitnud külili siiasamasse puujuurtele . </s> <s> Aga tema tahtis patja pea alla ja tekki peale . </s> <s> Midagi , mis kaitseks . </s> <s> Ta ei tahtnud mõelda millestki , ammugi siis võõrastemajast ja pika koridori lõpus paremalt viimasest toast , kus olid tema jaoks voodi , padi ja tekk . </s> <s> Siin üleval mäe peal oli neil Olaviga üks pink klõbiseva haavapuu all . </s> <s> Sealt võis vaadata kaugele alla , järvele . </s> <s> Või metsale veelgi kaugemal , teisel pool järve . </s> <s> Ja Leena hakkas aeglaselt nõlvapidi üles ronima . </s> <s> Jalad käisid väsimusest all risti-rästi . </s> <s> Kuivanud oksad , millest ta ettevaatamatult kinni haaras , murdusid . </s> <s> Jalg pääses libisema ja ta vajus põlvili . </s> <s> Kare savine mäekülg marrastas põlvi . </s> <s> Puudealuses pimeduses polnud pehmet murupinda . </s> <s> Rohi siin ei kasvanud . </s> <s> Laiguti vaid ebatavaliselt pikaks veninud naate . </s> <s> Leena vaatas nüüd hoolikamalt , kust tuge leida . </s> <s> Nõtked noored pihlakad olid usaldusväärsemad tublisti toekamatest , ent salakavalatest poolkuivanud okstest . </s> <s> Niiviisi tiris Leena end selle raske päeva lõpule lähemale . </s> <s> Peod ja põlved marraskil . </s> <s> Mille tuima valu ta aga ei tundnud . </s> </p>
<p> <s> Üles jõudnud , leidis ta pingil istumas võõra mehe . </s> <s> Leena oleks nüüd pidanud minema edasi . </s> <s> Oli ju teisigi pinke . </s> <s> Ja küllap nad seisid tühjalt . </s> <s> Siia , pargi kaugemasse serva , eksis jalutajaid harva . </s> <s> Argipäeva õhtul pealegi . </s> <s> Aga ta oli väsinud . </s> <s> Ta ei jaksanud enam . </s> <s> Nii ta selle mehe kõrvale istuski . </s> <s> Mees ei teinud seda märkavatki . </s> <s> Kühmus , luitunud pruunikashallis ülikonnas , istus ta , liikumatult enese ette vaadates . </s> <s> See oli üsna lühike , tavaline , ilma seljatoeta pink . </s> <s> Nii et nad istusid teineteisele päris lähedal . </s> <s> Purjus ta ei olnud , Leena oleks lõhna tundnud . </s> <s> Oli ehk temagi lihtsalt väga väsinud ? </s> <s> Ükskõiksuseni väsinud . </s> <s> Ei tea kust olid taevasse tulnud rasked hallid pilved . </s> <s> Ometi ei katnud nad kogu taevast . </s> <s> Aegajalt murdis päike end nende vahelt läbi ja siis tekkis pilve alla poolkaarena valgusvihkude rida . </s> <s> Taevaisa langetatud ripsmed , kui ta sealt ülevalt maa peale vaatas ? </s> <s> Järv heitis vastu hõbedast valgust ja veepind meenutas kaugelt hiigelkala soomust . </s> <s> Järvetagusesse metsa tükkis juba lapiti natukene kollast , andes aimu lähenevast sügisest . </s> <s> Siis saavad võtted läbi . </s> <s> Film saab millalgi valmis . </s> <s> Esimest korda mõtles Leena sellest ilmse kergendustundega . </s> <s> Ja esimest korda pärast kooli lõpetamist küsis ta endalt tõsiselt - mida ma siis tegema hakkan ? </s> <s> Uue elu õhinas olid need mõtted seni teadvuse tagamaal peidus olnud . </s> <s> Sisseastumiseksamid on igal pool selleks ajaks möödas , õppeaasta alanud . </s> <s> Ja ega ta teadnudki õieti , mida ta teha oleks tahtnud . </s> <s> Edasi õppima minna . </s> <s> Jah , aga kuhu ? </s> <s> Muidugi ta teadis , kuhu . </s> <s> Näitlejaks . </s> <s> Ainult näitlejaks . </s> <s> Seda oleks ta tahtnud . </s> <s> Aga vaevalt , et teda seal oodati Sinna poleks ta mitte mingil juhul sisse saanud . </s> <s> Vahel tundus Leenale , et kõik ainult sinna minna tahtsidki . </s> <s> Osa saamine filmis ei julgustanud teda karvavõrdki . </s> <s> Ometi oli see talle meeltmööda olnud . </s> <s> Kasvõi sellepärast , et selline sündmuste käik vabastas ta otsustamise sundusest , kõhklustest ja hirmust . </s> <s> Kõik läks edasi iseenesest , valida nagu polnudki midagi . </s> <s> Aga tegelikult ju oli ! </s> <s> Oleks ju võinud rollist loobuda , oleks võinud proovivõtetestki loobuda ja panna kõik ühele kaardile - minna vastuvõtukatsetele ! </s> <s> Ja Leena tundis äkki väga selgesti , et ta on selle suvega muutunud . </s> <s> On lausa teine inimene . </s> <s> Mitte et ta praegu rohkem oleks uskunud sissesaamisesse . </s> <s> Aga nüüd oleks ta valmis olnud end proovile panema . </s> <s> Leena ei olnud enam nii õrn . </s> <s> Ei kartnud enam nii väga lüüa saada . </s> <s> Talle tundus , et ta ei olnud enam nii kergesti haavatav . </s> <s> Võibolla nüüd läinuks ta koguni pärast läbikukkumist paari aasta möödudes uuesti eksamitele , vastu uutele katsumustele , uuele lüüasaamisele . </s> <s> Ta oli valmis oma kohta otsides kasvõi kaks korda läbi kukkuma Ja lõppude lõpuks - viimaks jõudis seegi mõte temani - kui oli olnud juhus tema sattumine filmi , juhus , mis tema enda arvates veel mittekui midagi ei tõestanud , kas ei oleks siis võinud juhtuda seegi , et ta oleks imekombel sisse saanud ? </s> <s> Mis omakorda poleks mitte midagi tõestanud , aga tee otsal oleks ta siis ometi olnud . </s> <s> Ja võinud end ikka ja uuesti proovile panna . </s> <s> Et ise eneses selgusele jõuda ja anda selleks võimalus teistelegi . </s> </p>
<p> <s> Leena imestas , et ta mõtles niisuguseid mõtteid täna . </s> <s> Just täna . </s> <s> Kui talle oli nii väga haiget tehtud , tema vastu uskumatult ülekohtune oldud . </s> <s> Sellest polnud veel paari tundigi möödas . </s> <s> Ta oli täiesti rahunenud . </s> <s> Kummalisel kombel oli ta isegi rahul asjade sellise käiguga . </s> <s> Ta ei teadnud ikka veel , mida talle siis õieti süüks pandi , ja miks . </s> <s> Ta ei teadnud , mil moel teda karistatakse . </s> <s> Aga kõik see ei olnudki enam tähtis . </s> <s> Ta oli pettunud - ja oli leppinud . </s> <s> Leppinud sellega , et niisugune on elu , niisugused on inimesed Veel rohkem . </s> <s> Ta oli valmis elama niisugust elu . </s> <s> Tähtis oli just see ! </s> <s> Siit siis see teadmine , et nüüd võiks ta tõesti minna teatrikooli katsetele . </s> <s> Olgu küll , et sel aastal see enam tähtaegade poolest võimalik ei olnud . </s> <s> Aga tuleviku jaoks oli sellel tähendus ometi . </s> </p>
<p> <s> Mees oli pingilt tõusnud ja töntsi sammuga eemalduma hakanud . </s> <s> Siis kummardus ta vaevaliselt , Leena arvas , et kingapaela sidumiseks , aga kui ta siis tõustes uuesti tagasi pingi poole tulema hakkas , oli ta kohmakate näppude vahel kaks teistkordset õitsemist alustanud võililleõit . </s> <s> Niisama aeglaselt , nagu ta läks , tuli ta ka tagasi , pani pilku tõstmata kaks kollast õit Leenale sülle , keeras uuesti ringi ja kadus aegamisi pargi sügavusse . </s> </p>
<p> <s> III peatüki lõpp . </s> </p></div2><div2 type="alaosa"><head> IV peatükk </head>
<p> <s> Kui Leena rampväsinuna tagasi võõrastemajja jõudis , võttis teda vastu iseäralik sagimine koridoris . </s> <s> Esimene mõte oli - see kõik on minu pärast . </s> <s> Aga imelikul kombel ei teinud keegi temast välja . </s> <s> Kiirustati , koputati tasa küll ühe , küll teise toa uksele , mindi sisse , tuldi välja . </s> <s> Ja kui kellegi pilk Leenale langeski , siis pöörati see ruttu ära . </s> <s> Otsekui oleks neil kõikidel mingi salalepe Leena vastu . </s> <s> Mida küll talle pahaks pandi - mõtles Leena nüüd tuimalt , ilma imestuseta , õieti ilma küsimusetagi . </s> <s> Lihtsalt käis üks mõte korraks läbi pea . </s> <s> Samahästi võinuks see olla " täna on ilus ilm " . </s> <s> Või siis " õhtul läheb alati jahedamaks " . </s> <s> Mingi mõte , millest edasi mõelda polnud viitsimist ega vajadustki . </s> <s> Kogu see kummituslik , peaaegu hääletu sagimine pikas hämaras akendeta koridoris , kus aeg-ajalt sähvatasid madala päikese eredad valgusetriibud mõnest ootamatult avanenud ja kohe jälle sulgunud uksest , mõjus Leenale kui halva unenäo veniv lõpp . </s> <s> Luupainajalikult pikk oli tee koridori lõppu , paremalt viimase ukseni . </s> <s> Jalad näisid astuvat aegluubis , kummalises kontrastis koridoris ühes ja teises suunas liikuvate ja mööduvate jalgade kiire sibamisega . </s> <s> Leena kõndis nüüd , pilk maas , naela otsast võetud võti kõvasti pihku surutud , lukuaugu poole . </s> <s> Just lukuaugu ja mitte toa poole . </s> <s> Millegipärast nägi Leena maha vaadates kogu aeg silme ees lukuauku , selle vanamoodsa suure võtme lukuauku , mille kuju meenutas talle taskulambi pirni . </s> <s> Ukseni jõudes kummardus ta kergelt , nii et pirnikujuline avaus silme ees toast tungivast valgusest helendama lõi . </s> <s> Samal hetkel surus ta võtme avasse , nii et hele täpp kadus , aga kohe , kohe pidi tuttav ragin lukuaugus lõppema lühikese klõpsatusega . </s> <s> Ja siis pidi olema lõpp . </s> <s> Painava unenäo lõpp . </s> <s> Pääsemine . </s> </p>
<p> <s> Just siis , kui Leenal uks pärani oli , et tuppa sisse astuda , õigemini küll - et unest välja astuda - avanes vastastoagi uks ja grimeerija Helga ütles tasakesi ta nime . </s> <s> " Jah , " vastas Leena sama tasa , ja see oli esimene sõna Leena suust pärast seda , kui ta viljapõldude vahel künka tipul Anne ja Maiaga hüvasti oli jätnud . </s> <s> " Jah , " kordas ta ilmse kergendustundega . </s> <s> Tõstnud pilgu , märkas ta läbi praokil ukse Helga selja taga vastastoas midagi imelikku . </s> <s> Samal hetkel torkas miski südames valusasti , ja uni oli kui peoga pühitud . </s> <s> " Mis juhtus ? " küsis Leena Helgalt kiiresti . </s> <s> " Ütle , mis juhtus ? " </s> </p>
<p> <s> Helga sulges oma selja taga ukse , astus Leena tuppa , pani sellegi ukse kinni , läks ja istus voodiservale . </s> <s> " Kas Kas see oli Olav ? " küsis Leena hääle värisedes . </s> <s> Talle tundus , et oli vastastoas voodis näinud patjadele toetuvat kedagi , kelle pea oli üleni valges sidemes , ainult silmad " Jaa , " ütles Helga , pilguga Leenat enda kõrvale istuma juhtides . </s> <s> Leena istus . </s> <s> " Olav . " </s> </p>
<p> <s> Eile õhtul olid Olav ja paar valgustaja-poissi kusagilt rattad laenanud ja täna hommikul ratastega võtteplatsile tulnud . </s> <s> Peetriga olid võtted veidi pärast kolme lõpetatud ja mindud teda linna viima , et ta viiesele Tallinna bussile jõuaks . </s> <s> Muidugi olid nad vähem võtta saanud kui režissöör lootis , igatahes mitte kõiki Tomi ja Krista kahele päevale planeeritud kohti . </s> <s> Nii tehti Kristaga veel paar lühikest suurt plaani , ja sellega lõpetati . </s> <s> Olav ja teised rattamehed olid maha jäänud , et läheduses paar vähipüügikohta tulevikuks valmis vaadata . </s> <s> Bussis oli boss Leena-Olavi tühja pinki silmanud ja urahtanud , et kus see plika siis täna on . </s> <s> Ei muud midagi . </s> <s> Režissöör ja veel mõned grupist elasid suuremas hotellis . </s> <s> Seal oodanud ees sünge filmidirektor - stuudioülemused olla päeval helistanud , ähvardanud preemia ära võtta , et miks ei olda korralikult graafikus , ilus suveaeg ja ikka ei saa plaani järgi võetud ! </s> <s> Seepeale boss väikeses hotellis , kus enamik inimesi elas , koosoleku kokku ajaski , ja kärkis ja paukus , kuidas aga jaksas . </s> <s> Noh , seda teadvat Leena juba isegi . </s> <s> Sai see kõu mööda ja tubadesse laiali mindud , kui valgustajad tõid haiglaautoga Olavi koju . </s> <s> Mõned kilomeetrid enne linna oli ühel pikal laskumisel midagi Olavi rattaga juhtunud . </s> <s> Ta oli suure hoo pealt ülepeakaela käinud . </s> <s> Poisid , kes tagapool sõitsid , leidsid ta teadvuseta ja üleni verisena asfaldi kõrvalt kruusaribalt . </s> <s> Tugev põrutus , peahaav ja lõuahaav , aga luud-kondid imekombel terved - öeldi haiglast . </s> <s> Haavad õmmeldi kinni , põrutuse pärast peab aga tingimata lamama . </s> <s> Enne õmblemist süstiti , aga nüüd on tuimestuse mõju möödas ja valutab kangesti . </s> <s> Nemad otsinud küll , et ehk on kellelgi mingit tugevamat valuvaigistit , aga ega seal õieti tabletist abi pole . </s> <s> " Olav oli sinu pärast mures . </s> <s> Et sa ei ehmataks , kui kuuled . </s> <s> Seda sinu lugu me talle ei rääkinud , ütlesime , et oled niisama väljas kõndimas . </s> <s> Arst oli käskinud , et olgu täielik rahu Tahad sa tulla teda vaatama ? </s> <s> Olav arvab , et sul on paha teda niisugusena näha . </s> <s> Sidemed on nüüd verised küll , aga " Helga jäi vait . </s> <s> Leena tõusis . </s> <s> Olaviga juhtus õnnetus ja tema , Leena , jooksis ära mingi tühipalja sõimamise pärast ! </s> <s> Töinas nagu viimane tola ! </s> <s> Teised olid siin , teised püüdsid aidata , aga tema , tema ! </s> </p>
<p> <s> Leena jättis uksed enda järel pärani . </s> <s> Helga sulges tasa ühe , siis teise . </s> <s> Olav lamas kinnisilmi , laud tugevasti tursunud , huuled samuti . </s> <s> Pealael oli side täiesti verine , otsmikul vähem . </s> <s> Ka lõuahaav immitses natuke . </s> <s> Olav avas vaevaga silmad ja püüdis Leenat nähes naeratada . </s> <s> Ootamatust valust käis grimass üle ta näo , veelkord püüdis ta naeratada , öeldes samas vabandavalt ja kohmetult : " Näed siis ! " </s> <s> Leena seisis nõutult , silmad pärani , teadmata , kuidas olla , mida teha või öelda . </s> <s> Nüüd märkas ta ruumis äkki teisigi inimesi - peale Helga olid siin veel need kaks valgustajat , kes Olavi koju aitasid , mõlemad kõrvalttoast , ja siis muidugi Olavi toanaaber Rene , helimees . </s> <s> " Me lähme käime all söömas , saad sa seniks siia jääda ? " küsis Rene poistele viibates . </s> <s> Leena noogutas . </s> <s> Helga võttis veekarahvini . </s> <s> " Toon uue vee , on külmem ! " , ja kadus koridori . </s> </p>
<p> <s> Olavi silmad olid uuesti kinni vajunud . </s> <s> Leena pani oma käe Olavi käele , mis lebas lõdvalt voodiserval . </s> <s> Olav keeras tasakesi käeselja allapoole , nii et Leena väike käsi nüüd ta peopessa libises . </s> <s> Leena tundis pingutusest kergelt värisevate sõrmede nõrka survet ümber oma käe , tundis selle pesa soojust , kuhu ta käsi oli poetunud , ja ei raatsinud liigutada . </s> <s> Ei raatsinud õieti silmigi tõsta , sest ainult niiviisi võis petta olematuks teise valu ja haavad . </s> <s> Olematuks kõik lahusoldud päevad , mis näisid nüüd Leenale pikad kui igavik . </s> <s> Ei , kas nad olid tõesti alles eile koos võtteplatsil olnud ? </s> <s> Oli ta siis alles eile Olavile sõnagi lausumata ära sõitnud ? </s> <s> Ja Leena hakkas tasa rääkima . </s> <s> Annest ja tema lastest . </s> <s> Oma minekust . </s> <s> Sellest , kuidas kuu tõusis ja päikene looja läks . </s> <s> Kõigest . </s> <s> Kuni praeguseni välja . </s> <s> Isegi suurest nutmisest . </s> <s> Isegi vana mehe kingitud võililleõitest . </s> <s> Koguni sellest , et ta julgeks nüüd teatrikooli eksamitele minna . </s> <s> Leena polnud elu sees Olavile nii palju rääkinud . </s> <s> Oli nagu oleks Leena jalge ees , kuhu ta üksisilmi vaatas , suur kohev kuhi lõnga , mida ta nüüd püüdlikult ring ringi haaval korralikuks keraks keris . </s> <s> Kui see jutt korraks takerduski , siis sakutas Leena lõngapusa kohe uuesti jooksma . </s> <s> Kera aina kasvas . </s> <s> Helga oli ammu karahvini tagasi toonud ja ära läinud . </s> <s> Rene oli tulnud , mõnda aega toas olnud , võibolla Leena juttugi kuulanud , siis midagi öökapist otsinud ja ukse taha kadunud . </s> <s> Leenal polnud temaga asja . </s> <s> Polnud asja kellegagi peale Olavi . </s> <s> Tulgu või käigu või kuulaku või mingu - ükskõik . </s> <s> Leena keris oma jutukera , tema hääl oli kui unelaul , hell ja tasane ja monotoonne . </s> <s> Tema pilk oli ikka veel maas , käsi aga ammu oma pesast välja poetunud ja libises üha uuesti õrnalt üle Olavi peo , sõrmeotsteni välja , otsekui tahtnuks ta sedasi viimsegi valukübeme maha pühkida . </s> <s> Võibolla pühkiski . </s> <s> Sest imelik magus valujoom käis iga liigutusega üle Leena ihu , joostes mööda selgroogu alla ja kadudes , jalgu nõrgaks võttes , kuhugi põrandalaudade vahele . </s> <s> Uskus siis Leena tõepoolest end sedasi Olavi valu endasse võtvat ? </s> <s> Miks muidu silitasid ta sõrmed lõpmatuid kordi Olavi kätt ? </s> <s> Oh , täna ei oleks Leena midagi seletada osanud . </s> <s> Niipalju uut oli igas ta teos ja tundmises talle eneselegi . </s> <s> Kuidas oleks ta äkki tahtnud libistada sõrmed üle Olavi näo ! </s> <s> Silitada neid vaevumärgatavaid jooni otsaesisel , mis kulmude imestusest kerkides reljeefseks muutusid ja niiviisi näomaastiku hoopis teiseks tegid . </s> <s> Joonistada näpuga üle kulmude . </s> <s> Siluda need risti-rästised heledad karvad korraks korda , ja siis kohe jälle sassi ajada ! </s> <s> Kombata ninajuurt , kust algab see roomlase nina - nii vist sirge ja tugeva nina kohta öeldakse ? </s> <s> Laskuda kulmudealust nõlvakut pidi , et kohe uuesti tõusta laugudega kaetud silmaküngastele . </s> <s> Siin teeks Leena imeõrna väikse-sõrme-pai . </s> <s> Ei , midagi hoopis muud teeks siin Leena ! </s> <s> Ta kummarduks , ja puudutaks siis hästi tasa ja ettevaatlikult , ühtegi haiget kohta riivamata , huultega Olavi suletud silmi ! </s> <s> Jah , seda ta teeks ! </s> </p>
<p> <s> Alles nüüd tõstis Leena pilgu ja vaatas hämmastusega Olavit . </s> <s> Samas taipas ta , et oli juba mõnda aega vait olnud . </s> <s> Ainult tasakesi teise kätt silitanud . </s> <s> Mõtted aga olid käinud oma rada . </s> <s> Jõudnud Olavi silmadeni . </s> <s> Need olid tõesti suletud . </s> <s> Aga enne , kui Leena järele mõelda jõudis , kas ta ka päriselt julgeks neid silmi suudelda , naeratas Olav õige natukese , hästi ettevaatlikult , silmi sealjuures avamata , naeratas ja ütles , huuli peaaegu liigutamata , sosinal : " Hea on ! " </s> <s> Käsi otsis Leena kätt ja surus seda nõrgalt . </s> <s> Tänulikult . </s> <s> Siis võttis ta ennast kokku ja ütles , ikka kinnisilmi , õige tasa : " Sul on homme võtted . </s> <s> Jääme magama . </s> <s> Head und ! " </s> <s> " Jääme magama , " kordas Leena mõttes . </s> <s> Tema näol oli hämmeldus . </s> <s> " Nii lihtsalt see siis käibki . </s> <s> Nii loomulikult . </s> <s> Nagu magaksime ühes voodis . </s> <s> Nagu oleksime abielus " Igal teisel päeval oleks Leena hing seepeale mässu tõstnud . </s> <s> Iseenesestmõistetavuse ahelad oleksid ta vastu seina surunud ja ta oleks tingimata rabelema hakanud . </s> <s> Et vabaks saada . </s> <s> Võimalik , et ta oleks mõne vastikusegagi hakkama saanud . </s> <s> Aga täna ei . </s> <s> " Jääme magama , " kordas Leena tasasel häälel , kuuldavalt . </s> <s> Ja lisas : " Kui sa saad ? " </s> <s> " Vist " jäi Olavi vastus poolikuks . </s> <s> Leena kummardas , ja suudles tasakesi Olavi suletud silmi . </s> <s> Vaevu puudutasid ta huuled üht laugu , siis teist . </s> <s> " Head ööd ! " </s> <s> Ruttu pöördus ta ja läks ukse poole . </s> <s> Oleks ta veel viivu seisatanud , oleks ta näinud , kuidas Olavi valust tursunud silmad pingutuseta lahti paiskusid , ja üllatussegune rõõm tuppa voolas . </s> <s> " Leena , " sosistasid huuled hääletult . </s> <s> " Ma tulen sind hommikul enne väljasõitu vaatama . </s> <s> Maga hästi ! " ütles Leena ja sulges tasakesi ukse . </s> </p>
<p> <s> Oma tuppa astudes jäi Leena üllatunult seisma . </s> <s> Tema öökapil klaaspurgis oli kirju kimp suvistest daaliatest ! </s> <s> Maia vanaema kingitud lillekimp . </s> <s> Kus nad ometi olnud olid ? </s> <s> Leena mäletas neid rongist . </s> <s> Seal oli ta nad käest ära pannud , tühjale istmele enda vastas . </s> <s> Et lilledel kuumas peos halb poleks . </s> <s> Ega ta neid ometi sinna ei unustanud ? </s> <s> Ei , trepist üles tulles ja ülevalt kõnekõminat kuuldes oli ta seisatanud ja õisi kimbus millegipärast kohendanud . </s> <s> See tuli talle meelde . </s> <s> Ta oli ukse avamisega viivitanud , nagu poleks ta tahtnud nii kiiresti kohale jõuda . </s> <s> Midagi halba ta küll karta ei osanud , lihtsalt niisama , kahju oli , et ilus käik nii ruttu lõppes . </s> <s> Edasi Leena ei mäletanud . </s> <s> Kui ta seal tooli peal istus , kus siis lilled olid ? </s> <s> Süles ? </s> <s> Nagu pidupäevalisel , kes direktori kõnet kuulas . </s> <s> Alles see oli , kui ta niiviisi aulas istus , oma kahisevas helesinises kleidis , esimest korda elus juuksuri tehtud soeng peas ja lilled süles . </s> <s> Direktor rääkis sellest , et kõik teed on lahti ja tulevik enda teha . </s> <s> Mitte et keegi neid sõnu lausa kulla pähe võtnud oleks , aga päeva pidulikkusega klappisid nad kokku küll . </s> <s> Pealegi oli Leena kohe-kohe oma uude ellu sukeldumas , kõik oli põnev ja midagi oli kindlasti enda teha . </s> <s> Ei osanud Leena seda tööks pidada , mis tal ees seisis , pigem ehk seikluseks , mida ühtaegu ootad ja kardad . </s> <s> Pikkade võttepäevadega paviljonis tuli tasapisi töö maitse . </s> <s> Kui prožektorid üle kuumenesid ja sellepärast puhkepaus tehti , ja kui suitsumehed siis pärani lükatud hooviuksel kiire suitsu tegid , tuletasid ere päike ja soe tuuleõhk meelde , et on suvi , et kusagil on meri , et kool on läbi , et vaba inimesena võiks nüüd maale vanaema juurde sõita , aga töö Muidugi eelistas Leena seda tööd kõigele muule ja vaba-olemise võimalikkuses polnud ta kahtlema hakanud sugugi mitte töö pärast . </s> <s> See suvi poleks tema jaoks ka ilma tööl käimiseta enam vaba olnud . </s> <s> Koolilapse priid suvevaheajad olid tema jaoks minevikuks saanud . </s> <s> Isegi kui ei läheks kuhugi sisseastumiseksamitele ega ka mitte otsekohe tööle , kui lihtsalt viivitaks selle kõigega - ometi oleks see aeg nagu võlgu võetud . </s> <s> Igasuvine koolist pääsenu muretus oli otsas ja Leena sai aru , et koolipõlve lõpp on tõepoolest omamoodi kurb ka . </s> <s> Mitte et ta uuesti koolitunde ja kontrolltöid taga oleks igatsenud , küll aga laps-olemise kergust , vastutusevabadust , seda priiust , mida ta varem märganudki polnud . </s> <s> Ja millele ta seal aulas , lilled süles , üldsegi veel ei mõelnud . </s> </p>
<p> <s> Jah , lilled olid olnud süles , teadis ta nüüd äkki päris selgesti . </s> <s> Daaliakimp oli olnud süles ja käed olid läinud nuttes märjaks . </s> <s> Nagu oleks pisaraid peopessagi pudenenud . </s> <s> Aga pisarad voolasid hoopis põskipidi kaelale ja sealt kraevahele , kätele küll mitte . </s> <s> Oleks ta istunud , pea norus , oleks mõni neist võibolla käelegi kukkunud , aga ta istus tikksirgelt ja vaatas , midagi õieti nägemata , otse enda ette . </s> <s> Tundis siis higi peopesades ja laskis käed rippu . </s> <s> Lilled ei kukkunud maha , mäletas ta nüüd täiesti kindlalt . </s> <s> Ta oli kahe käega toolipõhja servadest kinni võtnud , kõvasti pigistanud ja kramplikult mõelda püüdnud , mida teha . </s> <s> Ja kui ta siis tõusis , võttis ta lilled , neile pilkugi heitmata , sülest , pani toolile ja läks </s> </p>
<p> <s> Öökapil lillepurgi kõrval oli tükike paberit ja sellel kiri : " Toa uks oli lahti . </s> <s> Tõin su lilled , mis sa maha unustasid , ära . </s> <s> Väljasõit on kell pool üheksa . </s> <s> Helga . " </s> </p>
<p> <s> Leena vaatas kella . </s> <s> Südaöö oli ammu möödas . </s> <s> Küllap oli Helga käinud ja tahtnud talle rulle sisse keerata . </s> <s> Aeglaselt valas Leena karahvinist klaasi vett , kastis sinna kammi ja tõmbas sellega läbi juuste . </s> <s> Võttis rullidega plastikaatkoti ja keeras pehme vahtkummi ümber ühe juuksesalgu teise järel . </s> <s> Kodus oli ta ju varemgi rulle pähe keeranud , aga Helgal oli oma süsteem , sest välja pidi tulema Laura pea , mitte Leena oma . </s> <s> Laura läheb homme Tomiga peole , mõtles Leena . </s> <s> Kas tal homme teksti ka on ? </s> <s> Ei , ei ole . </s> <s> Tom jutustab midagi naljakat ja Laura naerab . </s> <s> Peetrit homme ju pole , aga Laura peab õnnelikult naerma , kui keegi Tomi teksti loeb . </s> <s> See on Laura suur plaan õitsvate kibuvitsade foonil . </s> <s> Kaamera liigub rööbastel Leenaga kaasa . </s> <s> Kaamera on Laura kõrval nagu Tom . </s> <s> Ja see , kuidas me Laurat ekraanil näeme , on just nii , nagu näeb teda sel hetkel Tom . </s> <s> Vaataja näeb Laurat läbi Tomi silmade . </s> <s> Laura läheb esimest korda koos Tomiga peole . </s> <s> Tal on nii väga hea meel , et Tom teiste arvamisest ei hooli ja Krista asemel just tema , Lauraga , peole läheb . </s> <s> Sellest heameelest ta aina naerabki , minnes kibuvitsaõielist rada pidi Tomiga kõrvuti rahvamaja poole . </s> </p>
<p> <s> Niisugune õnnelik pidi siis Leena homme olema . </s> <s> Ja imelik - Leena oligi seletamatul kombel õnnelik . </s> <s> Olgu küll , et kole väsinud . </s> <s> Ja Olavi pärast kangesti mures . </s> <s> Ja ega ta tahtnud bossigagi homme silmitsi seista Aga kõigile neile pahadele ja kurbadele asjadele vaatamata tundis Leena just nüüd millestki rõõmu . </s> <s> Vahel on mõni hea mõte , mida ei taha meelest lasta , sest see mõte teeb olemise nii õndsalt heaks ja kergeks . </s> <s> Aga täna ei pruukinud Leena mingi mõtte sabast kinni hoida . </s> <s> See ei olnud mõte , see oli tunne . </s> <s> Ja see tunne ei kadunud kuhugi , keera või kolmkümmend rulli . </s> <s> Leena oleks nagu ise üleni olnud see tunne , näpuotstest pealae ja varvasteni välja . </s> <s> Näpuotstest ? </s> <s> Need olid heledad ihukarvad Olavi käsivarrel , mida Leena sõrmeotstega puudutas . </s> <s> Ja läbi kogu keha sähvas mingi imelik kõdine valutunne . </s> <s> Hing tõusis kurku . </s> <s> " Kas hing saab tõepoolest kurku tõusta ? </s> <s> Ja siis öeldakse veel - hing jääb kinni . </s> <s> Misasi see hing küll on ? " mõtles Leena , kammi ikka ja jälle veeklaasi kastes . </s> <s> Mõtles niisama , naljaviluks , nagu enamus mõtteid Leena meelest inimese peast lihtsalt niisama läbi käivad . </s> <s> Ilma et neid kunagi edasi , või veel vähem siis lõpuni mõeldaks . </s> <s> Küllap ta teadis , misasi on hing . </s> <s> Teadis ka , mismoodi hing on haige . </s> <s> Ja mismoodi hing hüppab rõõmust sees . </s> <s> See , mis praegu oli , oli segamini mõlemast . </s> <s> Kaks asja korraga . </s> <s> Üks kiskus ühele ja teine teisele poole . </s> <s> Ja vaene Leena seal vahepeal oli kui pingule tõmmatud niit , katkemise äärel . </s> <s> " Ruttu , ruttu magama ! " mõtles ta äkki ärevalt . </s> <s> Kõik käis korraga üle mõistuse . </s> <s> Päev oli olnud talumatult pikk . </s> <s> Segadus hinges kohises nagu kosk . </s> <s> Pea käis ringi ja jalad olid võõrad all , kui ta püsti tõusis ja akna juurde läks , et seda lahti teha . </s> <s> Tuppa tungis augustiöö jahedus . </s> <s> Leena ohkas paar korda sügavalt ja tundis alles nüüd , kuidas süda sees tagus . </s> <s> Jõuetult istus ta voodi äärele , jaksamata lahti riietuda ja teki alla pugeda . </s> <s> Väsimus oli Leenast võitu saanud . </s> <s> Tükk aega istus ta niisama , padja alt võetud öösärk süles . </s> <s> Mõtted olid ta ammu maha jätnud , nüüd olid läinud tundedki . </s> <s> Mittemidagi polnud . </s> <s> Ei , siiski - külm hakkas . </s> <s> Akna kinni pannud ja voodisse heitnud , ei saanud ta hulk aega teki all sooja . </s> <s> Viimaks hakkasid jalad ja käed mõnusasti surisema , hingamine läks ikka kergemaks ja kergemaks . </s> <s> Ja korraga jooksis Leena üle kõrrepõllu üles mäkke , otse helesinisesse taevasse . </s> <s> Ja muutus seal valgeks , õhkõrnaks pilveks , mis üha kõrgemale ja kõrgemale tõusis . </s> <s> " See on vale koht , " jõudis ta veel mõelda . </s> <s> " Ma peaksin seisma jääma . </s> <s> Muidu peavad nad mind jälle mitu päeva ootama " Aga ta tõusis aina edasi , hõljus udusulena kõrges sinitaevas ja imestas , kui lõputu , lõputu kõik oli ! </s> <s> Siis äkki ei olnudki ta enam valge pilv , valget pilve polnud olemaski - ta oli õhk , helesinine õhk , oli taevas , oli lõpmatus . </s> </p>
<p> <s> IV peatüki lõpp . </s> </p></div2><div2 type="alaosa"><head> V peatükk </head>
<p> <s> Kõik oli paigas . </s> <s> Kaamera seisis statiivil - ootevalmis , ahne ükssilm . </s> <s> Ootajaid oli teisigi . </s> <s> Helga , puudritops käes , piidles uudishimulikult kord Leena , kord Peetri nägu . </s> <s> Vähemalt Leenale tundus , et uudishimulikult . </s> <s> Kunagi ei olnud Leena tähele pannud , et platsil on võtte ajal nii palju rahvast . </s> <s> Ja mida nad kõik ometi vahivad ! </s> <s> Valgustajad on oma prožektorid kohale tirinud , kõik on ju korras , eks mingu ja tagugu nüüd eemal murul kaarte ! </s> <s> Aga ei , nad seisavad , käed püksitaskus ja jalad harkis , ja ootavad , nagu hakataks neile teabmis ilmaimet näitama . </s> <s> Rene ütles sosinal midagi oma abilisele , Leenast vast aastat paar vanemale poisile . </s> <s> " Kindlasti midagi minu kohta , " mõtles Leena kibedusega . </s> <s> Isegi filmidirektor oli tänasel võttel kohal ! </s> <s> Tema jaoks oli koguni klapptool lahti tehtud , ja seal ta nüüd istus , mingid paberid põlvedel . </s> <s> Teeskles , et lappab neid ja märgib neile midagi , tegelikult aga ootas ainult seda , millal võte lahti läheb . </s> <s> Et kuidas see neil siis välja tuleb . </s> <s> Et mismoodi see plika hakkama saab . </s> <s> Milleks küll peavad režissööridel ja operaatoritel ja kellel kõik veel mingid assistendid olema ? ! </s> <s> Ja tagatipuks veel abid ka ! </s> <s> Noh , ja rekvisiitor näiteks - kas tõesti keegi teine ei oleks võinud seda sinist pesukaussi sinna trepiservale tõsta ? </s> <s> Siis veel Marge ! </s> <s> Tuleb tähtsa näoga ja teeb Leena kampsunil ülevalt kolmanda nööbi ka lahti . </s> <s> Temal olevat kirjas , et kolm ülemist nööpi peab lahti olema , mitte kaks . </s> <s> Eelmises kaadris , mida sai paar nädalat tagasi võetud , olnud kolm lahti . </s> <s> " Mäletad küll , see koht , kus sa Peetriga läbi kõrge rohu peolt koju tuled . </s> <s> Noh , see ööbikute kuulamise koht ! </s> <s> Ei mäleta või ? " ei jäta Marge rahule . </s> <s> Muidugi ta mäletas , aga asi ka , millest praegu rääkida ! </s> <s> Oleks keegi neist parem nii taiplik , et tuleks ja sosistaks Leenale kõrva sisse , mismoodi ta küll olema peab ja mida ta nüüd ometi tegema peab ! </s> <s> Või veel parem , kutsuks ta korraks kõrvale , kuhugi , kus teisi nägemas pole , maja nurga taha näiteks Ei , see on liiga lähedal , parem juba sinna , kus nende buss seisab . </s> <s> Aga bussijuht ? </s> <s> Äkki tukub bussis ja ärkab just siis üles ja kuuleb pealt ! </s> <s> Ei , õigus , Leena oli täna isegi bussijuhti võtteplatsil märganud - mängis pererahva koeraga , tegi aega parajaks ja muudkui ootas . </s> <s> Nagu kõik . </s> <s> Niisugust asja ei olnud Leena küll veel ühegi kaadri filmimisel näinud . </s> <s> Kogu see võttegrupp oli täna kui kiusu täis - kõik kokku üksainus suur kõrv ja ainus suur silm ! </s> </p>
<p> <s> Peeter ei paistnud üldse pabistavat . </s> <s> Leenale , kes kaadri sättimise ajal visalt maha vaatas , tundus muidugi , et Peeter muigas . </s> <s> Aga võibolla tõesti ainult tundus , kindla peale ei oleks saanud ta seda öelda , sest otsa polnud ta talle ju vaadanud . </s> </p>
<p> <s> " Teeme korra läbi ja siis tuleb pooletunnine paus . </s> <s> Praegu on veel liiga valge . </s> <s> Aga poole tunni pärast peab kõik minema nagu õlitatult ! </s> <s> Meie käsutuses on siis mitte rohkem kui paarkümmend minutit . </s> <s> Valgus meile rohkem aega ei anna ! </s> <s> Näitlejad , olete valmis ? </s> <s> Peeter , astu veerand sammu tagasi ! </s> <s> Värskuse mõttes praegu ainult markeerime . </s> <s> Leena , kuulsid ? </s> <s> Praegu päris musi ei saa ! </s> <s> Kannatate veel pool tunnikest - seda magusam on ! " </s> <s> Režissööri naer oli Leena kõrvadele kui raudkivi , mis betoonastmeid pidi kolinal alla veeres . </s> <s> Seda saatis solidaarne kihin-kahin . </s> <s> Leena oleks heameelega ära jooksnud . </s> <s> Kui Olav oleks praegu siin olnud , oleks ta nüüd küll kõigi silme all tulnud , Leenal käest kinni võtnud ja nad oleksid koos minema jooksnud , nii et tuli kandadest sähvimas ! </s> <s> Jooksnud jõeni , jah jõeni , sinnani poleks kõige koledam naergi kuulda olnud , kihistamisest rääkimata . </s> <s> Vesi ise oleks häält teinud . </s> <s> Ja valgus mänginud . </s> <s> Ja tuul paitanud ning pühkinud olematuks kõik kohustused , kõik allkirjad töölepingul , mida andes Leenale pähegi ei tulnud , et ta peab , lihtsalt peab tegema kõike , mis stsenaariumis kirjas on . </s> <s> Ja kui midagi veel juurde mõeldakse , midagi ära muudetakse , siis ega tal sellestki pääsu pole . </s> <s> Kui ta kord nõustus olema Laura , siis pidi ta ka Laura olema . </s> <s> Ja kuigi tema nägu ja tema moodi , ei olnud Laura siiski mitte tema . </s> <s> Laura oli ju teiste välja mõeldud . </s> <s> Isegi imelik , et ta ikkagi nii Leena moodi oli ! </s> <s> Enamasti oli Leenal võtte ajal tunne , et tema ise seisab seal ja vaatab üksisilmi ootavalt kaugusesse Või et tema ise on kojutulemisega hilja peale jäänud , võtme maha unustanud ega julge akna peale koputada ja ema-isa üles ajada . </s> <s> Ning istub öö läbi trepiserval , käed kõvasti ümber põlvede , üleni kägaras , et sooja saada . </s> <s> Ja et Peeter leiab sealt trepilt just tema , Leena , mitte Laura . </s> <s> Siis nad kõnnivad öös kuni koiduni ja räägivad maast ja ilmast . </s> <s> Ja vaatavad koos päikestõusu . </s> <s> Olavi tuulejakk on mõnusalt suur , nii et sõrmeotsadki ulatavad varrukate sisse sooja . </s> <s> Olavi ? </s> <s> Jah , tõsi mis tõsi - Leena oli mõnigi kord nii Tomi kui Peetri hoopis Olaviks mõelnud . </s> </p>
<p> <s> Õieti tuli see päris iseenesest , ilma mõtlemata . </s> <s> Vaatas Peetrile , ei , tegelikult hoopis Tomile otsa , aga tundus , nagu oleks siin seisnud hoopis Olav ! </s> <s> Nojah , Peeter polnud ju temale , Leenale , keegi ! </s> <s> Näitleja muidugi , seda küll . </s> <s> Ja kui Leena oleks nüüd saalis istunud ja teda mõnes ilusas tükis vaadanud , siis poleks ta veel praegugi uskunud , et nad tõepoolest koos mänginud on . </s> <s> Peeter oli olnud ja oli jäänud tema jaoks kõigepealt ikka näitlejaks , kes kuulub teatrisse , sinna unelmate majja , mille igas väiksemaski sopis on salapärane hõng , oma lõhn , mida millegagi võrrelda ei oska . </s> <s> Selline raske , täidetud lõhn . </s> <s> Niisugune tunne on , et see lõhn võtab su enda sisse , vajub su ümber kokku , liibub nii tihedalt su vastu , et jäädki sinna sisse igaveseks paigale . </s> <s> Ei pääsegi minema . </s> <s> Oh , veel imelikum - ei tahagi minema pääseda ! </s> <s> Tahadki sinna jääda , ükskõik kui kauaks . </s> <s> Mõtlemagi ei vaevuks , ainult oleks ja oleks ! </s> <s> Selline purjus inimese tunne . </s> <s> Kord oli Leena paari sõbrannaga pudeli magusat veini ostnud ja siis olid nad selle ühe tüdruku koduaias ära joonud ja see oli küll väga naljakas tunne olnud ! </s> <s> Kõik oli siis nii pehme , nii ühesuguselt pehme - jalad ja käed ja maa ja õhk ! </s> <s> See ajas kangesti naerma . </s> <s> Polnud tahtmistki midagi mõelda , õieti polnudki nagu mõtteid enam olemas ! </s> <s> Peeter oli kord paviljonivõtete aegu teatrisse õhtusele etendusele minnes Leena kaasa võtnud . </s> <s> Leena polnud seda tükki näinud ja Peeter viis ta läbi valvelaua sisse . </s> <s> Kui siis Leena Peetri kõrval tagatrepist üles läks ja mitu nägupidi tuttavat näitlejat neile koridoris vastu tuli , olid Leena jalad nii nõrgad all nagu oleks ta tõepoolest päris purjus ega saaks õieti kõndidagi . </s> <s> Põlved tegid mitu korda nõksti ! ja põsed õhetasid ning süda kloppis lausa kuuldavalt . </s> <s> Ja missugune see lõhn veel neis lavatagustes ruumides oli ! </s> <s> Seesama publikupooleltki tuttav lõhn , aga veel palju , palju tugevam . </s> <s> Tundus , et ei saa õieti hingatagi ! </s> <s> Ja samas tahaks lõpmatuseni ainult sisse hingata ja mitte kordagi välja hingata , et mitte lõhkuda seda lõhnaruumi enda ümber . </s> <s> Suvel , jasmiinide õitsemise ajal oli tal seesama tunne - jasmiini lõhna ei saa kunagi nii palju tunda kui palju tahaks , sest väljahingamise ajal ju lõhna ei tunne . </s> <s> Lõhnavool läheb katki . </s> <s> Jasmiinilõhn oli sellepärast Leena jaoks nagu pikk sidekriipsude rida . </s> <s> Või punktiirjoon . </s> <s> Ja himu ta järele jääb alles . </s> <s> Nii on selle teatrilõhnaga ka . </s> <s> Ja üleüldse teatriga . </s> <s> Öeldakse ju , et kellel juba teatripisik veres on , ei see sellest enam lahti saa ! </s> <s> Võibolla pole asi üldse milleski muus kui hingamises . </s> <s> Sidekriipsude reas . </s> <s> Punktiiris , katkestatuses , täitmatuses Et kui seda lõhna üleni täis saaks , üheainsa lõputu pika hingetõmbega - kas siis oleks täis ja ei tahakski rohkem ? </s> </p>
<p> <s> Leena tahtis . </s> <s> Ja Peeter oli tema jaoks Näitleja . </s> <s> Näitleja teatrist . </s> <s> Mis oli hoopis midagi enamat kui filminäitleja . </s> <s> Filmi satutakse juhuslikult , film saab otsa , aga teatris ollakse ! </s> <s> Ollakse - see on peaaegu seesama , mis elatakse . </s> <s> Midagi kestvat , jah , Leena jaoks lausa igikestvat , sest tema ei mõelnud veel ei elu ega olemise lõpu peale . </s> <s> Tema mõtles algusest . </s> <s> Mõtles , kuidas alata . </s> <s> Vaatas Peetrit kerge võõristuse ja suure austusega , kuigi Peeter ise ennast kellestki kõrgemale ei seadnud , oli ühtviisi sõbralik kõigiga . </s> <s> Võibolla Leenaga natukene rohkemgi , sest küllap ta aimas tüdruku tundeid ja püüdis teda omal moel julgustada ja endaga harjutada . </s> <s> Et Leenal ühiste võtete ajal kergem oleks . </s> <s> Aga Leenal oli oma salavõti raskete stseenide jaoks . </s> <s> Peetri näkku ilmusid siis korraga Olavi naerulohud ja häälgi tundus rohkem Olavi kui Peetri oma olevat . </s> <s> Leena oli Tomi oma Laura jaoks Peetrist ja Olavist kokku pannud . </s> <s> Ja selle vastu ei paistnud kellelgi midagi olevat , ammugi siis Leenal endal . </s> <s> Tegelikult oli tema ise ainukene , kes seda teadis , kõigi teiste jaoks oli Tom stsenaristi poolt kirja pandud ja näitleja Peeter Aru poolt mängitud roll . </s> <s> Olav ei oleks nende meelest üldse asjasse puutunud . </s> <s> Ja ega Olav isegi osanud arvata , et tal Tomiga midagi pistmist on . </s> <s> Temal oli tegemist Leenaga . </s> <s> Oli algusest peale olnud , juba proovivõtete ajal. </s> <s> Leena hakkas sellest nüüd ikka rohkem ja rohkem aru saama . </s> <s> Mitte et ta selle üle uhke oleks olnud . </s> <s> Ei , niisuguste asjadega tema uhkustada ei osanud . </s> <s> Oli vahel selle üle rõõmus , vahel aga hoopis kurb . </s> <s> Kõige rohkem oli see lihtsalt üks segane tunne , mis Leena sees kääris . </s> <s> Ei andnud rahu ega toonud selgust . </s> <s> Kui Olav oli väga lähedal , oleks nagu tahtnud ära joosta , kui teda aga millegipärast ei olnud , siis tundis ta temast puudust . </s> <s> Ja need päevad nüüd , pärast õnnetust maanteel , oli Leena püüdnud iga vaba hetke koos Olaviga olla . </s> <s> Aitas , kuidas oskas . </s> <s> Tõi alt sööklast sooja suppi . </s> <s> Läks arsti juurdegi kaasa , kui aeg sinnamaani jõudis . </s> <s> Võtetelt tulnud , läks ta kõigepealt ikka Olavi , mitte oma tuppa . </s> <s> Rääkis tööuudiseid ja lobises niisama , maast ja ilmast , nagu priiks lastud linnukene , kelle nokk kinni ei seisa . </s> <s> Millestki vabanenuna ta ennast tundiski . </s> <s> Teadmata küll , millest , aga õnneks polnud seegi talle praegu probleem . </s> <s> Imestusega vaatas ta Olavi kätt , mida ta oli paitanud . </s> <s> Aga enam ta seda niiviisi ei puudutanud . </s> <s> Huultest rääkimata . </s> <s> Ega ta ei kartnud . </s> <s> Samuti polnud see talle vastumeelt . </s> <s> Aga ei olnud ka mingit kiusatust . </s> <s> Oli ainult ilus mälestus ja hea tunne sellest , kuidas ihukarvad Olavi käsivarrel tema pai all nagu viljakõrred tuule paituseski korraks kaardusid , et siis uuesti tõusta ja ootele jääda . </s> <s> Kõik oleks nagu jäänud ootele , kannatlikule , kärsituseta , aega-on-küll ootele . </s> <s> Kõik , mis nende vahel oli . </s> <s> See oli hea , vaba tunne . </s> <s> Tänase võtteplatsil ootamisega ei oleks seda saanud iial võrrelda . </s> <s> Imelik , et maailmas on nii erinevaid ootamisi ! </s> </p>
<p> <s> Olav ei tohtinud veel tööle tulla . </s> <s> Niidid olid nüüd küll juba välja võetud ja suur sidegi ära , aga veel oli paari päeva jagu rohtusid ja arst arvas , et ehk siis , kui kuur läbi on . </s> <s> Harjutagu seni tasapisi liikumist . </s> <s> Muidugi ta harjutas ! </s> <s> Kippus tööle ja harjutas . </s> <s> Eile olid nad juba oma lemmikradadelgi käinud . </s> <s> Oma pingil istunud ja õhtust järve vaadanud . </s> <s> Sealt ülevalt paistsid paadid pisitillukestena . </s> <s> Nagu mänguasjad . </s> <s> Ja jälle unistasid nad oma pikast paadisõidupäevast . </s> <s> Unistasid , kuni kuu heledasse taevasse tõusis ja viimaks loojakukaar vee lilla-roosalaiguliseks värvis . </s> <s> See vesivärviline pilt silmis , kõndisid nad hämarikus kodu poole . </s> <s> Olavi mõtted olid nüüd juba uues päevas . </s> <s> Nii väga tahtis ta võtteplatsile kaasa tulla , aga keegi ei võtnud teda kuulda . </s> <s> Õhtuti pidasid nad , tema ja peaoperaator , teinekord režissöörgi , järgmise päeva kaadrite üle pikalt nõu , arutasid iga plaani omavahel läbi . </s> <s> Ja valgusemõõtja oli nüüd võtteplatsil esimese operaatori enda käes . </s> <s> Olav hoidis valgusemõõtjat hellalt nagu linnupoega oma peos , ja rääkis siis valgustajatega tasasel häälel , justkui salaasjast , mida nad omavahel korraldasid . </s> <s> Peaoperaator aga oli naerune mees , valju hääle ja jõuliste liigutustega . </s> <s> Must karbike oli tema käes ka siis , kui ta unustas enda ägedalt žestikuleerides midagi selgitama . </s> <s> Ja Leena hoidis hinge kinni , kartes , et sellega midagi juhtub . </s> <s> Nagu oleks tema vastutav valgusemõõtja hea käekäigu eest , seni kuni Olav seda teha ei saa . </s> <s> See võbeleva noolekesega tundlik reageerija oli midagi , mis sidus teda ja Olavit , liitis neid algusest peale niisama loomulikul moel kui valgus isegi . </s> <s> Valgus oli kõikjal , ühendas kõike ja kõiki , tegi inimesedki üksteisele nähtavaks ja märgatavaks . </s> <s> Mõõtja mõõtis , kas valgus on ikka õige . </s> <s> Ja õigeks Olav ta panna lasi . </s> <s> Ning kui ta juba kord õige oli , siis Leena lihtsalt pidi märkama , nägema ja mõistma . </s> <s> Olavit , ja teisi ka . </s> </p>
<p> <s> Küllap ta märkas . </s> <s> Mõistmine oli keerulisem . </s> <s> Suvi oli lõpule jõudmas . </s> <s> Kogu selle suve oli ta olnud koos nende inimestega . </s> <s> Neil oli peaaegu et ühine kodu . </s> <s> Tundis ta neid ? </s> <s> Ei , ega vist . </s> <s> Teadis kõiki , tundis väheseid . </s> <s> Head inimesed olid . </s> <s> Sõbralikud . </s> <s> Leena juuresolekul olid nad temaga , jah , sõbralikud . </s> <s> Aga kui ühe või teisega juttu hakkasid rääkima , siis pani Leena tähele imelikku asja - vähe oli neid , kes said läbi kellegi teise kohta , keda parajasti silmapiiril polnud , paha sõna ütlemata . </s> <s> Nende juuresolekul aga oldi ikka parimad sõbrad ! </s> <s> Tegelikult oli see kõik ju kooliajastki tuttav . </s> <s> Kes kellega ühes kambas on , ja kõik muu seesugune . </s> <s> Leenale läks kool kuidagi vähe korda , kõik ta huvid olid mujal , sõbrannadki eri vanuses ja erinevatest koolidest . </s> <s> Ja muidugi see ka , et kooliajal ei olda kunagi nii tihedalt koos kui võttegrupis ekspeditsiooni ajal. </s> <s> Sellepärast puudutas see tähelepanek nüüd Leenat hoopis rohkem . </s> <s> Tekitas võõristust ja isemoodi kõhedust . </s> <s> Ei teadnud ju õieti , keda võib usaldada , keda mitte . </s> <s> Mida temast seljataga räägiti ? </s> <s> Leena ei tahtnud niiviisi mõelda . </s> <s> Aga kui see tunne talle peale tuli , siis klammerdus ta sellelgi põhjusel aina tugevamini Olavi külge . </s> <s> Olavit ei pidanud kartma ega kahtlustama . </s> <s> Temas võis kindel olla . </s> <s> Ja kui Leena end vahel tema suhtes ebakindlalt tundis , siis tuli see küll Leenast enesest , mitte Olavist . </s> </p>
<p> <s> Täna oli Leena valmis küll viimast-kui-üht võtteplatsil kahtlustama . </s> <s> Et kõik tema üle ainult naerda tahavad ja just seda nad siin ootavadki ! </s> <s> Nii halvasti polnud Leena ennast teiste hulgas vist elu seeski tundnud . </s> <s> Ja loota polnud kellelegi . </s> </p>
<p> <s> Peeter astus veerand sammu tagasi . </s> <s> " Nii ! </s> <s> Läks ! </s> <s> Markeerime ! " </s> <s> Tomi käsi tõusis ja peatus siis hetkeks õhus , kõheldes . </s> <s> Laura vaatas maha , liigutamata , hinge kinni hoides . </s> <s> Siis puudutas Tom sõrmega õrnalt Laura huuli . </s> <s> Laura võpatas ja tõstis pilgu . </s> <s> Küsiva , ehmunud pilgu . </s> <s> Tom langetas käe . </s> <s> Ja selsamal hetkel pani Laura kaks kätt kõvasti ümber Tomi kaela ja surus kiiresti silmad kinni . </s> <s> Nii nagu laps , kes peitusemängus silmad püüdlikult kinni surub , et kõik ikka usuksid , et ta mittekuimidagi ei näe . </s> <s> Ega tea . </s> <s> Tom haaras ta pea oma käte vahele , kiirustades , kirglikult , hetke kaotada kartes . </s> <s> Ja surus oma huuled tüdruku huultele . </s> <s> " Stopp ! </s> <s> Edasi on teada . </s> <s> Jääme ootama ! " hüüdis režissöör ja lisas , pöördudes näitlejate poole : " Fikseerisite ? </s> <s> Ärge midagi kaotage ! </s> <s> Minge , kõndige seal eemal mõned minutid . </s> <s> Lõdvestuge . </s> <s> Marge tuleb kutsuma . </s> <s> Kas kõik jäi meelde ? ! " </s> </p>
<p> <s> Leena ei saanud korraga aru , mis pidi meelde jääma . </s> <s> Kas see , et Marge tuleb kutsuma või see , et peab minema ja kõndima , või mis asi ? </s> <s> Peeter pani talle käe ümber õlgade ja juhtis ta kaamerate vahelt läbi , üle majaesise platsi , eemale heinamaa veerele . </s> <s> Leena oli kui uneskõndija , teadmata , kelle tahtel või kuhu ta läheb . </s> <s> " Istume siia ! " </s> <s> Peeter osutas kraavipervele . </s> <s> " Näe , kaste juba maas ! </s> <s> Nii vara ! </s> <s> Oota , anna see pintsak , mis sul üle õlgade on , las ma panen selle sulle istumise alla . </s> <s> Ega sul ei ole ju ilma selleta külm , ega ? </s> <s> Soe õhtu . </s> <s> Kui kaste on maas , peaks homme ilus ilm tulema . </s> <s> Kuuled sa ka või , mis ma räägin ? ! </s> <s> Leena , mis sul on ? </s> <s> Mis sul viga on ? " </s> <s> Peeter oli tõepoolest mures . </s> <s> Leena oli silmnähtavalt kahvatu , isegi läbi grimmi . </s> <s> Peeter võttis ta käed oma kätte . </s> <s> Need olid külmad kui jäätükid . </s> <s> " Oled sa haige ? " küsis Peeter osavõtlikult . </s> <s> Leena vaatas talle ahastavalt otsa . </s> <s> " Ma ei oska ! " </s> <s> " Mida ? " </s> <s> " Suudelda . " </s> <s> Korraga oli Peeter nõutu . </s> <s> Leena surmtõsidus tegi ta relvituks . </s> <s> Peeter andis endale alles nüüd aru , kui noore tüdrukuga tal tegemist oli . </s> <s> Leena ei olnud näitlejast partner , Leena oli Leena . </s> <s> Niisuguseid asju ei pihita võõrale mehele . </s> <s> Või kui , siis viimases hädas . </s> <s> " Vaene tüdruk ! </s> <s> Vaene väike tüdruk ! " mõtles Peeter talle südamest kaasa tundes . </s> <s> Mitte sellepärast , et ta suudelda ei oska , vaid sellepärast , et ta seda enne õiget aega pidi oskama . </s> <s> Ja et ta oma murega nii üksi oli , nii hirmunud ja abitu . </s> <s> Peeter tundis , et ta peab , et ta on lausa kohustatud teda aitama . </s> <s> Nüüd tundis ka tema end abituna . </s> <s> Jah , mis oleks olnud lihtsam , kui haarata see tüdruk kaenlasse ja teda suudelda . </s> <s> Oleks Leena seda kuidagi teisiti öelnud , küllap Peeter just niiviisi teinud olekski . </s> <s> Naljaga pooleks üks väikene praktiline õppetund , ja mure oleks murtud . </s> <s> Aga mitte praegu . </s> <s> Mitte murest murtud Leenaga , kes oli naljast kaugel . </s> <s> Ja Peeter ei oleks tohtinud seda veel teiselgi põhjusel teha . </s> <s> Tüdrukud olid ikka kuidagi isemoodi . </s> <s> Siin see Leena nüüd oli - hunnik õnnetust ! </s> <s> Mis siis , kui Leena ei taha , et tema esimene suudlus oleks ainult nalja pärast ! </s> <s> Mehega , kes oli talle tegelikult täitsa võõras ! </s> <s> Võtte ajal küll . </s> <s> See on teine asi . </s> <s> See ei puutu Leenasse . </s> <s> Laura ja Tom suudlevad , mitte Leena ja Peeter . </s> <s> Ja korraga tuli Peetrile päästev mõte ! </s> <s> " Laura ka ei oska . </s> <s> Ei tohigi osata ! </s> <s> Kõik on korras . </s> <s> Kõik on just nii nagu olema peab ! </s> <s> Eks ? ! " </s> <s> Peeter raputas Leenat kergelt õlgadest . </s> <s> " Saad sa aru ? </s> <s> Niiviisi on just kõige parem ! </s> <s> Kui sa oskaksid , peaksid sa hakkama meelde tuletama , mismoodi oli esimene kord ja mismoodi oli see tunne , mida Laura praegu tunda võib Aga nüüd pole sul vaja midagi mängida ! </s> <s> Ole nagu oled , ja just niisugune peabki Laura olema . </s> <s> Saad sa aru , Leena , sul on lihtsalt vedanud , et see kaader just täna ära filmitakse , sest võibolla homme oled sa juba kellegagi suudelnud ja siis on nii pagana raske teha kaamerasse nägu , et ma üldse ei teagi , misasi see on ! " </s> </p>
<p> <s> " Laura ! </s> <s> Tom ! </s> <s> Marge , mine kutsu ! " kostis võtteplatsilt . </s> <s> Leena vaatas Peetrile pärani silmil otsa . </s> <s> " Said sa aru ? " </s> <s> " Jah " Ja nad tõusid ja läksid . </s> </p>
<p> <s> Pidi olema öö . </s> <s> Pidi olema augustikuine pime öö , mil tähed taevas nii selgesti näha on , et tundub , nagu oleks kogu taevas nööpnõelaauke täis torgatud . </s> <s> Taevas pole siis muud , kui üks must kummis hiigelpalakas meie pea kohal . </s> <s> Midagi jääb selle suure musta palaka taha . </s> <s> Kui keegi selle sisse suurema augu jaksaks teha , siis me võiksime siit maa pealt näha , mis seal taga kõik on . </s> <s> Seal on valge , see on kindel . </s> <s> Valgus on nööpnõelaaugustki näha . </s> <s> Aga muu ei ole . </s> <s> Kui saaks silma otse vastu tillukest auku suruda , siis võibolla näeks midagi . </s> <s> Aga me ei saa . </s> <s> Me ei ulata nende aukudeni . </s> <s> Nad on nii võimatult kõrgel . </s> <s> Siiski hea , et need augukesed on ! </s> <s> Nii pääseb natukene valgust sellest suurest valgusest seal taga meieni ja me ei pea selle süsimusta palaka all pimeduse pärast hirmu tundma . </s> <s> Kui silmad harjuvad , siis näeb nende nööpnõelaaukude kumal teist inimest , näeb nägu ja silmigi . </s> <s> Nii see mõeldud oligi . </s> <s> Et Tom ja Laura tulevad kahekesi läbi öö ja jõuavad majani , kus Laura elab . </s> <s> Nende silmad on küllalt harjunud , et teineteise pilke kinni püüda ja nende kõnet lugeda . </s> <s> Sedasi nad siis seal maja nurga juures seisavad ega raatsi lahku minna . </s> <s> Ja siis tulebki see kaader , mis enne sai paika pandud ja nüüd , valguse muutudes , äravõtmist ootas . </s> <s> Ainult et ümberringi ei olnud hoopiski mitte kottpime öö . </s> <s> Päikene oli just silmapiiri taha vajunud ja loodus kaotamas oma värve . </s> <s> Režiimvõtteks nimetasid nad seda . </s> <s> Ja just selline hämarik pidi ekraanil jätma mulje ööpimedusest ning laskma kaameratel siiski ka inimesi nähtavatena fikseerida . </s> <s> Ikka imelik oli see filmielu . </s> <s> Pidi olema nagu päris , aga ei olnud päris . </s> <s> Isegi aeg ei olnud päris , kohast rääkimata . </s> <s> Maja oli hoopis üks tühi vana maja , milles enam keegi ei elanud , mis elamiseks poleks enam kõlvanudki . </s> <s> Aga nagu-päris-eluks kõlbas küll ? </s> <s> Parandati ja kohendati küll ühte , küll teist kohta , katuse asemel tehti valmis ainult katuse serv , niipalju kui paistma jääb , aknad said uuesti klaasid ette ja sissepoole riputati kardinadki - elamise märgiks Kõik pidi olema nii , et vaataja seda pettust ikka usuks . </s> <s> Vaataja ei tohtinud milleski kahelda - ei öös ega majas , ei ilmas ega aastaajas , ammugi siis selles , kas niisuguseid inimesi üldse olemas on , kes sedaviisi räägivad ja liiguvad , tegutsevad ja tunnevad . </s> <s> Sellisel filmil , mida ei usutaks , poleks Leena meelest üldse mingit mõtet . </s> <s> Niisugust poleks mõtet tehagi . </s> <s> Nõnda mängis ta kaasa pettusemängus , püüdes petta nii hästi , kui vähegi võimalik . </s> <s> Praegu aga , praegu aga läks Leena kaamerate ette , olles küll ausamast ausam . </s> <s> Olgu vaatajat küll valgusega petetud , olgu kõige muugagi , nüüd pidi juhtuma vaataja silme all midagi , mis on tõesti päris . </s> <s> Leena oli Peetriga koos võtteplatsile tagasi tulles otsekui puhastustulest läbi käinud - nii teistmoodi tundis ta ennast . </s> <s> Ühtaegu kangelase ja märtrina . </s> <s> Peaaegu pühakuna . </s> <s> Jeanne d'Arcina , astumas tuleriidale . </s> </p>
<p> <s> Nüüd ei puutunud võttegrupi inimesed enam Leenasse . </s> <s> Ta ei märganudki neid . </s> <s> Kui ta aga siiski oleks neid silmanud , siis oleks ta pidanud tunnistama , et ega tema neilegi eriti korda läinud . </s> <s> Muidugi puuderdas Helga üle nende näod ja Marge kohendas veidi Leena kampsunikraed . </s> <s> Tehti tööd . </s> <s> Igaüks oma . </s> <s> Ei mingit pingsat ootamist , üldse mittemidagi erilist . </s> <s> Valgustajad lülitasid prožektorid sisse , ühte nihutati veidi . </s> <s> Rene juhtis mikrofoni veidi kõrgemale , et selle vari Leena juustele ei langeks . </s> <s> Operaator kontrollis kadreeringut ja mõõtis igaks juhuks veelkord üle valguse nii Leena kui Peetri näol . </s> <s> Režissöör hõõrus närviliselt käsi ja tema kullipilk käis kord ühele , kord teisele poole . </s> <s> Nagu tavaliselt enne võtet . </s> <s> Oleks Leenal selle kõigega asja olnud , siis oleks ta nüüd näinud , et pigem oldi pikast võttepäevast väsinud ja tüdinud ning oodati selle lõppu kui seda , mis nüüd juhtuma hakkab . </s> <s> See läks teistele ainult niipalju korda , et mida vähem duubleid , seda kiiremini õhtule . </s> <s> Kõik muu oli olnud Leenas eneses , tema kujutluses . </s> <s> Niiviisi oli mänginud temaga ta oma hirm . </s> <s> Seda ei olnud enam . </s> <s> Kõik , mis praegu tulema pidi , oli lihtsalt määratud teoks saama . </s> <s> Leena teadis nüüd seda ja läks sellele vastu nii , nagu minnakse vastu homsele päevale , mis ju niikuinii tulemata ei jää . </s> <s> Toogu ta siis endaga , mida tahes . </s> <s> Leena oli praegu kogu oma olemusega pööratud hoopis vaataja poole . </s> <s> Ta ei olnud kunagi mõelnud , kes on selle filmi vaataja , kui see film kord valmis saab . </s> <s> Ta ei teinud seda ka praegu . </s> <s> Tundis lihtsalt mingit otsesuhet iga inimesega , kes tulevikus pimedas kinosaalis näeb seda , mis nüüd kohe-kohe toimuma pidi . </s> <s> See oli andmise tunne . </s> <s> Tal ei tulnud pähegi küsida , kas keegi seda andmist ka ootas või vajas . </s> <s> Ta oli nagu väikene laps , kes pakub võõrale maast leitud kivikest ja peab loomulikuks , et see ka vastu võetakse . </s> <s> Leena läks andma vaatajale üle oma esimest suudlust , ja tema jaoks oli see tähtis . </s> <s> Ta pidas iseenesestmõistetavaks , et see on sama tähtis ka vaatajale . </s> <s> Ja üldsegi mitte sellepärast , mismoodi ta seda teeb ! </s> <s> See ei olnud enam oluline . </s> <s> Oluline oli , et temal on selles pikas pettuste ahelas anda midagi , mis on tõesti päris . </s> <s> See oli nagu lunastus , võimalus andeks saada kõikide nende trikkide ja altvedamiste eest , millega siin päevast päeva tegeleti . </s> <s> Alates punnide peitmisest näol kuni majaseina võltskrohvini välja . </s> <s> Olgu ilm kui külm tahes , mängult on palav suvepäev ! </s> <s> Olgu maja nurga taga prügimägi , mängult on seal lõhnav lilleaed . </s> <s> Olgu küll need tühipaljad kaevurakked lageda maa peal , mängult on see päris sügav kaev , kust vett annab alles üles vinnata . </s> <s> Ja lõpuks on see ju väikene asi , et kaevu ja maja päriselt ei ole ! </s> <s> Päriselt pole neid inimesigi ! </s> <s> Kõik nad on välja mõeldud . </s> <s> Kogu lugu on välja mõeldud . </s> <s> Mida keegi teeb ja mis kellegagi juhtub . </s> <s> Ikka kõik mängult . </s> <s> Ja ometi - nüüd pidi tulema midagi , mis on nii päris , kui üldse veel olla saab . </s> <s> On päris praegu ja , imelik küll , hakkab olema päris selle filmilindi peal ikka ja uuesti , iga kord , kui keegi seda jälle vaatab . </s> </p>
<p> <s> Leena oli rahulik . </s> <s> Ta ei mõelnud praegu sellele , et üks hetk tema isiklikku , väga isiklikku elu jäädvustub Et see hetk hakkab tulevikus korduma ilma temata , ilma tema osavõtuta , olles ometi ka siis niisama ehtne , niisama tõeline . </s> <s> Ja ikkagi ning alatiseks tema isiklik elu . </s> </p>
<p> <s> Leena astus oma kohale rohu sisse pandud puupulgast märgi taha , ja ta hing oli kerge . </s> <s> Ta oli valmis kõike tegema , teda tiivustas missioonitunne , olgu või lapsik - kinkida vaatajale hetk tõelist elu . </s> <s> Ehtsat ja pettuseta . </s> </p>
<p> <s> Kaamera oli käivitunud , klapp oli löönud oma heleda plaksaka . </s> <s> Leena ei teadnud sellest midagi , ei pidanudki teadma . </s> <s> Tema pilk oli kinni Peetri silmis - kõik , mis tulema pidi , tuli sealt - midagi muud ei olnud olemas . </s> <s> Peeter naeratas , vaevumärgatavalt , hellalt . </s> <s> Võttis Leena käe - see oli jahe - võttis selle nagu linnupoja oma kahe peo sisse . </s> <s> Midagi tuttavat , nii väga tuttavat meenus Leenale - jah , Olavi peopesa seal voodiserval , kumerdumas õrnalt ümber tema käe , kauaks , peaaegu lõpmatuseni Nii nagu siis , tundis Leena nüüdki , kuidas rinna all kuumaks läks , lausa palavaks , ja kuidas see soojus siis kahes suunas liikuma pääses . </s> <s> Allapoole vajudes voolas see läbi kõhu , läbi põlveõnnalde ja põlvede , mis kuuma laine käes korraks kergelt nõksatasid , läbi sääremarjade kandade ja varvasteni välja . </s> <s> Kannad , millegipärast just kannad hakkasid järsku tulitama , ja Leenal oli kange tahtmine kummarduda , kingapandlad lahti teha , kingad jalast ära võtta ja suruda tallad vastu kastemärga rohtu . </s> <s> Ometi ei teinud ta seda . </s> <s> Peeter oli tõstnud tema külmad käed oma suu ligi ja hingas neile sooja hingeõhku . </s> <s> Nüüd sai soojust enam kui küll - rindealune kuumus oli rännanud ülespoolegi , pannud õhetama kaela , põsed , kõrvalestad Peetri hingeõhk oli kui tugev õhulaine , mis puhus liikuma ihukarvad , rändas neidpidi edasi ja rullis end siis üle Leena selja alla , tuharateni välja . </s> <s> Kaenlaalused läksid higiseks , veresoon kaelal pulseeris nähtavalt . </s> <s> Peeter võttis nüüd Leena randmed oma pihku ja juhtis tüdruku peod ta kuumavatele põskedele . </s> <s> Siis silitas ta näpuotstega hellalt üle Leena lauba , peatus oimudel - sealgi tuikas tugevasti - rändas siis uuesti otsmikule ja lasi oma nimetissõrmel laskuda aeglaselt piki nina otse ülemisele huulele . </s> <s> Leena võpatas - nii kummaline värin käis läbi ihu nagu oleks elekter teda raputanud . </s> <s> Ta sulges silmad , ja kohe tundis ta huultel midagi niisket , sooja . </s> <s> Peetri suu liikus mööda tema suud nagu lootsik mööda õõtsuvat vett . </s> <s> Või vastupidi . </s> <s> Siis uppus paat Leena huulte vahele , sügavusse . </s> <s> Ja nüüd olid ainult lained , mis üksteisest üle rullusid , üksteist embasid , üksteisesse neeldusid . </s> <s> Kaks paari huuli voogasid ja vallatlesid nagu ümarad avamere lained soojal , tasase tuulega päeval . </s> <s> Nende tõusmised ja langemised olid äraarvamatud , nende liikumise suund seletamatu , nende seotus üksteisega iseenesestmõistetav . </s> <s> Leena suletud laugude all sähvatasid heledad valgustäpid . </s> <s> Küllap oli see ere päike , kiiskamas igast veepiisast . </s> <s> Oma kaks kätt oli ta sidunud ümber Peetri kaela , nende kehad liibusid teineteise vastu , nende hingamine oli peaaegu üks . </s> <s> Hingeõhk segunes hingeõhuga , polnud teada sedagi , kumb kumma oma välja hingas </s> </p>
<p> <s> " Stopp ! " kostis režissööri hääl üle kaamera tasase surina , mis meenutas paarituvate kiilide lendu vee kohal . </s> <s> Kaamera jäi seisma , heli lakkas . </s> </p>
<p> <s> Niisama loomulik kui oli olnud see kahe suu voogav embus , niisama loomuvastane oli selle järsk lõpp . </s> <s> Suud põrkusid teineteisest , kehad tõmbusid eemale , käed vajusid kohmetult sorakile . </s> <s> Leena ei julgenud Peetrile otsa vaadata . </s> <s> Peas kohises . </s> <s> Mitte kedagi teist ei häbenenud nüüd Leena - ta häbenes Peetrit . </s> <s> Tal oli häbi , et ta midagi nii lihtsat oli kartnud , ja veelgi rohkem häbi , et ta oma hirmu Peetrile tunnistanud oli . </s> <s> Aga midagi oli veel , mille pärast ta silmi tõsta ei julgenud . </s> <s> See oli see , mida Leena suudeldes oli tundnud . </s> <s> Ta ei teadnud enam äkki , kes Peeter temale oli . </s> <s> Talle näis , et neid sidus nüüd igavesti midagi enamat , kui osad filmis . </s> </p>
<p> <s> " No kuulge ! </s> <s> Sai ju öeldud , et jätke meelde ! </s> <s> Fikseerige ! </s> <s> Ja mis isetegevust teie siis nüüd tegite ? ! " </s> <s> Külm dušš tõi Leena maa peale . </s> <s> Mõistmatult vaatas ta kord režissööri , kord Peetri poole . </s> <s> Boss jätkas : " Suudlus oli korras . </s> <s> Aga käed , käed ! </s> <s> Kuidas me kokku leppisime ? ! </s> <s> Kes millal käe tõstab ja kuhu käe paneb ! </s> <s> Peeter , sinu kogemustega poleks võtte ajal sellist puterdamist küll oodanud . </s> <s> Noore tüdruku kõrval korraga kõik muu meelest läinud ! </s> <s> Lasteaed , jumala eest , täitsa lasteaed ! " </s> <s> Leena vaatas kartlikult Peetrile otsa . </s> <s> Alles nüüd taipas ta , kui palju oli Peeter teinud selleks , et teda aidata . </s> <s> Sai aru sellestki , et oma kartusest Peetrile rääkimata oleksid nad selle võttega praegu tõeliselt hädas . </s> <s> Leena oleks tahtnud Peetrile oma tänulikkusest kuidagi märku anda , aga nende pilgud ei kohtunud . </s> <s> Peeter pöördus operaatori poole : " Kas me liikusime kaadrist välja ? " </s> <s> " Ei , minu arvates küll mitte ! " </s> <s> " Aga käed ? </s> <s> Oli see halb plaan ? </s> <s> Tehniliselt , ma mõtlen ? " </s> <s> " Ei tohiks olla . </s> <s> Peaks olema korras ! " </s> <s> " Milles siis küsimus on ? </s> <s> Mingi improvisatsiooni võimalus võiks kasvõi värskuse huvides siiski jääda ! </s> <s> Või kuidas ? " pöördus ta nüüd ootamatult resoluutsel toonil režissööri poole . </s> <s> Muidugi ei saanud Peeter jääda lootma sellele , et veel mõned minutid tagasi surmani hirmul olnud Leena võtte ajal äkki käed Tomi kaela ümber paneb ja suudluseks valmis on . </s> <s> Stseeni režii oli Peetril meeles . </s> <s> Aga see ei olnud praegu tähtis . </s> <s> Isegi kui kaamera ei oleks saanud neid korralikult kätte , isegi kui esimene duubel oleks täielik tehniline praak olnud , isegi siis poleks Peeter seda kahetsenud ! </s> <s> Kui tal praegu üldse millestki kahju oli , siis ehk sellest , et seda kaadrit polnud filmitud võtteperioodi alguses . </s> <s> Rolli võti oleks tal siis kohe käes olnud . </s> <s> Nüüd vaatas ta Laurat hoopis teise pilguga . </s> <s> Selles natukene naljakas tüdrukus oli tõepoolest palju ihaldatavat . </s> <s> Peeter sai korraga aru , mis Tomi nii möödapääsmatult Laura poole kiskus . </s> <s> Tom oli teel alla . </s> <s> Tal oli tunne , et oma peaaegu kolmekümne eluaastaga pole ta kuhugi , mitte kuhugi jõudnud . </s> <s> Ometi oli ta keskkooli lõpetades olnud õpetajate suur lootus ! </s> <s> Peaga poiss . </s> <s> Matemaatika viis pluss ! </s> <s> Lootustandev purilendur , omavanuste hulgas kindlalt esimene ! </s> <s> Kristaga olid nad olnud paralleelklassides . </s> <s> Mõlema vanemate suureks pettumuseks abiellusid nad kohe pärast kooli lõpupidu , sest Krista ootas last . </s> <s> Nurisünnitus oli kuuendal kuul . </s> <s> Tom polnud pere loomise ajal üritanudki kuhugi sisse astuda . </s> <s> Registreerimisest oli alles kolm kuud möödas . </s> <s> Jõulud olid lähedal . </s> <s> Mõlemad Kristaga olid äkki väga üksi . </s> <s> Mõlemad põdesid nüüd oma kodust äratulekut , seda teineteisele tunnistada kartes . </s> <s> Vanematest lahus elamise eelised olid korraga nagu pahupidi pööratud . </s> <s> Õnnetus viis Krista endast välja ja Tom ei osanud teda aidata . </s> <s> Teineteise paigast-ära-olekut tunnetades olid nad siiski liiga noored selleks , et elu paratamatusi analüüsida . </s> <s> Osata neid mõistusega võtta . </s> <s> Kumbki tundis end teise üksinduses süüdi olevat . </s> <s> Tom tuli kriisist esimesena välja , purilennunduse abiga . </s> <s> Tööst vaba aeg läks sinna . </s> <s> Vanad semud , uued saavutused . </s> <s> Krista heitles endaga üksi . </s> <s> Tasapisi kogus Tom jõudu ja tuli viimaks appi Kristalegi . </s> <s> Paari aasta pärast läks Krista kaugõppesse õppima . </s> <s> Oli sesside aegu pikalt kodust ära , leidis uusi sõpru , muutus enesekindlamaks . </s> <s> Aasta hiljem otsustas Tomgi kõrgkooli kasuks , läks aga mütsiga viskama ja ei saanud sisse . </s> <s> Keskkoolist oli hulk aega möödas , mõndagi oli ununenud . </s> <s> Purilendu tuli uusi nägusid ja nimesid . </s> <s> Raske oli konkurentsis püsida . </s> <s> Lapsi neil ei olnud . </s> <s> Algul Krista kartis uut rasedust , pärast see millegipärast ei õnnestunud . </s> <s> Krista ei näinud selle üle muret tundvat , vähemalt veel mitte . </s> <s> Nad olid kahekümnekuuesed , kui Krista hakkas ülikkooli lõpetama . </s> <s> Veel üks kord oli Krista õhutanud Tomi õppima minema . </s> <s> Tom kukkus uuesti läbi . </s> <s> Eksamid langesid võistlustega ühele ajale , Tom ei suutnud neist loobuda - ja kaotas nii siin kui seal . </s> <s> Otsis Krista juurest lohutust , aga nägi enda ees vaid sihiteadlikku , enesekindlat naist , kes oli nüüd otsustanud temagi elu korda seada . </s> <s> See käis au pihta . </s> <s> Ikka sagedamini vaatas Tom pudeli poole . </s> <s> Siis tuli Laura , niisugune naljakas , trepinurgal kössitav kaitsetu olend . </s> <s> Keda Tom sai soojendada , lohutada , õpetada . </s> <s> Kes ei pannudki seda pahaks , oli hoopis nii liigutaval kombel tänulik . </s> <s> Tüdruk , kelles ei olnud tähtsuse raasugi , küll aga oma uhkus ja asjadest oma arusaam , mida ta lapseliku õhinaga vapralt kaitses . </s> <s> Ikka rohkem oli Tom hakanud Kristat ja Laurat võrdlema . </s> <s> Laura uskus temasse , ja see andis jõudu . </s> <s> Tomi sportlikud tulemused paranesid , ta tegi oma elu parima lennu . </s> <s> Krista märkas muutust ja aimas ohtu . </s> <s> Võttis käest libiseva Tomi uuesti oma haardesse . </s> <s> Krista kasuks töötas kooselatud aeg . </s> <s> Aga siin ta seisis - Laura - arg ja julge , leplik ja leppimatu , tüdruk , kes ühekorraga tuleb su poole ja jookseb sust eemale , vastupandamatu oma vastuolulisuses ! </s> </p>
<p> <s> Peeter vaatas Laurat Tomi silmade läbi . </s> <s> Muidugi peaks Tom Lauraga jääma ! </s> <s> Muidugi ei tohiks ta teda petta . </s> <s> Lend õnnestub ju ainult tänu Laurale ! </s> <s> Tom on taas endine , ja rohkemgi kui endine ! </s> <s> Aga ajuti ka endiselt nõrk . </s> <s> Ja Laura pettust ei andesta . </s> <s> Tema lend on äralend . </s> <s> Laperdav leinaliblikas , kusagilt ootamatult tulnud , ilmutuslik ja lummav , kaob ta silmist enne , kui teda õieti tundmagi õpid Olgu küll , et ta puhkas hetkeks su käsivarrel - üksainus ettevaatamatu liigutus , ja ta on läinud Tõusnud sinisesse suvetaevasse ja haihtunud olematuks . </s> <s> Ühepäevaliblikas ? </s> <s> Ei , pigem liblikas üheks päevaks . </s> <s> Mis temast saab ? </s> <s> Mis saab edasi Tomistki ? </s> <s> Mis Kristast ? </s> </p>
<p> <s> Režissöör oli Peetri poole selja pööranud ja vaatas , pea kuklas , taevasse . </s> <s> Tegi seda ootamatult kaua , ennastunustavalt . </s> <s> Leena tundis Peetri uurivat pilku endal . </s> <s> Hämmeldunud järsust toonist , viisist , kuidas Peeter tõrjus režissööri rünnaku , tundis ta ennast toimunus süüdlasena . </s> <s> Oskamata oma süüs selgusele jõuda , vältis ta Peetri pilku . </s> <s> Kaua ta seda siiski ei suutnud , õieti ei tahtnudki . </s> <s> Tahtis hoopis teada , mis siis nüüd on ja mis edasi saab . </s> <s> Ja kellelt siis veel kui mitte Peetrilt ta seda siin õhtuhämaruses küsida saigi ? </s> <s> Kes veel oleks vaevunud temale midagi selgeks tegema ? </s> <s> Peeter oli teda mõistnud , oli teda aidanud , oli teda õpetanud ? </s> <s> Peeter oli temaga suudelnud . </s> <s> Kes oli nüüd Peeter Leenale ? </s> <s> Kas ta peab sellest Olavile rääkima ? </s> <s> Selle Olavile ära rääkima ? </s> <s> Kõik , nii nagu oli . </s> <s> Lained ja puha . </s> <s> Või peab see nüüd olema Peetri ja Leena saladus ? </s> </p>
<p> <s> Leena astus kohmetult Peetrile lähemale ja vaatas siis talle otsa . </s> <s> Peeter oli teda jälginud - Leena tundis seda . </s> <s> Teda hämmastas Peetri ilme , mõtlik ja kurb . </s> <s> Ei varjugi hiljutisest resoluutsusest . </s> <s> Otsekui polekski nad mõned minutid tagasi siin režissööriga vastamisi seisnud ja kumbki endale kindlaks jäänud . </s> <s> " Kas sa " Leena tahtis küsida , kas Peeter on niisugune režissööri ja tema sõnade pärast , aga taipas samas , et Peetri-sugust näitlejat tühipalja sõnavahetusega küll endast välja ei vii . </s> <s> Ega Peeter pole Leena . </s> <s> " Jah ? " </s> <s> Peeter ootas . </s> <s> " Ah , ei midagi Me saime pahandada . </s> <s> See oli minu süü , ma tean küll Ma mõtlesin , et võibolla sa sellepärast " " Jäin Tomi peale mõtlema . </s> <s> Laura ja Krista peale . </s> <s> Tead , Leena , sul tuli Laura täna eriti hästi välja . </s> <s> Nii hästi , et ma hakkasin oma Tomist ka paremini aru saama . </s> <s> Ole sa tänatud ! " </s> <s> Peeter võttis Leena käest kinni ja pigistas seda tasakesi . </s> <s> " Sa oled hea partner ! </s> <s> Sinuga on hea mängida . " </s> <s> Leena imestusest pärani silmad ja hääletult mingit sõna vormida püüdev suu olid liigutavalt naljakad . </s> <s> Lauralikud . </s> <s> Peeter puhkes naerma . </s> <s> Sügavalt sisse hinganud , ohkas Leena ilmse kergendusega . </s> <s> Peetri naer nakatas tedagi . </s> <s> Režissöör , kes neid eemalt jälginud oli , kehitas põlglikult õlgu . </s> <s> Aga ei öelnud midagi . </s> <s> Uuris siis uuesti taevast pea kohal ja röögatas : " Valgus kaob ! </s> <s> Teeme duubli ! " </s> <s> Ja lisas Peetrist ja Laurast möödudes nagu muuseas , üle õla : " Säilitage skeem ! " </s> </p>
<p> <s> Näitlejad säilitasid skeemi . </s> <s> Peeter oli selle enne klapi klõpsatust Leenale mõistetavasse keelde ümber pannud . </s> <s> " Teeme nii nagu viimases proovis ! " </s> <s> Nii nad tegidki . </s> <s> See ei olnud raske . </s> <s> Peeter oli Tom ja Leena oli Laura . </s> <s> Tomi käsi tõusis , peatus korraks õhus , puudutas siis Laura huuli . </s> <s> Laura võpatas . </s> <s> Ikkagi . </s> <s> Ehmunud pilk , Tomi käe langemine . </s> <s> Siis Laura käed ümber Tomi kaela . </s> <s> Laurat suudlev Tom . </s> <s> Kõik . </s> <s> Ainult et - see ei olnud see . </s> <s> Hoopiski mitte see . </s> <s> Nüüd , alles nüüd jõudis Leenani tõeline arusaam sellest , mis vahe on elamisel ja näitlemisel . </s> <s> Nad suudlesid küll , aga polnud ei lainete mängu ega suletud laugude taga sähvatavaid valgusetäppe . </s> <s> Kõik oli nagu päris - ja ei olnud seda ometi . </s> <s> Jah , Leena teadis nüüd , et polnud tal Peetriga mingit saladust , mida Olavile rääkida ei võiks . </s> <s> Kõik , mis juhtus , juhtus ju Tomil ja Laural . </s> <s> Peeter oli näitleja , tõeline näitleja . </s> <s> Leena aga Oli midagi , mis sai sel õhtul ainult Leena omaks . </s> <s> Alatiseks . </s> <s> Ainult Leena ja ei kellegi teise . </s> <s> Ta ei pidanud seda kellegagi jagama . </s> <s> Ei Peetriga , ei Olaviga . </s> <s> See kuulus talle . </s> <s> Üks kogetud tunne . </s> <s> Üks aimdus millestki , mis ootas alles ees . </s> </p>
<p> <s> " Läbi ! </s> <s> Valgus on läbi ! " hüüdis režissöör pateetiliselt üle võtteplatsi . </s> <s> Ja lisas vaiksemalt : " Marge , kirjuta üles ! </s> <s> Jääb esimene duubel ! " </s> </p>
<p> <s> Leena süda hõiskas rõõmust : " Aru sai ! </s> <s> Isegi tema sai aru ! " </s> <s> Ja oma hinges andis ta sel hetkel režissöörile andeks kõik tema kurjad sõnad ja rusikaprõmmimised . </s> <s> Nii oluline oli Leenale see killuke kaamera ees elatud elu , see ainus tõeliselt ja päriselt päris , mis ekraanilt vaatajani pidi jõudma ja sedasi kõik ülejäänud pettused lunastama . </s> </p>
<p> <s> Valgus oli kadunud musta palaka taha . </s> <s> Tema olemasolust andsid märku vaid nööpnõelaaukudest läbitungivad kiired . </s> <s> Tänu millele inimene inimest pimedas augustiööski näha ja ära tunda võis . </s> </p>
<p> <s> V peatüki lõpp . </s> </p></div2><div2 type="alaosa"><head> VI peatükk </head>
<p> <s> Öö läbi oli sadanud . </s> <s> Tuul kolistas katuseplekiga ning Leena ärkas ikka ja jälle . </s> <s> Unenäod , mis niiviisi katkesid , olid segased ja ebameeldivad . </s> <s> Leena tundis iga kord ärgates kergendust , et kõik oli olnud ainult unes . </s> <s> Kõik need lõputud kitsad murenevad trepid , mida mööda tal tuli ronida . </s> <s> Iga viimane kui aste , millele ta jalga tahtis toetada , varises pihuks ja põrmuks tohutusse sügavikku . </s> <s> Kohutava kolinaga . </s> <s> Viimasel hetkel jõudis ta siiski haarata eelkäija riietest , jäi imekombel rippu , otsis jalgadega meeleheitlikult järgmist astet . </s> <s> Selle leidnud , oli ta vaevalt seda varvastega puudutanud , kui seegi tumedate raksakatega tükkideks murdus , mis üksteise järel kolinal kukkudes tohutut müra tegid . </s> <s> Kuristik kõmas vastu , kõrvad olid võimsast kajast lukus , käed kiskusid rippudes krampi , viimast jõudu kokku võttes siples ta jalgadega tühjuse kohal , lootuses leida kohta , millele toetuda . </s> <s> Kõik kordus . </s> <s> Trepp tundus lõputu , jõud oli otsas . </s> <s> Ta ei teadnud , kuhu ta tõusta püüdis ja kes tema ees käis . </s> <s> Tal ei olnud hetkekski aega ettepoole vaadata , ta nägi ainult oma siplevaid jalgu musta sügaviku kohal . </s> <s> Nii ei olnud tal aimugi , kelle riietest , jalgadest , püksisäärtest ta ikka ja uuesti kinni haaras , iga kord riskides seda teistki koos endaga alla kuristikku kukutada . </s> <s> Sest seljataga treppi enam ei olnud , ainult mürinal allapoole veerev kivilasu . </s> <s> Ja kui siis järjekordne suur kivimürakas kõrvulukustavate kolakatega liikuma pääses , tundis Leena vastupandamatut soovi kahe käega kõrvu müra eest kaitsta . </s> <s> Samas taipas ta õudusega , et see ongi lõpp , kõige lõpp - nüüd kohe laseb ta käed lahti ja kukub </s> </p>
<p> <s> Leena ärkas . </s> <s> Küüned kramplikult patja surutud , pingutusest valged käed rusikas ja valusad , oigas ta kuuldavalt . </s> <s> Ruum oli pime , aga hoovi peale langev tänavalaterna kuma peegeldus õuemaja tuhmidelt aknaklaasidelt Leena tuppa . </s> <s> Tasapisi silmad harjusid pimedusega . </s> <s> Voodi vastas valgel uksel heitlesid vaevuaimatavad varjud . </s> <s> Leena lamas liikumatult , pärani silmi . </s> <s> Ikka veel une lummuses , näis see varjude rabelemine talle unenäo ängistava jätkuna . </s> <s> Oli , nagu oleks tema ise nüüd paljalt varjuks muutunud ja rabeles selle heleda pinna peal , läikival ja libedal , meeleheites edasi , suutmata püsima jääda . </s> <s> Paigale jääda , peatuda . </s> <s> Rahuneda . </s> <s> Vari viskles edasi . </s> <s> Leena silmad väsisid pingutusest , äkiline terav valu käis läbi otsmiku , nii et ripsmed värahtasid ja laud sulgusid . </s> <s> Alles nüüd kuulis Leena tuule ulgumist , kolinaid ning kolksatusi akna taga ja vihma raevukat peksmist vastu klaasi ja plekist aknalauda . </s> <s> Suletud silmi tundis ta , kuidas ärkasid unest üles teisedki tema meeled . </s> <s> Varjude visklemist vaadates polnud ta midagi kuulnud , polnud ta õieti mitte midagi tundnud . </s> <s> Alles nüüd taipas ta , et toas on külm , ja tõmbas teki kurguni . </s> <s> Kuulatas pingsalt tuule mühinat ja seda , kuidas oksad aegajalt akent kraapisid . </s> <s> Nemad need rabelejad olidki , mis tuppa varjusid heitsid ja Leenat kohutasid . </s> <s> Üle näo liikus jahe õhuvool . </s> <s> Tuba oli tuult täis . </s> <s> Esimene augustitorm oli niisiis kohal . </s> </p>
<p> <s> Imelik . </s> <s> Õhtu oli ju olnud nii vaikne ja rahulik . </s> <s> Ning päevgi ilus ja päikeseline . </s> </p>
<p> <s> Jah , eilne päev oli päikest täis olnud . </s> <s> Olav , kes teist päeva tööl oli , tegi kõike ilmse mõnuga , omaette muheledes . </s> <s> Väike arm lõua otsas isegi sobis talle . </s> <s> See oli omamoodi kooskõlas naerulohukestega ta näos , mida muhelus reljeefselt esile tõi . </s> <s> Teine , tublisti pikem arm , oli otsmikul , üsna juuste piiril . </s> <s> Jonnakad , nagu ta juuksed olid , tükkisid nad risti-rästi laubale , ja Olavi harjunud liigutus oli neid harali sõrmil tagasi lükata . </s> <s> Nii paljastus iga kord pikk hele triip päevitunud näos . </s> <s> Leenale tegi see käeliigutus nüüd nalja . </s> <s> Nagu tahaks Olav ilmtingimata armi nähtaval hoida . </s> <s> Muidugi teadis Leena , et see nii ei olnud , aga talle meeldis Olavi kallal norida . </s> <s> Ja kui Olav siis seepeale juuksed uuesti laubale lükkas , lõkerdas Leena laginal naerda , sest ta teadis , et järgmine Olavi käeliigutus niikuinii juustest harjunud viisil kärmesti läbi käib . </s> <s> Üldse oli tal nii hea meel , et Olav jälle võtteplatsil oli ! </s> <s> Ja nüüd ei mõelnudki ta seda varjata , ei Olavi ega kellegi teise eest . </s> <s> Siiski , kord tabas ta Peetri pilgu , kes neid kahte varjamatu huviga vaatas , ja korraga oli Leenal kuidagi ebamugav . </s> <s> Nagu oleks ta kedagi reetnud . </s> <s> Või kui just mitte reetnud , siis vähemalt valusasti puudutanud , haiget teinud . </s> <s> Võibolla ta ainult kujutas seda endale ette . </s> <s> Seda , et Peetri pilgus oli rohkem nukrust kui uudishimu . </s> <s> See ajas Leena segadusse . </s> <s> Nad ei olnud sellest õhtusest võttest Peetriga enam rääkinud . </s> <s> Aga need viimased päevad oli Peeter nii hoolitsev ja tähelepanelik olnud . </s> <s> Vahel hoopis isemoodi pilguga Leenat vaadanud . </s> <s> Niisugune pilk tegi Leena kohmetuks . </s> <s> Kuskil kukla taga kummitas jälle see vana tuttav võla tunne . </s> <s> Peeter oli teda aidanud , oli teda mõistnud Leena tahtis samaga vastata . </s> <s> Aga kuidas oleks tema saanud Peetrit aidata ? </s> <s> Ega Leena uskunudki , et Peeter tema abi vajas , et Peeter üldsegi kellegi abi vajas . </s> <s> Ta oli ikka nii enesekindel , nii seltsiv ja rõõmus ? </s> <s> Ei , rõõmus ei ole õige sõna . </s> <s> Ta oli lihtsalt lõbus . </s> <s> Veel õigem oleks öelda , et ta lõbustas teisi , lõõpis ja tegi nalja . </s> <s> Peetril oli oma roll . </s> <s> Tal oli peale Tomi osa veel üks teine roll - olla lahe ja lõbus Peeter . </s> <s> Kõigiga oli tal tegemist . </s> <s> Vahel suutis ta isegi Helga , asjaliku ja tõsise Helgagi naerma ajada . </s> <s> Kui Peetriga võtteid ei olnud ja ta ära Tallinnas oli , tunti temast ja tema naljadest puudust . </s> <s> Siis oli režissöör tõeline võtteplatsi peremees . </s> <s> Paraku sai siis kord üks , kord teine tema käest võtta , võibolla küll , et asja eest , aga tuju kippus sedasi kõigil kehvaks minema . </s> <s> Tööpäev tundus pikem kui tavaliselt . </s> <s> Peeter oli võtteplatsi naeratus . </s> <s> Sellepärast oligi Leena nii segaduses , kui Peetri tõsist pilku nägi . </s> <s> Valukartliku ja hellana oli ta tihti hirmul , et kogemata kellelegi teisele haiget teeb Nii oli ta piinelnud ja vaaginud ka oma tundeid Olavi vastu . </s> <s> Oli tahtnud ikka kaaluda ja võrrelda . </s> <s> Mitte võlgu jääda . </s> <s> Kuni aru sai , et pole tema võimuses kellegi tundeid vähendada või enamaks muuta . </s> <s> Isegi tema enese tunded polnud tema keelata ja käsutada . </s> <s> Neil oli oma , sageli teadmata tee . </s> <s> Tigu sirutab oma kombitsad välja ja otsustab siis , kas edasi minna või tagasi oma kotta tõmbuda . </s> <s> Vaevalt , et ta vale teed läheb , kui antakse aega ilma uurida . </s> <s> Küllap tõmbus Leenagi vahel tagasi endasse , aga oli sellest ka kasu ? </s> <s> Tihti ei leidnud ta iseendas vastuseid . </s> <s> Üksindus oli siis vaevav , tühjuse sarnane . </s> <s> Ikka nad räägivad , et noorus , see ilus aeg Et mis nooruses viga , kõik on nii lihtne , ei probleemitseta , ei mõelda . </s> <s> Ilus aeg ? </s> <s> Jah , vist küll . </s> <s> Leena arvas , et küllap on igal ajal oma ilu . </s> <s> Kas ei ole siis ? </s> <s> Aga see , et noorena kõik lihtne on - see polnud küll tõsi . </s> <s> Kõik on nii teadmata , tundmata . </s> <s> Ja sa pead kogu aeg otsustama ja valima . </s> <s> Kes ütleb , missugune otsus on õige , missugune valik on vale ? ! </s> <s> Keegi ei ütle . </s> <s> Kellelt sa küsidki ? </s> <s> Leena mõtles emale ja isale . </s> <s> Nende vanuses , jah , on kõik juba selge , töö ja pere ja kõik . </s> <s> Üldse on nende vanusena palju kergem elada . </s> <s> Kõik on juba teada . </s> <s> Noh , kui just mitte päris kõik , siis enamus asju ometi . </s> <s> Aga Leena , näe , ei teadnud praegu sedagi , kas ta oli kellelegi haiget teinud , kas ta oli kedagi reetnud ? </s> <s> Ja kui oligi , siis kumma - Olavi või Peetri ? </s> <s> Pigem hoopis nii , et mõned päevad tagasi , selle suudlemise ajal , ikkagi natukene reetnud Olavi ja praegu teinud millegipärast haiget Peetrile Ometi ei teadnud ta , mismoodi teisiti oleks olnud võimalik . </s> <s> Ei olnudki teistmoodi võimalik ! </s> <s> Leenal oli leping , allakirjutatud leping , ta pidi olema Laura - ja Laura pidi Tomiga suudlema , sest nii oli stsenaariumis kirjas . </s> </p>
<p> <s> Kui nad tol õhtul linna tagasi jõudsid , oli Olav neile väljakule vastu tulnud . </s> <s> Tal oli häid uudiseid - arst oli ta ülehomsest tööle lubanud ! </s> <s> Kõik olid kobaras ümber Olavi , naerdi ja tehti nalja , sekka räägiti ära mõni asjalikumgi jutt . </s> <s> Olav oli Leena väikesest sõrmest kinni saanud , ja hoidis teda sedaviisi enda läheduses . </s> <s> Kuigi Leena kibeles minekule , Olaviga või siis üksi , aga minema , liikuma Raske oli paigal olla . </s> <s> Nüüd , kus kõik möödas oli , kogu see päevade , nädalate , kuudegi ootus ja hirm , mida ta kellegagi , mitte kellegagi jagada polnud saanud , nüüd , kus kõik kuidagi iseenesest lahenduseni oli jõudnud , tundis Leena küll suurt kergendust , aga ka mingit imelikku tühjust endas . </s> <s> Võibolla sedasama tühjust , mis on pärast väljanutetud peatäit . </s> <s> Pealegi oli tal selle nalja ja naeru keskel alateadlik ebalev kartus , et naljaga pooleks võib siin veel tänaõhtune filmiminegi kõne alla tulla . </s> <s> Võibolla tuleb kellelegi siin pähe sellestki Olavile rääkida . </s> <s> Leena ei tahtnud , et seda lõõpimisega tehtaks . </s> <s> Hoopiski ei tahtnud ta , et seda tema juuresolekul tehakse . </s> <s> Ta ei teadnudki veel , kuidas ja kas üldse sellest Olaviga rääkida . </s> <s> Ei , ta ei tahtnud sellest kellelegi rääkida , isegi mitte Olavile . </s> <s> Muidugi mitte Olavile ! </s> <s> Äkki tabas ta ennast mõttelt , kui vähe ta tegelikult Olavit tundis ! </s> <s> Kui vähe ta temast teadis ! </s> <s> Olav oli ju temast palju vanem . </s> <s> Ta polnud kunagi mõelnud , et on enam kui loomulik , et Olavil on olnud tüdrukuid , kellest ta on hoolinud , võibolla suudelnud ja Üks jõnks , täiesti tundmatu jõnks käis selle mõtte juures läbi Leena südame . </s> <s> Ja jättis endast maha mingi kareda , kripeldava juti . </s> <s> Nagu sabaga täht , oleks Leena tahtnud öelda . </s> <s> Aga mõtles kohe ümber . </s> <s> Tähed on ilusad . </s> <s> Sabaga tähed hoopiski . </s> <s> Aga see oli kriipiv , ebameeldiv tunne . </s> <s> See jälg , mis jäi pärast jõnksu . </s> <s> Leena vaatas vilksti korraks Olavi poole . </s> <s> Nagu võiks selle põgusa pilguga kinni püüda vastuse oma küsimusele . </s> <s> Ei , hoopis Olav püüdis Leena rutaka pilgu kinni , katkestas oma õhinal jutu poolelt lauselt ja küsis talt tasakesi ja hoolitsevalt : " On sul jahe ? " </s> <s> Nagu kihulasparv soojal sumedal augustiõhtul valguse ümber , oli kogu nende võttegrupp kobaras koos linna ainukesel väljakul laterna all . </s> <s> Lärm ja jutt olid eemalseisjale kui putukate intensiivne sumin , millest hooti käis üle kohatult vali naerupahvak . </s> <s> Leenal ei olnud jahe . </s> <s> Aga ta oleks meeleldi selle ettekäändeks toonud , et minema hakata . </s> <s> Ometi ei teinud ta seda . </s> <s> Olav oli nii rõõmus oma kolleegide keskel ! </s> <s> Sedagi nägi Leena nagu esimest korda . </s> <s> Võtteplatsil polnud ta kunagi sellele mõelnud , et neile inimestele polnud see ju esimene kord midagi koos teha ! </s> <s> Vähemalt enamusele mitte . </s> <s> Et töö oli see , mis neid ühendas ja kokku sidus . </s> <s> Kummaline mõelda , et kusagil on neil võibolla perekonnad . </s> <s> Et neil on kusagil oma kodud . </s> <s> Ehk lapsedki ? </s> <s> Ja ometi on nad kogu selle pika suve siin , päevast päeva võtetel , peaaegu puhkepäevadeta , ikka selleks , et looduse poolt lubatud lühikese rohelise ajaga kõik jõuda ära võtta , mis stsenaariumis suvesse kirjutatud on ! </s> <s> Leena sai aru , et nemad , näitlejad , on see kõige juhuslikum osa sellest kollektiivist , kõige ajutisem osa . </s> <s> Ja hea on , kui neid omaks võetakse . </s> <s> Poleks temal olnud õigust seda sumisevat sülemit lõhkuma hakata ! </s> <s> Las Olav olla siin teiste keskel , omade keskel Jälle tundis Leena , kuidas imelik jõnks südamest läbi käis . </s> <s> Juba teist korda ! </s> <s> Leena ei tahtnud endale tunnistada , et ta tundis kadedust mõtte juures , et on teisigi inimesi , kes Olavile korda lähevad . </s> <s> Ja siis veel need , kes ehk kunagi korda läinud on Ühte pidi Leena endale nüüd aga küll tunnistama - Olavi sõprus oli talle oluline . </s> <s> Ikka ei teadnud ta , mida tohib nimetada armastuseks , mida peab nimetama armumiseks ja mida tuleb kutsuda lihtsalt tujuks . </s> <s> Talle ei meeldinud sõnad , mis asju paika panid . </s> <s> Eriti ei meeldinud need sõnad talle siis , kui ta asju paika panna ei osanud . </s> <s> Kõige puhul , mis korralikult oma kohale asetus , polnud Leenal sõnade vastu mitte midagi . </s> <s> Talle koguni meeldis selgeid asju oma mõttes selgete , ühemõtteliste sõnadega nimetada . </s> <s> Sedasi korrastas ta oma mõttemaailma , see andis talle hea , kindla tunde . </s> <s> Varasemas teismeeas , mida tavatsetakse keeruliseks puberteedivanuseks pidada , oli Leena kuidagi iseenesest , ilma mingi erilise pingutuseta oma maailma sõnadega paika pannud , asjad ära nimetanud . </s> <s> Ja niiviisi oli ta ka füsioloogiliste muutuste suhtes leplikum ja sallivam , kui mõni ta eakaaslastest . </s> <s> See aeg oli suhteliselt kerge . </s> <s> Siis aga jõudis kord seletamatute , nimetamatute asjade kätte . </s> <s> Kogu see äraseletamise protsess oli nüüd Leenale vastumeelt . </s> <s> Sellega toime tulemata , mässas ta selle vastu . </s> <s> Ikka iseeneses , mitte väljapoole . </s> <s> Aga üks teine tema , korda ja korrastatust armastav , või veel õigem oleks öelda , selgust ja kindlustunnet ihkav , manipuleeris sõnadega edasi . </s> <s> Seadis neid ritta , võrdles ja juurdles , paigutas neid ringi , laiendas , täpsustas , muutis nende tähendusi . </s> <s> Alati oli tüli nende kahe vahel eos . </s> <s> Kord oli võidukam üks , kord teine . </s> <s> Praegu oskas Leena sõnastada üht - talle oli Olavit vaja . </s> </p>
<p> <s> Sel õhtul seal laterna all oli viimaks üheskoos otsustatud , et nad lähevad ja istuvad mõnda aega restoranis . </s> <s> Kell polnud ju veel kuigi palju , augusti teises pooles on õhtud juba varakult pimedad . </s> <s> Olav ei tahtnud teistest maha jääda , ja ei tahtnud ta ka Leenat maha jätta . </s> <s> Leena jäi Olavi pärast nõusse . </s> <s> Ja nii nad rõõmsa suminaga kõik koos sealt läksidki . </s> <s> Restoran oli suurema hotelliga ühes majas . </s> <s> Ainukene linnas . </s> <s> Mehed , kes selles majas elasid , käisid kiiruga oma tubadest läbi , et lipsud kaela siduda . </s> <s> Kellel oli , see haaras kaasa varulipsu väikese maja meeste jaoks , et neil ei tarvitseks võõrastemajast läbi käimisega aega viita . </s> <s> Naljakas nägi see tõsine töögrupp seal hotellifuajees välja küll - nagu maskeraadile minev poisikestekamp , kes kiiruga juhuslikke kostüüme kombineerib , et peole sisse saada . </s> <s> Ainus , kes seda tsirkust keeldus kaasa tegemast , oli boss - mis jama see on , et töölt tulles inimene ei või sööma minna nii nagu ta on ! </s> <s> Ega võinudki . </s> <s> Uksest sisse ta siiski end võitles , aga teenindamast teda keelduti . </s> <s> Nii ta siis istus , kaebusteraamat ees , ja aina kirjutas . </s> <s> Kordamööda käidi ta pikka vihast eepost lugemas . </s> <s> Aga lahe olemine oli rikutud . </s> <s> Olav ja Leena sõid kumbki kerge salati , jõid mineraalvett ja tantsisid , kuni väike orkester veel mängis . </s> <s> Tantsisid ! </s> <s> Esimest korda ! </s> <s> Olav oli kohmetu naeratusega tõusnud ja teda palunud . </s> <s> Leena punastas , ning kahetses südamest oma siiatulekut . </s> <s> Koolis olid olnud tantsukursused . </s> <s> Mitte lõpuklassis , aga millalgi varem , vist kaheksandas või üheksandas . </s> <s> Seal ta käis . </s> <s> Koolipidusid Leena ei armastanud , mingit tantsupraktikat tal ei olnud , kui mitte näiteringi aastavahetuse- ja kevadpidusid arvestada . </s> <s> Aga ega seal siis tõsiselt ei tantsitud , tembutati rohkem ! </s> <s> Kooli lõpupeol oli ta paari koolivennaga tantsinud - poisid olid olnud sama kohmakad kui ta ise , ja kordamööda vabandati varbale astumise pärast . </s> <s> Aga niiviisi , võõraste nähes - ja Olaviga ! </s> <s> Siiski ei saanud Leena keelduda . </s> <s> See oleks äratanud veelgi suuremat tähelepanu kui kehvasti tantsimine . </s> <s> Ja Olavilgi oleks piinlik olnud . </s> <s> Ebamugav kohe kindlasti . </s> <s> Leena tõusis aeglaselt , ebalevalt . </s> <s> See katsumustega päev ei näinudki lõppevat ! </s> <s> Olav võttis tal tugevasti käest kinni nagu hirmunud lapsel , kes ei julge üle autotee minna . </s> <s> Ja Leena läkski nagu väike laps , kuulekalt ja kõrvale vaatamata , silmad maas . </s> <s> Väiksena olid isa ja ema ikka pidanud teda niiviisi suurtest autoteedest üle vedama . </s> <s> Ikka oli tal kole hirm olnud . </s> <s> Ja isa pihk oligi talle niiviisi meelde jäänud - hiigelsuurena . </s> <s> Nii suurena , et ta kartis oma väikest kätt sellest välja libisevat - ja siis oleks ta üksi keset kihutavaid autosid olnud . </s> <s> Olavi käsi ja tema käsi klappisid paremini . </s> <s> Olavi käsi oli küll suur ja tugev , aga nüüdseks oli temagi käsi kasvanud , ja kui kaks pihku vastamisi olid , ulatusid ta sõrmed kõvasti ümber Olavi käeselja haarduma . </s> <s> See tegi olemise kindlamaks . </s> <s> Olav pani oma vaba käe talle piha ümber , libistas korraks suure laia peoga üle ta selja , peaaegu abaluudeni välja , laskus siis veidi , ning sinna , vöökoha ja abaluude vahemaile ta pihk kindlalt paika jäigi . </s> <s> Nii kindlalt , et Leena ei saanud arugi , kui ta end juba tantsupõranda küll ühest , küll teisest servast leidis . </s> <s> Väike ruum oli tihedalt tantsijaid täis , ometi ei riivanud nad kordagi kedagi . </s> <s> Leena ei mõelnud , mismoodi liikusid nende jalad - nad lihtsalt liikusid ! </s> <s> Kui vahva see oli ! </s> <s> Kõik tiirles ja pöörles , aga midagi jäi kogu aeg kindlalt paigale ! </s> <s> Ei kadunud kuhugi . </s> <s> See ei olnud nagu see lapsepõlve karusell . </s> <s> Kui isa aina mööda vilksas . </s> <s> Tuli ja kadus , tuli ja kadus . </s> <s> Need olid Olavi silmad , mis olid kogu aeg siin - sellest hetkest peale , kui Leena oma silmad tõsta julges . </s> <s> Nüüd ei lasknud ta neid enam lahti , mittemingi hinna eest ! </s> <s> Nad vaatasid teineteisele otsa ja naersid , naersid , nagu oleksid nad nalja teinud . </s> <s> Oh ei , nad ei teinud nalja , nad tantsisid ihust ja hingest , tantsisid kogu südamest ! </s> <s> Ja naersid nad suurest rõõmust , et nemad , kaks , võisid täna niiviisi tantsida ! </s> <s> Ülehomme tuleb Olav tööle ! </s> <s> Ta on terve , jälle terve ! </s> <s> Ja Leenal ei ole enam midagi karta - kõige raskemad võtted on möödas ! </s> <s> Veel on august , soe , ilus august . </s> <s> Leena esimene tõeline avastuste suvi alles kestab . </s> </p>
<p> <s> Kui nad öhe astusid , vaatas suur , ilmatusuur täiskuu neile surmtõsiselt otsa . </s> <s> Nagu oleks ta selleks taevasse seatudki , et aru pärida . </s> <s> Neil ei olnud talle midagi öelda , mitte midagi . </s> <s> Nad olid ennast tühjaks tantsinud . </s> <s> Rõõmsad ja teineteisele tänulikud . </s> </p>
<p> <s> See kõik oli alles kolm päeva tagasi . </s> <s> Ja korraga see raju akna taga . </s> <s> Nii sügisene , nii kuri . </s> <s> Uni ei tulnud . </s> <s> Kell oli alles viis . </s> <s> Leena oli korraks tule põlema pannud ja vaadanud . </s> <s> Aga kustutas kohe jälle ära , et unel veel sabast kinni saada . </s> <s> Aga tühjagi ta uuesti tuli , see uni ! </s> <s> Õigupoolest poleks Leena seda vana und mingi hinna eest tagasi tahtnud . </s> <s> Ta keris ennast tihedasti teki sisse kookoniks , et jahe õhk ligi ei pääseks . </s> <s> Homme pidi väljasõit veidi hiljem , kell kümme olema . </s> <s> Aga kui niiviisi edasi sajab ? </s> <s> Siis küll midagi võtta ei saa . </s> <s> Ja isegi kui ei saja , aga sihuke sünge ja sügisene edasi on ? </s> <s> Päikest pidi olema , neil oli peaaegu alati päikest vaja ! </s> <s> Üksik väike pilv , või siis terve taevatäis ilusaid lambavillapilvi - sedasi võis küll olla , operaatorile see meeldis . </s> <s> Meeldis rohkemgi kui lage taevas . </s> <s> Ainult et siis tuli kogu aeg oodata , millal päikene korraks pilvede vahelt piilub - ja siis kiiresti võtta . </s> <s> Kui Leena käest oleks mõni uudishimulik küsinud , mismoodi see filmimine siis ka käib , oleks ta vist öelnud , et nii käibki - oodatakse päikest . </s> <s> Suvi oli ülearugi ilus olnud . </s> <s> Vahel küll jahedavõitu , aga peaaegu kogu aeg kuiv ja päikseline . </s> <s> Või siis pilvine , aga ikkagi kuiv . </s> <s> Just niisugune , et ootad tunni , ja siis tuleb tõepoolest viis minutit - või koguni veerand tundi - säravat päikest . </s> <s> Selleks tuli kogu aeg valmis olla . </s> <s> Leena meelest võisid režissööril , tema abidel , operaatoritel ja valgustajatel , tegelikult kõigil , suve lõpuks kaelad taevasse vahtimisest kanged olla ! </s> <s> Leena tabas ennast vabalgi ajal pilvist taevast vaatamas ja endamisi ennustamas , mitme minuti pärast päikese-auk võiks tulla . </s> <s> Aga kui nüüd homme kõik lauspilves on , siis pole küll mingit mõtet taeva poole vaadata ja võtteplatsil oodata . </s> <s> Küllap siis tuleb vihmapüha . </s> <s> Kui sajab , siis tuleb kohe kindlasti . </s> <s> Aga mis sa suure sajuga siin linnaski peale hakkad ? </s> <s> Kogunetakse kellegi tuppa , mängitakse kaarte , lõõbitakse , võetakse veini Leenal pole sinna asja . </s> <s> Ega keegi ei keela , aga ise lihtsalt ei taha . </s> <s> Kaarte ta mängida ei oska . </s> <s> Ja polnud himu õppida ka . </s> <s> Läheks kinno , aga siia tulid filmid palju hiljem , kui Tallinnasse . </s> <s> Mida ta näha tahtis , oli juba ära vaadatud . </s> <s> Vihmaga oli siin linnas tõesti igav . </s> <s> Isegi lugeda pole siis mujal , kui toas . </s> <s> Aga see tuba ei meeldinud Leenale , ikka veel ei tundnud Leena end siin koduselt . </s> <s> Varsti on võtted läbi , ega ta ennast siin koduselt tundma hakkagi Tüdrukutest oli puudus , nende oma kambast , näiteringi tüdrukutest . </s> <s> Tallinnas said nad peaaegu iga päev kokku , kui kooli ja proove ei olnud . </s> <s> Ikka keegi helistas ja kutsus kõndima . </s> <s> Et saame Jaani kiriku ees kokku ! </s> <s> Ja Leena muudkui lendas . </s> <s> Igav polnud kunagi . </s> <s> Kõnniti niisama , lõputult mööda tänavaid . </s> <s> Või siis Kadriorus . </s> <s> Ehk Pirital Nii palju , nii kole palju oli rääkida , et aeg lõppes alati enne otsa , kui jutud . </s> <s> Tegelikult tundus see Leenale praegu imelik , et neil nii palju rääkida oli olnud . </s> <s> Nüüd tundus Leenale , et kõik , millest rääkida tasus , oli alles sel suvel juhtunud . </s> <s> Ja vahel vaevas teda kahtlus , kas ta oskakski sellest kõigest neile rääkida ? </s> <s> Kas ta tahakski ? </s> <s> See mõte jahmatas teda . </s> <s> Ta oli ikka mõelnud , et ükskõik mis , aga nende kamp jääb alatiseks kokku . </s> <s> Et ei ole midagi , mida nad üksteisele usaldada ei võiks . </s> <s> Ega hakka kunagi olema . </s> <s> Nüüd ta tundis , et asi pole üldse usaldamises . </s> <s> Leena aimas , et elus on asju , mida on nii hea ainult endale hoida . </s> <s> Mida ei tahagi kellegagi jagada </s> </p>
<p> <s> Eile õhtul olid nad Olaviga kaua aega mägedes hulkunud . </s> <s> Leena oli Helga kohta küsinud . </s> <s> Talle meenusid vahel need pisarad Helga näol . </s> <s> Seal Tallinna paviljonis , grimmitoas . </s> <s> Ei saanud ta nende kohta selgust siis ega hiljemgi . </s> <s> Helga oli vähese jutuga , aga muidu sõbralik ja abivalmis . </s> <s> Tal olid tumedad , kurvad silmad . </s> <s> Tegelikult on tumedad silmad alati kurvad , arvas Leena . </s> <s> Valgus peegeldus neist tagasi nagu veepinnalt . </s> <s> Valgus murdus ja andis tumedatele silmadele erilise , nukra läike . </s> <s> Isegi naerunäkku jäi see alati alles . </s> <s> Sellepärast olid hästi tumedate silmadega inimesed hoopis mõistatuslikumad . </s> <s> Nad meeldisid Leenale . </s> <s> Helga meeldis talle ka . </s> <s> Ega nad küll suurt rohkem kokku ei puutunud kui töö ajal. </s> <s> Igal hommikul , võtteplatsile jõudnud , tegi Helga talle , hoolikalt ja enamasti vaikides , grimmi . </s> <s> Pärast Olaviga juhtunut ei unustanud Helga kunagi Leenalt küsida , kuidas Olavi tuju on ja kuidas haavad paranevad . </s> <s> Kui teised andsid pärides ikka märku , et kes seda siis veel paremini teadma peab , kui mitte tema , Leena , siis Helga küsis küll ilma igasuguse tagamõtteta , täiesti siiralt ja osavõtlikult . </s> <s> Leena ei julgenud kunagi midagi Helga käest küsida . </s> <s> See läbitungimatu , peaaegu kivistunud naeratus Helga näol sundis kõiki hoidma distantsi ja mitte tükkima tema eraellu . </s> <s> Kui palju sellest üldse teati ? </s> <s> Olav ütles , et talvel on tal vahel õhtuti stuudios kaasas tütar , nii kaheteist-kolmeteistaastane . </s> <s> Sama vaikne , suurte tumedate silmadega . </s> <s> Inga . </s> <s> Suvel olla ta kusagil maal , vanavanemate juures . </s> <s> Aga kooliajal elavad nad emaga kahekesi . </s> <s> Isast ei teadnud Olav midagi . </s> <s> Võibolla lahutatud ? </s> <s> Mõnikord ootas Helgat võõrastemaja valvelauas kiri , millele oli aadress kirjutatud suurte ümarate tähtedega , hoolika koolilapse käekirjaga . </s> <s> Helga haaras selle sealt kähku , heites samas kiire pilgu teistele sisenejatele . </s> <s> Ja eemaldus ruttu . </s> <s> See oli seesama miski , mida ei taheta kellegagi jagada , mõtles Leena nüüd Mida hoitakse ainult endale . </s> </p>
<p> <s> Tuul näis olevat veidi vaibunud . </s> <s> Enam ei kolistanud ja ei lõgistanud väljas nii hirmsasti . </s> <s> Leena lamas , silmad pärani , ja kuulas vihma rabinat vastu akent . </s> <s> See oli nagu muusika , pidevas liikumises ja muutumises . </s> <s> Vaiksest krabinast sai hetkega tugev nõudlik trummeldus vastu klaasi , mis aga varsti peenikeste piiskade ägedaks , kiireks tormamiseks muutus . </s> <s> Imelik , et isegi vihm , üks ja seesama vihm võis olla nii erinev ! </s> <s> Mis siis inimese tujudest rääkida ! </s> <s> Leenale tuli ikka Peeter meelde . </s> <s> Et miks Peeter korraga nii teistsugune oli ? </s> <s> Aga miks oleks ta pidanud alati ühesugune olema ! </s> <s> Lõbus ja seltsiv . </s> <s> Ega ometi mitte sellepärast , et kõik seda temalt ootasid ? </s> <s> Võisid ju temalgi olla oma mured , oma pettumised , tüdimus või siis lihtsalt väsimus Ei jõua ju alati naerda ja nalja teha ! </s> <s> Leena ei teadnud sedagi , kas Peetril oli perekond või elas ta üksi . </s> <s> Tema jaoks oli Peeter kogu aeg olnud lihtsalt näitleja . </s> <s> Väga hea näitleja . </s> <s> Ja seda oli Leena meelest nii palju , et talle polnud mõttessegi tulnud , et Peetril peale näitleja olemise veel mingi oma elu olla võiks . </s> <s> Tal oli seda praegugi päris raske ette kujutada . </s> <s> Aga nüüd ta vähemalt mõtles sellele . </s> <s> Õhtul , kui nad Olaviga jalutamas käisid ja juba hämarduma hakkas , oli Leenal korraga varemete vahel kõhe hakanud . </s> <s> Asja eest , teist taga . </s> <s> Olav oli siis häbelikult muianud ja öelnud , et ärgu Leena kartku midagi , temaga ei saa midagi paha juhtuda , Peeter olevat päeval Olavit ähvardanud , et lööb ta maha , kui Leenaga midagi juhtub Leena tundis , kuidas ta põsed õhetama hakkasid . </s> <s> Hea , et hämaras näha polnud , kuidas ta punastas ! </s> <s> Seda siis Peeter neid nii üksisilmi jälgis ! </s> <s> Peeter oli tema pärast mures ! </s> <s> Vaene Peeter ! </s> <s> Kas ta siis ei teadnud , et Olav ei tee talle ilmaski liiga ? </s> <s> Ja tasakesi libises Leena käsi Olavi suurde pihku Ümberringi oli vaikne , väga vaikne . </s> <s> Tiibade sahinal lendas neist hääletult mööda üks lind . </s> <s> Kogemata pimeda peale jäänud , pesa poole teel . </s> <s> Nemadki pöörasid ringi ja hakkasid aeglaselt tagasi linna poole minema . </s> <s> Lumemarjapõõsastest möödudes näis Leenale , et Aita hingamist on kuulda Aga võibolla ainult näis . </s> </p>
<p> <s> Loodetavasti ainult näis , mõtles Leena nüüd . </s> <s> Kuidas ta selle hirmsa rajuga oleks seal põõsastes maganud ? ! </s> <s> Ja kuhu ta keset ööd vihma eest põgenenud oleks ? </s> <s> Õe elamine oli kaugel , linna teises servas . </s> <s> Oleks ta ka esimeste piiskade langedes jooksma hakanud , läbimärjaks oleks ta ikkagi saanud . </s> <s> Pealegi , kui Aita juba põõsastesse puges , siis ikka sellepärast , et ta mujale minna ei tahtnud . </s> <s> Oli siis õega ütlemist olnud , või kellegi teisega Ega Aita sellest rääkinud . </s> <s> Kui küsisid , siis ütles ainult , et lihtsalt tahab peidus olla , ja kõik . </s> <s> Surus huuled jonnakalt kokku , pööras pea veidi viltu , ja ta taevasinised silmad läksid samal ajal pilvtumedaks . </s> <s> Leena ei saanudki aru , kuidas võib silmade värv sedasi muutuda ? </s> <s> Aga veel hetk - ja Aita puhkes tasasel kurinal naerma . </s> <s> " Sina ei usu ? </s> <s> Sina ei usu , jah ? " </s> <s> Silmad olid jälle säravsinised ja välkusid võidu lumivalgete hammastega . </s> <s> " Mustlane ei tee midagi , mida ta ei taha ! </s> <s> Tead nüüd , jah ? </s> <s> Mina ise tahan siin magada ! " </s> <s> Ja ta keksis Leena jalge ees nagu linnatänava julge varblane , kes pealeastumist ei karda . </s> </p>
<p> <s> Leenal oli viimasel ajal Aita jaoks vähe aega olnud . </s> <s> Olavi haiguse ajal ei käinud ta üksi hulkumas . </s> <s> Tahtis rohkem seltsiks olla . </s> <s> Ja paljukest seda vaba aega siis üldse oli ! </s> <s> Valget õhtut jäi aina vähem järele . </s> <s> Nägi ta Aitat aga küll , peaaegu iga päev . </s> <s> Kui mitte hommikul , siis vähemalt õhtul oli Aita teda võõrastemaja lähistel ootamas . </s> <s> " Mida sina tegid ? </s> <s> Mida sina täna tegid ? " küsis ta , ja vadistas vastust ootamata edasi . </s> <s> " Sina tegid filmi . </s> <s> Mina lähen kinosse vaatama , kui sinu film valmis on . </s> <s> Lähen jah ! </s> <s> Tädi ei taha mustlast kinno lasta . </s> <s> Tädi ütleb ukse peal , et mustlane ei pea kinno minema . </s> <s> Kinos on pime ja mustlane varastab . </s> <s> Ma ei varasta ju , kui minu sõber filmi peal on ! </s> <s> Mina vaatan ! </s> <s> Tädi on täitsa rumal . </s> <s> Kuidas ma saan siis varastada , kui ma pean vaatama ? </s> <s> Mul ei ole siis aega varastada ! </s> <s> Ma räägin seda tädile . </s> <s> Ütlen kinotädile . </s> <s> Kui ta loll ei ole , siis ta peab ikka laskma . </s> <s> Kui mul pilet on ! </s> <s> Piletiga peab laskma , mustlase ka . </s> <s> Aga kui ei lase ? " </s> <s> Aita silmis sähvatas kurbus ja viha ühekorraga . </s> <s> Justnagu oleksid ta silmad kahte värvi sädemeid pildunud . </s> <s> " Mina hammustan ! </s> <s> Siis mina hammustan kätte ! </s> <s> Piletiga peab laskma " Korraga oli Aita leebus ise . </s> <s> " Leena , palun ! </s> <s> Ole nii pai ! </s> <s> Ütle kinotädile ! </s> <s> Ütle , et Aita ainult vaatab . </s> <s> Kino vaatab . </s> <s> Ei varasta . </s> <s> Kas sa ütled ? </s> <s> Ütle , kas sa ütled või ei ? " </s> <s> Leena vaikis nõutult . </s> <s> Ja Aita muutus kurvaks , nii lõpmata kurvaks " Sina ei ütle ! </s> <s> Ja mina ei näe sind enam kunagi Kino peal ka ei näe . </s> <s> Millal sa lähed ära ? </s> <s> Kas varsti ? </s> <s> Mida ma pean tegema , kui mustlaseonu läks Tallinnasse ja Leena läheb ka Tallinnasse " Enneolematu võidurõõm käis äkki üle Aita näo . </s> <s> " Mina ! </s> <s> Mina lähen Tallinnasse ! </s> <s> Küll sa näed , mina lähen ! </s> <s> Usud ? " </s> <s> Leena noogutas õhinal . </s> <s> " Mina ostan sulle jäätist ! </s> <s> Mina ostan isale ka jäätist ! </s> <s> Kolm jäätist ostan Kui ma teid ikka üles leian ? " </s> <s> Nad olid jõudnud võõrastemaja ukseni ja Aita keksis peatumata ja tagasi vaatamata purskkaevupargi poole . </s> <s> Leena seisis uksel , kuni Aita laul - lei-an , lei-an , ik-ka lei-an - põõsaste rohelusse kadus . </s> </p>
<p> <s> Vihmarabin oli nüüd ühtlane , monotoonne , uinutav . </s> <s> " Peab Aita üles otsima , kui võte ära jääb ja vaba päev on , " mõtles Leena . </s> <s> Aga ta ei teadnud , kust . </s> <s> Silmad vajusid kinni , kell tiksus , vihm häälitses tasa . </s> <s> Vaevuaimatav sinine hommik ahetas toas , aga Leena ei näinud seda enam - ta oli magama jäänud . </s> </p>
<p> <s> VI peatüki lõpp . </s> </p></div2><div2 type="alaosa"><head> VII peatükk </head>
<p> <s> Leena vidutas silmi . </s> <s> " Miks uni kogu aeg ära läheb ? </s> <s> Peab hommikuni magama , muidu ei jaksa " mõtles ta ja pööras teise külje . </s> <s> Laud olid rasked , huuled kleepusid teineteise külge . </s> <s> Une maitse oli suus . </s> <s> Oli küll , aga uni ei tahtnud enam tulla . </s> <s> Leena viskas käed üle pea ja ringutas mõnuga . </s> <s> Suletud silmade ette ilmus pingutusest terve rodu kollaseid rõngaid . </s> <s> Leena lõi silmad lahti . </s> <s> Tuba oli hämar , aga see ei olnud hommikuhämarus . </s> <s> Välgukiirusel lendas tekk pealt ja Leena istus voodiserval , jalad vastu külma põrandat , süda ehmatusest kiiresti põksumas . </s> <s> Öökapilt oli ta haaranud käekella ja püüdis nüüd uneähmaste silmadega seda vaadata . </s> <s> Mittemidagi ei saanud aru ! </s> <s> Viimaks taipas ta , et kell oli tal tagurpidi käes . </s> <s> Selle õieti keeranud , jäi ta tükiks ajaks juhmi näoga osuteid vaatama . </s> <s> See oli võimatu ! </s> <s> Nii palju kell küll ei võinud olla ! </s> <s> Ta tõstis kella kõrva juurde ja kuulas . </s> <s> Kell tiksus . </s> <s> Seepeale raputas ta seda , nagu tahaks ta üleannetut korrale kutsuda . </s> <s> Kuulas veel korra - kell käis edasi . </s> <s> Silmad olid nüüd juba selgemad . </s> <s> Aga kell näitas endiselt pool üks . </s> <s> Kuidas ta sai nii kaua magada ! </s> <s> Üheksa pidi ta tõusma , kümme oli väljasõit Marge käis hommikuti ja koputas uksele - nii oli neil kokku lepitud . </s> <s> Aga ta ei olnud midagi kuulnud ! </s> <s> Ei , Marge oleks senikaua koputanud , kuni ta ärganud oleks Midagi oli valesti , täiesti valesti ! </s> <s> Alles nüüd taipas ta akna poole vaadata . </s> <s> Ilm oli tinahall . </s> <s> Ta tõusis ja astus paljajalu akna juurde . </s> <s> Küünitas välja vaatama . </s> <s> Maas olid suured lombid . </s> <s> Leena kissitas silmi ja püüdis aru saada , kas sajab . </s> <s> Õhk oli udust paks . </s> <s> Siis uuris ta veepinda . </s> <s> Pingsal vaatamisel võis märgata rahutut virvendust veel . </s> <s> Kõik , mis peegeldus , väreles ja võdises . </s> <s> Polnud selget kujutist ei puu oksist ega peegelduvast õuemajastki . </s> <s> See oli imepeenike vihm . </s> <s> Piiskade tillukesed , tihedad ringid ühinesid peaaegu tekkimishetkel , pannes vee närviliselt võbelema . </s> <s> Sadas ! </s> <s> Kas oligi siis vihmapüha või ? </s> <s> Külmavärin jooksis üle Leena selja . </s> <s> Voodi jalutsis , üle tooli seljatoe oli kampsun , Leena läks seda võtma . </s> <s> Korraga märkas ta ukse ees maas valget paberilehte . </s> <s> Tõstis selle kiiresti üles - see oli kiri , Marge kiri . </s> <s> " Leena ! </s> <s> Täna sajab . </s> <s> Väljasõitu ei ole . </s> <s> Boss ütles , et kui ka sadu järgi jääb , maa on jube märg , võtta ei saa . </s> <s> Helga ei lubanud sind äratada , käskis kirja kirjutada . </s> <s> Et sa kaua magada saaksid . </s> <s> Maga siis kaua ! </s> <s> Marge . " </s> <s> Kiri oli ukse alla jäävast praost sisse lükatud . </s> <s> Leena võttis tooli pealt kampsuni ja hakkas vaba kätt varrukasse ajama , samal ajal teises käes olevat kirja veelkord üle lugedes . </s> <s> Jõudnud öökapini , pani ta kirja sinna , seisis hetke nõutult voodi kõrval , tundis , et tuba on tõesti jahe , tiris aga samas käe kampsunivarrukast tagasi , heitis kampsuni hooletult jalutsisse ja hüppas vedrude õõtsudes põlvili voodisse . </s> <s> Tõmbas teki endale ümber , ja jäigi end sedasi õõtsutama , mõtlik pilk aknal . </s> <s> Sügise tunne tuli . </s> <s> Koolimineku tunne . </s> <s> Pisikese kooliplikana ta sedasi põlvili reformvoodil hüpeldes paistiski . </s> <s> Väikese tüdrukuna , kes kella tähele ei pane ja kooli hiljaks võib jääda . </s> <s> Seda oli juhtunud , seda oli mitu korda juhtunud . </s> <s> Kord oli ta end õue mängima unustanud . </s> <s> Ja oleks siis veel , et kellegagi koos , nii et aega ei märka ! </s> <s> Aga ei , jumala üksi ! </s> <s> Lombid , jah , siis olid ka veelombid olnud . </s> <s> Ta oli kinganinaga vee peale tähti kirjutanud . </s> <s> A-d ja O-d ja E-d . </s> <s> Ja imestanud , kui kiiresti nad ära kaovad ! </s> <s> Otsekohe , nagu poleks neid kirjutatudki . </s> <s> Ja vesi oli ikka ühesugune , nagu ei olekski ta ükskord sinna maalinud ühe ja teinekord teise tähe . </s> <s> Siis oli ta proovinud oma nime vette kirjutada , aga sellest ei tulnud ka midagi välja . </s> <s> Ikka ainult vesi , pruun vesi Aga seal sügavamal , sees , olid pilved . </s> <s> Hallid küll , aga ilusad ikkagi . </s> <s> Mitut värvi hallid . </s> <s> Siis oli ta tükk aega keppi otsinud . </s> <s> Keppi ei leidnud , leidis ühe peenikese oksarao , kõveriku pealegi . </s> <s> Ta tahtis nimelt sügavale vee sisse , sinna pilve peale oma nime kirjutada . </s> <s> Et kas seal jääb paistma . </s> <s> Ei jäänud . </s> <s> Aga selle põhjast kraapimisega pritsis pori . </s> <s> Riided ja isegi nägu , kõik olid pori täis . </s> <s> Ta tegi küll käe lombis märjaks ja püüdis palitu pealt pori ära pesta . </s> <s> Ema tõmbas ikka märja käega tema kooliseelikust üle , kui see kriidine juhtus olema . </s> <s> Tegi käe kraani all märjaks ja rapsis sedasi seelikut . </s> <s> Niiviisi temagi , aga ega sellest suurt kasu küll ei olnud . </s> <s> Ja kui ta siis käeseljaga näo pealt pori pühkima hakkas , oli üks tädi , kes mööda läks , riidlema hakanud , et tüdruklaps ja ennast nii ära määrinud ! </s> <s> Leena oli seda tädi kartma hakanud ja tema eest ära tuppa läinud . </s> <s> Kingad olid jalas küll , aga sukad olid kingade sees nii märjad , nagu oleks ta paljalt sukkade väel vee peale tähti kirjutanud ! </s> <s> Lõppes see lugu kehvasti - kooli ei jõudnudki , sest Leena ei leidnud kusagilt kuivi sukki , aga märjad oli ta juba jalast ära tirinud , ja mitte ei olnud tahtmist neid uuesti jalga panna . </s> <s> Jalad olid külmast päris punased . </s> <s> Sedasi paljajalu oli ta siis isa-ema voodisse roninud ja hulk aega seal hüpanud , sest mida see inimene igavusest ikka peale hakkab , kui kooli minna ei saa </s> </p>
<p> <s> Leena muigas endamisi - talle tulid " Minu esimesed triibulised " meelde . </s> <s> Raamat . </s> <s> Ema oli seda talle mitu korda ette lugenud . </s> <s> Oma " triibulisi " tal ei tulnudki meelde . </s> <s> Ei seekordseid ega varasemaid . </s> <s> Võibolla tal polnudki , mida meenutada . </s> <s> Ehk kui midagi oli olnud , mis nüüd enam meeldegi ei tulnud , siis polnud see nähtavasti meelespidamist väärt . </s> </p>
<p> <s> Kõht oli tühi . </s> <s> Leena pani kiiresti riidesse , võttis rahakoti ja läks . </s> <s> Koridoris ei näinud ta ühtegi inimest . </s> <s> Uste taga tubadeski valitses täielik vaikus . </s> <s> Nagu magataks siin majas saja-aastast und . </s> <s> Ega Leena tahtnudki nii väga praegu kellegagi ninapidi kokku joosta . </s> <s> Tal oli oma kauase magamise pärast piinlik . </s> <s> Kuigi ta armastas kaua magada , ja kodus või siis vanaema juures maal poleks ta ise küll kellaajast mingit küsimust teinud , naerdagu palju tahes . </s> <s> Aga siin oli ta töölkäija töölkäijate hulgas . </s> <s> Nendel oli vaba aeg hinnas ja seda ei raisatud tühipalja magamise peale ! </s> <s> Seda enam oli niisugune üksmeelne vaikus tubades imelik . </s> <s> Seal ei saanud kedagi olla , sest kõik ju ometi ei oleks maganud . </s> <s> Mõni üksik ehk veel , aga mitte kõik ! </s> <s> Mõni temasugune unimüts võis ju tööinimeste hulkagi juhtuda . </s> <s> Need noored valgustaja-poisid näiteks . </s> <s> Küllap oleks nemadki tahtnud hommikuti kauem magada . </s> <s> Tulid tihtipeale , padjanäod peas , ja võtsid bussis uneaega lisaks . </s> <s> Leena ei julgenud , kartis naerualuseks saada . </s> <s> Pealegi võis siis mõni õhtuseid Olaviga jalutamisi jutuks võtta Leena sai ise ka aru , et talle teiste inimeste arvamised liiga palju korda lähevad . </s> <s> Sai aru küll , aga eelistas ikkagi teha kõike nii , et see võimalikult vähe tähelepanu ärataks . </s> <s> Leena muigas . </s> <s> Talle tuli meelde üks ajalehest loetud sõna -- kodanikujulgus . </s> <s> Oli see nüüd praegu kohane või kohatu , ei tema teadnud . </s> <s> Teda pani muigama see " kodaniku " . </s> <s> Nagu polekski inimese julgusest iga asja jaoks küllalt - peab veel mingit kodanikujulgust ka olema . </s> <s> Temal oli inimese julgusegagi tegemist . </s> <s> Ja mida see " kodanik " tema jaoks üldse tähendas ? </s> <s> Passi , mille ta aasta tagasi saanud oli . </s> <s> Seda , et nüüd sai isikliku keelutsooni loa , kui vanaema juurde maale läks . </s> <s> Tuli täita pabereid ja seista ilmatupikkades järjekordades . </s> <s> Ajada tüütuid suurte inimeste asju . </s> <s> Leena kartis , et kirjutab mõne sõna valele reale , ja siis tuleb jälle otsast peale hakata ! </s> <s> Võibolla see oligi see kodanikujulgus , kui sa neid pabereid ja asjaajamisi üldsegi ei karda , midagi valesti ei kirjuta ja kõigega üheainsa korraga toime tuled ? ... </s> </p>
<p> <s> Võtmed olid kõik nagis - Olavi oma ka . </s> <s> Tädi istus laua taga ja kudus . </s> <s> Tõstnud Leenale lahke pilgu , naeratas ta ja torkas vardad kerasse . </s> <s> Nagu oleks tal pikem jutt ees . </s> <s> " Teised läksid suurde majja materjali vaatama . </s> <s> Hommikul Tallinnast toodi . </s> <s> Pidid sihukesed asjad olema , mida veel pole nähtud . </s> <s> Et kuidas ka välja tulnud on ! </s> <s> Mis seal ikka , miks ta's ei peaks välja tulema , kui nii kaua ja hoolega tehakse . </s> <s> Kas sa , laps , ei tahagi näha ? </s> <s> Et kuidas sa välja paistad ka ! </s> <s> Mis seal küll vaadata , eks see ole ju teada - noor inimene , võta kuidas tahad , ilus ikkagi ! </s> <s> Ära sa , lapsuke , täna küll ilma vihmavarjuta välja mine ! </s> <s> Iga natukese aja tagant tuleb rabin vihma . </s> <s> Saad märjaks ja jääd veel haigeks ! </s> <s> Filmidiivasid tuleb hoida ! </s> <s> Vaata , kui palju inimesi enne läbi sorteeritakse , kui sinusugune üles leitakse ! </s> <s> Aga ära sa uhkeks ja upsakaks küll mine . </s> <s> Uhkus on kurjast ! </s> <s> Ah , ma niisama lobisen ! </s> <s> Pole sul häda kedagi . </s> <s> Viks ja viisakas laps , nägu alailma naeru täis Ära pane tähele ! </s> <s> Vanainimene räägib ikka , ega siis kõike kuulama ei pea . </s> <s> Aga poistega ole ettevaatlik , need ei hooli millestki , ole sa nii noor kui tahes ! " </s> <s> Leena riputas võtme varna , naeratas kohmetult ja ütles : " Ma lähen nüüd " " Mine , mine , kallis laps ! </s> <s> Muidugi mine ! </s> <s> Kesse mind jõuab ära kuulata ! </s> <s> Mina võin õhtuni välja jutustada - kui aga kuulajaid oleks " Leena käsi oli juba ukselingil , kui tädi talle järele hõikas : " Ah jaa ! </s> <s> Ennist käis siin see mustlaseplika , küsis , kas ilus tüdruk magab veel ? " </s> <s> Tädi hakkas naerma . </s> <s> " Vaata plikat , kus oskas ka küsida ! </s> <s> Ma mõtlesin just kärama hakata , et kuhu sa , pimehull tuled ! </s> <s> Kas sa saad välja ! </s> <s> Aga tema seisis nagu kukupai uksel , ei tükkinud sammugi edasi , pööras pea viltu ja küsis õrna häälega , et kas ilus tüdruk ikka veel magab ! </s> <s> No mis sa ütled ! </s> <s> Ma sain aru küll , et ta sinu järele küsib . </s> <s> Aga tuli niisama kius peale , ütlesin , et meil siin kõik koledad , ei mina tea , keda ta taga ajab ! </s> <s> Tema paneb aga jälle pea viltu , vaatab sulle silmad pärani otsa , ei naerata raasukestki , sihuke tõsine ise , ja ütleb mulle , et kõik on , jah , koledad , aga üks on ilus ! </s> <s> Räägi siis sellisega ! </s> <s> Tema raiub ikka oma , ütle sina , mis tahes . </s> <s> Oi , taevake , nüüd olen su päris ära kohutanud ! </s> <s> Oled küll , oled küll ilus laps , ega ma siis sellepärast Mina räägin sellest , et ega mustlasega vaielda saa , tema jääb ikka oma juurde ! </s> <s> Väikene teine küll , aga mustlane , mis mustlane " Leena seisis nõutult ukse juures . </s> <s> Ta oleks tahtnud tädilt küsida , kas Aita riided olid märjad , kas ta oli väga ära külmunud . </s> <s> Ja kas ta ütles , kuhu ta läheb . </s> <s> Või tuleb veel siia ? </s> <s> Vaevalt küll . </s> <s> Leena oli ju ise keelanud tal siia tulla . </s> <s> Hea seegi , et teisi majas ei olnud . </s> <s> Ehk tädi nendele ei räägi Mitte et ta kaebama läheks , aga võibolla lobiseb niisama Nagu praegu . </s> <s> " Tädi " Leena jäi vait . </s> <s> Mõtles ümber ja ütles kähku : " Ma siis nüüd lähen ! </s> <s> Nägemiseni ! " </s> </p>
<p> <s> Õues ei olnudki nii külm . </s> <s> Leena arvas , et on palju külmem . </s> <s> Öine tuul oli toa jahedaks puhunud ja hall ilm ei aidanud külmatunnet ruumis hajutada . </s> <s> Väljas oli õhk pehme ja märg . </s> <s> Parajasti ei sadanud . </s> <s> Õue astunud , jäi Leena keset munakivisillutist seisma ja uuris tühja tänavat . </s> <s> Algul vaatas pargi suunas ja siis linna poole . </s> <s> Tänaval polnud hingelistki . </s> <s> Vahel oli Leenal tunne , et kui filmiinimesi poleks , siis olekski linn inimtühi . </s> <s> Ah , et nende omad on materjali läbi vaatamas ? </s> <s> Ega Leenat sinna oodatudki . </s> <s> Režissöör oli esimesel korral öelnud , et ei tea , kas tüdrukule ongi hea materjali näidata , läheb edevaks . </s> <s> Hakkab end filmimise ajal nii sättima , nagu ta oma meelest ilusam välja näeb ! </s> <s> Ja mis sedasi filmimisest välja tuleb ! </s> <s> Iseasi , kui professionaalne näitleja vaatab . </s> <s> Fikseerib vead ja oskab neid järgmisel korral vältida . </s> <s> Aga tüdrukul pole vaja ennast vaadata - küll kannatab seni , kuni võtted kõik võetud ja materjal kokku monteeritud on . </s> <s> Helikirjutus tuleb ju veel niikuinii . </s> <s> Ega see sisserääkimine kogenematule inimesele nii kerge polegi . </s> <s> Eks näe , kuidas see tal minema hakkab . </s> <s> Tuleb mõnda kohta teab kui palju korrata . </s> <s> Saab oma näolappi veel nii palju vaadata , et isu otsas ! </s> <s> Jah , ärgu Leena materjali vaatama tulgu ! - oli boss esimesel korral otsustanud . </s> <s> Ja Leena ei läinud , ei siis ega teisel ja kolmandalgi korral . </s> <s> Kuigi siis enam poleks võibolla keelatud . </s> <s> Eks nad nägid ajapikku ise ka , et Leena mingi eputis polnud . </s> <s> Väike okas oli talle hinge jäänud küll . </s> <s> Üldsegi mitte sellepärast , et ennast näha ei saanud . </s> <s> Leena ei olnud eriti uudishimulik . </s> <s> Aga küsimus oli usaldamises . </s> <s> Ei tea , mis kell nad sinna läksid ? </s> <s> Jäi tädi käest küsimata . </s> <s> Võibolla on juba läbi . </s> <s> Ehk läksid üheskoos lõunat sööma ? </s> <s> Nälg tuletas ennast meelde . </s> <s> Aga kõigepealt tahtis Leena teada , kus küll Aita olla võiks ! </s> </p>
<p> <s> Leena läks uuesti uksest sisse , et alt sööklast paar saiakest kaasa osta , ja siis Aitat otsima minna . </s> <s> Kui ta , saiad käes , leti äärest minema pöördus , tardus ta üllatunult paigale - nurgalaua taga , teeklaas pihkude vahel , istus Aita , kaval naeratus näol . </s> <s> " Tule siia , tule , tule ! </s> <s> Selleks mina siin olengi . </s> <s> Et sina tuled ka siia . </s> <s> Sina oled näljane , jah ? </s> <s> Magasid palju , jah ? </s> <s> Mina tean . </s> <s> Olav teadis . </s> <s> Mina küsisin . </s> <s> Nemad läksid ära . </s> <s> Aga mina ootasin . </s> <s> Mina ostsin teed ja ootasin . </s> <s> Seda teed ma ei joonud . </s> <s> Kui ma joon tee ära , siis ei tohi enam oodata . </s> <s> No ütle , keda mina segan ? ! </s> <s> Keda mina segan , kui siin on kõik tühi ! " </s> <s> Aita vehkis käega suures kaares üle pooltühja ruumi . </s> <s> Juuksed olid tal veel rohkem krässus kui tavaliselt . </s> <s> Oli ikkagi vihma käes , mõtles Leena . </s> <s> " No ütle , kas mina küsisin siin raha ? </s> <s> Kas mina võtsin kellegi oma ära ? </s> <s> Argpüksid ! </s> <s> Igal pool on müüjad argpüksid ! </s> <s> Nad kohe ei saa aru , et ega mustlane kogu aeg ei varasta . </s> <s> Mustlane vahel puhkab ka ! </s> <s> Sina puhkad , mina puhkan " " Söö ! " ütles Leena ja ulatas ühe saia Aitale . </s> <s> " Joo ! " ütles Aita ja lükkas teeklaasi Leena poole . </s> <s> " Joo , joo ! </s> <s> Mina ei ole seda joonud ! " </s> <s> Leena läks võttis letilt tühja klaasi , valas tee pooleks , ja nii nad siis seda hilist hommikust seal kahekesi sõid . </s> <s> Leena oleks ju võinud endale ise teed osta , kui juba siinsamas saiasöömiseks läks , aga ta ei tahtnud Aitat solvata . </s> <s> Aita poleks siis temalt saiagi vastu võtnud . </s> <s> Leena ei hakanud küsima , kus teine ööbinud oli . </s> <s> Vaevalt , et ta vastanud oleks ! </s> <s> Eriti mitte siis , kui tal õiget ööbimispaika ei olnud . </s> <s> Ja paistis , et ei olnud . </s> <s> Riided polnud praegugi veel päris kuivanud Aita märkas Leena pilku oma riietel ning hakkas ülemäära elavalt ja püüdlikult seletama . </s> <s> " Kas sa tead , kas sa ka tead , et minul on oma maja , päris oma maja ! </s> <s> Noh , ei ole maja , oma koobas on , väga hea koobas on ! </s> <s> Küll mina näitan ! </s> <s> Varemetes on üks auk , suur auk , ilus auk . </s> <s> Kivid on ümber . </s> <s> Mina tegin katuse . </s> <s> Ise tegin ! </s> <s> Salakoht , uus salakoht ! </s> <s> Küll ma sinule näitan . </s> <s> Siis usud . </s> <s> Usud küll ! " </s> <s> Leena naeratas . </s> <s> Ja mõtles öökülmadele , mis varsti tulevad . </s> <s> Ja jäätunud lompidele . </s> <s> Ja lumele , ja talvele Mõtles , aga ei öelnud midagi . </s> <s> Nüüd äkki jõudis mõte peatsest lahkumisest temanigi . </s> <s> Korraga oli tal nii kahju , et nad siit ära lähevad . </s> <s> Et Aita üksinda siia jääb Et võibolla ei saa nad enam tõesti elu seeski kokku ! </s> <s> Kõik see , mida Aita oli juba paar nädalat rääkinud , mis teda oli juba hulk aega vaevanud , jõudis nüüd viimaks Leenagi teadvusesse . </s> <s> Väljakannatamatu nukrus vajus söökla umbsesse , unisesse , peaaegu tundetusse ruumi . </s> </p>
<p> <s> Leena tõusis ruttu ja võttis Aital käest kinni . </s> <s> " Tule ! </s> <s> Lähme turule ! </s> <s> Mul tuli hea mõte ! </s> <s> Ostame ploome , suuri ploome ! </s> <s> Üks päev ma nägin , tohutu suured olid ! </s> <s> Tuled ju , eks ? </s> <s> Ma sain eile päevaraha kätte , me võime nüüd nii palju ploome osta , kui hing ihkab ! </s> <s> Kas sa ei olegi rõõmus ? " küsis Leena kohkunult . </s> <s> Aita vaatas teda üksisilmi , tummalt . </s> <s> Kergitas siis õige veidi kulme ja küsis vaikselt , aga nõudlikult : " Leena , mis on ? " </s> <s> Leena ei teadnud , mida vastata . </s> <s> Valetada ei tahtnud . </s> <s> Seletada ei tahtnud . </s> <s> Aita sai rohkem aru kui keegi oodata oleks osanud . </s> <s> Leena ei peitnud oma pilku selle tõsise vaate eest . </s> <s> Surus Aita jahedaid , peenikesi sõrmi oma peos ja ütles : " Sügis tuleb " Rohkem ei olnudki vaja . </s> <s> Nad mõlemad teadsid , millest on jutt . </s> </p>
<p> <s> Kiire sammuga läksid nad turu suunas . </s> <s> Kell oli juba palju , kes teab , kas seal oligi enam ühtegi müüjat . </s> <s> Ilm läks aina pimedamaks , küllap oli jälle vihm tulekul . </s> <s> Tädil oli õigus , vihmavari oleks pidanud kaasas olema . </s> <s> Aga Leenal ei olnudki vihmavarju . </s> <s> Üks oli kunagi olnud , aga see oli ammu katki . </s> <s> Esimesed suured vihmapiisad tegid vaevalt kuivada jõudnud kõnnitee kiviplaadid täpiliseks . </s> <s> Hetk hiljem läks lahti selliseks sajuks , et üle kitsa tänava oli võimatu naabermajagi näha . </s> <s> Aita ja Leena olid viimasel hetkel hüpanud puumaja väikese varikatuse alla , mis kattis napilt õuetrepi kahte kiviastet . </s> <s> Leena katsus välisust , see oli lukus . </s> <s> Neil ei jäänud muud üle , kui liibuda tihedasti vastu ust , millelt koorus tükkidena luitunud rohelist värvi . </s> <s> Sadu oli nii tugev , et lausa kosena püstloodis allalangev vesi näis olevat läbipaistmatu ja valge . </s> <s> Niisugune vihm ei kesta kaua . </s> <s> Iseasi aga , kas see viimasegi müüja turult minema ei peleta . </s> <s> Leenal oli tõesti kange ploomiisu . </s> <s> Aga peale selle oli tal trotslik soov minna turule just Aitaga . </s> <s> Nad ei olnud koos turul käinud , aga Leena oli juhtunud nägema , kuidas turunaised mustlaste eest oma rahakarpe letilt ära korjasid ja kaupa endale lähemale nihutasid . </s> <s> Pärast võõrastemaja-tädi mustlasejuttu , mille peale ta polnud ju sõnakestki öelnud , tundis ta , et peab end proovile panema . </s> <s> Ta oma argus oli talle vastumeelt . </s> <s> Ta võttis Aital ümbert kinni ja surus lapse tugevasti enda vastu . </s> <s> Aita naeratas , vaatas siis korraga aga ootamatult tõsiselt Leenale otsa ja küsis erutatult , kiirtesti , sõnade takerdudes : " Leena kas , kas sa , kas sina nutaksid , kui mina ära sureksin ? " </s> <s> Leena vaatas Aitat täielikus arusaamatuses . </s> <s> Välgukiirusel käis tal peast läbi , kas Aita on siis haige ? </s> <s> Kas teda ähvardab miski ? </s> <s> Enne veel , kui ta midagi küsida oleks jõudnud , raputas Aita teda tungivalt õlast ja nõudis : " Kas sa nutaksid ? </s> <s> Ütle , nutaksid ? ! </s> <s> Kui mina ära suren , kas sa siis nutaksid ? " </s> <s> Et aga Leena ka järgmisel hetkel midagi öelda ei jõudnud , vabastas Aita Leena õlavarre oma peenikeste sõrmede kramplikust haardest , langetas silmad ja ütles siis tasa , hääles lõpmatu kurbus : " Mina nutaksin , kui sina ära sureksid . " </s> <s> Rohkem ei öelnud ta midagi . </s> <s> Ja enam ei oodanud ta Leenalt vastust . </s> <s> Ta ei tahtnudki , et Leena nüüd veel vastaks . </s> <s> See oli olnud vanne , truudusevanne . </s> <s> Armastuse vanne . </s> <s> Mille tema oli andnud , Leena aga mitte . </s> <s> Raske , südamest raske ohe tuli üle ta huulte . </s> <s> " Lähme , " ütles ta siis . </s> <s> " Vihma ei saja . " </s> <s> Võttis Leenal käest kinni ja astus trepist alla , teda tasakesi enda järel tõmmates . </s> <s> Nagu poleks midagi olnud . </s> </p>
<p> <s> Leenal oli häbi . </s> <s> Tal oli väga häbi . </s> <s> Oma saamatuse pärast . </s> <s> Tema , kes ta nii palju armastusest mõtles , nii palju armastuse üle targutas , ei osanud ära tunda seda ainukest hetke , mil ta oleks oma armastust tunnistama pidanud . </s> <s> Üheainsa lihtsa jah-sõnaga . </s> <s> Nüüd kummitas ta kõrvus : " Jah , Aita , ma nutaksin ! </s> <s> Aita , ma nutaksin ! </s> <s> Muidugi ma nutaksin ! " , aga nüüd ei saanud ta seda enam öelda , sest enam ei oodatud seda temalt . </s> <s> See ei oleks enam midagi , mittemidagi muutnud . </s> <s> Õige hetk oli mööda libisenud ja jäädavalt kadunud . </s> <s> Leena lubas endale , et esimesel võimalusel kinnitab ta Aitale , et hakkab temast puudust tundma . </s> <s> Et ta ei unusta teda kunagi , isegi , kui palju aastaid mööda läheb </s> </p>
<p> <s> Kergel linnusammul astus Aita mööda sügavate lompide servi . </s> <s> See liikumise kaunis , looklev joonis , sammude graatsia ja keha nõtkus meenutas pigem mõnd eksootilist tantsu kui paduvihmajärgset asjalikku teekonda . </s> </p>
<p> <s> Turul korjasid viimased vihmavangi jäänud müüjad oma kiledega kaetud kaupa kokku . </s> <s> Nende märjad keebid tilkusid . </s> <s> Lettide vahel voolas jõena vesi . </s> <s> Ostjaid polnud . </s> <s> Leena küünitas rea otsast vaatama , kas ploome on kusagil näha . </s> <s> Üks vanatädi oli lahke küsima , mida neiu tahaks . </s> <s> " Leena , siin , siin on ! " hüüdis Aita leti teisest servast , kus üks turske mees kaste koomale tõstis . </s> <s> Ja Leena hakkas ruttu ringiga ümber lettide teisele poole minema . </s> <s> Siiski jõudis ta kuulda , kuidas müüjatädi käsi kokku lõi ja ahhetas : " No kas sa näed ! </s> <s> Va mustlaseplika ei jäta filmiinimest ka rahule ! </s> <s> Üks nuhtlus ikka on , muud midagi ! " </s> <s> Leena , kes oli juba mitu sammu eemal , pöördus käigu pealt ringi . </s> <s> " Tädi , see tüdruk pole minule midagi halba teinud . </s> <s> Miks ta nuhtlus on ? </s> <s> Meie oleme sõbrad . " </s> <s> Siis läks ta edasi , et vaadata , mis ploomid need seal on , mis Aitale silma hakkasid . </s> </p>
<p> <s> Muidugi ei saanud nad enam selliseid suuri ja uhkeid ploome , mida Aita eelmisel korral turul näinud oli . </s> <s> Aga olid head , magusad ploomid ikka . </s> <s> Maitsesid hästi . </s> <s> Leena hing oli nüüd natuke rahulikum . </s> <s> Ta ei teadnud , kas Aita kuulis , mida ta turumüüjale öelnud oli . </s> <s> Asi polnud selles . </s> <s> Leena ise teadis . </s> <s> Teadis , et ta polnud teinud nägu , nagu ei kuuleks ta midagi . </s> <s> Ta ei läinud edasi , nagu poleks mitte midagi olnud . </s> <s> Oli jäänud seisma ja öelnud , mis tema asjast arvab . </s> <s> Vaatamata sellele , et teda oli ära tuntud . </s> <s> Ja et sellepärast oli juba niikuinii ebamugav olla . </s> <s> Aga ikkagi ta tegi seda ! </s> <s> Ja see oli võit tema enese jaoks . </s> <s> Isegi kui Aita seda tähele ei pannud . </s> <s> Paremgi , kui ta seda tähele ei pannud . </s> </p>
<p> <s> Leena oli omi mõtteid mõeldes kogemata porilompi astunud . </s> <s> Ja enne kui ta taibatagi jõudis , käis Aita käsi siuhti ! üle ta valgete kingade . </s> <s> " Mis sa teed ! " hüüatas Leena ja haaras Aital , kes oli kummargil ta kingade kohal , õlgadest . </s> <s> Aita vaatas süütul pilgul üles . </s> <s> " Sinu kingad said mustaks . </s> <s> Sinu ilusad kingad ! " </s> <s> Leena oli keeletu . </s> <s> Nüüd ei osanud ta tõesti enam midagi peale hakata . </s> <s> Aita naeratas leebelt ja tema pilgus oli kirjeldamatu õrnus . </s> <s> Veel hetke vaatasid nad tummalt teineteisele otsa - Leena hämmeldunult , Aita õnnelikult Selle pausi kestes aga , käis äkki üle Aita näo arusaamatuse vari . </s> <s> " Kas kas sina pahandasid ? " küsis ta äkki aralt ja peaaegu õnnetult . </s> <s> " Aga miks ? </s> <s> Mina ei tea nüüd , miks Mida mina pahasti tegin ? </s> <s> Mina nüüd tõesti ei tea ! </s> <s> Kohe ei tea ! " </s> <s> See oli vaikne nutune hala , mis üle Aita huulte voolas . </s> <s> Leena kükitas ta kõrvale maha , silitas ta juukseid ja põski ning kordas kiiresti ja üha uuesti : " Kõik on hästi , kõik on hästi , kõik on tõepoolest hästi ! " </s> </p>
<p> <s> Ploomikott , selle mõne ploomiga , mis seal sees veel oli , ununes keset kõnniteed . </s> <s> Tüdrukud läksid kahekesi , käed ümber teineteise piha , aeglaselt jalutades võõrastemaja poole . </s> </p>
<p> <s> Imelik , ei hakanudki enam sadama . </s> <s> Veel mitu korda tõmbus taevas ähvardavalt tumedaks , aga vihma enam ei tulnud . </s> <s> Leena ja Aita käisid koos koobast vaatamas . </s> <s> Mäenõlval olid teistest eraldi mõned varemenukid . </s> <s> Kui mägedes varemeid uudistamas käidi , siis nendeni küll ei vaevutud minema . </s> <s> Need olid teistest tükk maad eemal , üsna järsul mäeküljel , võsasse kasvanud pealegi . </s> <s> Aita oli nende juurest avastanud kitsa käigu , mis tema " koopasse " viis . </s> <s> Pigem oli see küll mingi mäekülje sisse ehitatud väike kelder või muu panipaik olnud . </s> <s> Maakividest korralikult kanti laotud seinad , paari meetri pikkused . </s> <s> Et see aga pealtpoolt teab mis ajast ilmale valla oli olnud , siis oli ta täis kõiksugu risu ja rägu , allakukkunud kive ja jumal-teab-mida veel . </s> <s> Põhi oli vaid aimatav . </s> <s> See katus , see " ise tegin " katus oli lihtsalt hulk suuremaid oksi , kuhjatuna üle augu . </s> <s> Ime muidugi , kust Aita nii suured oksad välja nõidus ja mismoodi ta nad läbi tiheda võpsiku kohale toimetas ! </s> <s> Ja kuidas ta nad augu servadele toetuma suutis panna , ilma et nad enne auku oleks kukkunud ? </s> <s> See aga , kuidas Aita seal ööd oli olnud , jäi Leenale täielikult mõistatuseks . </s> <s> Vihm pidi sinna lausa sisse voolama , mitte lihtsalt sadama Ei , ta ei uskunud , et Aita öösel seal oli olnud . </s> <s> Vähemalt ei tahtnud ta seda uskuda . </s> <s> Pealegi oli tal kogemusi , et iga Aita sõna pole tarviski uskuda . </s> <s> Luiskamine oli Aita jaoks loomulik , niisama loomulik , nagu tõe rääkimine . </s> <s> See oli lihtsalt rääkimise viis . </s> <s> Kord oli tarvis niimoodi rääkida , teinekord oli tarvis jälle teistmoodi rääkida . </s> <s> Mis selles siis imelikku oli ? </s> <s> Inimene peaks ju päris rumal olema , kui ta iga kord ühtmoodi räägiks ! </s> <s> Peab rääkima nii , nagu parajasti vaja on - selle tõe oli Aita ammu selgeks saanud ja sellest tarkusest pidas ta ka lugu . </s> <s> Pealegi , selle koha pealt , kus ja kuidas elada , olid nende arusaamad nii erinevad , et peale vastastikuse tõdede kordamise poleks jutuajamine kuhugi viinud . </s> <s> Ja Leena püüdis täna uusi vigu vältida . </s> </p>
<p> <s> Pilved olid kadunud ja kõik kohad õhtupoolikust madalat päikest täis . </s> <s> Purskkaevupargist möödudes kahistasid puud tervituseks oma rohelisi lehti . </s> <s> Vihm oli neile tublisti tumedust lisanud . </s> <s> Ikka veel märjad , kandsid nad endal päikese kolletuma kippuvat valgust , mis oli märk peatselt kättejõudvast õhtust , andis aga samas aimu ka lähenevast sügisest . </s> </p>
<p> <s> Leena ütles Aitale , et peab nüüd koju minema ja vaatama , mis seal uudist on . </s> <s> Et võibolla on keegi teda juba otsinud . </s> <s> Ja Aita ütles Leenale , et tal on täna veel mitu tegemist . </s> <s> Ja kindlasti on õde teda otsinud . </s> <s> Nii nad seal purskkaevupargi juures lahku läksidki . </s> <s> Aita viipas käega ja keksis sandalettide klõpsudes kõrvaltänavasse . </s> <s> Leena tahtis talle järele hüüda , et homme näeme jälle , aga samal hetkel hõikas Aita selge kõlava häälega üle õla " Homseni ! " ja keksis hoogu maha võtmata edasi , kadudes tänavakäänaku taha . </s> <s> " Homseni ! " ütles Leena ja naeratas endamisi . </s> <s> Vaba päev oli olnud Aita päev . </s> </p>
<p> <s> VII peatüki lõpp . </s> </p></div2><div2 type="alaosa"><head> VIII peatükk </head>
<p> <s> Leena seisis keset tuba ja hoidis käes raamatut . </s> <s> Natukese katkiste hallikasbeežide kaantega . </s> <s> Tema ilme oli ühekorraga üllatunud , kohmetu ja rõõmus . </s> <s> Ta hoidis raamatut peos , teadmata , mida teha või öelda . </s> <s> Tõstis siis pilgu ja ütles tasa " Aitähh ! " . </s> <s> Olav naeris . </s> <s> " Ära enne täna ! </s> <s> Võibolla sulle ei meeldigi . </s> <s> Loe läbi , siis ütle ! " </s> <s> " Sulle meeldib ? " </s> <s> " Mulle meeldib . </s> <s> Isal oli kodus üks selline raamaturiiul , kust ma väiksena ei tohtinud ilma loata ühtegi raamatut puutuda . </s> <s> Teistelt riiulitelt võis küll võtta , ainult sellelt ei tohtinud . </s> <s> Nagu kiusamiseks . </s> <s> Siis tahad ju just seda , mida ei tohi . </s> <s> Ükskord , kui ma üksi kodus olin , ronisin tooli peale ja õngitsesin ikkagi . </s> <s> Ega ma hästi ei ulatanud , tooli pealt ka mitte . </s> <s> Tuli juhtumisi just see . </s> <s> Hakkasin siis lugema . </s> <s> Esimene pealkiri oli " Ekstaas " . </s> <s> Tükk aega mõtlesin , et mis see tähendab . </s> <s> Ikka oli õpetatud , et kõik sõnad tuleb järjest läbi lugeda . </s> <s> Et kui läbisegi sõnu kokku veerid , siis kõlbab õppimiseks küll , aga ega raamatuid niiviisi lugeda ei saa . </s> <s> Ma ei julgenudki siis edasi lugeda , muudkui veerisin ikka ja uuesti seda " ekstaasi " . </s> <s> Eks ma arvasin , et olin sõna valesti kokku lugenud ja sellepärast ei saa aru . </s> <s> Viimaks avastasin , et mina olin küll kõik tähed õieti lugenud , aga selles raamatus oli trükiviga ! </s> <s> Nemad on " eks " ja " taas " kogemata kokku kirjutanud , ja sellepärast ma aru ei saanudki ! </s> <s> Alles siis julgesin edasi lugeda . </s> <s> Mis ma siis olla võisin , noh , viiene võibolla Ega ma edasi ka suurt aru saanud . </s> <s> Ainult üks koht jäi mulle küll juba siis meelde : " Sa aimad sügavust ja kuuled / metsloomi kaljuseinte vahel . " </s> <s> Millegipärast olin ma siis kindel , et see on luuletus loomaaiast . </s> <s> Käisid sa lapsena loomaaias ? " </s> <s> Leena noogutas . </s> <s> " Kas sa mäletad , kus jääkarud olid ? </s> <s> Sügaval all . </s> <s> Taga oli Lasnamäe paesein . </s> <s> Ja lapsed viskasid sinna alla karudele kommi . </s> <s> Komm kukkus kividele ja oli seal kaugel all hästi väikene . </s> <s> Pidi tükk aega otsima , et kuhu ta kadus Noh , see oligi siis see " sa aimad sügavust ja kuuled / metsloomi kaljuseinte vahel " . " </s> <s> Olav naeris rõõmsalt . </s> <s> Leena luges kaanelt : Betti Alver TOLM JA TULI . </s> <s> Tegi raamatu lahti . </s> <s> Köide oli veidi lagunenud , kaas oli liimist lahti . </s> <s> Leenal ei olnud kodus just palju raamatuid . </s> <s> Need , mis olid , olid uuemaaegsed . </s> <s> Leena vanemate kodu oli sõja ajal pommitamisel hävinud . </s> <s> Mis seal kodus kunagi olnud oli , seda Leena lihtsalt ei teadnud . </s> <s> Üks vanem , paksude kollaste lehtedega luuletuste raamat oli neil kodus siiski . </s> <s> Mingi " Valitud luuletused " . </s> <s> Seda oli ta juba algkooli ajal lugenud . </s> <s> Ja midagi oli ta sealt koguni kooli aktustel esitanud . </s> <s> Aga Alveri luuletusi seal küll ei olnud . </s> <s> Alverist teadis ta esimese hooga ainult kahte luuletust , seda punase vihmavarju lugu , ja siis veel " Lähen müüjaks " . </s> <s> Neid loeti koolides isetegevusolümpiaadidel ja need meeldisid talle küll . </s> <s> Ah jaa , seda ta teadis ka , et Betti Alver oli tõlkinud eesti keelde Puškini " Jevgeni Onegini " . </s> <s> Teadis sellepärast , et nende vene keele õpetaja oli palju " Oneginist " rääkinud ja suuri lõike sellest pähe õppida andnud . </s> <s> Vene keeles muidugi . </s> <s> Ja kui nad siis kuulsid , et nüüd on see eesti keeles ka olemas , püüdsid nad kaubelda , et kas ei võiks siis vähemalt eesti keeles seda päheõppimist teha . </s> <s> Sellepeale tuli neil ära kuulata pikk jutlus luule olemusest ja selle tõlkimatusest . </s> <s> Kui siis Leena hiljem seda tõlget luges , ei saanud tema küll aru , mispärast see halvem oli . </s> <s> Aga tema ei saanud paljudest asjadest aru . </s> <s> Ja Leena mõtles korraga hirmuga , et jah , Olav ei saanud nendest luuletustest viieaastaselt aru , aga mis siis , kui tema äkki ei saa praeguses vanuses aru Olav oli ometi nii rõõmus , et ta talle sellise haruldase raamatu kinkida sai ! </s> <s> Ta oli pärast materjali vaatamist antikvariaadist läbi läinud ja lahke müüja , kes teda varasemast ajast tundis , oli talle selle juba haiguse ajal toodud raamatu ära pannud . </s> <s> Olav oli sealt ennegi eestiaegseid luulekogusid küsimas käinud . </s> <s> Ja paar haruldast raamatut ka saanud . </s> <s> " Tolm ja tuli " oli tal seal isa väärtraamatute riiulil olemas , aga ta tahtis seda kangesti Leenale kinkida ! </s> <s> Nüüd oli ta Leenat kannatamatult oodanud . </s> <s> Kuulnud siis , kuidas vastastoa uks lukust lahti keerati , raamatu pihku haaranud ja Leena ukse taha tormanud . </s> <s> Leena kuulis enne , kui ta istudagi oleks jõudnud , tasast rütmilist koputust uksele , teadis , et see on Olav , ja tundis ta tulekust heameelt . </s> <s> Imelik päev oli olnud . </s> <s> Juba need öised unenäod , mis südame raskeks tegid Unetud tunnid vastu hommikut . </s> <s> Kauane magamine , hall ilm . </s> <s> Ja Aita , kes ka hinge haigeks tegi . </s> <s> Meele hellaks tegi . </s> <s> Mingi rahutus , segamini seletamatu igatsusega . </s> <s> Leenal oli hea meel , et Olav tuli , ja et ei pidanud siin hämaras hotellitoas üksi olema . </s> <s> Olav tuli sisse , kavalalt käsi seljataga hoides . </s> <s> " Mul on sulle midagi ! </s> <s> Silmad kinni ja käed ette ! </s> <s> Ei , mitte nii ! </s> <s> Ikka peopesad ülespoole ! " </s> <s> Leena tundis , kuidas Olav midagi ta pihkudele asetas . </s> <s> " Nii . </s> <s> Nüüd võid silmad lahti teha ! " ütles ta võidukalt . </s> <s> Leena tegi silmad lahti ja enne kui ta oleks käte peale vaadanud , kohtas ta Olavi pilku , säravat , ootusärevat Langetas silmad - tema kätel lebas ajast koltunud vana raamat . </s> <s> Leena võttis raamatu õrnalt , otsekui kardaks , et see laiali võib pudeneda , kätte </s> </p>
<p> <s> Ja siin ta nüüd siis oli oma hirmuga . </s> <s> Kartusega , et viimati ei oskagi ta sellest raamatust nii suurt rõõmu tunda . </s> <s> Mis siis , kui ta äkki nendest luuletustest tõesti aru ei saa ? </s> </p>
<p> <s> Raamatu tiitellehel oli musta tindiga kirjutatud pühendus . </s> <s> Ilusa , vanaaegse käekirjaga . </s> <s> " Tõde ja luule - kus lõpeb üks ja algab teine ? ! " </s> <s> Just niiviisi , küsimärk ja siis hüüumärk . </s> <s> Kellelegi on see probleem olnud . </s> <s> Keegi on kellelegi selle raamatu kinkinud ja tahtnud märku anda Kas nii , et tõde ongi luule ? </s> <s> Ja luule ongi tõde ? </s> <s> Leena mõtles hetke . </s> <s> Luule võib tõde olla küll . </s> <s> Sellele vaatamata , et mõni luiskamise vahel luuletamiseks ütleb . </s> <s> Aga et tõde alati luule oleks , sellega Leena küll nõus ei olnud . </s> <s> Tõde võib nii kole olla . </s> <s> Ja julm olla . </s> <s> Nojah , julm võib vist tõesti luule ka olla . </s> <s> Vahel . </s> <s> Aga inetu , kole ? </s> <s> Ei tea . </s> <s> Leena meelest siis ta küll enam luule ei oleks . </s> <s> Aga mine sa tea All oli kuupäev , kuu ja aasta . </s> <s> 27. VI 1937. </s> <s> Ja nime polegi . </s> <s> Ei kinkija nime ega selle nime , kellele kingitakse . </s> <s> Mis linnas , kus kohas - seda ka mitte . </s> <s> Leena püüdis käekirja järgi mõistatada , kas kinkija oli olnud mees või naine . </s> <s> Aga kuidagi ei osanud ära arvata . </s> <s> Tähed olid hoogsad , T-l oli selline jõuline , täiesti sirge , kogu sõna " Tõde " pikkune kriips peal , aga sõna " luule " oli kirjutatud pehmelt ja järeleandlikult - esimene " l " oli palju suurem kui teine , tähed läksid kahanevas joones . </s> <s> Mõttekriips lainetas veidi , mis võis olla märk ebakindlusest , aga samahästi võis see anda märku mõtte lennukusest Leena oli tähti uurides läinud päris akna alla , ja siis oma voodi peatsisse istunud . </s> <s> Korraks oli ta Olavi hoopis unustanud . </s> <s> Aga Olav oli juba Leena kõrvale istunud ja vaatas nüüd üle Leena õla sedasama lehte raamatus . </s> <s> " Kes nad olid ? " küsis Leena . </s> <s> " Mis sa arvad , oli see mees , kes selle raamatu kinkis ? </s> <s> Või hoopis naine ? </s> <s> Imelik mõelda , et meie ei saagi kunagi teada , kellele see raamat kord kingiti . </s> <s> Eks ole ju imelik ? " </s> <s> " Võibolla see polnudki kink . </s> <s> Võibolla tegi keegi kingituse iseendale ja ostis selle raamatu . " </s> <s> " Siis ta oleks ehk ainult kuupäeva sisse kirjutanud . </s> <s> Aga ta kirjutas ju rohkem ! " vaidles Leena vastu . </s> <s> " Võibolla tuli talle see mõte , kui ta seda raamatut luges . </s> <s> Ja ta tahtis oma mõtte , sellest raamatust inspireeritud mõtte , siiasamasse ka jäädvustada " arutas Olav . </s> <s> " Kas sa arvad , et ta tahtis niiviisi selle raamatuga rääkida ? " </s> <s> " Võib ka nii öelda . " </s> <s> " Olav " " Jah ? " </s> <s> " Kui meid enam ei ole , ja see raamat kellegi võõra kätte satub , siis ju tema ei saagi teada , et selle raamatu kinkisid sina täna minule ? " </s> <s> " Ega ei saa jah " " Parem oleks , kui saaks , " ütles Leena kurvalt . </s> <s> " Mina ei taha niiviisi kaduda . </s> <s> Mina ei taha , et ükskord keegi ei teagi , et me maa peal elasime . </s> <s> Et meie ka neid luuletusi lugesime . </s> <s> Et sina mulle niisuguse kingituse tegid ! " </s> <s> " Siis ei jää muud üle , kui tuleb siia raamatusse midagi kirjutada , " ütles Olav ja võttis Leena käe oma pihku . </s> <s> Kõige kaduvuse tunne käis läbi hämarduva toa ja puudutas korraks neid mõlemaid . </s> <s> " Aga kui juba ajaloo jaoks , siis täna me siia küll ei kirjuta . </s> <s> Siis on see nii tähtis , et selle üle tuleb põhjalikult järele mõelda . </s> <s> Ja tead mis - võibolla ma ei kirjutagi siia pühendust . </s> <s> Võibolla teeme hoopis nii , et loeme seda raamatut - koos ja omaette , kuidas tahad - ja siis kirjutame kumbki sellele lehele need read , mis meile just praegu ja just meie jaoks kõige olulisemad on ? </s> <s> Mis sa arvad ? </s> <s> Ja oma nimed ja kuupäeva muidugi ka ! " </s> <s> " Ma ei tea " ütles Leena kohmetult . </s> <s> Talle tuli meelde , et alles äsja oli ta kartnud , et kui need luuletused väga keerulised on , siis võibolla ei saagi ta nendest hästi aru . </s> <s> " Muidugi sa ei tea . </s> <s> Sa ei saagi seda teada . </s> <s> Enne pead sa neid lugema . </s> <s> Võibolla see polegi just sinu raamat . </s> <s> Ma mõtlen , niisugune raamat , mis sulle istub , " rääkis Olav , otsekui oleks ta Leena mõtteid aimanud . </s> <s> Leena heitis talle tänuliku pilgu . </s> <s> " Kas võib , ma vaatan seda raamatut õhtul , enne magama jäämist ? " </s> <s> " Aga muidugi , miks sa küsid ? </s> <s> See raamat on nüüd ju sinu oma ! </s> <s> Aga kui me jääme selle juurde , et mõlemad siia midagi kirjutame , siis ma laenan mõnel vabamal hetkel sinu käest . </s> <s> Oled nõus ? " </s> <s> Leena naeris . </s> <s> " Olen ! </s> <s> Aga võibolla ei raatsi ka - kui väga meeldima hakkab ! " </s> <s> " Siis tulen siia , üle su õla lugema ! " </s> <s> " Olgu ! " </s> </p>
<p> <s> Tuba polnud aknaga õhtuvalguse poole . </s> <s> Aga korraga oli toas aimata , kuidas viimased päikesekiired tungisid pilvede vahelt läbi . </s> <s> Õuepealse vastasmaja akendes võis neid isegi näha . </s> <s> Toas oli äkki kummaline , kuldpruun kuma . </s> <s> " Lähme õue ! " </s> <s> " Lähme ! " </s> <s> Nad ei raatsinud sellel valgusel lasta kaduda , ilma et nad korraks selle paistel oleksid olnud . </s> </p>
<p> <s> Kogu taevas oli imeline . </s> <s> Polnud enam mingeid pilvi . </s> <s> Või siis ei paistnud nad läbi selle valguse enam kätte . </s> <s> Terve taevaalune oli täis ühtlast sügavkollast valgust . </s> <s> Leena ei mäletanud , et ta kunagi varem oleks midagi sellist näinud ! </s> <s> See oli nii ilus ja väga müstiline valgus ! </s> <s> Lummav ja kõhe . </s> <s> Oli , nagu oleks igavik ennast sel kombel neile ilmutanud . </s> <s> Nad seisid hingetuna keset tänavat , teineteise ümbert tugevasti kinni hoides , kartes liigutada . </s> <s> Oli tunne , et tarvitseb vaid teha väikseimgi liigutus - ja kogu see võlumaailm kaob ! </s> <s> Samas oleks tahtnud olla mitte kitsal linnatänaval , isegi mitte suurel väljakul , vaid keset ääretut avarust , kus taevast on nii palju , et harilikulgi päeval hinge kinni võtab . </s> <s> Leenal oli tunne , et kui selline valgus teda kord ääretus avaruses tabaks , siis sinna ta oimetuna maha langekski ! </s> <s> Langeks maha , saaks üheks maaga , ja oleks samal hetkel osakene sellest suurest kollasest valgusest . </s> <s> Ühineks igavikuga . </s> <s> Niisama lihtsalt - oleks korraga igavikuga üks ja seesama ! </s> </p>
<p> <s> Valgus kadus hämmastava kiirusega . </s> <s> Tuhmines , tumestus . </s> <s> Üle kogu taeva , ühtlaselt . </s> <s> Oli - ja korraga enam polnud . </s> <s> Leena ütles tasakesi omaette : " Nii kahju ! " </s> <s> Olav , valgusemees , raputas uskumatult pead : " Kui selle oleks lindile saanud ! " </s> <s> Siis aga , otsekui unest ärganud , raputas ta energiliselt pead ja ütles : " Ei , ei ole kahju ! </s> <s> Ühegi lindi peal , isegi kõige parema foto peal ei saaks seda alles hoida . </s> <s> Mis hoida ! </s> <s> Seda ei saakski üles võtta ! </s> <s> See ei ole võimalik . </s> <s> Tunned ? </s> <s> Seda on praegugi veel õhus " Leena tundis . </s> <s> Õhk lõhnas isemoodi , värviliselt . </s> <s> Õhk liibus vastu nahka , ja seisis seal . </s> <s> Tuult ei olnud , mitte raasugi . </s> <s> Õhk oli soe , paks , embas ühtviisi kõiki ja kõike . </s> <s> Oli ühtviisi hea elusolendite ja eluta asjade vastu . </s> <s> Hõlmas maju ja puid , kive ja inimesi . </s> <s> Ümbritses lindu puuoksal ja lehetäid lehe peal . </s> <s> Tegi kõigest suure sooja terviku . </s> <s> Millesse kuulusid ka tema ja Olav . </s> <s> Üldse kõik inimesed - isegi need , kes olid majades , isegi need , kes juhtusid magama ; need , kes tegid praegu süüa ja need , kes olid toas lambi süüdanud , kardinad ette tõmmanud ning lugesid ajalehte . </s> <s> Jah , ka kõik need , kel polnud aimugi suurest kollasest maailmast akna taga . </s> <s> Pehme , paks õhk kallistas kõiki ja Leenale tundus , et praegu ei öelda küll kusagil , mitte kusagil ainsatki vaenusõna ega heideta ühtegi pilkavat pilku . </s> <s> Praegu lihtsalt ollakse - ollakse üks . </s> <s> Üks suur tervik . </s> <s> Maailm . </s> <s> Või kosmos ? </s> </p>
<p> <s> Olav puudutas Leenat õlast . </s> <s> Leena võpatas . </s> <s> Aegapidi , vastu tahtmist tuli ta tagasi . </s> <s> Võõrastemaja ette , tänavale . </s> <s> Seisma Olavi kõrvale . </s> <s> Pimenevasse augustiõhtusse . </s> <s> Kerge tuulehoog libises mööda . </s> <s> Õhk oli liikuma hakanud . </s> </p>
<p> <s> " Oled sa lõunat söönud ? </s> <s> Mina ei ole . </s> <s> Lähme kohvikusse , võibolla on seal veel mõni praad alles jäänud . </s> <s> Minul on kõht täitsa tühi ! " </s> <s> Nad hakkasid aeglaselt väljaku suunas minema . </s> <s> Ega Leenagi polnud täna peale saia ja ploomide midagi söönud . </s> <s> Kõht oli tühi küll . </s> <s> Aga ikkagi oli hirmus kahju , et kõik ilusad asjad otsa saavad . </s> <s> Leena ohkas endamisi . </s> <s> " Miks sa ohkad ? </s> <s> Kui sa ei taha , siis ärme lähme sinna " " Lähme , lähme ! </s> <s> Ega ma sellepärast . </s> <s> Nii ilus oli " " Pimedus on ka ilus . </s> <s> Ja põnev ! </s> <s> Mõtle , iga nurga taga võib mõni pisike kollike olla ! </s> <s> Aga meie lähme mööda ja ei märka midagi . " </s> <s> Samal hetkel kihutas kass maja nurga tagant nagu nool , otse nende jalge eest läbi . </s> <s> Mõlemad hakkasid naerma . </s> <s> " Näed nüüd , esimene tont on kohal ! </s> <s> Tule peitu ! " ütles Olav ja tõmbas Leena hellalt enda vastu . </s> <s> Siis proovisid nad naeruga pooleks , kas nad oskavad niiviisi käia , et algul mõlema sisemised jalad ja seejärel välimised . </s> <s> Tuli välja küll . </s> <s> Sisemiste jalgade sammu ajal oli Leenal naljakas tunda , kuidas Olavi ja tema puusad ühekorraga kerkisid ja vajusid . </s> <s> Aga et Olav tublisti pikem oli , siis jäi ta puusanukk parasjagu niipalju kõrgemale , et Leenale iga sammuga natukene kõdi teha . </s> <s> Imelik oli tunda luid-liikmeid nii lähestikku . </s> <s> Ühes rütmis liikudes tuli selline ühe-keha tunne . </s> <s> Ja Leenal oli tahtmine veel lähemale Olavi külje alla pugeda . </s> <s> Et teada saada , missuguseks see ühe-keha tunne siis veel läheb Aga miski hoidis teda tagasi . </s> <s> Mida lähemal nad teineteisele olid - nende hinged ja kehad - seda suurem hellus oli Olavi igas pilgus , igas sõrmepuudutuses . </s> <s> Leena sai sellest ju aru . </s> <s> Ja kuidas uudishimu teda ka tagant ei tõuganud , oli see piir , kust ta veel üle astuda ei tahtnud , juba siinsamas . </s> <s> Ta pidi endas selgusele jõudma . </s> <s> Olavi kindlusetunne aina kasvas . </s> <s> Nõrk , kõikuv lootus oli asendunud rõõmsa rahuga . </s> <s> Olav oli õnnelik . </s> <s> Ja kannatlik . </s> <s> Ta ootas Leenat järele . </s> <s> Ta nägi teda päev-päevalt lähenemas , ja see tegi ta meele helgeks ning rõõmsaks . </s> <s> Ikka vähem mõtles Leena nende koos olles tuleviku peale , ikka rohkem nautis temagi praegust , kestvat hetke . </s> <s> Ta ei mõelnud enam kogu aeg sellest , et ta peab oma tunnete eest vastutama . </s> <s> Siiski oli hetki , mil teda halvas hirm . </s> <s> Mis siis , kui kõik millegipärast muutub ? </s> <s> Ei , mitte Olavi poolt . </s> <s> Veider küll , aga niisugust mõtet ei tulnud Leenal kunagi pähe . </s> <s> Ta ei kartnud kunagi , et Olav võiks tema kõrvalt kuhugi kaduda . </s> <s> Nii kindel oli ta Olavis . </s> <s> Ja see kindlus teda hirmutaski . </s> <s> Ta ei teadnud , kas ta suudab vastata niisama kindlate tunnetega . </s> <s> See , kelle eest Leena pead anda ei julgenud , oli , jah , tema ise . </s> <s> Ja seda , mis siis Olaviga juhtuks , Leena kartiski . </s> <s> Siin ta nüüd siis oli ! </s> <s> Olav oli talle nii kallis , et ta mingi hinna eest poleks tahtnud talle haiget teha ! </s> <s> Jah , nii kallis oli Olav kindlasti . </s> <s> Aga kas ka nii kallis , et kogu elu Seda ei teadnud Leena ikka veel . </s> <s> Veel vähem teadis ta aga seda , et kogu elu kohta vaevalt et keegi teab , isegi siis , kui arvatakse , et teatakse . </s> </p>
<p> <s> Kohvik oli suitsune ja sumises . </s> <s> Uksel oli küll silt " Vabu kohti ei ole " , aga uksehoidja laskis nad meeleldi sisse . </s> <s> Filmiinimesed olid suvega tuttavaks saanud . </s> <s> Leena oli siin õhtul ainult paaril korral käinud , aga vahel võttelt tulles meeldis talle koos Marge või Helgaga siit läbi käia ja hästi head kohupiimakooki süüa . </s> <s> Võttepäevadel tõi buss neile kusagilt sööklast platsile hiiglasuure potitäie suppi . </s> <s> Polnud küll kellaajalist lõunavahet , aga kui supp pärale jõudis , tegi see , kes parajasti vaba oli , otsa lahti . </s> <s> Ja enne , kui supp päris ära jahtuda oleks jõudnud , oli igaüks oma kausitäie kätte saanud . </s> <s> Mehed rohkemgi kui ühe . </s> <s> Ja siis läks töö juba edasi , kuni vahetuse lõpuni . </s> <s> Kui pärast linna jõuti , valis igaüks taskukohase õhtustamise viisi . </s> <s> Kes käis piimasaalist läbi , kes ostis poest midagi võõrastemajja kaasa ja kes käis hiljem all sööklas . </s> <s> Suure maja inimesed käisid vist sagedamini kui teised lausa restoranis õhtust söömas . </s> <s> Ja mõni käis kohvikus , mis õhtuti oli küll väga tihedas suitsupilves ja napsiklaasi taga istujate jõminat täis , aga restoranist siiski odavam , ja riietusele ei tehtud seal ka ettekirjutusi . </s> <s> Leena ja Olav ootasid veidi , kuni said ühe vabaneva laua ruumi vaiksemas sopis . </s> <s> Isegi praega vedas . </s> <s> Näljased , nagu nad olid , polnud neil tükk aega mahti midagi rääkida . </s> <s> Nad sõid . </s> <s> Viimaks taipas Leena küsida , kuidas materjal ka oli , kas kõik oli korras . </s> <s> Samal hetkel , kui ta seda küsis , tuli ta äkki mõttele , et materjali hulgas võis ju ka see Peetriga tehtud öine režiimvõte olla . </s> <s> Kohe kahetses ta oma küsimist . </s> <s> Imelik , et see talle kordagi pähe polnud tulnud ! </s> <s> Kogu pika päeva teadis ta , et vaadati linnast tulnud materjali , ja tal ei tulnud ettegi , et võtted , mis tema jaoks nii tähtsad olid olnud , võisid olla nende seas ! </s> <s> See oli hea märk . </s> <s> Märk sellest , et Leena hakkas omandama oskust asju küljest maha raputada ! </s> <s> Tema takerdumine ühe või teise asja taha , mõne mõtte lõputu tiirlemine peas , see , et sündmused unes kordusid , väsitas ja vaevas teda . </s> <s> Teinekord oli tal tahtmine , et keegi teda tugevasti raputaks ! </s> <s> Võimatu oli ise endaga hakkama saada . </s> <s> Ja nüüd , teinud avastuse , et ta polnud kordagi täna nii tähtsale asjale mõelnud , stseenile , mis oli teda painanud osa peale kinnitamisest saadik , ning võibolla täna vaatasid kõik just neid kaadreid , pealegi Olav koos teistega , tundis Leena äkki ootamatut vabanemise tunnet , suurt kergendust . </s> <s> Ja kui ta esimesel hetkel selle peale tulles oli kahetsenud , et ta läbivaatuse praegu jutuks võttis , siis nüüd küsis ta endalegi üllatusena Olavilt otse , ilma igasuguse kohmetuseta , kas see pikk öine stseen Laura ja Tomiga oli ka juba laborist tulnud ? </s> <s> " Ei , tänane oli kõik varasem materjal . </s> <s> Need võtted on alles ilmutamisel . </s> <s> Paha küll , et kõik see nii kaua aega võtab . </s> <s> Oleks , et meil Eestis tehtaks ! </s> <s> Aga Leningradis , seal on pikad järjekorrad ja ootajaid igavene hulk . </s> <s> Ja kui siis ilmutamise või filmi praak veel juhtub olema ! </s> <s> Ega ikka lumega suve uuesti ei võta ! </s> <s> Tead , praegu ongi ühe karbiga mingi jama , " jätkas ta murelikult . </s> <s> " Kas on kuhugi toppama jäänud või on praagi hulka sattunud , ei tea . </s> <s> Nagu tina tuhka kadunud ! </s> <s> Peab uuesti helistama ja küsima . </s> <s> Nad ei leia seal ise ka . </s> <s> Ütlevad , et kirjade järgi ei tohiks nagu praagi hulgas olla . </s> <s> Aga kus ta siis on , seda keegi ei tea . </s> <s> See on üks ammune materjal . </s> <s> Juuli keskel vist sai võetud . </s> <s> Seal on veel see sinu mäkkejooks , see , mida üksainukene duubel jäi Tead küll ! </s> <s> Mis päris filmi algusesse läheb - noh , ikka see valge pilv , mida me kuidagi kätte ei saanud ! </s> <s> Seda ei tee niisama lihtsalt uuesti ka . </s> <s> Muu on seal rohkem suurte plaanide värk , neid annab ehk ikka kuidagi kombineerida . </s> <s> Aga võta sa pikka liikumisega kaadrit ! </s> <s> Sügis sama hästi kui käes ! </s> <s> Ja filmis on ta veel nii pagana tähtsa koha peal ! </s> <s> Ikkagi vaataja jaoks esimene kaader Lauraga . </s> <s> Ja sul läks see duubel täitsa kümnesse ! </s> <s> Taevas ja pilv muidugi ka . </s> <s> Kõik oli tip-top ! " ütles Olav kahetsusega . </s> <s> Aga näinud Leenat mõttesse jäävat , lohutas ta ruttu : " Ega pole ju veel teada . </s> <s> Ehk tuleb veel välja ! </s> <s> Kuhu ta siis ikka kaduda sai - mingi arvepidamine peab neil seal ometi olema ! </s> <s> Ega me praegu ümber võtma ei hakka . </s> <s> Ootame veel . </s> <s> Hulk materjali on hoopis võtmata , ja kui nüüd vihmad ka kiusama peaksid hakkama , siis oleme puhta hädas . </s> <s> Praegu ei saa juba sellepärast niisama , igaks juhuks ümbervõtteid teha , et aega on napilt Eks näe . </s> <s> Loodame ikka , et see asi saab korda ! " </s> </p>
<p> <s> Leena oli nüüd tõesti mõttesse jäänud . </s> <s> Aga tema ei mõelnud sellest , kas leidub aega kordusvõteteks ja kas selliseid üksikuid kergeid valgeid pilvekesi suvelõpu taevas üldse kunagi on . </s> <s> Ei osanud ta praegu veel muretseda , et äkki on tema katkitorgitud tallaalustega valus mäkkejooks tõepoolest kaduma läinud . </s> <s> Leena mõtles ajale . </s> <s> Möödunud ajale . </s> <s> Mis siis kõik veel teisiti oli . </s> <s> Talle tuli äkki selgesti meelde , mida ta sel ajal Olavist ja valgusemõõtmisest mõtles Ja ta naeratas ning tõstis pilgu . </s> <s> Olav kohmetus Leena terase uuriva pilgu all , naeratas häbelikult - lohud põskedel kadusid kurrukeeristesse , nii nagu vette visatud kivigi enda ümber ringe tekitab - ja küsis siis : " Mida sa mõtled ? " </s> <s> " Ei midagi , " vastas Leena . </s> <s> " Tuli meelde , kuidas me sinuga jõeni ja tagasi jooksime Kas sinul on see meeles ? " </s> <s> Leenale paistis see tähtis olevat , mida Olav sellest mäletab . </s> <s> " Ega sina jooksnudki . </s> <s> Sina lendasid . </s> <s> Pidin sul kogu aeg kõvasti käest kinni hoidma , et sa päris õhku ei tõuseks ja ära ei lendaks ! </s> <s> Ausõna ! </s> <s> Mul oli tõesti hirm , et sa ära lähed . </s> <s> Selline kerge ja hõljuv . </s> <s> Nagu see pilv , see valge pilv . </s> <s> Hakka sind siis samamoodi ootama , nagu me seda pilve ootasime ! " proovis Olav lõõpida . </s> <s> Aga Leena oli tõsine . </s> <s> " Kas sa oleksid oodanud ? </s> <s> Kui kaua sa jaksaksid oodata ? " </s> <s> " Kaua , " oli Olav korraga täiesti tõsine . </s> <s> Ainsa hetkega oli Leena jälle tagasi puusanukkide juures . </s> <s> Mõtte juures , millelt ta tabas end teel siia Et kui veelgi lähemal teineteisele olla ? </s> <s> Mis tunne see siis veel on ! ? </s> <s> Nii oli ta tulles mõelnud . </s> <s> Nüüd mõtles ta , et kui veel rohkem küsida , millega see siis lõpeb ? </s> <s> Kiusatus oli küsida , rinnus kripeldas , ja iga Olavi vastusega käis magus jutt südame alt läbi Siin oli piir . </s> <s> Päris kindlasti oli piir nüüd jälle käes , kui ta ei tahtnud teist ilmaasjata õrritada . </s> <s> Kombekas tüdruk ja meelitusi ihkav naine seisid praegu ta sees vastamisi . </s> <s> Kumbki ei liigutanud . </s> <s> Kumbki ei andnud veel alla . </s> <s> Leena oli nõutu . </s> <s> Tema , tema ise pidi otsustama , kummal ta käsib taanduda ! </s> <s> Kummal ta käsib ootele jääda ? </s> <s> Uinuda Kui kauaks ? </s> <s> Seegi olenes sellest , kumb neist ? </s> <s> Tüdruk peaks uinuma saja aastasesse unne . </s> <s> Nagu muinasjutu Okasroosike Ei , tüdruk peaks uinuma igavesse unne ! </s> <s> Kui ta nüüd tema koha loovutab , siis on ta sellest hetkest peale teine . </s> <s> On täiskasvanu . </s> <s> On naine . </s> </p>
<p> <s> " Lähme ! " ütles Leena püsti tõustes asjalikult . </s> <s> " Meil on makstud , eks ? " </s> <s> Ja ta hakkas vastust ootamata laudade vahel laveerides väljapääsu poole minema . </s> <s> Ta oli andnud naisele endas käsu taanduda , ootama jääda . </s> <s> See aeg ei saanud kaugel olla . </s> <s> Igatahes mitte saja aasta , ja ammugi siis mitte igaviku kaugusel </s> </p>
<p> <s> VIII peatüki lõpp . </s> </p></div2><div2 type="alaosa"><head> IX peatükk </head>
<p> <s> Leena pani raamatu otsustavalt kinni , ohkas raskelt , lükkas siis teki pealt ja astus paljajalu põrandale . </s> <s> Tallad jahtusid , kuni ta seal sedasi imelikult tardununa seisis , üksisilmi toanurka vaadates . </s> <s> Vaikus . </s> <s> Isegi mitte hiire krõbistamist polnud kuulda . </s> <s> Ega Leena ei kuulatanudki . </s> <s> Ka ei vaadanud ta kuhugi . </s> <s> Või kui , siis kuhugi hoopis kaugele . </s> <s> Läbi sise- ja välisseinte , läbi ruumi ja aja . </s> <s> Sinna , kuhu poleks tohtinud minna . </s> <s> Kuhu Leena ei oleks tahtnud minna . </s> <s> Väikese tüdrukuna oli ta arvanud , et maa sees on samamoodi toad nagu maa pealgi . </s> <s> Ainult sealsest toast ei lähe ühtegi ust . </s> <s> Ka pole sellel toal aknaid . </s> <s> Ja seinad on mullast , mustast mullast . </s> <s> Tingimata mustast ! </s> <s> Toad on kõrged , vähemalt niisama kõrged kui päris-toad . </s> <s> Ja sinna see inimene läheb , kui ta ära sureb ja mulla alla maetakse . </s> <s> Igas toas üksainus inimene , ihuüksi Kõnnib seal , liigub seal . </s> <s> Kaua . </s> <s> Niikaua , kuni lõppude lõpuks ära kõduneb . </s> <s> Mullaks saab . </s> <s> Toa põrandaga üheks . </s> <s> Või seintega . </s> <s> Või laega ? </s> <s> Ei , laega Leena ei arvanud , laega mitte ! </s> <s> Ikka seinte või põrandaga . </s> <s> Kõige rohkem kujutles ta seda mulda ikka põrandale lisaks tulevat . </s> <s> Ja siis pannakse sinna mustast mullast tuppa jälle uus surnud inimene , kes seal siis omakorda ihuüksi olema hakkab . </s> <s> See kujutlus oli teda hirmsasti kohutanud , nii et ta pimedas toas und ei saanud ja aina nuttis . </s> <s> Pidi ju kole olema sedasi üksi seal maa all olla ? ! </s> <s> Ja mida sa seal pimedas üksi teed või oled ? </s> <s> Ühtegi asja ei ole , kellegagi rääkida ei ole Ning küllap see võtab kaua aega , see kõdunemine - nii oli ta arvanud </s> </p>
<p> <s> Külmalõdin jooksis üle selja ja raputas Leena tardumusest lahti . </s> <s> Surm läks üle selja - niisugune ütlemine on Leenal oli kõhe . </s> <s> Nagu oleks tõepoolest surm siin Leenaga koos samas hotellitoas olnud . </s> <s> Mis oli surmal Leenaga asja ? </s> <s> Leena oli noor , tema elu oli alles ees ! </s> <s> Aga näe , surm tuleb ja jookseb üle selja just siis , kui tema , Leena , oma salajasi mõtteid mõtlema jääb . </s> <s> " Kui ma teaksin vaid , kuhu , kuhu / kõik me reisime ükskord siit ? " oli kirjas raamatus , Olavi kingitud raamatus , mida Leena parajasti käest ära panema oli läinud . </s> <s> Läinud , ning unustanud enda keset toapõrandat seisma ja mõtlema . </s> <s> Lapsepõlve hirmud tulid tuppa nagu omainimesed kunagi , ette teatamata ja märku andmata . </s> <s> Ometi oli Olav , kui nad kohvikust viimaks tagasi majja jõudsid ja Leena ukse taga hüvasti jätsid , üle Leena pikkade juuste sellise õrna ja kaitsva pai teinud , mis pidanuks kõik pahad mõtted hulgaks ajaks peletama . </s> <s> See vaevu-vaevu puudutus pani Leena punastama ja silmi maha lööma . </s> <s> Juuksed olid õuest niiske õhu käest tulles kahus ja krussis ja Olavi sõrmed polekski nagu tema pead puudutanud , vaid libisesid pigem mööda õhku . </s> <s> Oli , nagu oleks nõrk elektrivool olnud Olavi peo ja Leena sagris juuste vahel . </s> <s> Leenale tundus , et õhk särises tasakesi . </s> <s> Ja selle vaikse särina saatel hulkus mõnus kõditunne mööda Leena ihu . </s> <s> Koridor oli hämar , tühi ja vaikne . </s> <s> Leena tahtis korraga nii väga end vastu Olavit suruda , silmad kinni panna ja sedasi seisma jäädagi . </s> <s> Kuulata , kas Olavi süda lööb niisama kiiresti kui tema oma ? </s> <s> Tunda , kas Olavi süda ikka üldse lööb ! </s> <s> Tema enda oma oli vist küll lööke vahele jätnud ja alles seepeale hooga kihutama hakanud , otsekui peaks ta tagasi tegema peatutud hetki . </s> <s> Jah , Leena tahtis , aga ta ei julgenud . </s> <s> Mitte Olavit ei kartnud Leena , vaid iseennast . </s> <s> Iga liigutus tundus talle lubadusena , peaaegu tõotusena . </s> <s> Seda ta ei tohtinud , mitte mingil juhul ! </s> <s> Mitte veel Nii ei saanudki Olav teada , kui väga tahtnuks Leena praegu tema kaissu pugeda ! </s> <s> Kui tänulik oli ta Olavile selle õrna , säriseva puudutuse eest . </s> <s> Selle läheduse eest , mis andis Leenale aimu tema tulevikust , olgu see siis just nii kaugel või ligidal kui ta olema määratud on </s> </p>
<p> <s> Põrandalauad olid külmad ja selle aja peale olid Leena jaladki sama külmad või siis veelgi külmemad . </s> <s> Ruttu istus ta tagasi voodile ja tõmbas jalad enda alla sooja . </s> <s> Raamat , mida ta ära panema oli läinud , oli tal ikka veel käes . </s> <s> Leena tegi selle uuesti lahti ja hakkas , kulm kortsus , kiiruga lehti lappama . " </s> <s> vaid tohutusuur hotell / on mu õitsev skelett " , käisid silmad üle ridade . </s> <s> " Neid lifte ja treppe ja käike , / neid peegleid ja uksi ja tube ! / Olen eneses võõras ja väike , / ning mul on jube . " </s> <s> Jah see , just see oligi see luuletus , mis lõppes sõnadega , et " kui ma teaksin vaid , kuhu , kuhu / kõik me reisime ükskord siit " Leena tundis oma mõtte ära . </s> <s> Kui nad Olaviga kumbki midagi raamatu tiitellehele kirjutama peaks , kas ta kirjutaks siis sinna needsamad read ? </s> <s> Kõik mõtlevad surmast . </s> <s> Iga lapski mõtleb surmast . </s> <s> Isegi Aita oli täna - oli see tõesti täna ? - suremisest rääkinud . </s> <s> Oli küll kiindumist ja armastust mõelnud , selle kohta teada tahtnud saada , aga küsinud seda suremise kaudu . </s> <s> " Kas sa nutaksid , kui mina ära sureksin ? " oli Aita häälevärinal küsinud . </s> <s> Ja tema , rumal , polnud küsimisest aru saanud . </s> <s> Oli vastusega viivitanud . </s> <s> Polnud kohe taibanud , et just surm on see , mis armastuse lõplikult ja kindlamast kindlamini paika paneb . </s> <s> On see tõesti nii ? </s> <s> Surm on ju lahkumine ! </s> <s> Pidi siis lahkumine , alles lahkumine armastust tõestada suutma ? ! </s> <s> Ei , Leena ei tahtnud niiviisi ! </s> <s> Leena tahtis , et ta teaks armastusest kõike , nüüd kohe , praegu Aga ta ei teadnud . </s> <s> Ja tahtmatult mängis ta korraga mõttega , mis oleks , kui Leena nägi Olavit teadvusetult maanteel kägaras , jalgrattast mitu meetrit eemal . </s> <s> Künkast alla kihutasid autod . </s> <s> Mootorimürin lähenes , lähenes , oli kõrvulukustavalt vali Leena surus pea vastu põlvi . </s> <s> Silme ees tantsisid rohelised ja kollased rõngad , kõrvades oli läbilõikav valu . </s> <s> Hetk hiljem kohises kõrvus ainult suur vaikus Leenal oli õudne . </s> <s> Ei , niiviisi ei pidanud küll keegi , mitte keegi oma armastusest teadlikuks saama ! </s> <s> Leena raputas ägedalt pead , otsekui vaielnuks ta toatäie rahvaga . </s> <s> Raamatu oli ta kõvasti vastu rinda surunud ja püüdis nüüd rahuneda . </s> <s> Raamat oli Olavi kingitud , oli Leena jaoks praegu nagu Olav ise . </s> <s> Suured pisarad kukkusid raamatu kollastele kaantele , aga Leena ei raatsinud raamatut käest panna , ka mitte oma käsi raamatu küljest vabastada , et pisaraid pühkida . </s> <s> Leena ei tahtnud oma rumalatest mõtetest enam midagi teada . </s> <s> Ta ei tahtnud üleüldse mitte midagi teada , mitte kui midagi mõelda , tahtis lihtsalt olla . </s> <s> Tahtis , et kõik , kõik lihtsalt oleks ! </s> <s> Oleks niiviisi , nagu kogu aeg . </s> <s> Igatahes ei tahtnud ta midagi muuta . </s> <s> Ühegi teadmise eest pole ilmas vaja niisugust kohutavat hinda maksta ! </s> <s> Kuidas ta sai , kuidas ta küll sai midagi nii koledat kujutleda ? ! </s> </p>
<p> <s> Tuba oli hämar . </s> <s> Laelambi abitu valgus jäi kärbestest mustatud klaaskuplisse otsekui pidama , ilma et oleks sealt kaugemale jõudnudki . </s> <s> Lamp öökapil heitis hädise valgussõõri lohkuvajunud padjale . </s> <s> Padjapüür polnud selles valguses mitte valge , vaid hall . </s> <s> Kare roheline tekk hammustas paljaid sääri . </s> <s> Leena oli jalad uuesti üle voodi serva rippu lasknud ja vaatas nüüd nõutult toas ringi nagu oleks ta siin ruumis esimest korda . </s> <s> Mitte ühtegi õdusat nurka , ainsatki rõõmsat värvi ! </s> <s> Tontlikul mustal aknaklaasil ei õitsenud pitsist lilli , aknal polnudki õhukesi kardinaid , olid ainult kitsad pruunid külgkardinad . </s> <s> Suviste vaevalt hämarduvate ööde ajal ei tulnud Leenal pähegi neid ette tõmmata . </s> <s> Nüüd ta tõusis ja tegi paar sammu akna suunas . </s> <s> Mustendavast aknaaugust sammus talle vastu tema enda peegelpilt , niisama ebakindel kui ta isegi . </s> <s> Kardinad olid liiga kitsad , nad ei ulatunud päris kokku . </s> <s> Kui ta käed oli jõuetult rippu lasknud , jäi ta kahe kardina vahelt ikkagi iseendale otsa vaatama . </s> <s> Kodu Leenale tuli meelde kodu . </s> <s> Just meelde . </s> <s> Veel õigem oleks öelda , et meeltesse . </s> <s> Sest enne , kui Leena kodu peale mõtlema hakkas , tundis ta talla all villavaiba pehmust ja soojust . </s> <s> Köögiuks oli pärani ja küdeva pliidi hõng täitis mõlemad toad . </s> <s> Ainult esiku vahelt oli uks kinni , sealt tuli ootamatult jahe õhk , kui isa ukse avas . </s> <s> Tuppa oli kuulda , kuidas pliidi peal vesi kannus keema hakkas . </s> <s> Ema tõstis kannu pliidilt , heli katkes . </s> <s> Hetke pärast levis tuppa piparmündi lõhna . </s> <s> Juba tundis Leena , kuidas lusikas meepurgis , mis liiga sügavale oli vajunud , ta sõrmed kleepuma pani . </s> <s> Kiiresti tõmbas ta keelega üle näppude - suhu jäi magus maitse . </s> <s> Leena neelatas . </s> <s> Nüüd oleks ta võtnud oma teetassi , suure mõnusa kruusi , istunud toas oma voodiservale , tõmmanud ripplülitist piimvalge voodilambi põlema ja laotanud ajakirja värske numbri voodile . </s> <s> Lapanud läbi mõned esimesed leheküljed , oleks ta tingimata tagakaane enda poole pööranud ning siis aeglaselt ja mõnuga ajakirja tagant ettepoole lehitsema hakanud . </s> <s> Teed rüübanud ja lasknud silmadel siin-seal üle ridade käia . </s> <s> Imelik küll , et ikka tagant ettepoole , mõtles Leena nüüd juba täiesti rahunenuna . </s> <s> Kodu oli praegu kõigi meelte kaudu temani jõudnud , tuues kaasa rahu ja kindlustunde . </s> <s> Oli see koduigatsus ? </s> <s> Küllap vist . </s> <s> Aga rohkem kui kodust puudust , tundis ta praegu lausa vastupidist tunnet - kodu oli olemas , oli igal hetkel olemas ! </s> <s> Tänusegune rõõm täitis ruumi võõrastemaja numbritoa nelja ilmetu seina vahel . </s> <s> Ja seda oli Leena jaoks uskumatult palju . </s> </p>
<p> <s> Veel natuke aega tagasi ei teadnud ta , kuhu oma kurvastuses pageda , kust leida varju ja lohutust . </s> <s> Heameelega oleks ta Olavit tema tuppa otsima läinud . </s> <s> Aga Olav polnud ju oma toas üksi ! </s> <s> Samas toas elas veel helioperaator , Rene . </s> <s> Muidugi võis ta veel mitte kodus olla . </s> <s> Rene oli härrasmees , alati ülikonnas ja puha ! </s> <s> Leena tundis end tema juuresolekul üsna ebamugavalt . </s> <s> Rene ei öelnud küll kunagi ühtegi halba sõna , ta oli džentelmen , viisakas ja korrektne . </s> <s> See , mida Leena võõristas , oli Rene hindav pilk . </s> <s> See polnud ei üleolev ega pealetükkiv vaade , vastupidi , võis koguni heakskiitev olla , aga Leena kohmetus selle hindava pilgu all ikkagi . </s> <s> Ta polnud harjunud , et mehed teda niiviisi vaatavad ! </s> <s> Õieti oleks Rene pidanud suures hotellis elama , sinna sobinuks ta hoopis paremini , arvas Leena . </s> <s> Sageli tuli ta oma käikudelt alles kahe-kolme ajal öösel . </s> <s> Leena polnud kunagi näinud , et ta juua täis oleks olnud . </s> <s> Aga võtnud oli ta vahel õhtuti küll , seda oli lõhnast tunda , kui nad kitsas koridoris vastamisi juhtusid . </s> <s> Või kui Leena Olavi haiguse ajal nende toas õhtuti Olavile seltsiks oli ja Rene sel ajal koju tulema juhtus . </s> <s> Kui Rene päris hilja tuli , ei püüdnud ta kunagi tasemini astuda - tema samm oli ühtviisi mõõdetult kiire ja sihikindel päevavalges ning ööpimedas . </s> <s> Tantsukingade nahktallad klõpsusid vastu puupõrandat ja öine tühi ning vaikne koridor ainult võimendas seda heli . </s> <s> Leena ei teadnud Rene käikudest õieti midagi . </s> <s> Imestas ainult , et kus küll nii väikeses linnas ka käia on , pealegi veel niiviisi , et kunagi omadega vastamisi ei satu . </s> <s> Sellepeale Olav muigas ja ütles , et küllap siis polegi samas linnas Ja sinna see jutt jäigi . </s> <s> Alles tükk aega hiljem oli ta kuulnud kord Marget küsimas , kas keegi Rene naise aadressi teab , väljasõidu aega olla tunni võrra varasemaks muudetud , viimati tuleb alles hommikuks kohale , siis kui nemad juba ära sõitnud on . </s> <s> Ehk peaks keegi takso võtma ja ära käima , mis see kolmkümmend-nelikümmend kilomeetrit siis ära ei ole ! </s> <s> Ei , tuleb öösel nagu alati , oli Olav Margele öelnud . </s> <s> Jätku aga öökapile teade ja ärgu muretsegu , Rene juba alt ei vea . </s> <s> Imelikud inimesed on mehed , mõtles siis Leena . </s> <s> Olav pidi siis ju Rene käikudest teadma , aga ta ei rääkinud midagi , kui Leena sellest juttu tegi ! </s> <s> Tema oleks Olavile küll rääkinud , kui Olav oleks küsinud ja tema oleks teadnud ! </s> <s> Jah , aga kas Olav olekski küsinud ? </s> <s> Ega vist . </s> </p>
<p> <s> Kui nad koju tulid , polnud Leenal aega olnud märgata , kas Olavi ukse alt paistis valgusriba või mitte . </s> <s> Ta ei olnud seda isegi siis mitte tähele pannud , kui ta punastamise pärast tükk aega põrandale vaatas . </s> <s> Nii ei osanud ta nüüd arvata , kas Rene oli siis kodus , kui nemad tagasi jõudsaid . </s> <s> Tuppa astunud , tundis ta , kuidas põsed kuumasid ning kõrvalestad õhetasid . </s> <s> Ja Leenal oli häbi . </s> <s> Mitte Olavi pärast , iseenda pärast oli tal häbi . </s> <s> Et ta selline tita on ! </s> <s> Oleks siis , et Olav teda suudelnud oleks ! </s> <s> Siis , jah , siis oleks Leena aru saanud , miks süda taguma hakkab ja põlved nõrgaks lähevad Aga tema häbeneb paid , tühipaljast paid ! </s> <s> Mõtetega sinnamaani jõudnud , sattus Leena veel suuremasse segadusse . </s> <s> Ei tohi mõelda , et tühipaljast , tundis ta . </s> <s> See ei olnud tühine , see ei olnud väike asi ! </s> <s> See oli tähtis , see tähendas midagi . </s> <s> Mitte ainult temale , see tähendas Olavile ka ! </s> <s> Ah , ja üldse ei ole ju asi selles , mida tehakse ! </s> <s> Tähtis on , mida tuntakse . </s> <s> Mispärast midagi tehakse . </s> <s> Ja siis ei ole vahet , kas suudeldakse või kallistatakse või võetakse ainult käest kinni . </s> <s> Ühestainsast sõrmestki kinni ! </s> <s> Nüüd jõudis Leena oma mõtetega sinnamaani , kust ta enam edasi minna ei osanud . </s> <s> Ei julgenud . </s> <s> Kui nii erinevaid asju tehakse ühe ja sellesama tunde ajel , kui see kõik on ühtviisi armastuse väljendus , mis tuleb kogu hingest ja mida häbenema nagu ei peakski , kas siis see , kui poisiga ühes voodis magatakse Leena põsed lõid uuesti lõkendama . </s> <s> Ta ei tahtnud niiviisi mõelda . </s> <s> Nüüd oli tal oma mõtete pärast häbi . </s> <s> Kiiresti läks ta üle toa , tõmbas voodi alt välja kohvri , avas selle ja hakkas seal sihitult sobrama . </s> <s> Pluusid Kaks pluusi - valge ja punane . </s> <s> Mõlemad ta oma tehtud . </s> <s> Valge täitsa lihtne , lühikeste kimonokäistega . </s> <s> Punane hoopis ilma varrukateta , pisikeste valgete nööpidega ja kitsa valge kandiga ümber avara kaeluse . </s> <s> Puhas öösärk , sitsist , väikeste lilledega . </s> <s> Paar paari pesu , valget , mustrita . </s> <s> Kärmesti lükkas Leena need kohvri kaugemasse nurka , otsekui ei tohiks ei öösärk ega aluspesu ta pilgu alla sattuda Jooneline kaustik , mõned ümbrikud . </s> <s> Väike märkmik . </s> <s> Leena võttis märkmiku ja laskis lehtedel sirinal pöidla alt läbi joosta . </s> <s> Pani selle siis sisse vaatamata kohvrisse tagasi . </s> <s> Märkmik oli tühi , ta teadis seda niigi . </s> <s> Sinna oli ta mõelnud kirjutada üles selle suve kõige tähtsamad mõtted , kõige olulisemad sündmused . </s> <s> Oli paaril korral pliiatsigi kätte võtnud ja tükk aega märkmiku väikest ruudulist lehte põrnitsenud . </s> <s> Leena ei olnud kunagi päevikut pidanud , talle oli ikka imelik tundunud sedasi iseenda jaoks kirjutada . </s> <s> Nagu poleks kohe kedagi , mitte kedagi , kellega rääkida saab ! </s> <s> Leenal oli olnud . </s> <s> Vähemalt nende mõtete jaoks , millest ta rääkida tahtis . </s> <s> Sõbratarid , kodused Ja nüüd Olav . </s> <s> Rääkida sai teistegagi , olenes muidugi jutust Aga kõigest ju ei tahagi rääkida . </s> <s> On mõtteid , mis peavadki ainult mõteteks jääma . </s> <s> Mis liiguvad nagu klaasikillud kaleidoskoobis , igal hetkel isemoodi kombinatsioonis , uues mustris , üks ilusam kui teine , põnevam kui teine . </s> <s> Leena oli väiksena nii väga armastanud seda papist võlutoru sõrmede vahel keerutada . </s> <s> Ja üle kõige oli tal siis kahju olnud , et tal kuidagi ei õnnestunud mõnd eriti ilusat mustrit kellelegi teisele ka näidata . </s> <s> Ta oli proovinud , palju kordi proovinud ! </s> <s> Aga iga kord , kui tal oma teada õnnestus kaleidoskoop liikumatult kellegi teise silmadeni viia , ja kui ta siis ise kõrvalt sellesse piiluda püüdis - et kas on ikka seesama pilt , mis temal oli ? - pidi ta pettuma , sest kõik oli muutunud , oli juba teine . </s> <s> Võibolla ilusamgi , aga teine ! </s> <s> Nii väga tahtis ta teistega jagada just seda , mida tema nägi ! </s> <s> Nüüd oli teisiti . </s> <s> Nende muutuvate mõtetega . </s> <s> Nüüd Leenale meeldis , et kõik oli aina liikumises , teisenemises . </s> <s> Et mõtetes oli midagi tabamatut . </s> <s> Et mitte kõiki mõtteid ei saanud ära rääkida . </s> <s> Veel vähem aga sai neid kirja panna ! </s> <s> Milleks ? </s> <s> Milleks kirjutada üles midagi , mis hetke pärast on juba hoopis midagi muud . </s> <s> See polnud heitlikus . </s> <s> See oli omamoodi mäng mõtetega , nauding mõtlemisest . </s> <s> Selles oli oma võlu . </s> <s> Aga ainult seni , kuni see kõik jäi sinu sisse , ainult sinu enda mängumaale . </s> <s> Kõik , mis sinust väljapoole pääses , omandas lõpliku kuju . </s> <s> Polnud oluline , kas see kehtis minuti , tunni , päeva või kuu Tõepoolest , hetke pärast võis ju oma mõtte ümber sõnastada , võis koguni hoopis ümber mõelda , teisiti otsustada , aga välja öelduna oli su mõte siiski korraks fikseerunud - kellegi teadvuses , võibolla isegi mälus , kes teab Selline mõte oli valmis mõte , vähemalt korraks valmis . </s> <s> Sellega ei saanud enam mängida , see oli midagi muud . </s> <s> See ei olnud enam palja lõbu asi . </s> <s> Nüüd , kus ta sinust välja oli läinud , pidid sa olema valmis kõigeks . </s> <s> Valmis selleks , et su mõte vastu võetakse ja niiviisi saab ta veel kellegi teise omaks ka . </s> <s> Või et teda vastu ei võeta , vaieldakse vastu , ja siis on jälle sinu kord oma mõttega midagi ette võtta - võid teda kaitsta või alla anda , võid temast loobuda kildhaaval või ühekorraga . </s> <s> Oh , palju on igasuguseid võimalusi ! </s> <s> See see rääkimine ongi ! </s> <s> Jah , kui on tegemist nende asjadega , millest rääkida tahad . </s> <s> Või pead . </s> <s> Aga oma mõte kirja panna ? </s> <s> Iseenda jaoks ? </s> <s> See oleks siis nagu iseendale teada andmine , et kuule , sa minu mina , ma arvan , et see asi on nüüd nii ! </s> <s> Ei , see oleks lihtsalt naljakas . </s> <s> Või kui seda naljana ei saa võtta , siis oleks asi ju hoopis hull - siis tuleks iga enda poolt kirja pandud sõna tõsiselt võtta . </s> <s> Ja mitte ainult täna , vaid ka homme ja kes teab , kui pika aja pärast veel ! </s> <s> Leena tundis , et ükski tema mõte polnud nii kindlalt valmis , nii palju väärt , et seda sellisel jäigal moel iseendale kuulutama hakata . </s> <s> Ja sellepärast oli ta väikese märkmiku ikka uuesti kohvrisse pistnud , sinna ridagi kirja panemata . </s> <s> Nagu tänagi . </s> </p>
<p> <s> Ega seal kohvris suurt rohkem sobrada polnudki . </s> <s> Siiski . </s> <s> Leena ei tahtnud alla anda ja endale tunnistada , et tal kohvrist õieti midagi vaja ei olnud , et ta oli kohvri ainult sellepärast voodi alt välja tõmmanud , et teha midagi , mis mõtted mujale viiks . </s> <s> Nii võttis ta kohvrist ainukese seal olnud seeliku , raputas seda , ning leidis , et polegi eriti kortsus . </s> <s> Tegelikult oli see Leena kõige parem seelik , suurte tumesiniste õitega hõbedasel pinnal . </s> <s> Ilus kahar klošš-seelik õhukesest väljamaa sünteetilisest kangast . </s> <s> Ema töökaaslasele oli see riie pakiga saadetud ja ta oli tahtnud seda ära müüa , et raha saada . </s> <s> Ema ja isa olid omavahel aru pidanud ning kinkinud riide Leenale sünnipäevaks . </s> <s> Leenal oli kingi üle hea meel , ta õmbles sellest seeliku ja tegi seeliku juurde lihtsa valge pluusi , sellesama , mis nüüd punase pluusiga kõrvuti kohvris oli . </s> <s> Leena mõtles natuke ja võttis siis selle pluusi ka kohvrist välja . </s> <s> Kuigi ta võtteplatsil kohe Laura riided selga pidi panema , meeldis talle mõte , et ta läheb hommikul oma tavalise kirjust hiina sitsist kleidi asemel valge pluusi ja hõbedase läikega seelikuga . </s> <s> Ukse kõrval nagis oli tühi riidepuu , ta riputas sellele pluusi , valas siis karahvinist klaasi natukene vett , võttis selle suhu ja puristas osavalt pluusile . </s> <s> Imepeened piisad ei jätnud ühtegi märjemat laiku , pluus oli nüüd kergelt niiske ja Leena rapsis kärmesti käega sellest kortsusid välja . </s> <s> Siis jättis ta pluusi nagisse rippuma ja laotas seeliku üle toolikorju . </s> <s> Sellega valmis saanud , pani ta kohvri hoolikalt kinni ja lükkas voodi alla . </s> <s> Istus siis voodiservale , võttis öökapilt Olavi kingitud raamatu luuletustega , vaatas veelkord mõtlikult võõrast sissekirjutust esilehel , ja hakkas lugema </s> </p>
<p> <s> Raamatuga poole peale jõudnud , tuli talle meelde , et enne homset võtet peaks stsenaariumi lugema ja Laura laused üle vaatama . </s> <s> Nii ta siis oligi kahjutundega raamatu kinni pannud ja voodist tõusnud , et seda käest ära panna ja stsenaarium välja otsida . </s> <s> Oli aga takerdunud oma mõtetesse . </s> <s> " Kui ma teaksin vaid , kuhu , kuhu / kõik me reisime ükskord siit ? " oli teda kummitama jäänud . </s> <s> Oli , nagu oleks surm Leenaga ühes toas olnud , ja tal oli hirm . </s> <s> Ta ei teadnud , kuhu hirmu eest pageda . </s> <s> Ta ei teadnud , kas Olav oli üksi või oli Renegi kodus ? </s> <s> Lugemisse süvenenuna ei olnud ta liikumisi koridoris üldse tähele pannud . </s> <s> Pealegi pidi ta endale tunnistama , et vist ei oleks ta ka siis Olavi juurde põgenenud , kui oleks kindel olnud , et tema toas kedagi teist ei ole . </s> <s> Leena tahtis endaga ise toime tulla . </s> <s> Oma hirmudega . </s> <s> Oma mõtetega , mis tuli lõpuni mõelda </s> </p>
<p> <s> Ümberringi tundus ikka veel piparmündi lõhna hõljuvat . </s> <s> Reaalsus tuli küll tagasi , Leena oli jälle üksinda oma kõledavõitu numbritoas , kus kahe kitsa pruuni kardina vahele jäänud öömustal aknaklaasil peegeldus ta oma nägu , aga nüüd ei tundunud see Leenale enam tontlik . </s> <s> Talle vaatas vastu tavaline tüdruk , päevast parasjagu väsinud , kellel aga siiski lõppeva päeva ees veel kohustusi on . </s> <s> Nii läks ta laua juurde , tõmbas sahtli lahti ja pani sinna ootele Betti Alveri " Tolmu ja tule " . </s> <s> Sealtsamast võttis ta välja stsenaariumi ja süvenes lugemisse . </s> <s> Kell lähenes südaööle . </s> <s> Tumedas augustitaevas särasid tähed , andes lootust ilusaks päikseliseks võttepäevaks . </s> </p>
<p> <s> IX peatüki lõpp . </s> </p></div2><div2 type="alaosa"><head> X peatükk </head>
<p> <s> " Kurat võtaks ! " sülitas režissöör lirtsti läbi hammaste ja vuhises näitlejate nina alt läbi . </s> <s> " Mis kuradi käkk see siis nüüd on ! </s> <s> Saad just tööhoo sisse Raisk küll ! " </s> <s> Käed rusikasse surutud , möödus ta uuesti näitlejatest . </s> <s> Et ei olnud kedagi , kelle peale konkreetselt oleks põhjust olnud karjuda , tormas ta mööda võtteplatsi siia-sinna , maha vahtides , sülitades ja tulist kurja vandudes . </s> <s> Nagu puuri pandud ja raevunud loom , näitas ta hambaid ühtviisi kõigile , lähenejate suunas ähvardavalt urahtades . </s> <s> Ega keegi talle nina alla tükkinudki . </s> <s> Kuigi kellelgi otsest süüd ei olnud , võis praegu igaüks hammustada saada . </s> <s> Eile oli vihm nöökinud ja täna , erksinise augustitaeva all , oli ootamatult kaamera üles öelnud . </s> <s> Nad olid juba kolm-neli tundi tööd teinud , siis oli supipada kohale jõudnud , ja et järgmise võtte jaoks tuli kaamera ning valgus tükk maad eemal põlluveerel üles seada , tehti üleüldine pooletunnine lõunavahe . </s> <s> Operaatorid ja valgustajad said supikausid esimestena kätte , et siis teistest varem platsile jõuda ja uut kaadrit seadma hakata . </s> <s> Hommikupoolikused võtted olid korda läinud , oli jõutud rohkemgi teha kui loodeti . </s> <s> Boss oli rahul ja hõõrus käsi . </s> <s> Kõik teadsid , et see on märk sellest , et ülemusel on hea tuju . </s> <s> See nakatas teisigi . </s> <s> Visati nalja , lõõbiti , naerdi . </s> <s> Ehk oli asi ka selles , et eilne vihmane päev , vaba küll , ei pakkunud ometi teab mis võimalusi meeldivaks puhkuseks . </s> <s> Ei olnud võõrastemajas midagi teha , õieti polnud aga ka kogu linnas ootamatu vaba ajaga , liiati veel vihmasega , midagi peale hakata . </s> <s> Üks päev oli üsna parasjagu , et välja magada , end kohustustest vabana tunda , kaarte taguda ja niisama logeleda . </s> <s> Teine taoline päev oleks juba kurjast olnud . </s> <s> Siis oleks tüdinenud nägudega mööda koridori longitud , rohkem kui tavaliselt suitsu kistud ja poleks õieti vaevutud üksteist aasimagi . </s> <s> Kibekiirel võtteperioodil ei oldud enam harjutud logelema , teine tempo oli sees . </s> <s> Ettevalmistuse ajal , isegi siis veel , kui osatäitjaid juba otsiti , võis ühte ja teist näha end vaevaga diivanilt üles vinnamas ja aeglaselt jalgu järgi vedamas , nagu polekski tegemist tööga , vaid millegagi , mida oma suva järgi võis teha , aga võis ka tegemata jätta . </s> <s> Kombiti maad , seda just abitööliste hulgas , mida hädapärast tõepoolest ise peab tegema ning mida annab kellegi teise kaela veeretada . </s> <s> Nüüdseks olid igaühel ta ülesanded ammu teada ja looderdamisest polnud siin juttugi . </s> <s> Sõltuvus aastaajast kihutas tagant , pealegi oli režissööri karm pilk ja grupi enamuse tööhimu kõige laisemadki hulk aega tagasi paika pannud . </s> <s> Nii sõideti pärast vihmapüha võtteplatsile kõrgendatud meeleolus , päikselist hommikut nautides ja algavast tööpäevast rõõmu tundes . </s> <s> Kõik laabus kuidagi eriliselt hästi . </s> <s> Oli üks neist ilusatest soojadest augustipäevadest , mil iga ihukarvaga tunned , et suvi alles kestab ja palju head on veel ees ... </s> </p>
<p> <s> Leenal vedas täna eriti - neil Peetriga oli just täna episood , milles Tom teeb Laurale sünnipäevakingi , hilinenult küll , aga ikkagi ! </s> <s> Tom on Laura sünnipäeva ajal ära võistlustel olnud , ja nüüd , tagasi tulles , on tal Laurale koguni kaks sünnipäevakingitust - esimene koht võistlustelt ja väikene , imearmas lennukimudel , samasugune kui Tomi päris-lennuk ! </s> <s> Laura , kes sünnipäeval oli arvanud , et Tom seda päeva kindlasti ei mäleta , on nüüd ülirõõmus ja liigutatud . </s> <s> Lapse kombel mängib ta väikese lennukiga , mööda aasa ringi joostes , käsi kõrgele ette sirutatud ja käes pisike valge lennuk . </s> <s> Mitmesse liblikavõrku oli liblikaid püütud , et neid siis koos Lauraga kaadrisse lendama lasta . </s> <s> Kõik läks täkkesse , liblikad lendlesid Laura pea kohal , tuul oskas parajal hetkel üle aasa käia , pikki kõrsi looka painutades ja Leena juukseid sasides . </s> <s> Seda aasa oli just nende võtete tarvis niitmata hoitud , rohi oli kõrge , kuigi nüüd juba omajagu puitunud . </s> <s> Aga veel oli õitsvaid karikakraid ja kellukesigi , rääkimata siis äiataridest , raudrohust ja naistepunast . </s> <s> See stseen pidi olema filmi üks helgemaid ja andma vaatajale lootust , et kõik läheb hästi . </s> <s> Nii nagu õnnestus Tomi seekordne võidulend , niisamuti pidi nüüd oma kauni lennu tegema Laura Kõik võimalused on veel õhus , kellelgi ei pea viltu vedama ! </s> <s> See oli üks filmi võtmestseene . </s> <s> " Ärge unustage filmi pealkirja ! </s> <s> See on " Lend " ! </s> <s> Pidage meeles - lend ! </s> <s> Saate aru , mida ma tahan näha ? </s> <s> Leena ? </s> <s> Peeter ? " rääkis režissöör enne võtte algust . </s> </p>
<p> <s> Leena , kes küll ausalt öelda poleks osanud vastata , mida boss näha tahab , tundis kergendust , et ta midagi seletama ei pidanud , vaid võis Tomi selja taha peidetud kingitust siiralt imetleda , kui Peeter selle oma peo peal nähtavale tõi . </s> <s> See oli tõesti nii imeilus ja nii päris , et Leena vaimustus , vähemalt esimeses duublis , oli tõesti ehtne . </s> <s> Ta teadis ju stsenaariumi järgi küll , mis Tomil selja taga peidus on , aga ei rekvisiitor ega ka mitte Peeter polnud nõus seda talle enne võtet näitama . </s> <s> Küllap see oli režissööri järjekordne nii öelda salajane ettekirjutus . </s> <s> Oli ta ju varemgi selliseid nippe välja mõelnud . </s> <s> " Värskust kaadrisse ! " armastas ta ise tähtsalt kuulutada . </s> <s> Sellegipoolest valiti enamasti ka siis duublitest teine või kolmas , harva , kui jäi esimene . </s> <s> Jah , Leena koha pealt oleks ehk tõesti esimene duubel sageli kõige paremini klappinud . </s> <s> Leena , kes polnud ju õppinud näitleja , oli kordustes tihti tuimem , eriti siis , kui esimene kord hästi õnnestunud oli . </s> <s> Leena tundis isegi , et just siis oli tal raske juba olnut korrata , kui ta kohe alguses kogu hingest asjaga kaasa läinud oli . </s> <s> Kogenud näitlejatega kippus vastupidi olema - nemad tahtsid esimese duubli järel tingimata midagi parandada , ootasid märkusi ja näpunäiteid ja , ime küll , suutsid selle kõik kordustes ka teoks teha . </s> <s> Nii oli režissöör tihti raske valiku ees , milline duubel jätta . </s> <s> Tuli otsustada küll selle järgi , kelle möödalaskmised väiksemad olid , küll selle , kes antud episoodis filmi kui terviku seisukohalt olulisem oli . </s> <s> Aga ikkagi ei saanud ta hoiduda kiusatusest Leenalt veelgi ehedamat esimest reaktsiooni välja võluda . </s> <s> Selle nimel siis ka need salatsemised ja võtte ajaks varutud üllatused , nagu täna selle Tomi kingitusega . </s> <s> Peeter ainult naeris südamest , kui Leena ringiratast ümber tema tiirutas ja haledalt lunis , et Peeter ainult korraks , üheks ainsaks hetkeks näitaks , missugune see lennuk on . </s> <s> Peeter põikas Leena eest osavalt kõrvale ja lärm läks vahepeal nii suureks , et režissöör pidi neid üleoleva , ent nende õnneks siiski heatahtliku muigega keelama . </s> <s> " Rahu , rahu lapsed ! </s> <s> Lõhute selle mänguasja veel enne võtet ära ! </s> <s> Marge , kas kõik on valmis ? </s> <s> Liblikad ? " </s> <s> Rekvisiitor seisis liblikavõrguga otse kaamera kõrvale . </s> <s> Teises käes hoidis ta vineeritükki , millega võrgu ava praegu kaetud oli . </s> <s> Pärast Marge hõiget " Duubel üks ! " ja klapilööki pidi ta oma saagi vabadusse päästma . </s> <s> " Astu sammuke tagasi ! " juhendas teda režissöör . </s> <s> " Ja jälgi hoolega , et võrk kaadrisse ei satu , kui sa sellega vehkima hakkad . </s> <s> Selge ? </s> <s> Kas alustame ? " </s> <s> Leena oli juba enne neid vangistuses olevaid liblikaid imetlemas käinud . </s> <s> Nelja võrgu sisse oli neid varutud , duublite tarvis . </s> <s> Leenal oli liblikatest kahju ja ta kiirustas juba sellepärast alustamisega , et nad rutem vabadusse pääseksid . </s> <s> Pealegi tahtis ta tõepoolest näha , missugune see väikene lennuk seal Peetri selja taga on . </s> <s> Rekvisiitor oli pabinas . </s> <s> Leena märkas seda ja sai temast väga hästi aru . </s> <s> Pedantsuseni korralik , oli see keskealine naine alati varakult vajaminevad potid , pannid , ämbrid , kruusid , vaasid , lilled ja mis kõik veel sentimeetri täpsusega õigetele kohtadele valmis pannud . </s> <s> Iial polnud tema järel olnud tarvis oodata , kõik olid tema täpsuse ja korralikkusega harjunud . </s> <s> Nüüd oli midagi , mida ta ei saanud varakult valmis panna , nii et pärast pahandust ei tuleks Leenale tuli meelde , kuidas ta alles hiljuti ise selle klapilöögi ees värisenud oli ja kuidas selle ootel vahel veel nüüdki süda sees tagus . </s> <s> Olenes võttest . </s> <s> Ja bossi tujust . </s> <s> Ja jumal teab veel millest " Hakkame peale ! " kõlas üle platsi . </s> <s> " Valmis olla ! </s> <s> Läks ! " </s> <s> Marge seisis kaamera ees , klapp laksatas , liblikad lendasid laiali </s> </p>
<p> <s> Kõik oli läinud hästi . </s> <s> Isegi duublite ajal ei jõudnud Leena ära imetleda , kui ilus see väikene mänguasi oli ! </s> <s> Ja talle meeldis , talle lihtsalt meeldis sellega lapse kombel mängida ja niiviisi mööda aasa ringi joosta ! </s> </p>
<p> <s> Pärast seda võtet tehti Peetri ja Leena suuri plaane . </s> <s> Laura nägu suurelt hetkel , kui Tom lennuki selja tagant välja võtab . </s> <s> Imestus , imetlus , vaimustus . </s> <s> Laura rebib viimaks pilgu lennukilt ning vaatab liigutatult ja tänulikult otse kaamerasse , see tähendab otse Tomile silma Leena ei armastanud neid " otse kaamerasse " suuri plaane . </s> <s> Objektiivi must ava oli nii lähedal ja täiesti võimatu oli mõelda , et ta vaatab Tomi silmadesse , kui objektiivilt peegeldusid vastu hoopis tema oma silmad ! </s> <s> See oli üks asi . </s> <s> Teine asi oli see , et ta oli ju juba Tomiga koos kaadris olles selle kingituse üle siiralt rõõmustanud ja nii hirmus raske oli kõiki tundeid sedasi jupitada . </s> <s> Leena teadis küll , et pärast film erineva rakursiga võetud plaanidest kokku monteeritakse ja et just see lõikumine filmi õieti filmiks teebki . </s> <s> Just nii võib vaatajagi koos Tomiga Laurale otse silma sisse vaadata ja ühes temaga rõõmustada või kurvastada , teda hukka mõista või talle kaasa tunda . </s> <s> Leena sai ju sellest aru küll ja püüdis kogu hingest kujutleda , et objektiivi asemel on Tomi äreval ootel silmad </s> </p>
<p> <s> Tom on oma kingitust kaua valmistanud , ta on seda päeva oodanud . </s> <s> Pealegi on ta täna õnnelik , õnnelik oma võidu üle . </s> <s> Tom tahab nii väga oma õnne Lauraga jagada , aga ta ei ole päris kindel , kui palju tema saavutused Laurale korda lähevad . </s> <s> Küll teaks ta , mida Krista asjast arvab , Kristaga on tal kogemused , Kristaga ühendab teda kooselatud aeg . </s> <s> Aga võit tuli tänu Laurale ! </s> <s> Laura uskus temasse ja võttis seda iseenesestmõistetavalt , et just Tom võidab . </s> <s> Ta oli selles nii kindel olnud , et nüüd Tom juba kahtlema pidi , kas tema võidus Laura jaoks üldse midagi erilist ongi . </s> <s> Sellepärast on Tomile väga tähtis , mismoodi Laura talle otsa vaatab . </s> </p>
<p> <s> Enne seda kaadrit olid nad Peetriga võtnud Tomi suurt plaani , seda , mismoodi Tomi pilk Laurat pinevalt jälgib . </s> <s> Leena oli seda võtet kõrvalt jälginud ja imetlenud iga tundevarjundit Peetri näos ! </s> <s> Peetri suur plaan oli samuti otse kaamerasse olnud , ja siin ei saanud Leena Laurana Tomile kuidagi abiks olla . </s> <s> Laura asemel oli kaamera . </s> <s> Kaamera kõrval oleks Leena lihtsalt seganud , pilgu valesse kohta juhtinud . </s> <s> Nii seisis ta kolm-neli sammu eemal ja jälgis , suu ammuli , Marge ja Helga selja taha jäädes , kuidas Peeter töötas . </s> <s> Just nimelt töötas . </s> <s> Professionaalselt ja mõnuga . </s> <s> Näinud , kuidas pinge Tomi vaates aina süvenes , kuidas tume kahtlusevari ta pilku sigines ning samas pilk hetkega lapselikult anuvaks muutus , kuidas ta Laura rõõmu nähes heldis , kuidas leebe naeruvine vaevumärgatavalt ta huuli vormis , tahtis Leena korraga nii väga olla just see Laura , kelle pärast kõike seda tuntakse , mida Tom praegu tundis . </s> <s> Laura , kes kõike seda väärt on ... </s> </p>
<p> <s> Ja nüüd siis oli tema suur plaan . </s> <s> Leena ei näinudki korraga enam objektiivi läikivat musta klaasi , ta nägi Tomi silmi , kui ta pilgu oma peopesal seisvalt uhkelt lennukilt tõstis . </s> <s> Vaimustunud pilgu . </s> <s> Tänuliku . </s> <s> Õnneliku . </s> <s> Leena säras üleni , tema silmis sätendas päike . </s> <s> Ja endalegi ootamatult hakkas ta naerma , hakkas suurest rõõmust lausa naerma ! </s> <s> " Stopp ! " hõikas režissöör . </s> <s> " Teeme duubli ! </s> <s> Tubli , Leena ! </s> <s> Fikseeri see naer ! </s> <s> Ära unusta seda duublis korrata . </s> <s> See on väga hea - siit saame loogiliselt üle minna jooksule , lennuk käes Ei , see klapib väga hästi , need liblikad ja naer ! </s> <s> Hea idee ! " </s> <s> Leenal oli imelik seda kuulata . </s> <s> Idee ? </s> <s> Oli ta selle siis välja mõelnud ? </s> <s> Ei olnud ju ! </s> <s> See oli kogemata nii välja kukkunud . </s> <s> Aga juba jagas boss Margele juhiseid , et ta tingimata üles märgiks , et helikirjutuse ajal tuleb ka Laura üldplaani fooniks naer panna . </s> <s> Selle jooksukaadri taustana , mis enne lennuki ja liblikatega võetud sai ! </s> </p>
<p> <s> " Teate mis ! " vehkis režissöör kätega . </s> <s> " Võtame siia vahele veel ühe lühikese plaani ! </s> <s> Marge , pane kirja ! </s> <s> Seda režiis pole . </s> <s> Võtame ainult Laura silmi , täitsa suurelt . </s> <s> Laura päikest täis silmad ! </s> <s> Poisid , sättige valgust ! </s> <s> Teeme kohe ära . </s> <s> Helga , kontrolli grimmi - silmade ümbrus , laup , põsenukid " Helga korrigeeris peenikese pintsliga lau serva , pani puudrit . </s> <s> Olavi valgusmõõtjaga käsi riivas hetkeks nagu kogemata Leena põske . </s> <s> Leena tõstis pilgu , Olav naeratas . </s> <s> Mitte vabandavalt , nagu olnuks see võibolla kuu-poolteist tagasi , vaid pigem vandeseltslaslikult märku andes , et temagi siin on Leena muigas . </s> <s> Ja tundis , kui hea on olla . </s> <s> Valgustajad kohendasid fooliumplaati . </s> <s> Päike paistis nüüd otse silma , nii et Leena pidi kissitama . </s> <s> Enne kui režissöör oleks jõudnud märgata ja lärmama hakata , läks Olav ja pööras plaadi ruttu ära . </s> <s> Tõi teise , palju väiksema , ning hakkas seda ettevaatlikult suunama . </s> <s> Leena ei tohtinud Olavi poole vaadata , ta pilk pidi olema suunatud otse kaamerasse . </s> <s> Nii suure plaani puhul sai valguse täpseks panna ainult siis , kui sa asendit millimeetrigi võrra ei muutnud . </s> <s> Leena ootas kannatlikult . </s> <s> Tundis , kuidas mahe valgus libises üle ta laugude , nagu paistaks pilvetagune päikene , millega võib tõtt vaadata palja silmagagi . </s> <s> Lageda päikesega nii ei saa . </s> <s> Lapsena oli ta kord koos oma tänava lastega osalist päikesevarjutust vaadata tahtnud ja siis olid suured neid õpetanud , et päikest võib ainult läbi suitsuklaasi vaadata , muidu jääd pimedaks . </s> <s> Tal ei olnud suitsuklaasi , aga ühel poisil oli olnud . </s> <s> Päris ehtne pruun suitsuklaas . </s> <s> Nemad ühe teise tüdrukuga olid oma klaasitükid tahmaga mustaks teinud , sest tahmaklaas pidi ka kõlbama Nüüd hoolitses Olav , et päike talle lausa silma sisse ei paistaks , aga tema helk Leena silmad ometi särama paneks . </s> <s> Režissöör kontrollis läbi kaamera , kas on ikka sedasi , nagu ta tahtis , ja jäi rahule . </s> <s> Nii said suured plaanidki tehtud ja , rahul ning elevil , mindi lõunale . </s> </p>
<p> <s> Nüüd aga , nagu välk selgest taevast , see äpardus kaameraga . </s> <s> Kui supipaus läbi sai , oli kogu tehnika uude võttekohta üle viidud , kaamera jälle statiivile seatud , ja režissöör hakkas uut kaadrit paika panema . </s> <s> See oli üldplaan , Tom ja Laura , käest kinni , mööda põlluveert eemaldumas . </s> <s> Boss sättis kaks sõrme risti üle teise käe kahe sõrme , sinna vahele jäi tilluke ristkülik , ja see see kaader oligi . </s> <s> Algul oli Leena imestanud , kui operaatorid ja grupi fotograaf ja isegi režissöör selliseid kummalisi piiluauke endale tegid ning siis tähtsalt läbi nende maailma uurisid . </s> <s> Ta oli neid uudishimulikult jälginud ja salamahti isegi niiviisi vaadata proovinud . </s> <s> Imelik küll , aga sedasi võis tõesti kinoekraani enda ees kujutleda . </s> <s> Hiljem , Olaviga ringi hulkudes , harjus ta sellega päris ära , et Olav kusagil äkki seisma jäi ja läbi sõrmede maastikku uuris . </s> <s> " Vaata , vaata , see üksik puu tuleb üles paremasse nurka paigutada ! </s> <s> Aga taevast tohib kaadris olla ainult kitsas helesinine riba - kõik ülejäänu peab olema roheline rohi . </s> <s> Ühtlane rahulik roheline pind ! " rääkis Olav õhinal . </s> <s> Leena vaatas . </s> <s> Vaatas ja mõtles kaasa . </s> <s> Mõnikord nägid nad üht ja sama vaadet hoopis erinevalt , vaidlesid ja seletasid üksteise võidu , kuni viimaks naerdes uut objekti jahtima läksid . </s> <s> Sellest sai nende kahe mäng , selle suve mäng Kui Leenal kehv tuju juhtus olema , astus Olav talle risti-põiki teele ette , sättis Leena näo läbi oma ristatud sõrmede suurde plaani , vangutas pead ning kamandas siis bossi häälega : " Kaader pole tasakaalus ! </s> <s> Suu suuremaks ! </s> <s> Suuremaks ! </s> <s> Suunurgad ülespoole , nii et kumer kaar tekiks ! </s> <s> No nii ! </s> <s> Fikseerige ! " </s> <s> Leena naeris . </s> <s> Olavil tuli see hästi välja . </s> <s> Eriti tõetruu oli " Fikseerige ! " . </s> <s> Resoluutne toon , mis ei välistanud mitte ainult vasturääkimise , vaid üleüldse igasugused küsimused . </s> <s> Leena oleks sageli teada tahtnud , mida just , ja mispärast , fikseerima peab , aga ta ei julgenud seda kunagi režissöörilt küsida . </s> <s> Püüdis ise oletada . </s> <s> Et mängureegleid mitte rikkuda , kuuletus ta samamoodi vastuvaidlemata Olavilegi , seda enam , et polnudki tahtmist edasi mossitada . </s> </p>
<p> <s> Kord ühel , kord teisel pool jalgrada tähtsalt läbi sõrmede kaadrit uurinud , kamandas režissöör , et tõstetagu kaamera siiski teisele poole teed . </s> <s> " Saame nad paremini kätte ! </s> <s> Võime neid kauem jälgida . </s> <s> Näete seal , kus rada väikese jõnksu teeb - näete , jah ? - seal alles lõpetame ! </s> <s> Selge ? ! " </s> <s> Operaator noogutas loiult , assistent oli ametis konarlikul mättalisel maal statiivi jalgadele kindlama toetuspinna otsimisega , Olav uuris eksponomeetrit . </s> <s> Kui kõik jälle kohale sai pandud ja operaator läbi kaamera kaadri uurimisse süvenes , siis see juhtuski </s> </p>
<p> <s> " Pagan võtaks ! </s> <s> Pilt on fookusest väljas , tee mis tahad ! </s> <s> Ei-noh , uskuge või mitte , peegel on paigast ära ! </s> <s> No on jama " Nüüd olid nad Olaviga mõlemad kaamera kohal ametis , nii et nad režissööri närvilist käteplaksutamist ja hõikeid " Läheb lahti või ? </s> <s> Kas alustame või ? ! " tähelegi ei pannud . </s> <s> " Pole midagi teha , " ohkas operaator omaette ja vangutas pead . </s> <s> " Siin pole midagi teha . </s> <s> Küllap on kruvi lahti põrunud , igatahes on peegel paigast ära ja sellega siin juba midagi peale ei hakka . </s> <s> Tallinna sõit on kindel , mis kindel ! </s> <s> Mis see kell praegu on ? " küsis ta ja uuris siis süvenenult kella oma randmel . </s> <s> " Juba nelja peal Üle viie seal töökojas naljalt ei olda . </s> <s> Ja ega keegi tunniga sinna ei viska ka . </s> <s> Vähemalt kaks läheb ära , " arutas ta kuuldavalt . </s> <s> " Nalja teete , mehed , või ! " röögatas režissöör . </s> <s> " Niisuguse ilmaga võte pooleli jätta ? </s> <s> Ei tule kõne allagi ! </s> <s> Kurat , ega me sanatooriumis ei ole , et mitu päeva looderdada võime ! </s> <s> Tehke kaamera korda ja hakkame võtma ! " käratas ta . </s> <s> " Nüüd ei saa kruvi kinni keeratud ! </s> <s> Iga pisikese asja pärast Tallinnasse jooksma ! </s> <s> Kuradi kamp niisugune ! " </s> <s> Operaator keeras talle selja ja jalutas mõned sammud eemale . </s> <s> Võttis siis taskust suitsu , pani selle ette , tõmbas mõned mahvid ja ütles rahulikult : " Ei saa , jah , käe vahel parandada . </s> <s> See on töökoja töö , kaks-kolm tundi Pealegi tuleb optika pärast üle kontrollida . </s> <s> Inimese silmaga seda juba ei tee ... </s> <s> Võiksid seda ise ka teada ! " pöördus ta nüüd otse bossi poole . </s> <s> Režissöör nohises , urahtas siis korra , ja hakkas tulist kurja vandudes raevunult edasi-tagasi trampima . </s> <s> Peaoperaator seisis koos Olavi ja assistendiga mõned sammud eemal ja pidas nendega aru . </s> <s> Peeter oli teeveerele istunud ja kutsus Leenat enda kõrvale . </s> <s> Leena , ootamatust lärmist kohkunud , jälgis silmadega pingsalt Olavit . </s> <s> Ta ei teadnud isegi , oli ta hirmul Olavi või iseenda pärast . </s> <s> Viimati on see , kui kaamera katki on , operaatorite süü ? </s> <s> Olav vaatas korraks eemalt tema poole ja naeratas . </s> <s> Naeratas kuidagi eriliselt , rõõmsalt . </s> <s> Mis oli Leena meelest selles situatsioonis üsna kohatu . </s> </p>
<p> <s> Natuke aega hiljem sai Leenagi teada , miks Olav rõõmustas . </s> <s> Tallinna tuli minna - see asi oli selge . </s> <s> Nagu seegi , et järgmine päev tuli vabaks päevaks kuulutada , sest koos edasi-tagasi sõiduga kulub töökojas käimise peale kindlasti terve päev . </s> <s> Lahtine oli , kes sõidab . </s> <s> Mõeldav oleks olnud , et Olav . </s> <s> Ta oli ka ise niiviisi arvanud ja ei lasknud seepärast mõtet Leenaga ühisest vabast päevast endale pähegi tulla . </s> <s> Siis aga oli peaoperaator äkki teatanud , et läheb ise . </s> <s> Olla ühtteist muudki Tallinnas ajada . </s> <s> Pealegi pole ammuilma kodus käinud . </s> <s> Naisel pidi neil päevil puhkus algama , võibolla on temagi homme vaba . </s> <s> Naine tahtis puhkuse ajal kodus remonti tegema hakata , saab siis ehk koos remondikraami ostma minna , niigi palju tast kodus kasu </s> </p>
<p> <s> Režissöör oli vait jäänud . </s> <s> Seisis , jalad harkis , neist mõne sammu kaugusel , põrnitses altkulmu ja kuulas . </s> <s> Õigupoolest olid ettenähtud vabad päevad kogu grupil teab mis ajast kätte saamata . </s> <s> Direktor oli niigi maininud , et ületundide ja puhkepäevade topelttasud ajavad eelarve lõhki . </s> <s> Olgu siis seekord üks ametlik vaba päev , on vähemalt sellega rahu majas . </s> <s> Kuigi Nüüd vaatas režissöör kahetsevalt kõrgele sinisesse taevasse ja ohkas raskelt . </s> <s> Aga teha polnud midagi . </s> <s> Ega see esimest korda ei olnud , kui tehnika alt vedas . </s> <s> Õigupoolest oli neil isegi hästi läinud , ekspeditsiooni ajal polnud seda veel juhtunud . </s> <s> Eelmine kord oli paviljonivõtete aegu - siis oli töökoda käe-jala juures ja asi sai ruttu korda . </s> <s> Oleks siis vähemalt ülehomseks kõik korras ! </s> <s> Ehk peab nüüd ilma ka , praegu paistab küll , et ilmamuutust karta pole Veel kord heitis ta hindava pilgu kõrgele taevasse , tegi siis trupile homse puhkepäeva teatavaks ja hakkas nagu muuseas režiistsenaariumi lappama . </s> </p>
<p> <s> Inimesed olid vaiksed , ei julgenud õieti rõõmustadagi . </s> <s> Ainult Olav heitis veelkord Leena poole võiduka pilgu , ise samal ajal asju kokku pannes . </s> <s> Nüüd sai Leena selle tähendusest aru . </s> <s> Ta oli eemalt kikkis kõrvu püüdnud teiste plaane jälgida , kui Tallinna-sõitu arutati . </s> <s> Ja kui esimene operaator paaril korral selge valju häälega oli kinnitanud , et ei , seekord sõidab tema ise , tegi Leenagi süda rinnus paar rõõmujõnksu . </s> <s> Nüüd võis ta Olavi pilgule säravi silmi vastata . </s> <s> Nende päev , nende kauaoodatud päev paistis viimaks ometi tulnud olevat ! </s> <s> See , kes nüüd ärevalt taevast uuris , oli Leena . </s> <s> Homme pidi olema ilus ilm , tulgu edaspidi taevast või pussnuge alla ! </s> <s> Nii palju oli kogu suve jooksul filmi pärast kael õieli taevasse vahitud ja päikest oodatud , nüüd tahtis Leena ilusat ilma endale . </s> <s> Neile kahele - Olavile ja temale , ainult neile kahele ! </s> <s> Mitte kellegi teise peale ei tahtnud ta praegu mõelda , nende kahe peale ainult ! </s> <s> Mida Olav plaanis ? </s> <s> Paadiga järvele ? </s> <s> Või on tal nüüd midagi muud mõttes ? </s> <s> Leena oleks hea meelega kohe Olavi juurde pärima tormanud , aga kõik tegutsesid nii vaoshoitult ja igapäevaselt ning seda nähes ei julgenud temagi oma rõõmuga lausa lagedale tulla . </s> <s> Ta ainult vaatas ja imestas - pärast režissööri lärmamist tundus kogu filmigrupp kokku olevat üks suur ja lontu peksasaanud koer , kes nüüd , saba jalge vahel , olukorda hindas ning siis arglikult oma ikka veel lontis saba liputada püüdis . </s> <s> Leena tundis võõristust kõiki sedasi ühe mütsi alla pannes . </s> <s> Aga niisugune kummaline tunne teda praegu siin võtteplatsil valdas . </s> <s> Helga tuli ning pakkus talle ja Peetrile sosinal grimmi maha võtmiseks vaseliini . </s> <s> Marge läks bossi juurde ja palus täpsustada ülehomseid plaane . </s> <s> Rekvisiitor käis hiirvaikselt , peaaegu kikivarvul , ja korjas oma varandust kokku . </s> <s> Valgustajad hoidusid operaatorite lähedusse ja isegi nemad olid taltsamad kui tavaliselt . </s> <s> Olav tassis kaamerat hästi ettevaatlikult nagu oleks tegemist haige elusolendiga . </s> <s> Peaoperaator käis ta kannul ja jagas instruktsioone . </s> <s> Ainult helimees Rene , enesekindel nagu ikka , vilistas omaette ning liikus toimekalt bussi ja võtteplatsi vahet , niisama energiliselt kui iga tööpäeva lõpul . </s> <s> Ime küll , aga isegi boss tundis ennast ebatavalisest õhkkonnast häirituna . </s> <s> Püüdis küll ühe , küll teisega puhkepäevast ja selle veetmisest juttu teha , saamata siiski õieti kellegagi jutuotsa peale . </s> </p>
<p> <s> Kui buss sõitma hakkas , hakkas tasapisi läbi mootorimüra jutukõminatki kostma . </s> <s> Juba turtsatas keegi naerda , hääled valjenesid , püüti jälle üksteisest üle rääkida , elu läks oma tavalistesse rööbastesse . </s> <s> Hulk tööd oli tehtud , raskemad tänaseks planeeritud kaadritest said ju lõppude lõpuks siiski ära võetud , põhjust rahuloluks oli enam kui küll . </s> <s> Ees ootas ammu väljateenitud puhkepäev ja pikkamööda jõudis see teadmine inimestele pärale . </s> <s> Leena , kes laskis Olavil endale selgitada kaamera ehituse üksikasju , hakkas korraga keset tõsist juttu vabanenult naerma . </s> <s> Pani käe Olavi käele , vaatas talle tähelepanelikult otsa - kui heledad silmad küll Olavil olid ! - ja küsis viimaks , otsekui paisu tagant voolama pääsenuna : " Mida me homme teeme ? </s> <s> Kuhu me läheme ? </s> <s> Paadiga , jah ? </s> <s> Järvele või ? </s> <s> Kas kohe õhtuni välja ? </s> <s> Kas päris järve teise otsa ? </s> <s> Miks sa siis ei ütle ! </s> <s> Ma tahan ju teada ! " </s> <s> Kõik küsimused olid robinal üksteise otsa kukkunud , ja nii kiiresti , et Olav ei saanud suudki lahti teha . </s> <s> Naerukurrud andsid tunnistust sellest , et talle tegi Leena ähmis olek nalja . </s> <s> Oli ju temagi ühist vaba päeva kaua oodanud , ausalt öelda vahepeal isegi lootuse kaotanud , et nad mõlemad korraga tööülesannetest vabad võiksid olla , ning nüüd asjade ootamatu käigu üle südamest rõõmustanud . </s> <s> Aga kui midagi nii kaua ja nii väga ootad , siis tunned , kui see kord kätte jõuab , erilist vastutust selle hetke ees . </s> <s> Olav tahtis nüüd põhjalikult järele mõelda , kõik võimalused läbi kaaluda , ja alles siis otsustada . </s> <s> Seda enam , et ta nägi , et Leena otsustamise täiesti tema peale oli jätnud . </s> <s> See liigutas teda , see usaldamine . </s> <s> Ja seda suuremat vastutust ta tundis . </s> <s> Homne päev pidi olema eriline päev , täiesti eriline ! </s> <s> Nüüd oli tarvis midagi niisugust teha , mida nad vabadel õhtutundidel kunagi polnud teha saanud . </s> <s> Tahaks ära minna , kõikide silma alt ära minna , terve pika päeva täiesti omavahel olla ! </s> <s> Olavi pilk langes paar pinki eespool istuvale Renele . </s> <s> Ja korraga käis tal mõte läbi pea - mis oleks kui ? </s> </p>
<p> <s> Leena raputas teda väikese tüdruku kombel kärsitult varrukast . </s> <s> " Mis sul on ? </s> <s> Ma ju räägin sinuga , miks sa siis ei vasta ? " </s> <s> Leena oli kohkunud . </s> <s> Kas Olav ei tahtnudki enam temaga koos kuhugi minna ? </s> <s> Oli ta kaamera pärast mures ? </s> <s> Olid tal mingid teised plaanid ? </s> <s> Võibolla oleks ta tahtnud hoopis ise Tallinnasse sõita Leena ei teadnud ju , ei teadnud üldse midagi Olavi Tallinna-elust . </s> <s> Imelik , et tal polnud kunagi pähe tulnud selle kohta midagi küsida . </s> <s> Olav oli ikka tundunud nii suur , nii täiskasvanud . </s> <s> Nii ammu juba täiskasvanud , et Leena polnud teda kunagi kujutlenud koos ema-isaga elama . </s> <s> Ega nad vist elanudki koos . </s> <s> Kuigi vahel oli Olav ema ja isa nimetanud . </s> <s> Mõne muu jutu sees . </s> <s> Aga see oli Leenale ikka nii tähtsusetu tundunud , tähtsusetu Olavi enda kõrval Praegu alles taipas ta , et oli Olavit alati hoopis teise mõõdupuuga mõõtnud kui iseennast . </s> <s> Kõik , mis tema enda puhul oli nii iseenesestmõistetav olnud , polnud talle Olavi puhul mõttessegi tulnud . </s> <s> Võibolla oli tal ema haige ? </s> <s> Ehk peaks ta sellepärast praegu hoopis Tallinnas olema ? </s> <s> Leena tundis , et mõtted lippavad nii kiirest läbi pea , et ta ei jõua mitte ühtegi neist lõpuni mõelda . </s> <s> See kõik oli jama , puhas jama , mis peast läbi käis ! </s> <s> Olav oli ju rõõmus olnud , kui ta vabast päevast kuulis . </s> <s> Ja ta oli oma rõõmu kohe , otsekohe Leenaga jagada tahtnud ! </s> <s> Miks ta siis muidu ruttu Leena otsa vaatas ? </s> <s> Ikka sellepärast , et neil kahel puhkepäevaga omad plaanid olid ! </s> </p>
<p> <s> Olav tõusis püsti , ütles Leenale kiirustades " Oota korraks ! " , ning läks parajasti kurvi võtvas bussis taarudes ettepoole , sinna , kus istus Rene . </s> <s> Rene kõrval oli koht vaba . </s> <s> See koht oli tihtipeale tühi , kui buss just päris täis ei olnud . </s> <s> Rene oma erandliku eluviisiga jäi grupi ühistest ettevõtmistest enamasti kõrvale ja sellepärast ei tükkinud keegi tingimata just tema kõrvale istuma . </s> <s> Eriline jutumees ta ka ei olnud . </s> <s> Siis , jah , kui tal võttepäeva lõppedes mõni tööjutt pooleli oli , režissööriga näiteks , siis istuti muidugi kõrvuti ja räägiti edasi . </s> <s> Täna aga istus režissöör bussis kõige ees , üksikul giidile mõeldud kohal . </s> <s> Oli millegipärast mikrofoni kätte võtnud nagu tahaks ta midagi teatada , siis aga ümber mõelnud ja käel koos mikrofoniga sülle lasknud langeda . </s> <s> Nüüd jälgis ta üksisilmi ja kortsus kulmul teelinti enda ees , sügavasti mõttes ning kuidagi väsinum kui tavaliselt . </s> <s> Rene istus rõhutatult sirge seljaga , pea uhkelt püsti . </s> <s> Nii oleks võinud teda kõrgiks inimeseks pidada , aga tegelikult oli ta küll korrektne , ent alati abivalmis ja sõbralik . </s> <s> Leena nägi , kuidas Olav ta kõrvale istus ja talle midagi rääkima hakkas . </s> <s> Rene kuulas , pead peaaegu pööramata . </s> <s> Leena oleks võinud arvata , et talle ei lähe Olavi jutt üldsegi korda , aga Rene värskelt pöetud härrasmehe-kukal reetis aegajalt nappe , ent energilisi noogutusi . </s> <s> " Mis on Olavil Renega nii pikalt arutada ? " mõtles Leena veidi solvunult . </s> <s> " Pealegi jäi meil ju jutt pooleli ! " </s> </p>
<p> <s> Tabanud end Olavile etteheiteid tegemas , sai Leena nüüd enda peale pahaseks . </s> <s> Kes nad üleüldse teineteisele olid ? </s> <s> Mis õigus oli Leenal Olavile ettekirjutusi teha kellega ja mis järjekorras ta rääkima peab ! </s> <s> Ei mingit . </s> <s> Paljugi , mis Olavil südame peal oli . </s> <s> Tööasjad näiteks . </s> <s> Leena ohkas , ja pööras pilgu aknast välja . </s> <s> Soe augustikuu pärastlõuna tegi rammetuks . </s> <s> Mõned aknad olid lahti , tuul tõmbas . </s> <s> Leena lükkas käega juuksed silmilt ja hingas sügavalt sisse . </s> <s> Õhk lõhnas küpsemise järele . </s> <s> Suvi sai valmis . </s> <s> Mööda libises kuldseid viljapõlde . </s> <s> Sekka üksikuid koristatud põllulappegi . </s> <s> Siin-seal küürutas keegi kartulivao kohal . </s> <s> Varast kartulit võis juba võtta , hiline õitses veel . </s> <s> Kui silmi veidi kissitada , oli nagu hõljuks õrn violetne vine tumeda sügavrohelise pinna peal . </s> <s> Õitsev kartulipõld on väga ilus , mõtles Leena . </s> <s> Suvi on ilus , mõtles ta . </s> <s> Kahju ainult , et nii kiiresti otsa saab . </s> <s> Kõik läheb kiiresti , suvi ja talv , kevad ja sügis ka . </s> <s> Ikka märkad äkki , et lõpp on käes . </s> <s> Kooli lõpp , suve lõpp , päeva lõpp Algust nagu ei märkagi . </s> <s> Siis on alati see ootuseõhin , et mis kõik tulemas on . </s> <s> Et mida nüüd kõike oodata on . </s> <s> Pole aega algust tähele panna , alguse peale võid alles tagantjärele mõelda , siis kui lõpp käes on . </s> <s> Tahaks , et head asjad oleksid lõppematud , mõtles Leena . </s> <s> Head asjad ja head ajad . </s> </p>
<p> <s> Buss oli linna jõudnud ja peatunud . </s> <s> Üle lärmi ja sagina kostis mikrofonist : " Ülehomme kell pool üheksa ! </s> <s> Täpselt ! </s> <s> Ilusat puhkepäeva teile kõigile ! </s> <s> Head aega ! " </s> <s> Mikrofon klõpsatas kinni , uksed avanesid </s> </p>
<p> <s> X peatüki lõpp . </s> </p></div2><div2 type="alaosa"><head> XI peatükk </head>
<p> <s> " Rebase " , luges Leena silti tänavanurgal ja hakkas jälle laginal naerma . </s> <s> Õieti lagistasid nad mõlemad naerda , nii tema kui Olav . </s> <s> Jooksid järgmise nurgani , vaatasid teineteisele otsa , ja puhkesid uue hooga naerma . </s> <s> Naersid erinevalt . </s> <s> Leena heledalt ja helisevalt , Olav vaoshoitumalt , veidi häbelikul vaiksel puginal . </s> <s> See-eest oli ta nägu üleni naerumustriline , suud ja silmi pärgasid naerukurrud . </s> <s> Pidama ei saanud kumbki . </s> <s> Vaevalt oleksid nad aga osanud öelda , mis neile nii väga nalja tegi . </s> <s> Pigem oli see olemise rõõm , mis neisse ära ei mahtunud , väljapääsu otsis ja siis sel kombel laiali laotus . </s> <s> Laiali üle pisikese alevi inimtühja ning unisevõitu tänava . </s> </p>
<p> <s> Aeg lähenes õhtule . </s> <s> Päike oli veel üleval , aga tähelepanelik silm oleks taevasinas võinud leida kahvatu kuusirbigi . </s> <s> Päeva mõnus soojus polnud kuhugi kadunud , liblikad olid veel lennul ja mesilased ei otsinud teed koju , vaid nautisid augustikuist õierikkust aedades . </s> <s> Viljapuud olid nüüd saagi all lookas , õhk lõhnas magusalt õunte ja pirnide järele . </s> <s> Väikesed majad olid enamasti aia sügavuses ja jäid puude-põõsaste varju . </s> <s> Kus aga eluhoone tänavale lähemal juhtus olema , seal oleks võinud näha , kuidas avatud aknale ilmus kahe naeruhimulise võõra möödudes imestunud pereema , supikulp käes , mõõtis neid pikal pilgul , vangutas siis nõutult pead ja kadus taas ruumi sügavusse . </s> <s> Teisal tõstis lahtise akna all lehte lugev peremees pilgu üles , kaotas niiviisi järje , kortsutas kulmu , ohkas ja hakkas seepeale vastumeelselt ajalehte kokku lappama . </s> <s> Pisike poiss seisis , jalad harkis , õueväraval , näitas nende poole näpuga ja ütles millegipärast veendunult " aua ! " . </s> <s> Noor naine ja vana mees saagisid aias kahekesi puid . </s> <s> Naine sirutas selga ja tõmbas käeseljaga üle higise otsmiku . </s> <s> Vanamees võttis sae , pani selle puki najale ootama ja hakkas möödujaist välja tegemata laialiveerenud juppe kokku kuhjama . </s> <s> Naine , pilk naerjaile naelutatud , läks väravani , võttis väikemehel käest , tõi ta tagasi aeda ja pani seejärel õuevärava hoolikalt haaki . </s> <s> Enese aga unustas tükiks ajaks üle aia teistele järele vaatama </s> </p>
<p> <s> Leenal ja Olavil polnud selle kõige tarvis ei silmi , ei kõrvu . </s> <s> Leena , valges pluusis ja lillelises seelikus , lendles ümber Olavi , kes tal kõvasti käest kinni hoidis . </s> <s> Seal , kust nad möödusid , oli õhk naerupahvakutest täksitud , täis rõõmu ning peaaegu mõttetuid , laulvaid lauseid ja sõnu . </s> <s> Pääsukesed tegid oma õhtusi nooljaid sööste , mis olid niisama ootamatud , niisama ülemeelikud kui Leena ja Olavi teineteise poole lennutatud pilgud . </s> <s> Lindude lakkamatu vidistamine ja Leena naerune sädin sulasid ühtviisi sooja suveõhtusse , saades selle õhtu pärisosaks . </s> <s> Õhtu , mis oma erilisuses neile kingitusena sülle langes , mida ei Olav ega Leena igatsedagi polnud osanud , oodates vaid päeva , ühte päris oma päeva neile kahele . </s> </p>
<p> <s> Rene oli neile võtmed andnud . </s> <s> Reet oli juba nädala keskel koos väikese Rolandiga Tartusse sõitnud , külla Rene emale , kes aastasest pojapojast puudust tundis . </s> <s> Rene oli linna jõudes kohe Tartu busside ajad välja uurinud ja oli nüüd teel sinna , kui mitte juba seal . </s> <s> Reet oli kavatsenud nädalapäevad Tartus olla . </s> <s> Rene ütles , et tema tuleb tagasi kõige varem homme hilisõhtul , aga võibolla ka et alles ülehomse tööpäeva hommikuks . </s> <s> Olav , kes Renega ühes toas olles teadis , et viimane sellepärast nüüd paar ööd võõrastemajas püsinud on , et Reeta lapsega kodus ei ole , läks ja tegi võttelt tulles Renega bussis Reeda elamisest juttu . </s> <s> Rene pakkus pikemalt mõtlemata võtmeid . </s> <s> Neil oli mitte just eriti kaugel väikeses vaikses alevis oma maja . </s> <s> Õieti küll Reedal ja Rolandil oli . </s> <s> Rene töötas ja elas Tallinnas , tal oli kolme perekonna ühiskorteris pisike tuba . </s> <s> Nende lugu oli kõigest paari aasta tagune . </s> <s> Rene oli Reedaga suvise ekspeditsiooni ajal tutvunud . </s> <s> Registreeritud nad ei olnud . </s> <s> Aga kui Reet last ootama jäi , ostis Rene neile väikese majakese samas alevis , kus Reet senigi elanud oli . </s> <s> Arvas , et õpetaja ühetoaline korter kooli juures , kus Reet töötas , jääb pereelu jaoks liiga väikeseks . </s> <s> Rene ise ei raatsinud eriala vahetada , aga Tallinnas polnud tal suuremat ja omaette elamist pere jaoks kusagilt võtta . </s> <s> Nii ta siis kahe kodu vahet elaski . </s> <s> Kui vähegi võimalik , siis Reeda ja lapse juures . </s> </p>
<p> <s> Leena ja Olav olid pikemalt mõtlemata bussi peale tormanud . </s> <s> Ainult ühe kummalise kõrvalpõike oli Leena kellale vaadates siiski veel teinud . </s> <s> Ta oli Olavi kättpidi kaasa kaubamajja tirinud , ise aina kinnitades , et jõuab , jõuab küll ! </s> <s> Pudi-padi leti juures oli ta punast tutipaela küsinud . </s> <s> Pakutu heaks kiitnud , oli ta lasknud endale seitsekümmend viis sentimeetrit lõigata . </s> <s> Hetke aga järele mõelnud , palus ta kiiruga veel teist samapalju juurde . </s> <s> Olav vaatas hämmeldunult Leenat ja tema kaht punast paelajuppi , mis kiiruga kotti rändasid . </s> <s> Midagi muud seal kotis peale Alveri luuleraamatu polnud . </s> <s> Isegi öösärki mitte . </s> <s> Nii kiire oli olnud . </s> <s> Õigemini polnud see Leenale pähegi tulnud , et ta kuhugi ööseks läheb . </s> <s> Tema mõtles päevast , pikast , pikast päevast koos Olaviga . </s> <s> Päevast , mis on kakskümmend neli tundi pikk . </s> <s> Või enamgi . </s> </p>
<p> <s> Buss jõudis linnast välja . </s> <s> Suund oli hoopis teine , kui võtetele minnes . </s> <s> Maastikki oli uus ja kütkestav . </s> <s> Tee väänles küngaste vahel , kord laskudes , kord tõustes . </s> <s> Mõne kurvi tagant avanes nii ootamatult avar vaade , et hinge võttis kinni . </s> <s> Maa lainetas ja voogas , ühekorraga olid näha põllud , aasad ja metsad , nende vahel päikeses kiiskavad veesilmad , kauguses valge tee lindina looklemas , siin-seal küngaste vahele kadudes ja kusagil jälle ootamatult vaatevälja ilmudes . </s> <s> Leena haaras ikka uuesti Olavil käest ja sosistas " Vaata ! </s> <s> Sa vaata ! " </s> <s> Ja Olav vaatas . </s> <s> Rohkem küll Leenat kui põlde ja väljasid . </s> <s> Ei , siiski ! </s> <s> Ta nägi Leenat just nende põldude , nende avarate väljade , nende muutuvate maastike foonil . </s> <s> Iga hetk , põgus ja kohe mööduv , igavikku kaduv , oli nii jahmatavalt ilus , ootamatu ja uus Asfaldi metalne läige , pilvede muutuv valgus , mööduva metsa vaevu tabatav roheline kuma peegeldus Leena silmades . </s> <s> Kõik , kõik see kokku Olav hingas sügavalt sisse . </s> <s> Hing oleks nagu kinni jäänud - paus oli tunduvalt pikem kui olla võinuks . </s> <s> Aga Olav nautis seda ja sellega kaasnevat kerget peapööritust . </s> <s> Hoidis niiviisi kinni hetke , püüdis takistada seda suubumast äravoolavasse , mööduvasse aega . </s> <s> Siis pääses see raske ohkena bussi lämbesse õhku . </s> </p>
<p> <s> " Mis on " küsis Leena . </s> <s> Ja punastas . </s> <s> Olav vaatas teda üksisilmi , lummatult . </s> <s> Pilk oli avali , tunded olid otsekui peopesal . </s> <s> Leena pidanuks küll pime olema , et seda mitte märgata . </s> <s> Hellus ja imetlus , lausa vaimustus vaatas sealt Leenale vastu . </s> <s> Tegi tüdruku kohmetuks . </s> <s> Kõhkleja temas tõstis pead . </s> <s> Oli ju tema , Leena , imetlenud taevast ja maad , sel ajal , kui Olavil jätkus silmi ainuüksi tema jaoks ! </s> <s> Kas polnud siiski Olav temale vähem tähtis kui tema oli Olavile ? </s> <s> Leena tõstis silmad , nende pilgud kohtusid . </s> <s> Ja sulasid kokku kui tuline laava , mis ainult ühte teed tunneb . </s> <s> Leena tundis rinnus kuuma magusat valu . </s> <s> Olavi häbelik naeratus ja andekspaluv pilk püüdsid varjata lõõmavat leeki , mille keeled ometi Leena põski puudutasid , pannes need õhetama ja hõõguma . </s> <s> Leena tundis ära õnne , mis talle seni tundmatu oli olnud . </s> <s> Ta oli õnnelik , et temal , just temal oli midagi teisele inimesele anda . </s> <s> Midagi , mis paneb silmad liigutusest hiilgama , toob näo karmidesse joontesse naeratuse leebe pehmuse . </s> <s> Tal oli anda midagi , mis õnnestab teist inimest . </s> <s> See ootamatult kes teab kust ilmunud teadmine tegi olemise imekergeks , kummaliselt õhuliseks , ebamaiseks . </s> <s> Leena oleks tahtnud praegu joosta , nii nagu nad kunagi Olaviga võtteplatsilt koos jõe äärde jooksnud olid . </s> <s> Niiviisi joosta , pihk tugevasti Olavi peos , et kannad ei puudutagi teed , et oledki peaaegu õhus . </s> <s> Lendadki peaaegu ! </s> <s> Tema meel ja ihu olid korraga tagasi alguses , valge pilve ja kõrge sinise taevaga päevas , mil Olav oli veel võõras , aga ometi juba nii oma , et Leenat lausa vastupandamatu jõuga tõmbas püüdma iga tema pilku , jälgima tema asukohta võtteplatsil , mõtestama tema tegevusi , igatsema tema naeratust See esmane tunne , vasttärganud ootamatu sümpaatia , oli Leena jaoks olnud ühtaegu üllatav ja iseenesestmõistetav . </s> <s> Leena meelest oli see loomulik , Olavit ei saanudki teistmoodi vaadata kui sümpaatiaga , ta pidigi meeldima , temasse pidigi kiinduma . </s> <s> Kas kõik pidid ? </s> <s> Leena ei küsinud niiviisi . </s> <s> Mitte et ta poleks tahtnud niiviisi küsida , aga ta lihtsalt ei tulnud selle peale . </s> <s> Nagu ta ei tulnud sellegi peale , et iseendalt küsida , miks keegi talle varem nii hirmsasti meeldinud polnud . </s> <s> Ega ei olnud tõepoolest . </s> <s> Oli olnud paar poissi , kellega juttu sai rääkida . </s> <s> See oli suur asi . </s> <s> Sest mitte igaühega ei saanud normaalselt rääkida . </s> <s> Nii , et kohe tõesti tahtsid teada saada , mis teine inimene mõtleb ja asjast arvab . </s> <s> Aga nemad olid olnud omasugused . </s> <s> Olav ei olnud omasugune . </s> <s> Oli eriline . </s> <s> Vanem ? </s> <s> Jah , seda küll . </s> <s> Aga asi polnud selles . </s> <s> Neid oli ju rohkemgi , kes vanemad olid . </s> <s> Olav oskas aru saada , mõista ? </s> <s> Küllap mõni teinegi oleks osanud . </s> <s> Ah , Leenale ta lihtsalt meeldis ! </s> <s> Oma jonnaka heleda juuksetukaga , mida ta kogu aeg otsmikult kõrvale lükkama pidi , oma naerukurdudesse uppunud muigega , mis kunagi ega kellegi suhtes üleolev polnud . </s> <s> Muigega , mis tegelikult ei olnud muud kui vaoshoitud naer , mida Olav millegipärast häbenes kuuldavale tuua . </s> <s> Nii rõõm kui kurbus olid peidetud , varjus , ainult aimatavad Olavis oli ikka mingi saladus , mingi jälile saamatu mõistatus . </s> <s> Mida koolitüdruk ilma igasuguse sunduseta lahendada tahtis , ära mõistatada püüdis </s> </p>
<p> <s> Ja siin see Leena nüüd oli ! </s> <s> Kõikide oma kõhkluste , kahtluste kiuste korraga nii õnnelik , nii õhetavalt rõõmus ja õnnelik , et temal on Olav ja Olavil on tema ! </s> <s> Leena nihutas end bussipingil Olavile veelgi lähemale ja pani pea häbenemata tema õlale . </s> <s> Mootorimürin jäi korrapealt vaikseks ja läbi tasase , ühtlase urina püüdis Leena kõrv Olavi südame ilusaid tugevaid lööke . </s> <s> " See ongi elu , " mõtles Leena . </s> <s> " Kuni süda niiviisi lööb . </s> <s> Kuni ta lüüa jaksab " Leena võpatas , haaras Olavil käest ja sosistas talle otse silma sisse vaadates kirglikult , anuvalt " Oleme kaua , eks ? ! " </s> <s> Ja kordas seejärel tasa , otsekui kauge kaja " kaua , kaua " </s> </p>
<p> <s> Olav võttis Leena kõvasti oma kaissu ja mõtles temast ühteaegu hämmastuse ja imetlusega . </s> <s> Kõik muutus nii kiiresti , et tal oli raske aru saada , kust Leenal üks või teine mõte tuli . </s> <s> See tegi ta abituks - nii ei teadnud ta , kuidas tüdrukut kaitsta . </s> <s> Samas ei saanud ta jätta imetlemata neid meeleolu uperpalle , seda siirust , seda usaldavat avaliolekut , mis teda hingepõhjani liigutas . </s> <s> Hetketi tundis ta vastutust , nagu seda tuntakse nõrgema ja abituma suhtes . </s> <s> Aga see ei olnud mingi valdav tunne . </s> <s> Pigem oli see tõesti ainult hetke impulss , sama kiiresti mööduv kui Leena näiline kaitsetuski . </s> <s> Juba säras ta jälle otsekui maastik pärast äkilist vihma . </s> <s> Juba liikusid ta peas vallatud mõtted , mille eest kestahes teine end hoopis kaitsma oleks pidanud . </s> <s> Olav nautis sedagi Leenat , hakkajat ja enesekindlat . </s> <s> Ning mõnikord lausa naermaajavalt isekat - sellist väikest jonnakat plikat </s> </p>
<p> <s> Buss oli seisma jäänud . </s> <s> Leenal oli tunne , et keegi jälgib teda . </s> <s> Kui ta pea tõstis , vaatas bussijuht talle peeglist otsa . </s> <s> Naeratas sõbralikult ja hammustas suutäie suurest mahlasest õunast . </s> <s> Leena neelatas . </s> <s> Alles nüüd tuli talle ette , et oleks pidanud midagi süüa kaasa ostma . </s> <s> Väike koht , kes teab , kas seal poodi ongi ? </s> <s> Ei , küllap on , aga õhtupoolikune aeg , võibolla pannakse vara kinni . </s> <s> Leena vaatas bussis ringi , nagu kavatseks ta poodide kohta kellegi käest aru pärima hakata . </s> <s> Enamus pinke olid tühjad . </s> <s> Peatuses polnud ei pealetulijaid ega mahaminejaid . </s> <s> Buss oli sellegipoolest seisma jäänud , bussijuht uksed avanud , ja enne ta edasi sõitma ei hakanud , kui graafikus ettenähtud aeg käes oli . </s> <s> Tegi õuna süües aega parajaks . </s> <s> Lahtisest uksest ei tulnud raasugi jahedamat õhku . </s> <s> Lähenevale õhtule vaatamata oli väljas soe . </s> <s> Soe ja tuuletu . </s> <s> " Ujuda tahaks ! " ütles Leena Olavile . </s> <s> " Ja siis süüa , " lisas ta kiiresti ja häbelikult . </s> <s> " Ehk ei olegi nii võimatu ! </s> <s> Kui veab , saab mõlemaid , " naeris Olav vastuseks . </s> <s> Leena ehmus . </s> <s> Nüüd tuli talle meelde , et ega tal ujumisriideid ka kaasas ei olnud . </s> <s> Mitte millegi peale polnud ta mõelnud ! </s> <s> Raamatu oli kotti pannud , seda jah . </s> <s> Sest raamatusse pidid nad mõlemad midagi kirjutama . </s> <s> Midagi tähtsat . </s> <s> Tuleviku jaoks . </s> <s> See oli Leenal südamel , sest tema tahtis jäävat märki jätta . </s> <s> Olavist ja iseendast . </s> <s> Selleks ajaks , kui neid enam ei ole </s> </p>
<p> <s> Jälle ! </s> <s> Imelik küll , et mõtted vägisi ikka sinna välja viisid . </s> <s> Oli see ehk nende luuletuste pärast ? </s> <s> Nendes luuletustes oli see kõik sees . </s> <s> Mitte ainult selles ühes . </s> <s> Selles , mille juurde Leena eile õhtul - oli see ikka tõesti alles eile ? - pidama oli jäänud . </s> <s> Mitmes teises ka . </s> <s> Võibolla isegi , et enamuses neist . </s> <s> Oota ! </s> <s> Üks oli kuidagi nii , et elu ootab , kuni sa ära sured ? </s> <s> Oli ikka või ? </s> <s> Leena oli valmis juba kätt raamatu järele kotti pistma , aga küsis siiski enne : " Olav , kas sa mäletad hästi seda " Tolmu ja tule " raamatut ? </s> <s> Ma mõtlen , kas sa mäletad neid luuletusi kohe peast ? " </s> <s> " Mõnda ehk küll " " Kas oli nii , et elu ootab , et sa ära sureksid ? </s> <s> Ei noh , kuidagi teistmoodi oli öeldud , aga mõte oli niisugune Oota , oota ! </s> <s> Mulle tuleb meelde ! </s> <s> " Elu nagu uhke kotkas " " " Elu nagu hiiglakotkas " , parandas Olav ja jätkas " ootab kõrgel , kuni kooled , / säält ta kohisedes alla / toovad saagina mu nooled . " </s> <s> Olav vaatas tähelepanelikult Leenale otsa . </s> <s> Leena kuulas , suu kergelt avatud , kulmud kõrgele kaardunud . </s> <s> " Kuidas edasi läks ? " küsis Leena tasa , peaaegu et hinge kinni hoides . </s> <s> " Tema mustast lihast saavad / kiskjad kuningliku sööda , / aga suled , tiivasuled / kannavad mind surmast mööda . " </s> <s> " Surmast mööda " kordas Leena sosinal . </s> <s> " Ah nii oli , et surmast mööda ? " küsis ta nüüd juba päris valjusti . </s> <s> " Kannavad mind surmast mööda , " kinnitas Olav . </s> <s> Nad vaatasid teineteisele otsa ja naeratasid . </s> </p>
<p> <s> Taevasse oli igasuguseid pilvi tekkinud . </s> <s> Selliseid sõbralikke , naljakaid . </s> <s> Milles võis loomi ja inimesi ja mida iganes näha . </s> <s> Kaugemate küngaste kohal oli aga tumedamatki taevast . </s> <s> Võibolla tuli seal isegi parajasti sabin vihma . </s> <s> Milles polnud midagi iseäralikku , kui mõelda , missugune lämbus kõikjal valitses . </s> <s> Hoog vihma võis tulla küll , peaasi , et päike uuesti paistma hakkab ja peaasi , et homme jälle ilus ilm on ! </s> <s> Leena ei olnud siinkandis kunagi käinud . </s> <s> Ta ei osanud arvatagi , et siin nii ilus on ! </s> <s> Kuidas ta kibeles paljajalu neile laugjatele nõlvadele , mis bussiaknast nii pehmed ja sametised tundusid . </s> <s> Ja metsadesse , tumerohelistesse metsatukkadesse , suurte puude sekka ! </s> <s> Kui jõe kallast pidi astuma hakata , kas siis jõuab alati mõne järveni ? </s> <s> Meri on ju kaugel , nii ilmatu kaugel Kusagil Tallinnas . </s> <s> Sealsamas , kus mustlaseonugi . </s> <s> See , kes Aita isa on ja kes talle punase tutipaela oli lubanud osta Jumal teab , kas Aita teda üldse kunagi kohtab . </s> <s> Sellepärast pidigi Leena täna kaubamajast läbi jõudma ja punased tutipaelad ise ära ostma . </s> <s> Kui nad Olaviga oma sõitu arutades ja õhinat täis , võõrastemaja poole tormasid , oli ta Aitat märganud , kes tagasi vaatamata nende purskkaevupargi poole lonkis . </s> <s> Leena oli teda hõiganud , aga Aita tegi , et ei kuule . </s> <s> Leena teadis , Aita oli kurb , et nad Olaviga koos tulid Nii üksik ja väike ja hüljatud oli ta seal tühjal tänaval tundunud , et Leena süda järsku haledusest kokku tõmbus . </s> <s> Aga ta ei saanud minna , ta ei saanud mitte kuidagi Aita juurde minna ja teda lohutama hakata . </s> <s> Neil Olaviga oli ju nii kiire ja nad olid oma aega nii kaua ootama pidanud ! </s> <s> Imelik , et Leena seda enese õigustuseks endale kinnitama pidi . </s> <s> Aita oli talle tähtsam , kui ta arvata oskas . </s> <s> Aga mitte tähtsam kui Olav , seda kindlasti mitte ! </s> <s> Ja sellepärast tahtis Leena Aita käest andeks paluda . </s> <s> Seda ta tahtiski heaks teha , kui ta Olavit kättpidi kaasa vedades kiiruga kaubamajast läbi tormas ja Aita jaoks punased tutipaelad ostis . </s> <s> Homme võisid nad tagasi jõuda alles siis , kui poed juba kinni on . </s> <s> Aga ta tahtis , et kui nad Aitaga jälle kohtuvad , et need paelad siis kohe olemas oleks . </s> <s> Leena tahtis , et tema suure õnne kõrval Aitalgi oma väike õnn olemas oleks Rohkemat ei osanud ta välja mõelda . </s> <s> Aga seda , mida ta teha võis , seda ta ka teoks teha tahtis . </s> <s> Ainult nii sai ta süüd tundmata õnnelik olla . </s> </p>
<p> <s> Tee läks hästi kurviliseks . </s> <s> Sinka-vinka loogeldes tõusis ta aina kõrgemale . </s> <s> Tõusis kohe lausa mäkke . </s> <s> Leena ei teadnudki , et Eestimaal niisuguseid mägesid on ! </s> <s> Esimeses järsus kurvis oli ta kõvasti Olavi käsivarrest haaranud ja enne ta lahti lasta ei julgenudki , kui nad päris üleval väljas olid . </s> <s> Ja siin , päris üleval see alev oligi . </s> <s> Väikene linnaväljak , ringiratast pood , apteek , rahvamaja . </s> <s> Buss sõitis kõigi kolme eest kaarega läbi , otsekui tahtnuks uhkustada , mis meil siin kõik on ! </s> <s> Pööras siis väikesesse kõrvaltänavasse ja peatus . </s> </p>
<p> <s> Bussijaama polnud ollagi . </s> <s> Ainult väikene putka kinnise luugiga , mille kohal ilutses suur silt " Bussijaam " . </s> <s> Luugi kõrval seina peal oli knopkadega kinnitatud masinakirjas paberileht ning sellel busside saabumis- ja väljumisajad . </s> <s> Olav kirjutas väljuvate busside ajad endale märkmikusse . </s> <s> Nad olid ühe vanatädi käest , kes ainsana lõpuni bussi oli jäänud ja nendega koos siin maha tuli , küsinud , et kus see Uru tänav on , ja ta oli neid lahkesti pikalt-laialt õpetanud . </s> <s> Tarkus käes , hakkasid nad ringi vaatama . </s> <s> Pood oli õnneks veel lahti , aga juba loeti kassat . </s> <s> Nad ostsid leiba , saia , pudeli piima , natuke võid . </s> <s> Siis tahtis Olav veel millegipärast mune osta , aga ei teadnud , kuhu sisse neid panna , et nad katki ei läheks . </s> <s> Lahke müüja pani need viimaks koogikarpi . </s> <s> Sidus veel paelaga kinni ka , nagu läheksid nad karbitäie kookidega pidu pidama . </s> <s> Sellest tuli neil mõte , et kooki võiks tõepoolest ka olla ! </s> <s> Ja nad ostsid kummalegi kaks õuna- ja kaks kohupiimakooki . </s> <s> Tagasi tänaval , harutati koogikarp kohe lahti , ja nii nad siis , suu koogist pungil , maailma avastama läksidki . </s> </p>
<p> <s> Üle väljaku oli väikene haljasala . </s> <s> Ja missugune vaade sealt avanes ! </s> <s> Nüüd oli näha , kuidas tee siira-viira aina tõusnud oli , vahepealseid kurve puude varju jättes . </s> <s> Järsk mäenõlv laskus alla orgu . </s> <s> Seal sügavuses lookles väike jõgi , kaugemal kerkis aga maastik küngas künka haaval taas . </s> <s> Ja siis sealt kõrgelt ja kaugelt paistis kiriku valge torn , tipp päiksekiirtes hiilgamas ! </s> <s> Leena tundis avaruse joovastust koos kerge kõhedusega kõrguse ees . </s> <s> Miski kripeldas rinnus , käed ja jalad surisesid . </s> <s> Ta oli ammu söömise unustanud . </s> <s> Tummalt seisis ta ürgse oru nõlval . </s> <s> Sipelgad jooksid üle selja , käed läksid külmaks ja ta tundis kerget , õige kerget iiveldust . </s> <s> Olav pani käe Leenale ümber õlgade , tabas võdina Leena ihus ja küsis murelikult : " Ega sul külm ei ole ? </s> <s> Jahedamaks on läinud . </s> <s> Kusagil oli vist äike " " Ei , ei ole külm . </s> <s> Üldsegi ei ole . </s> <s> Ilus on . </s> <s> Nii ilus Kas see kirik on väga kaugel ? " küsis ta äkki ootamatu õhinaga . </s> <s> " Ikka on See on petlik , paistab lähemal kui päriselt on . </s> <s> Täna vist küll ei jõua , " ütles Olav kahetsevalt , aimates Leena mõtteid . </s> <s> " Vaatame homme , homme on meil terve pikk päev . </s> <s> Üks buss läheb veel päris õhtul . </s> <s> Kui sa tahad muidugi " Leena tahtis , kuidas veel tahtis ! </s> <s> Näha uusi paiku , minna mööda väikesi jalgradu , minna ja mõistatada , kust see rada küll tuleb ja kuhu ta välja jõuab Minna lausa ilma radadeta , silmnäolt mõne metsatuka poole , mõne kuldkollase põllulapi poole , vee tasase vulina järgi , tuule kahina järgi , lindude lendamise järgi suunda võttes , liblikate ja mesilastega kaasa tiireldes , vaba oma valikutes , vaba ja kohustusteta . </s> <s> Nii polnud ammu olnud , teab mis ajast polnud nii enam olnud . </s> <s> Terve see suvi Eriti tundis Leena sellest puudust pärast Anne juures maal käimist . </s> <s> Mitte et ta seal nii väga vabadust nautinud oleks - aeg oli selleks liialt lühike ja kiirustas tagant - aga võibolla hoopis selle suure pahanduse pärast , mis sellest kõigest tagantjärele tuli . </s> <s> Siis teadvustas ta endale päriselt oma kohustused ja oma napid õigused . </s> <s> Tööleping paberil oli midagi muud , see ei jõudnud koolilapse teadvusesse reaalsena , oli pigem nagu kompliment , nagu tunnustus . </s> <s> Tema sisu koorus kuldse kesta seest nagu sibul , kord korralt . </s> <s> Ja kui see kuld sealt pealt viimaks kadunud oli - ning selle suure pahanduse ajaks oli ta tõepoolest kadunud - oli sisu üsna kibedavõitu . </s> <s> Kuigi maitsev ikkagi , nii imelik , kui see ka polnud . </s> <s> Leena ei kahetsenud , üldsegi mitte ! </s> <s> Aga ta oli õnnelikum kui kunagi varem , nähes enda ümber lendamas liblikaid , keda kunagi polnud võrguga kinni püütud , et neid siis uuesti vabadusse , Leena ümber ringi lendama lasta Võis seda nimetada elukogemuseks ? </s> <s> Ei tea . </s> <s> Leena ei tahtnud nii uhkete sõnadega mõelda . </s> <s> Tema tundis rõõmu sellest , et seismise koht polnud puupulkade või mullasse kraabitud kriipsudega märgitud , et pead tohtis pöörata rohkem kui kaamera seda oleks lubanud , et joosta tohtis nii kaugele kui hing ihkas ja jaksu oli Tundis rõõmu kõige üle , mis oli loomulik . </s> </p>
<p> <s> Loomulik oli teineteist taga ajada ja mäenõlval kulli mängida . </s> <s> Loomulik oli naerda , päris südamest naerda . </s> <s> Sama loomulik kui seegi , et harv möödamineja selle peale seisma jäi ja pead vangutas . </s> <s> Muidugi oli naljakas käpuli kukkuda . </s> <s> Veel naljakam oli neljakäpuli ja teineteise võidu mööda järsku nõlva üles ronida , nii et hing kurgus kinni Nii naljakas oli üksteise võidu tänavanurgani joosta , et kes saab esimesena sildi pealt järgmise tänava nime teada ! </s> <s> Seda need Leena ja Olav seal tänavanurgal naerda lagistasidki ! </s> <s> Sest oli ju tõepoolest naljakas , kui tänava nimi oli Rebase . </s> <s> Eriti veel siis , kui sa otsisid parajasti tänavat , mille nimi on Uru ! </s> </p>
<p> <s> Aga viimaks nad , naerused , selle Uru üles ka leidsid . </s> <s> Väikene valge ühekorruseline majake , eesaias õunapuud , puudealused õunu täis . </s> <s> Jooksmisest oli mõlemal janu , ja nii nad seal trepil nüüd istusid , suured mahlased õunad käes . </s> <s> Naeratavad ja eluga rahul . </s> <s> Otsekui oleksid nad omas kodus olnud . </s> <s> Omas kodus , vastu õhtut ja ööd . </s> </p>
<p> <s> Uks oli ikka veel lukust lahti keeramata . </s> <s> Võti oli Olavi taskus . </s> </p>
<p> <s> XI peatüki lõpp . </s> </p></div2><div2 type="alaosa"><head> XII peatükk </head>
<p> <s> Leena lamas liikumatult , tekk lõuani tõmmatud , silmad pärani . </s> <s> Käed hoidsid kramplikult teki servast kinni . </s> <s> Küüned olid tugevast pigistamisest valged . </s> <s> Pilk tardunud , kusagil ära . </s> <s> Ta ei olnud hirmunud , ei . </s> <s> Ta oli nõutu . </s> <s> Nii nõutu , et oleks heameelega teadvusetusse langenud . </s> <s> Minestanud . </s> <s> Või lausa olemast lakanud , kui see võimalik oleks olnud . </s> <s> Peaasi , et ei peakski millestki aru saama , et ei olekski vaja midagi , mitte midagi mõista . </s> <s> Parem on , kui ühtegi mõtet ei ole . </s> <s> Ühtegi tunnet ka mitte . </s> <s> Nii on kõige parem . </s> <s> Temale . </s> <s> Jah , temale küll , aga </s> </p>
<p> <s> Tuba ei olnud pime . </s> <s> Seinalamp voodi peatsis põles . </s> <s> Võis kõike näha . </s> <s> Väikest kirjutuslauda ja selle taga tooli , mille peal olid Olavi pikad püksid ja rohelisetriibuline päevasärk . </s> <s> Taburetti voodi jalutsis . </s> <s> Leena oli selle köögist toonud ja hästi voodi lähedale pannud . </s> <s> Siis teki all lillelise seeliku ja valge pluusi seljast ära võtnud . </s> <s> Siis , tekk lõuani , riided taburetile upitanud . </s> <s> Kõigeks selleks polnud mingit vajadust . </s> <s> Oleks vabalt võinud teispool tuba oleva riidekapi juures lahti riietuda , riided korralikult puule rippuma panna , siis rahulikult voodini tulla ja teki alla pugeda . </s> <s> Olav oli vannituppa pesema läinud ja mõnules külma dušši all juba hulk aega . </s> <s> Sooja vett küll ei olnud , aga kuuma ilmaga oli jahe dušš mõnus . </s> <s> Vee pladin oli tuppa selgesti kuulda . </s> <s> Kui Olav ka oleks vee kinni keeranud , siis tuppa poleks ta selsamal sekundil ometi jõudnud . </s> <s> Ega ta siis veest tilkuvana tulla poleks saanud . </s> <s> Kuivatamine oleks omajagu aega ikka võtnud . </s> <s> Aga ei , Leena tegutses nagu jälgiksid teda igast nurgast nähtamatud mehesilmad . </s> <s> Et tal öösärki kaasas ei olnud , jättis ta kombinee selga . </s> <s> Püksid ja rinnahoidja niikuinii . </s> <s> Pesemas käis ta enne Olavit . </s> <s> Vannitoa uksel oli seespool õnneks haak . </s> <s> Selle hoolikalt sulgenud , oli ta riskinud lahti riietuda ja päevase higi jaheda dušši all maha pesta . </s> <s> See oli ütlemata mõnus olnud ! </s> <s> Peaaegu nagu oleks ujumas käinud . </s> <s> Olav oli bussis lubanud , et ehk saab nii ujuda kui süüa Süüa nad said , ja kuidas veel ! </s> <s> Kui nad viimaks trepilt majja raatsisid tulla , olid nad kotist , sellest munadega koogikarbist ikka , tõelise munapudru leidnud ! </s> <s> Kahjuks kõik koortega segamini . </s> <s> Sai jälle naerda . </s> <s> Aga siis oli Olav ootamatu asjalikkusega köögivarustust revideerinud , munasodi leitud savikaussi valanud , ja nad olid sealt seest hulk aega üksteise võidu munakoori välja korjanud . </s> <s> Algul üritanud kahvliga õngitseda , siis väiksemaid tükke teelusika peale püüdnud , ja viimaks kahe näpu vahel võidukalt viimaseid killukesi kausist välja toonud . </s> <s> Lõbus oli ! </s> <s> Käed läksid kausis segamini , Olavi sõrmed risti Leena omadega . </s> <s> Munavalge tegi käed kleepuvaks ja nad mängisid , et ega neid enam teineteise küljest lahti ei saagi . </s> <s> Proovisid siis kahekesi niiviisi ühendatud kätega ning ühe kahvliga muna kloppida , isegi soola ja pipart panna . </s> <s> Aga kui pipart sedasi ülearu palju läks , mindi koos kraani alla käsi pesema , nii et Olav pesi Leena käed puhtaks ja Leena jälle Olavi omad . </s> <s> Pann seisis pliidil , justnagu neid ootama pandud . </s> <s> Gaasiballooniga oskas Leenagi ümber käia , see oli kodust tuttav asi . </s> <s> Munaroog tuli eriliselt hea , tühi kõht aitas sellele muidugi kaasa . </s> <s> Leena sättis söögi väikesele köögilauale nii ilusasti kui oskas . </s> <s> Koogid , mis veel alles olid , pani taldrikuga keset lauda . </s> <s> Leidis teepaki ja keetis kannutäie teed . </s> <s> Laual oli vaas astritega . </s> <s> Värsked , kuigi perenaine juba paar päeva ära oli olnud . </s> <s> Astrid , need koolialguse lilled . </s> <s> Juba õitsevad . </s> <s> Kaugel see september siis enam on ! </s> <s> Selle mõtte juures käis imelik tühjusetunne Leenast läbi . </s> <s> Aga ainult hetkeks , sest kohe oli ta taas siin , selles õuna- ja praemunalõhnalises köögis , selles imelises päevas , temale ja Olavile juhuse läbi kingitud päevapooles , mis lähenes lõpule . </s> <s> Ööle . </s> <s> Leena oleks pidanud juba varem mõtlema , et see päev läheneb ööle Aga ta ei tahtnud niisugust mõtet oma peast läbi lasta . </s> <s> Ta ei osanud ööst mõelda , ööst koos Olaviga . </s> <s> Ta ei teadnud , mida sellest mõelda . </s> <s> See oli nii võõras , täiesti võõras mõte . </s> <s> Ta ei osanud seda kuidagi ettegi kujutada . </s> <s> Alateadlikult oli ta sellepärast seal trepilgi viivitanud . </s> <s> Kuigi õhtu oli tõesti nii mõnusalt soe ja ega nad poleks raatsinudki kohe tuppa minna . </s> <s> Hämaruse tulles ja õhu kergelt jahenedes hakkasid lilled veel tugevamini lõhnama . </s> <s> Floksid levitasid oma rasket , otsekui maadligi roomavat aroomi , mis veidi kõrgemal segunes lilleherneste õrnkerge lõhnaga . </s> <s> Sinna sekka tundis Leena korraga midagi ammust ja tuttavat . </s> <s> Ta tõstis pea põlvedelt ning haistis ninasõõrmete kergelt värisedes õhku . </s> <s> Silme ette tuli kiik vana õunapuu oksa küljes . </s> </p>
<p> <s> Seal ta siis oli , pea vastu kiigenööri toetatud , silmad poolkinni . </s> <s> Kiik kõikus vaevutuntavalt , nappide poolkaartena . </s> <s> Kui ta päris seisma jäi , lükkas Leena talle jalgadega uue kerge vindi sisse . </s> <s> Vanaema tuli lüpsikutega kolistades lauda juurest ja kutsus sooja piima jooma . </s> <s> Ei tema raatsinud minna ! </s> <s> Hämarus tuli vargsi üle õue , tumeneval taeval vilkusid esimesed tähed . </s> <s> Kaevu poolt , mis liivaseljalt alla , madalama maa peale jäi , tuli valge udu . </s> <s> Niiske õhk oli korraga täis imelist lõhna . </s> <s> Seda ta siin kiigel ootamas oligi . </s> <s> Need olid öölevkoid , nende aeg jõudis kätte just nüüd . </s> <s> Tillukesed peaaegu valged õied , kerge violetse varjundiga . </s> <s> Tegid oma silmad lahti , otsekui oleksid ka nemad tähti vaatama tulnud . </s> <s> Tegid silmad lahti ja paiskasid korraga õhku kogu oma päev läbi vaoshoitud lõhnasülemi . </s> <s> Jah , just need nad olid , need ammused kahvatud tuttavad hämarduvatest suveõhtutest ! </s> <s> Leena tõusis ja leidis nad üsna siitsamast , kaares ümber lopsaka floksipõõsa . </s> <s> Justnagu väikeste heledate ööliblikate parv , kes nüüd alles lennule valmistub . </s> <s> Ammu polnud neid näinud , õigemini küll tunda saanud ! </s> <s> Leena kükitas , võttis lillepuhmaka õrnalt kahe peo vahele , ning surus siis näo ettevaatlikult õitesse . </s> <s> Lõhn joovastas , mattis hinge . </s> <s> See oli lapsepõlv , mis teda niiviisi puudutas ... </s> </p>
<p> <s> Kui nad viimaks majja tulid ja ruume üle vaatasid , märkas ta kohe , et ühes kahest toast oli ainult tillukene pulkadega lapsevoodi ja teises lai kaheinimese kušett . </s> <s> Ei mingit diivanit , ei mingit lisavoodit . </s> <s> Oleks siis kuskil vähemalt madrats olnud , mida põrandale panna ! </s> <s> Võibolla isegi oli , aga kust nemad teadsid seda otsida ? </s> <s> Pealegi , Leena sai aru küll , et tõenäoliselt ei Rene ega Olav tulnud selle peale , et see üldse mingi probleem võiks olla . </s> <s> Aga temale oli . </s> <s> See oli midagi , mida ei saanud enam vältida . </s> <s> Mis oleks tulnud ennem läbi mõelda . </s> <s> Nüüd polnud õieti aegagi selle peale mõelda . </s> <s> Polnud võimalustki . </s> <s> Ta ei olnud ju üksi . </s> <s> Mida Olavile vastata , kui ta küsib , mille peale Leena nii kangesti mõtleb ? </s> <s> Midagi poleks siis vastata , punastada ainult . </s> <s> Ei , nüüd ei tohtinud sellele mõelda , nüüd oli nagu oli , teha polnud enam midagi . </s> <s> Ja ega ta siis Olavit ometi kartma ei pea ? ! </s> <s> Selles oli ta küll kindel . </s> <s> Ja seda mõtet endale korrates ta sellele ööle vastu läkski . </s> </p>
<p> <s> Ometi ei olnud ta kõike osanud ette kujutada . </s> <s> Dušši all ära käinud , oli Leena kõik riided uuesti selga pannud . </s> <s> Vannitoas oli suur peegel , mis ta alastust talle visalt teadvustas . </s> <s> Leena püüdis sinna mitte vaadata . </s> <s> Aga pilk läks vägisi . </s> <s> Ta häbenes iseennast niiviisi paljana näha . </s> <s> Üks asi on paljas olla , üksinda paljas olla . </s> <s> See on loomulik , nagu iga teinegi olemise viis . </s> <s> Hoopis midagi muud on oma alastiolekut teadvustada . </s> <s> Paljast iseennast vaadata . </s> <s> Rääkimata siis veel sellest , et kedagi teist paljana näha . </s> <s> Leena oli küll eluaeg puumajas vannitoata korteris elanud ja nii kaua , kui ta end mäletas , ikka linna ühissaunas käinud . </s> <s> Aga kuna ta oli seda nii väiksest peale teinud , siis oli ta sellega hiljem ka nii harjunud ja ei tulnud selle pealegi , et pesemise kõrvalt teisi inimesi tähelepanelikumalt vaadata võiks . </s> <s> Jah , oma esimestest mäletatavatest saunakordadest oli talle tõepoolest paar kummalist pilti mällu jäänud . </s> <s> Üks vana kortsus naine , kellel olid väga pikad rippuvad tissid ja kes siis rinnaalust pestes viskas need endal üle õla , et ette ei jääks . </s> <s> Ja siis üks ilmatu tüse naine , jalad harkis , saunapingil istumas , kes niiviisi poole pikast mitme inimese pingist enda alla võttis , nii et nad emaga pidid kaua , sangadega plekkkausid käes , koha vabanemist ootama . </s> <s> Aga hiljem ? </s> <s> Ei , isegi puberteediajast ei mäletanud ta , et oleks siis vähemalt oma paljaid eakaaslasi saunas tähelepanelikumalt vaadanud , kasvõi selleks , et neid ja nende muutumisi võrrelda iseendaga ja muutustega oma kehal . </s> <s> Ainus emotsioon , mis talle sellest ajast meelde oli jäänud , oli piinlikkustunne , kui mõni koolikaaslane samal ajal saunas juhtus olema . </s> <s> Ta püüdis nendega silmitsi sattumist igati vältida , aga praegu ei oleks ta küll enam osanud öelda , oli see rohkem oma häbelikkuse pärast või siis soovist teisi ebamugavast olukorrast säästa . </s> <s> Veel mäletas ta , et oli teismelisena end näitustel käies aktimaali ees ikka ebalevalt tundnud , arvates , et keegi teda ja tema huvitatust pildist kindlasti jälgib . </s> <s> Kui publikut vähe oli ja ta tühja näitusesaali sattus , oli ta ikkagi kartnud . </s> <s> Oli peljanud , et valvuritädi talle pikemat seismist niisuguse pildi ees pahaks paneb . </s> <s> Pärast seitsmendat klassi olid nad Leningradis ekskursioonil käinud . </s> <s> Seal oli neid Ermitaažis paariks tunniks omapäi lahti lastud , ja et ta mõnda pilti kauemaks uurima jäi , kaotas ta varsti kaaslased silmist . </s> <s> Rahvast täis saalid , omavahel võõras keeles juttu ajavad valvurid , pidev saalimine ja sõelumine ümberringi tekitasid Leenas senitundmatu õndsa kunstiga omavahelolemise tunde . </s> <s> Esimest korda julges ta vaadata just seda , mida ta parajasti tahtis , ning just nii kaua , nagu ta parajasti tahtis . </s> <s> Siis see juhtuski , et ta unustas enda seisma ühe suure maali ette , mis kujutas ristilt mahavõetud Kristust , kelle elutu keha oli paljana ema süles , pea küljele longu , käed lõdvalt rippu . </s> <s> Nii kõhn , nii vaevatud . </s> <s> Täiskasvanud mehe võibolla veel elusoe ihu ema süles . </s> <s> Abitu nagu väikene laps . </s> <s> Leena tundis , kuidas naise suur kurbus temasse valgus , kuidas selle naise valu muutus korraga temagi valuks . </s> <s> Ta armastas seda meest niisamuti nagu armastas teda see naine seal pildi peal . </s> <s> Tahtis teda samamoodi süles hoida . </s> <s> Tahtis tunda oma käe all noort pingul nahka , mis kattis esiletükkivaid roideid . </s> <s> Puudutada tema puusi , millelt niudevöö libisemas See oli kirjeldamatu hellus , mida ta tundis , oli lausa füüsiliselt tajutav igatsus selle mehe järele . </s> <s> Seda endale küll teadvustamata , oli see ometi tema esimene aimdus seksuaalsest lähedusest . </s> <s> Tunne , mis oli suunatud lapsepõlvest kuhugi ebamäärasesse tulevikku , samas aga kuulus sellest hetkest alates juba praegu ainult temale . </s> <s> Mille kogu intiimsus ja rõhutatud privaatsus oli selles inimestest tulvil ruumis nii ilmselge ja ühtlasi rabav . </s> <s> Leena tundis , kuidas kõik nihkus temast ja pildist eemale , haaramatusse kaugusesse . </s> <s> Teda ja pilti ümbritses õhutühi ruum , suur hulk värvitut valgust , millest ei tunginud läbi ainsatki heli See kogemus oli nii vapustav , et kui ta kahe-kolme aasta möödudes uuesti Ermitaažis käis - seekord oma käe peal ja üksinda - kõhkles ta kaua , kas otsida see pilt uuesti üles või mitte . </s> <s> Ta ei osanud endale seletada , kas ta kartis selle tunde kordumist või siis hoopis vastupidi , selle kadumist . </s> <s> Aga ta pidi tagantjärgigi tunnistama , et tookord toimus temaga selle pildi ees midagi olulist . </s> <s> Midagi , mis avas ta meeled seni veel kogemata aistinguile . </s> <s> Leena pidi tunnistama sedagi , et see meeldis talle . </s> <s> Jah , võibolla kartis ta nüüd tõepoolest , et uuesti sinna sattudes selgub , et polegi mitte midagi . </s> <s> Ega ole siis ka kunagi olnud . </s> <s> Et isegi mälestus sellest tundest on tühipaljas ettekujutus , mis pildi teistkordsel nägemisel olematuks haihtub . </s> <s> Sest miks muidu alustas ta oma ringkäiku läbi saalide lausa vastupidises suunas , vargsi lootes , et suudab niiviisi kohtumist selle maaliga vältida . </s> <s> Mõne tunni pärast , puruväsinuna ja äramineku eel , otsustas ta aga siiski pildi üles otsida . </s> <s> See oli kummaline maraton läbi lugematute saalide , pool jooksujalu , piltidele nüüd juba peaaegu pilku heitmata . </s> <s> Muuseumi hakati sulgema , saalid olid inimestest tühjad , mõni üksik hilja peale jäänu sammus sihikindlalt väljapääsu suunas . </s> <s> Leena edasi-tagasi tormamine pani valvurid talle imestunult järele vaatama . </s> <s> Ta oli nagu kogemata ruumi lennanud lind , kes paanikas enam väljapääsu ei leia ja ühest kohast teise heitleb . </s> <s> Teda kõnetati , et talle teed juhatada , aga ta tormas ebalevalt naeratades abistajaist mööda . </s> <s> Kuidas oleks ta osanud öelda , mida ta nii meeleheitlikult otsib ? </s> <s> Isegi kui ta oleks julgenud selle pildi järele küsida , poleks ta saanud seda teha , sest ta ei olnud tookord ei maali ega kunstniku nime proovinudki meelde jätta . </s> <s> Pealegi mäletas ta omateada nii selgesti pildi asupaika ! </s> <s> Maal oli olnud ühe saali külgseinas , peaaegu keskel . </s> <s> Ainus küsimus , kus küll oli see saal ? </s> <s> Selle aja peale oleks ta pidanud igal juhul sinna ruumi sattuma , kasvõi juhuslikult ! </s> <s> Paljud pildid sattusid talle juba mitmendat korda ette . </s> <s> Ta pöördus neist jahmunult ära , püüdes muuta liikumise suunda . </s> <s> Hargnevatesse tubadesse tormanud , sattus ta viimaks mingisse nõiaringi . </s> <s> Seda pilti ei olnud , lihtsalt ei olnud ! </s> <s> Ta oleks selle ju ometi jooksu pealtki ära tundnud , ei või olla , et ta sellest oleks saanud niisama mööda tormata Elektrikella võigas , vali helin , täiesti sobimatu neisse ruumidesse , teatas resoluutselt , et aeg on läbi . </s> <s> Valvurid vehkisid nüüd teda nähes ägedalt väljapääsu suunas . </s> <s> Enam ei vaevunud nad midagi küsima ega selgitama . </s> <s> Alistunult järgis ta nende viipeid ja astus kiirel sammul näidatud suunas . </s> <s> Jalad olid pikast trampimisest väsinud , pea huugas otsas Lüüasaanu alandlikkusega astus ta , pea longus , ja tundis endal sadadelt piltidelt tummi etteheitvaid pilke . </s> <s> Nii saadetakse reeturit . </s> <s> Või argpüksi . </s> <s> Mida ta ka oli . </s> <s> Oleks ta õigel ajal otsustanud , et tahab ja julgeb iseenda tunnetega silmitsi seista , oleks tal olnud küllalt aega , et maal üles leida . </s> <s> Sellepärast ta ju õieti üksinda siia tulnud oligi , kuigi ta seda seni endale polnud tunnistanud . </s> <s> Oli tulnud , et tunda uuesti sama tunnet . </s> <s> Nüüd juba vanemana , lootuses mõista selle tunde olemust ja iseendast aru saada . </s> <s> Teha polnud midagi . </s> <s> Ta oli selle võimaluse käest andnud ja nüüd tuli tal sellega leppida . </s> <s> Leena tõstis pea . </s> <s> Veel paar saali , ning kaugusest paistva viimase avatud ukse kohal kumas rohelises tulekirjas " Väljapääs " . </s> <s> Ta hingas kergendatult ja aeglustas hetkeks sammu - pääsemine oli lähedal . </s> <s> Viimastel minutitel oli teda tõepoolest haaranud paanika . </s> <s> Mis siis , kui ta jääb sellesse labürinti kogu ööks luku taha ? </s> <s> Ihuüksinda , piltide etteheitva pilgu alla ? </s> <s> Selle hirmu ees taandus isegi kurbus ja nördimus leidmata maali pärast . </s> <s> Väljapääsu märgates ta rahunes . </s> <s> Teda vaevav süütunne andis järele , etteheited iseendale hakkasid tasapisi vaibuma . </s> <s> Pildid seintel olid jälle lahkemad ja elasid taas oma Leenast täiesti sõltumatut elu . </s> <s> Milline arvutu hulk neid ikkagi oli ! </s> <s> Kui väheseid neist oli ta süvenemisega vaadata jõudnud ! </s> <s> Ja siin ta nagu polnudki täna käinud - käigu pealt vilksamisi heidetud pilgu alla ei jäänud ühtegi , mis oleks tänasest meelde jäänud . </s> <s> Või siiski ? </s> <s> Möödudes vilksatas silmanurgas midagi tuttavat . </s> <s> Leena vaatas üle õla tagasi - seal ta oli , paremal , küljeseinas , peaaegu keskel Mõne sammu kaugusel ootas võtmekimbuga valvur kärsitult tema väljumist . </s> <s> Kell helises nõudlikult , järelejätmatult . </s> <s> Sammu aeglustamata ja ikka veel üle õla tagasi vaadates astus Leena uksest välja . </s> <s> Viimane , mille ta pilk sulguva ukse vahelt kinni püüdis , oli Jeesus Kristuse kahvatu ihu </s> </p>
<p> <s> Kui Leena , uuesti täies riides , vannitoast tagasi tuppa tuli , ootas Olav keset tuba seistes ja mingit raamatut lapates oma järjekorda . </s> <s> Palja jalu , ujumispükste väel . </s> <s> Naeratas rõõmsalt , pani raamatu tagasi riiulisse , ja hakkas minema . </s> <s> Pööras siis uksel ringi , nagu oleks talle midagi pakilist meenunud , ja ütles süüdlaslikult : " Lubasin , et saab ujuda Aga näe , täna läks nii ! </s> <s> Homme , homme saab kindlasti kusagil ujuda ! </s> <s> Ega ma ei ole unustanud . </s> <s> Seda valget kirikut ka mitte , sinna lähme ka ! " </s> <s> Ütles , ja kadus esikusse . </s> <s> Vannitoa uks klõpsatas , vesi keerati lahti . </s> </p>
<p> <s> Leena leidis voodikastist teki , linad , padja . </s> <s> Tegi voodi valmis , tõi voodi jalutsisse köögist tabureti , puges teki alla ning hakkas seelikut ja pluusi seljast ära võtma . </s> <s> Poetas need taburetile , kohendas teki kurguni , nagu oleks tal külm olnud , ja jäi siis tuba silmitsema . </s> <s> Kuhu ta pilk ka ei rännanud , viimaks peatus see ikkagi Olavi riietel . </s> <s> Nagu oleks seal olnud kõigi ta mõtete algus ja lõpp . </s> <s> " Narr , " mõtles Leena . </s> <s> " Ma olen narr inimene ! </s> <s> Oleksid need riided kusagil järve ääres rohu peal , kui me hakkaksime praegu koos ujuma minema , siis mul ei tuleks pähegi neid sedasi kõõritada Täitsa tola ! </s> <s> Mis vahet sel on , on nad toas tooli peal või õues rohu peal ! " </s> <s> Oli küll vahe , suur vahe oli ! </s> <s> Asi polnud muidugi selles , kus need riided on , asi oli selles , miks need riided on seal , kus nad on . </s> <s> Nad ei lähe praegu ujuma . </s> <s> Nad lähevad magama . </s> <s> Selles on asi . </s> <s> " Kui jõuaks enne ära uinuda , " käis mõte läbi pea . </s> <s> See oli hea mõte ! </s> <s> Siis Olav tuleks , näeks et ta magab , ja jääks ise ka kohe magama Ja olekski hommik , olekski see uus päev , see vaba päev , mida nad mõlemad oodanud on ! </s> <s> Ta püüaks siis tingimata Olavist natuke varem üles ärgata , libistaks enda tasakesi , hästi tasakesi , teki alt välja tulemata voodi jalutsisse , kahmaks siis taburetilt oma riided ja kaoks nendega kähku kööki . </s> <s> Tõmbaks köögiukse koomale ja paneks ruttu seeliku ja pluusi selga Edasi oleks aega juba küllalt . </s> <s> Võiks silmi pesta . </s> <s> Võiks hommikusöögiks leiba praadida . </s> <s> Võiks isegi salaja toa uksel piilumas käia , missugune Olav siis on , kui ta magab Kindlasti ilus . </s> <s> Olav oli üldse Leena meelest ilus . </s> <s> Pikk ja tugev . </s> <s> Jaksas igasugu raskeid asju tassida . </s> <s> Jaksaks võibolla Leenatki tassida , kui vaja oleks ... </s> <s> Küllap jaksaks , nii tugev on ta kindlasti ! </s> <s> Aga hea , et vaja pole . </s> <s> Leena ei tahaks . </s> <s> Praegu veel küll ei tahaks ... </s> <s> Ei , tegelikult ei teadnud ta isegi , kas ta tahaks või ei tahaks . </s> <s> Aga seda teadis ta küll , et kangesti piinlik oleks . </s> <s> Kõdi oleks võibolla ka </s> </p>
<p> <s> Vannitoa uks klõpsatas . </s> <s> Leena pani ruttu silmad kinni . </s> <s> Olav astus mõned sammud mööda linoleumi - Leena kuulas hinge kinni hoides - ja oligi üle toa läve ! </s> <s> Sellest sai kohe aru , toa põrandal oli pehme vaip , sammud olid siin hoopis teise kõlaga , rohkem aimatavad , kui kuuldavad . </s> <s> Astus paar sammu ja jäi seisma . </s> <s> Seisis tükk aega . </s> <s> Leena süda peksis . </s> <s> Ta oleks tahtnud teada , miks Olav seisis ? </s> <s> Mida ta tegi ? </s> <s> Leena aimas - Olav vaatas teda Silmalaud värahtasid , kuidas Leena ka ei püüdnud neid paigal hoida . </s> <s> Aga ta ei teinud silmi lahti . </s> <s> Olav tuli voodini , kummardus - ta hingamine oli Leena näo peal tunda - ja võttis tasakesi teki servast kinni . </s> <s> Kergitas selle üles , istus voodiservale ning libistas end siis ettevaatlikult Leena kõrvale . </s> <s> Lamas selili , külg vastu Leenat . </s> <s> Aga ta pea oli Leena poole kallutatud , soe hingeõhk puudutas Leena põske . </s> <s> Tekk oli Olavi tulekuga allapoole nihkunud , aluskuue õlapael kippus üle õla vajuma . </s> <s> Leena ei saanud seda enam kohendada , ta ei tohtinud liigutada , ta magas . </s> <s> Süda kloppis hirmsasti . </s> <s> Käsi lebas rinnal - varjuks või kaitseks ? </s> <s> Läbi suletud laugude nägi ta , kuidas tume vari hetkeks tõusis ja langes siis taas . </s> <s> See oli Olavi käsi . </s> <s> Samal hetkel tundis ta , kuidas elektrivool käis läbi ihu . </s> <s> Olavi sõrmed puudutasid tasa ta rinnal lebavat kätt . </s> <s> See puudutus oli niisama õrn nagu hingeõhu puudutus vastu tema põske . </s> <s> Rohkem kujuteldav kui füüsiline . </s> <s> Peaaegu olematu . </s> <s> Olemas rohkem selle sähvatuse kaudu , mis Leenat läbis . </s> <s> Leena silmad paiskusid pärani . </s> <s> Olavi nägu oli siinsamas , väga lähedal . </s> <s> Viimaks ometi olid nad teineteisega silmast silma . </s> <s> " Ma armastan sind , " ütles Olav . </s> <s> Leena kuulis hulk aega nende sõnade vaikset kuminat oma kõrvus . </s> <s> Ta ei liigutanud . </s> <s> Ripsmekarvgi ei liikunud , huultest rääkimata . </s> <s> Silmaterad laienesid , katsid peaaegu kogu vikerkesta . </s> <s> Pilk muutus seeläbi tumedaks , põhjatuks . </s> <s> Selles polnud ei vastust , ei küsimust . </s> <s> See oli mõistatuslik , arusaamatu pilk . </s> <s> Olavi jaoks . </s> <s> Ta ei näinud selles pilgus ühtegi Leena mõtet , ei osanud selles mõistatada ainsatki Leena tunnet . </s> <s> Just nii see oligi . </s> <s> See oli kummaline , seletamatu tühjus , kus Leena praegu viibis . </s> <s> Hirmuta , rõõmuta . </s> <s> Tema keha oli alles ärkamata , ikka veel sügavas lapseunes . </s> </p>
<p> <s> Olavi huuled lähenesid , puutusid vastu Leena huuli . </s> <s> Leena ei võpatanud , ei ehmatanud . </s> <s> Aga tema huuled ei vastanud , tardumus püsis . </s> <s> Ihu oli kangestunud ja tundetu . </s> <s> Olav eemaldus veidi , õige veidi . </s> <s> Ta hingas raskelt . </s> <s> Tema ülakeha oli peaaegu Leena kohal , aga Leena vastu ei puutunud . </s> <s> Ta toetus kätele , üks ühel pool , teine teisel pool Leenat . </s> <s> Musklid käsivartel olid viimseni pingul , neis võis aimata vaoshoitud värinat . </s> <s> See , mis Leena äratas , oli lõhn . </s> <s> Olavi kaenlaalused olid siinsamas , kaks avatud , kumera põhjaga anumat . </s> <s> Neist voolas laia joana tundmatut lõhna . </s> <s> See oli tugev , kirbe , meenutas higi ja päikest , ja sulanud asfalti millegipärast ka Mida kiiremaks muutus Olavi hingamine , seda tugevamaks muutus lõhn . </s> <s> Selle eest polnud pääsu , see levis kõikjale . </s> <s> Leena sõõrmed laienesid , pilk elustus . </s> <s> Minestanuid äratatakse nuuskpiiritusega . </s> <s> Kuigi hoopis midagi muud , toimis see lõhn praegu samamoodi . </s> <s> Leena tuli tagasi . </s> <s> Võibolla , et vastumeelselt - nagu see minestanutegagi tihti juhtub - aga ta tuli . </s> <s> Hingas korra sügavalt , ent lühidalt ja kiiresti , otsekui õhku ahmides sisse , sulges silmad , ja püüdis aru saada , mis on . </s> <s> Vastu ta reit kummus Olavi meheliige . </s> <s> Leena ei taibanud seda kohe , imestas ainult , kui tundis , et miski ta reie vastas end liigutab . </s> <s> Tugevalt , tungivalt . </s> <s> Otsekui oleks teki all veel üks elusolend , peale nende kahe . </s> <s> Liikumine oli tunda läbi Olavi pükste , läbi Leena siidise , viimse võimaluseni alla tõmmatud kombinee . </s> <s> Korraks tundis Leena mingit hellusesegust sümpaatiat selle tundmatu olendi vastu , kes kuidagi vangistusest ei pääsenud , aga sellele vaatamata oma olemasolust nii meeleheitlikult märku andis . </s> <s> Ta oleks tahtnud teda puudutada , paitada , rahustada </s> </p>
<p> <s> " Leena , " ütles Olav vaikselt , paluvalt . </s> <s> Leena ei teinud silmi lahti . </s> <s> Aga samal hetkel asetus kõik kindlalt oma kohale . </s> <s> Ta teadis nüüd , mis see on . </s> <s> Ja ta teadis , et ta seda ei taha . </s> <s> Mitte enne , kui kõik talle endale selge on . </s> <s> Täiesti selge . </s> <s> Ta ei tahtnud eksida , ta pidi iseendas kindel olema . </s> <s> Silmi avamata raputas ta nõrgalt pead . </s> <s> Ja kohe oli tal kahju , nii meeletult kahju </s> </p>
<p> <s> Voodi liikus , Olavi keha eemaldus . </s> <s> Leena tegi silmad lahti . </s> <s> Olav istus kušeti serval , selg tema poole . </s> <s> Käed voodiserva külge klammerdunud , pea õlgade vahele tõmmatud . </s> <s> Õlanukid kerkisid niiviisi üles , teravad ja kondised . </s> <s> Selg oli paljas , lamp heitis sellele nõrka , kollakat valgust . </s> <s> See meenutas midagi . </s> <s> Midagi väga kurba . </s> <s> Leena mäletas seda tunnet , mäletas , et kunagi oli see juba olnud Temaga oli see juba olnud . </s> <s> Ta ei teadnud ainult , kus ja millal . </s> <s> Süda tõmbus kaastundest krampi . </s> <s> Silmad valgusid vett täis , pisarad veeresid patja . </s> <s> Ja korraga haaras ta kahe käega Olavi ümbert kinni , surus oma märja näo vastu Olavi paljast selga , ja kallistas teda kõvasti , kõvasti . </s> <s> " Ole hea , ära praegu tee , " palus Olav vaikselt , pöördumata . </s> <s> Leena tõmbas käed eemale nagu oleks ta kõrvetada saanud . </s> <s> Pisarad purskusid silmist , käed haarasid teki järele , ta oleks tahtnud selle üle pea tõmmata . </s> <s> Tekk takerdus kuskil , ei ulatanud üle pea </s> </p>
<p> <s> Nii ta siis lamas liikumatult , tekk lõuani tõmmatud , silmad pärani . </s> <s> Pisarad olid kuivanud . </s> <s> Käed hoidsid ikka veel kramplikult teki servast kinni . </s> <s> Leena ei teadnud , mismoodi olla . </s> <s> Ta oli teinud midagi , mida ta polnud tahtnud teha . </s> <s> Oli teinud Olavile haiget . </s> </p>
<p> <s> Olav oli voodiservalt tõusnud ja mõnda aega maja mööda ringi kõndinud . </s> <s> Nüüd oli tema samme köögist kuulda . </s> <s> Kui ta tagasi tuppa tuli , oli tal käes väike kauss , õunatükke kuhjaga täis . </s> <s> Magus õunalõhn täitis kogu toa . </s> <s> See oli hele lõhn , helge ja rahustav . </s> <s> Leena polnud varem selle peale tulnud , et mõni lõhn võib niiviisi päikest ja valgust täis olla . </s> <s> Ta laskis tekiserva lahti ja hingas täiel rinnal sisse . </s> <s> Olav vaatas teda naeratades , istus siis kušeti äärele , kohendas tekki Leena peal , ja võttis kausist ühe tillukeste mahlapiiskadega tihedalt kaetud õunaviilu ja pani selle Leenale suhu . </s> <s> Leena neelatas . </s> <s> Oli see suhu valgunud sülg või kurku kinni jäänud pisarad ? </s> <s> " Pole midagi , " ütles Olav ja pistis veel teisegi tüki Leenale suhu . </s> <s> Selle peale tundis Leena , kuidas silmad uuesti märjaks lähevad . </s> <s> " Näri ! " käsutas Olav . </s> <s> " Muidu läheb kurku . </s> <s> Ja Lumivalgekesel tuleb kaua oma printsi oodata " naeratas ta nukralt . </s> <s> Leena raputas ägedalt pead : " Ei tule kaua ! </s> <s> Sa oled ju siinsamas ! </s> <s> Lähedal Oled ju ! ? " </s> <s> " Mina küll , aga " Olav jäi vait . </s> <s> Leena võttis Olavil käest kinni . </s> <s> " Ma tahan sulle midagi öelda . </s> <s> Aga ma ei oska hästi . </s> <s> Ma olen veel väike Liiga väike tüdruk . </s> <s> Ma ei tea , kas sa saad aru , millest ma räägin ? </s> <s> Sina oled suur ja saad võibolla kõigest hoopis teistmoodi aru Ma olen väike tüdruk ja ma armastan sind niimoodi nagu väikesed tüdrukud armastavad . </s> <s> Ma tean küll , et sinu armastus on teistsugune . </s> <s> Et sa ootad minult midagi muud . </s> <s> Ei , ma ei tea , aga ma arvan nii . </s> <s> Võibolla ma ei oskagi seda päris õieti ette kujutada . </s> <s> Praegu veel ei oska Kõige hullem on see , et ma ei saa sulle öelda , millal ma suureks saan Ma ei tea seda isegi . </s> <s> See ei käi sünnipäevade järgi . </s> <s> Võibolla homme . </s> <s> Võibolla aasta pärast Vahel on mul hirm , et mina ei saagi kunagi suureks . </s> <s> Ükskõik , kui vana ma olen . </s> <s> See pole see , et ma kangesti tahan suur olla . </s> <s> Aga teised arvavad ju , et ma olen ! </s> <s> Sina ka arvad Ja siis on sul valus . </s> <s> Sest sa arvad , et ma saan sind armastada nii nagu suured inimesed Teinekord arvan ma ise ka niiviisi . </s> <s> Ausalt ! </s> <s> Arvan , et ma saan kõigest aru , kohe kõigest ! </s> <s> Mõistan absoluutselt kõike . </s> <s> Et maailmas ei ole ühtegi asja , mitte ühtegi asja , millest ma aru ei saaks . </s> <s> Aga siis jälle ei tea ma enam üldse midagi , isegi seda mitte , mis tunne see on , mida ma tunnen Mis tunne see tegelikult on , mida mina armastuseks nimetan Kui ma tahan , kohe väga tahan sinuga koos olla , kas siis see on armastus ? </s> <s> Võibolla ma pean sind hoopis sõbraks . </s> <s> Või vennaks . </s> <s> Saad sa aru , ma tõesti ei tea ? ! " </s> </p>
<p> <s> Leena oli voodis istuli tõusnud , teki pealt ära lükanud , ja istus , jalad enda alla keritud , ning aina rääkis . </s> <s> Ta oli hoopis unustanud , et ta oli aluskuue väel , mille õlapaelad pealegi kogu aeg alla vajuma kippusid . </s> <s> Aeg ajalt lükkas ta need kiire liigutusega uuesti üles , muutis veidi asendit , ja võttis siis jälle Olavil käest kinni . </s> <s> Kogu tema olek oli ühteaegu kummalises kooskõlas ja veidras vastuolus selle jutuga , mis ta rääkis . </s> <s> Rääkis ta tõepoolest lausa lapseliku õhinaga , aeg ajalt ootamatult vait jäädes , kergelt Olavi poole kummardudes ja talle teraselt otsa vaadates . </s> <s> Nagu oleks niiviisi võimalik kindlaks teha , kas temast ikka õieti aru saadakse . </s> <s> Sellele kinnitust leidnud , vajus ta viivuks mõttesse . </s> <s> Keha asend muutus , ta eemaldus Olavist , istus nüüd täiesti omaette , selg sirge , kael , mis oleks nagu korrapealt pikemaks veninud , luigelikult lookas , pilk mõtlikult maha suunatud Tema olekus oli äkki nii palju naiselikku graatsiat , täiskasvanu täielikku sõltumatust , küpset veetlust ja ilu . </s> </p>
<p> <s> Olav armastas teda just sellisena , nagu ta oli . </s> <s> Armastas temas nii naist kui last . </s> <s> Naist , kes võlus ja võrgutas alateadlikult , lapseliku rikkumatusega . </s> <s> Last , kes seisis muutuste lävel , ootamas viimast - või siis esimest - sammu . </s> <s> Ta andis endale aru , et see esimene samm sõltus võibolla just temast . </s> <s> Sõltus ehk küll , aga astuda tuli see ikkagi Leenal endal . </s> <s> Olav tundis vastutust . </s> <s> Ta pidi ära tundma valmisoleku hetke . </s> <s> Ta ei tohtinud olla vägivaldne . </s> <s> Ta imetles küll klaasipuhuja tööd , kes sulaklaasi nii kaunilt oli vorminud , aga ta andis endale ka aru , et habras klaas võib puruneda isegi imetleja käes Tema enda kogemused olid küll hoopis teistlaadi ja eksimuste suhtes palju taluvamad . </s> <s> Aga ka siis polnud nad osanud toime tulla teineteisele valu tegemata . </s> <s> See tegi teda nüüd eriliselt ettevaatlikuks . </s> <s> Ja kannatlikuks . </s> <s> Tookord oli ta otsustanud liiga ruttu . </s> <s> Ta oli olnud ülearu tormakas ja tal tuli selle eest maksta . </s> <s> Aeg pani asjad paika ja sinna polnud midagi parata . </s> <s> Nad lahutasid , ja läksid kumbki oma teed . </s> <s> See , mis hinge kraapima jäi , oli Leena tulekuga nagu võluväel kadunud </s> </p>
<p> <s> Leena oli nagu ilmutus . </s> <s> Teda ei saanud võrrelda . </s> <s> Teda ei saanud üldse kellegagi võrrelda . </s> <s> Vähemalt Olav mitte . </s> <s> Proovivõtete aegu valgust seades oli ta teda ammulisui vaatama jäänud . </s> <s> Otsekui oleks ta üleni üks heleerk laik tolmukollases paviljonis . </s> <s> Kuidas valgustada silmipimestavalt eredat valgust , oli ta siis mõelnud . </s> <s> Mõelnud , ja Leenale naeratanud . </s> <s> Esimene , mida ta Leenat vaadates tundis , oli tänutunne . </s> <s> Ta ei oleks osanud seda seletada . </s> <s> Aga ta oli esimesest hetkest sügavalt tänulik selle eest , et Leena olemas oli </s> </p>
<p> <s> Seesama tänutunne oli ta südames ka praegu , Leenat kuulates . </s> <s> Ta ei saanud küll vastuarmastusele kindel olla ja rõõmust hõisata , aga ta võis olla tänulik selle eest , mis olemas oli . </s> <s> Just niisugusena nagu see olemas oli . </s> <s> Ja seda ta ka Leenale ütles . </s> <s> Sõbrale . </s> <s> Või väikesele õele . </s> </p>
<p> <s> Hommik leidis nad rahulikult teineteise kaisus magamas . </s> <s> Tuba oli täis valgust ja nende päev , kauaoodatud päev oli alanud . </s> </p>
<p> <s> XII peatüki lõpp . </s> </p></div2><div2 type="alaosa"><head> XIII peatükk </head>
<p> <s> Kuuse rasked oksad kaardusid peaaegu maani . </s> <s> See oli suur võimas puu , mille tipp puudutas lahkuvat pilve . </s> <s> Okkad rippuvatel okstel olid edevalt puhevil , täis sätendavaid klaaspärle . </s> <s> Üle taeva , otsapidi järves kinni , kummus ikka veel vikerkaar . </s> <s> See tähendas , et kusagil sadas praegugi . </s> <s> Siin enam mitte . </s> <s> Ilm oli jälle päikest täis , maa auras kui vastvalminud toit taevaisa tohutus katlas . </s> <s> Ädal kikitas kõrvu ja kuulatas . </s> <s> Muld polnud nii kiiresti kogu vett jõudnud vastu võtta , sammudest tekkis naljakas lirtsuv heli , mis saatis Leena tõtakat astumist . </s> <s> Kuuseni jõudnud , vaatas ta nõutult oma okstele laotatud riideid . </s> <s> Väänates oleks neist lausa sorinal vett jooksnud , nii märjad olid nad </s> </p>
<p> <s> Vihm oli tulnud ootamatult . </s> <s> Kui nad siia jõudsid , paistis päike ja oli endiselt palav . </s> <s> Hootised tugevad tuuleiilid tegid järvepinna säbruliseks , oli mõnus ja jahutav . </s> <s> Olav võttis juba hulk aega tagasi tee peal särgi seljast ja viskas üle õla . </s> <s> Leena valge pluus kleepus vastu higist ihu . </s> <s> Keskhommik oli nad oma lämbesse haardesse võtnud otsekohe , kui nad üle ukseläve õue astusid . </s> <s> Hea , et Leena oli aluskuue üles tõustes kotti torganud ja pluusi palja ihu peale pannud . </s> <s> Pärani lükatud aknast ei tulnud juba siis tuuleõhkugi . </s> <s> Ilm oli veel palavam kui eile . </s> <s> Leena meelest oli see õiglasemast õiglasem - just sellist tõelist suve neile vaja oligi ! </s> <s> Mida oleksid nad peale hakanud jaheda ja morni sügisese päevaga ? </s> <s> Või õigemini , mida oleks niisugune päev nende kahega peale hakanud , rõõmsad ja elevil nagu nad olid ? </s> <s> Öised katsumused olid kui peoga pühitud , kummaline kergus oli hinges . </s> <s> Kõik oli palju selgem , vähemalt selleks korraks vaba mõistatamise painest , ebamääraste lootuste ja ootuste pingest . </s> <s> Täna ei kartnud Leena olla just see , kes ta oli . </s> <s> Tüdruk , kellel on nii hirmus hea olla koos Olaviga ja kes ei peagi vaevama oma pead mõttega , kas Olav sellepärast äkki rohkem ei oota ja looda kui tal oodata ja loota on Leena , rumaluke , ei teadnud , et just lootus oligi Olavi suur õnn . </s> <s> Täna oli Olav õnnelikum kui eile , sest täna oli tema lootus veel suurem kui eile . </s> <s> Ta teadis küll , mida on oodata tänaselt päevalt , aga ta julges nüüd rohkem kui varem loota sellelegi , mida on oodata homselt . </s> <s> Kumbki omal viisil õnnelik , kibelesid nad teele . </s> <s> Ei raatsinud nad söömisele-joomisele aega kulutada . </s> <s> See natukene , mis toidust veel alles oli , rändas kähku kotti , uks vajus nende järel sneprisse , puu alt sai õunu kaasa korjatud ja ruttu minema hakatud . </s> <s> Väravat haaki pannes vaatas Leena korraks kahjutundega tagasi . </s> <s> Kes teab , millal nad jälle siia satuvad , ja kas üldse . </s> <s> Ometi jääb see koht nüüd natukene nende kohaks ka . </s> <s> Kunagi , kui kõik kord päris selge on , tuletavad nad võibolla koos tänast ööd meelde </s> </p>
<p> <s> Ööle mõeldes tundis Leena end siiski kuidagi ebamugavalt . </s> <s> Oli ta ju viimaks kõik küll Olavile ära seletanud - ja see oli hea - aga lisaks sellele olid olnud mõned segased tunded temas eneses . </s> <s> Midagi , millest ta isegi hästi aru polnud saanud . </s> <s> See , mis temas toimus . </s> <s> Mida ta siis õieti tahtis ? </s> <s> Või mida ei tahtnud ? </s> <s> See mõistetamatu osa temast , kes ütles " jaa " siis , kui tema , Leena , kindlalt " ei " ütles ? </s> <s> Hea veel , et see " jaa " kellelegi teisele peale tema enda kuulda ei olnud . </s> <s> Olavile kuulda ei olnud ! </s> </p>
<p> <s> Leena raputas ägedalt pead nagu ajaks ta tüütuid kärbseid eemale . </s> <s> Olav vaatas teda imestunult . </s> <s> Päike oli palav ja paistis otse lagipähe . </s> <s> Leena oli kuidagi äraolev ja hajali . </s> <s> Olav jäi seisma ja ütles siis naerdes : " Nüüd on küll õige aeg ujuma minna ! </s> <s> Või mis sina arvad ? </s> <s> Minul tuleb sind vaadates hirm peale - äkki sulad ära Peab sulle kiiresti külmema keskkonna otsima ! " </s> <s> Olav puudutas oma pikkade tundlike sõrmedega Leena niiskeks tõmbunud otsmikku , libistas siis peo hellalt üle Leena põse , jõudis kaelani ja laskis oma käel viivuks seal viibida . </s> <s> Leena tundis , kuidas see liigutus rahustas . </s> <s> Segased mõtted olid kui peoga pühitud . </s> <s> Peoga pühitud ? </s> <s> Kes see küll oli , kes esimesena niiviisi ütles ? </s> <s> Nii hästi ütles ! </s> <s> Siis pidi tema ju sedasama tunnet tundma , mida Leena praegu . </s> <s> Või pidi neid koguni mitu inimest olema , kes niiviisi ütlesid , enne kui nõnda ütlema jäädigi ? </s> <s> Küllap pidi . </s> <s> Ikka-jälle jõudis Leena mõtteni , et kõik on maailmas juba olnud . </s> <s> Enne teda ja enne Olavit . </s> <s> Imelik . </s> <s> Kui on olnud , siis miks ma seda alles siis teada saan , kui ma ise niiviisi tunnen , mõtles Leena . </s> <s> Võiks ju kohe teada , et nii see asi käib . </s> <s> Jah , aga küll siis oleks igav elada ! </s> <s> Kui kõike ette teaks . </s> <s> Teaks , mis tunne on niisuguse puudutuse peale või seesuguse liigutuse peale Ei , igal inimesel on tema oma tunne , mõtles ta korraga kiivalt . </s> <s> Kahte päris ühesugust inimest pole maailmas olemaski ! </s> <s> Isegi Olav ei tea täpselt , mida tema , Leena , tunneb , mis siis võhivõõrastest rääkida ! </s> <s> Ja tema ei tea jälle seda , mida Olav tunneb Selle mõtte juures kallutas Leena pea küljele ja vaatas uudishimulikult Olavile otsa . </s> <s> Leena põsk puudutas niiviisi Olavi kätt , mis ta õlale pidama oli jäänud . </s> <s> Ta laskis põsel mõne hetke niiviisi ollagi . </s> <s> Tunda Olavi käeselja mõnusat karedust vastu põse pehmet pinda . </s> <s> Nagu kass , kes nühib sõprust tehes vastu sääri , liigutas ta oma põske Olavi käeseljal õige õrnalt edasi-tagasi . </s> <s> Samm läks sassi , nad jäid seisma . </s> <s> Olav haaras tal kahe käega ümbert kinni ja kallistas kogu jõust . </s> <s> Tõstis ta siis korraks õhku ja pani hellalt maapinnale tagasi . </s> <s> Leena hakkas naerma - niipaljukest siis sellest , et kõik on maailmas juba olnud ja kõike võiks ette teada ! </s> <s> Tuhka sa tead , olgu või musttuhat korda olnud ! </s> <s> Ei tahagi teada . </s> <s> Õige asi , mida teadma peaks ! </s> <s> Näe , Olav ei tea praegu sedagi , mispärast ma naeran ! </s> <s> Ta ei tea , et ma naeran oma narre mõtteid . </s> <s> Pealegi , võibolla ma ei naeragi mõtteid Ei naera vist jah ! </s> <s> Ega ma ise ka ei tea , mispärast ma naeran , mõtles Leena korraga jahmunult . </s> <s> Võttis siis ruttu Olavi käest kinni , nagu enese sees eksida kartes . </s> <s> Hoidis kõvasti , kõvasti Olavist kinni . </s> <s> Olav võttis ta väikese käe oma suurde pihku , surus tugevasti , ja hakkas pikkade sammudega astuma . </s> <s> Tagasi vaatamata , pool sammukest Leenast eespool . </s> <s> Leena tundis , kuidas maapind jalge alt kadus . </s> <s> Ta oleks astunud nagu mööda õhku - nii kummaliselt kerge oli käia See oli see tuttav õnnis tunne , õhku mööda minemise tunne ! </s> <s> Niiviisi olid nad kahekesi võtteplatsilt minema jooksnud ! </s> <s> Jõe äärde jooksnud - vee voolamist vaatama , miljonit pisikest päikest vaatama Olav oli oma valgusemõõtja kus seda ja teist jätnud , oli tulnud teda , Leenat , lohutama , kui tema üksinda üleval nõlvakul seisis ja teised all asju kokku pakkisid . </s> <s> Nagu polekski olnud kõrget sinist suvetaevast , nagu polekski oodatud teab kui palju päevi lumivalget pilve , mida nüüd tema sedasi üksinda ära saatma pidi ! </s> <s> See oli ju kurb , oli ju ? </s> <s> Aga Olav , kes siis tema arvates õieti midagi muud peale valguse näha ei võinud , oli Leenast aru saanud ! </s> <s> Oli tal kõvasti käest kinni võtnud ja ta endaga jõe äärde kaasa viinud ! </s> <s> Vesi voolas ja jõgi oli valgust üleni täis . </s> <s> Igas veepiisas oli nii palju päikest , et Leena ei teadnud , kas Olavi valgusemõõtjaga nii suurt valgust üldse mõõta oleks saanudki ! </s> <s> Ja kui seda ka saanud oleks , siis seda päikest , mis Leena enese sees sel hetkel tundus olevat , poleks keegi , mitte keegi - jah , isegi Olav mitte - mõõta suutnud ! </s> <s> Niisugusena oli see päev talle meelde jäänud . </s> <s> Hele kesksuve päev , kui Olav tal käest kinni võttis ja endaga kaasa viis </s> </p>
<p> <s> Veel tuli midagi Leenale meelde , kui ta , pihk Olavi peos , enese jalgu jälle mööda õhku ja mitte mööda maad astuvat tundis . </s> <s> Veri ! </s> <s> Veri voolas tänagi nagu ühest ihust teise - nii tihedasti olid nende käed teineteise küljes kinni ! </s> <s> Ja süda oli neil peos . </s> <s> Sealsamas , kahe käe vahel , kus õhu jaoks raasukestki ruumi polnud jäänud , seal tuksus miski . </s> <s> Jõuliselt , tugevalt . </s> <s> Otsekui oleks neil kahepeale veel üks süda olnud , ühine süda , mis niiviisi verd läbi kahe keha pumpas . </s> <s> Leena oleks tahtnud praegu Olavile silma vaadata , otse silma sisse , aga nad kõndisid ja ta oli temast käies ikka pool sammu tagapool ega teadnud , mida Olavile öelda , et ta seisma jääks . </s> <s> Pealegi poleks ta õieti raatsinudki seisma jääda . </s> <s> Siis oleks ju jalatallad jälle vastu maad olnud , ei mingit õhku mööda astumist , ei enam seda õhus kõndimise kummalist kergust Ja süda , äkki lakkab see südagi seal kahe peo sees tuksumast , kui nemad ise seisma jäävad ? </s> <s> Ei , Leena ei ütle midagi , mitte kui midagi . </s> <s> Ta astub kuulekalt Olavi kannul , pihk kinni peos , samm kerge kui linnul . </s> </p>
<p> <s> Seljataha jäävad viimasedki majad , õunalõhnased aiad , lillepeenrad , palavuse käes alandlikult kummargil . </s> <s> Vastu tuleb päev , uutest lõhnadest tulvil , ja vaatab neile otsa aasalillede imestusest pärani silmadega . </s> <s> Kaugused mõõdavad neid looritatud pilgul . </s> <s> See on kuuma suvepäeva piimjas vine , mis hõljub orgude kohal ja varjutab kaugemaid künkaid . </s> <s> Liblikad , õitele puhkama jäänud , ehmatavad end nende sammudest uuesti lendu . </s> <s> Mesilased , targad nagu nad on , võtavad usinalt viimast . </s> <s> Neid ei saa nüüd enam väevõimugagi õiesüdamest lahti . </s> <s> Veel on päikest ja õisi , on , mida koguda , mida korjata . </s> <s> August , see rohutirtsude pidukuu ! </s> <s> Nende rahutu sirin annab märku , et nemadki ei raatsi keskpäevast puhketundi pidada . </s> <s> Õhtul , kastemärjas rohus on nende hääl küll mahlakam ja sügavam , aga päris vaikima ei saa neid päevane palavuski sundida . </s> <s> Linnud , jah , nende suvelaulud kipuvad tõesti augustis hääbuma . </s> <s> Oh ei , ega nemadki täiesti vait jää ! </s> <s> Pole küll enam seda juunikuist hõiskamist , rõkkavat rõõmulaulu , mis igast kaarest vastu kajaks , nii et kõrvad lukus ! </s> <s> Aga tasub vaid vaiksele metsarajale sattuda , seal on puud ägedat piiksumist ja vidinat täis - linnupojad on pesadest väljas , harjutavad lendamist , vahetavad häälekalt kogemusi , uhkustavad ja vaidlevad , linnuvanemate manitsevat juttu millekski panemata . </s> </p>
<p> <s> Leena vaatas neid pärani silmi , pea kuklas , ja kippus niiviisi ühtepuhku komistama . </s> <s> Rada läks läbi metsatuka , juurtest konarlikuks tallatud . </s> <s> Olav ei lasknud tal kukkuda , hoidis endiselt kõvasti käest kinni , ainult hoogu võttis vähemaks . </s> <s> Viimaks jäi ta ka ise noorte lindude sähvimist vaatama . </s> <s> Leena pani näpu hoiatavalt suule . </s> <s> Kumbki ei lausunud sõnakestki , kui nad kase alla rohule istusid . </s> <s> Puud sahisesid tasa , lehed liikusid vaevumärgatavalt . </s> <s> Kui poleks olnud päikesevalgust , mis kergelt-kergelt iga lehe peal väreles , ei oleks seda lehtede liikumist vist märganudki . </s> <s> Valgus tegi imet , tõi kõik nähtavale . </s> <s> Kui valgust ei oleks , ei näeks üldse midagi . </s> <s> Teineteist ka ei näeks . </s> <s> Kui ilmas mingit valgust ei oleks , mis siis enam silmadestki ? </s> <s> Selle mõtte peale võdistas Leena õlgu - must maailm oli kõhe Ta pani silmad korraks kinni , et vaadata , mis saab . </s> <s> Aga päike kumas läbi laugudegi , lehtede värelus tantsis tumedate laikudena silme ees edasi . </s> <s> Valgus oli alles . </s> <s> Vari ka . </s> <s> Vari , mida samuti ilma valguseta olemas ei oleks . </s> <s> Leena tegi silmad uuesti lahti . </s> <s> Kõik kohad olid varje täis . </s> <s> Nad ei seisnud paigal , vaid muutusid aina . </s> <s> Sinna , tänna , heledamaks , tumedamaks Õrritasid oma püsimatusega . </s> <s> Tegid rahutuks . </s> <s> Varjud panid maailma elama , nad tegid ta huvitavaks . </s> <s> See , mis jäi varju , sundis end eriti tähelepanelikult uurima . </s> <s> Asjade varjupool oli salapärasem , ligitõmbavam . </s> <s> Leena mõtles , et tema küll jätab nii palju asju uurimata , jätab järele küsimatagi . </s> <s> See on see , kui sa kangesti tahad teada saada ja ei taha ka . </s> <s> Nagu hoiaksid midagi varuks , hoiaksid nimme enda eest saladuses . </s> <s> Et midagi ikka varju ka jääks Otsekui võiksid saladused kunagi otsa lõppeda ! </s> </p>
<p> <s> Leena ei olnud sedagi küsinud , miks nad just sinnapoole minema hakkasid , just selle suuna valisid . </s> <s> Olav oli aleviku äärmiste majade juures seistes tähelepanelikult maastikku uurinud . </s> <s> Et kas saaks silmnäolt otse mõne järveni minna . </s> <s> Nad olid sedasi ujumiskohta otsides alevile peaaegu täisringi peale teinud . </s> <s> Siin ja seal läigatas mõni veesilm . </s> <s> Mille järgi Olav üht teisele eelistas , seda Leena ei teadnud . </s> <s> Ega ta ei küsinud ka . </s> <s> Talle kohe meeldis tunda , et keegi tema eest hoolitseb , tema pärast muretseb , teda kuhugi viib See oli iselaadi tunne , niisugune täieliku usaldamise tunne . </s> <s> Et läheks ükskõik kuhu , läheks või maailma lõppu , peaasi , et koos Olaviga ! </s> </p>
<p> <s> Ringkäigu ümber alevi tegi Leena rõõmuga kaasa . </s> <s> Päev oli küll palav ja mäenõlvad üleval puudest lagedad , aga selle eest milline avarus , missugused suursugused vaated ! </s> <s> Oleks tahtnud lõpmatuseni sisse hingata päikesekuuma rohu lõhna , puudutada seda piimjat vinet neil kaugetel küngastel , jalgupidi mööda vingerdavat ojapõhja astuda ja metsatukka viimaks varju minna , mis sealt ülevalt kui väike tume kuhi kätte paistis . </s> </p>
<p> <s> Siin nad nüüd lõpuks olidki . </s> <s> See oli ka viimane aeg palavuse eest peitu pugeda . </s> <s> Tee peal olid nad januga kõik kaasavõetud õunad nahka pistnud . </s> <s> Siis olid järelejäänud leivaga nälga kustutanud ja uuesti juua tahtnud . </s> <s> Mõned elamised paistsid kaugel , üle mitme kingu . </s> <s> Sealt oleks vett saanud . </s> <s> Aga siis oleksid nad pidanud oma liikumise suunda muutma ja järvest eemalduma . </s> <s> Järv , mis nüüd küll metsa varju jäi ja neile kätte ei paistnud , ei saanud enam kuigi kaugel olla . </s> <s> Olav oli Leenal jälle kõvasti käest kinni võtnud ja varsti leidsid nad end olevat jalgrajal , mis metsa poole viis . </s> <s> Puude vilus andis janugi järele . </s> <s> Ja need linnud , need väikesed lendu lustivad linnud , keda Leena ammuli sui vaatama jäi , kuni nad viimaks end Olaviga mõlemad kase alt puhkamast leidsid . </s> <s> Leena istus , selg vastu kasetüve , pea veidi kuklas ja silmad vidukil puude võrasid uurimas . </s> <s> Mõtles oma valguse ja varju mõtteid , olles linnulapsed nüüd hoopis unustanud . </s> <s> Olav külitas rohul siinsamas . </s> <s> Keeras siis end selili ja pani oma pea Leenale sülle . </s> <s> Nii oli hoopis hea olla , lindude lendamist ja lapikest taevast pea kohal vaadata . </s> <s> Leena kummardus ta kohale ja vedas näpuga tasakesi Olavi näole salapäraseid ringe . </s> <s> Oli nagu paitus ja ei olnud ka . </s> <s> " Siin on vari . </s> <s> Ja siin on valgus , " rääkis ta vaiksel häälel nagu muinasjuttu . </s> <s> " Aga isegi varju sees on valgus , muidu ei saaks me teda näha . </s> <s> Ilma valguseta pole varju olemaski . </s> <s> Kas sa õpetad mind ka valgust mõõtma ? </s> <s> Õpetad ju , eks ? " palus ta korraga ootamatu ägedusega , haarates Olavi näo oma kahe kuuma peo vahele . </s> <s> " Ma tahan varjusid mõõta ! </s> <s> Igasuguseid varjusid . </s> <s> Ma tahan teada , kui palju on pimedas valgust ! </s> <s> Poolpimedas , " lisas ta täpsustavalt . </s> <s> Olav naeratas leebelt . </s> <s> " Tulevane ametivend , jah ? </s> <s> Ametiõde ! " narritas ta sõbralikult . </s> <s> Ja lisas kiiresti : " Muidugi . </s> <s> Ma näitan sulle . </s> <s> See on lihtne . </s> <s> Mõõta on lihtne , valgust paika panna on keerulisem . </s> <s> Nii , et kõike oleks , valgust ja varju . </s> <s> Aga kumbagi ei tohi liiga palju olla , ikka täpselt parasjagu . " </s> <s> Nüüd jäi Olav omakorda Leena nägu uurima . </s> <s> Süvenenult , professionaalselt . </s> <s> " Silmadele tuleb juurde panna . </s> <s> Aga nii , et parem põsk endiselt varju jääks , see on hea . </s> <s> Isegi veel tumedam võiks olla , peaaegu nähtamatu Nii , et ainult põsesarn pimedusest kergelt läbi kumaks ! " </s> <s> Leena kohmetus . </s> <s> Tal tuli imelik tunne , nagu oleks aeg äkki tagasi pööranud . </s> <s> Kord oli see niiviisi olnudki . </s> <s> Olav oli päevast päeva , valgusemõõtja käes , ta ümber kõndinud , vahel kogemata nägugi puudutanud , aga teda ennast ta nagu polekski näinud . </s> <s> Ainult valgust , ikka valgust ja varje Vähemalt Leenale paistis see niimoodi . </s> <s> Sellepärast tuli tal nüüdki hirm , et Olav oma töömõtteid mõeldes märkamatult ta juurest jällegi ära kaob . </s> <s> Kaob sellesse enne-neid-aega ja Leena jääb päris üksi . </s> <s> Ta libistas käe tõtakalt üle Olavi silmade , otsekui tahaks ta seda pilti ära pühkida , mida need silmad tema arvates nägid . </s> <s> See läks tal korda . </s> <s> Olav pani käed talle kaela ümber ja tõmbas teda õige õrnalt enda poole . </s> <s> Leena laskis sel sündida . </s> <s> Nende huuled puutusid kokku . </s> <s> Leena pani silmad kinni , ta suu vajus Olavi suule ja avanes veidi . </s> <s> Nüüd kohtusid ka keeled </s> </p>
<p> <s> Kaks janust jõid kõike muud unustades . </s> <s> Kui Leena end viimaks Olavi kallistusest vabastas ja istuma tõusis , tundis ta , kuidas pea käib ringi . </s> <s> Ta häbenes Olavile otsa vaadata , aga ta oli rõõmus , et nii oli läinud . </s> <s> Kõrvus kohises . </s> <s> Või olid need hoopis kased , sest tuul oli tõusnud . </s> </p>
<p> <s> " Vaata , Leena , tuul tõstab pilvi . </s> <s> Saame veel viimati vihma . </s> <s> Enne veel , kui ise vette jõuame ! " </s> <s> Olav oli püsti tõusnud ja ulatas Leenale käe . </s> <s> Suure pihuga paitas ta hellalt Leena pikki juukseid . </s> <s> Leena peitis oma silmad Olavi põue . </s> <s> " Pole midagi , " rääkis Olav . </s> <s> " Pole midagi , väikene õeke ! </s> <s> Mul on kõik meeles , mis sa öösel rääkisid . </s> <s> Meil ei ole kuhugi kiiret . </s> <s> Ma armastan sind , aga sellest pole midagi . </s> <s> Küll ma ootan . </s> <s> Ainult luba mul vahel öelda , et ma sind armastan . </s> <s> Ainult vahetevahel " Leena tõstis pea ja vaatas Olavile tänulikult otsa . </s> <s> " Oleme sõbrad , eks ? " küsis ta vaikselt , veidi ebalevalt . </s> <s> " Oleme sõbrad , " vastas Olav kindlalt . </s> <s> Aga Leena ei saanud lahti tundest , nagu oleks Olavi hääl kuhugi õhku jäänud ja lause siiski lõpetamata </s> </p>
<p> <s> Rada viis tõepoolest järveni . </s> <s> Keegi hoidis siin paati . </s> <s> Ka oli kohta ilmselt siit ujuma minemiseks kasutatud . </s> <s> Põhi oli liivasem ja ei olnud kõrkjaid , mis muidu igalt poolt mujalt järve pärgasid . </s> <s> Leena võttis jalad paljaks ja pistis varbad vette . </s> <s> Edasi ei lubanud Olav tal minna . </s> <s> Võttis üleskääritud püksid jalast , viskas need koos särgiga veidi eemale rohu peale ja kõndis ilmse mõnuga järve . </s> <s> Kahe-kolme sammuga oli ta juba poolest kehast vees . </s> <s> Kummardas , pistis näo vette ja puristas mõnuga . </s> <s> Võttis siis mitu korda kamaluga vett ja tegi end üleni märjaks . </s> <s> Vaatas Leena poole , naeris ja laskis vee pinnal nipsu , nii et pisikesed piisad Leena pluusi täpiliseks tegid . </s> <s> " Tahan ka ! " hüüdis Leena , ühe käega seelikut kinni hoides ja teisega vees lobistades . </s> <s> " Oota ! </s> <s> Kas sa siis ei tea - ära hüppa vette tundmatus kohas ! " naeris Olav . </s> <s> Järgmised paar sammu oli vesi talle ikka veel poolest kehast saadik , aga siis oli juba lõuani ja ta hakkas ujuma . </s> <s> Suurte , jõuliste tõmmetega , silmnägu vees . </s> <s> Leena vaatas teda mõne hetke , keris seeliku aluspükste kummi vahele ja astus vees ettevaatlikult edasi . </s> <s> Põhi oli astmeline , mitte laugjas . </s> <s> Kui ta esimesest astmest alla astus , ulatus vesi juba peaaegu hargivaheni . </s> <s> Niiviisi ta kaugemale küll minna ei saanud . </s> <s> Aga ujuda ta tahtis . </s> <s> Kuigi vesi ei olnudki nii soe , kui arvata oleks võinud . </s> <s> Küllap see tuli sellest , et ise olid päikesest tulikuum ja vesi tundus sellepärast külmem , kui ta tegelikult oli . </s> <s> Leena pani mõnuga vett hõõguvale näole ja käsivartele , mis juba punetasid , kuigi suvi lähenes lõpule ja isegi tema jonnakalt hele nahk oli ajaga paraja pruuni jume saanud . </s> <s> Käsivarred kipitasid küll , aga Leena lootis kogu südamest , et nii punaseks nad nüüd enam ikka ei lähe , et sellest võtte ajaks probleemi võiks tulla . </s> <s> Aga kui miski , siis põsesarnad ja nina ! </s> <s> Helga ei pahanda , küll ta midagi välja mõtleb , ainult et bossi silma alla ei tohiks niisuguse näoga sattuda . </s> <s> Oh , oleks tal vähemalt puudritki ! </s> <s> Aga tal ei olnud . </s> <s> Ei olnud üldse kunagi olnud . </s> <s> Huulepulka ka mitte . </s> <s> Klassis olid tüdrukud teda sellepärast ühel ajal töganudki , aga et ta sellest välja ei teinud , siis varsti seda enam jutuks ei võetud . </s> <s> Ega puuder talle sellepärast võõras asi polnud . </s> <s> Pisikesest plikast peale oli ta näiteringis käinud ja pidas näo värvimist ja puuderdamist iseenesestmõistetavalt iga etenduse juurde käivaks . </s> <s> See oli loomulik . </s> <s> Niisama loomulik kui seegi , et see võõp tuli vaseliiniga peale etendust maha võtta ja nägu puhtaks pesta ! </s> <s> Ei tahtnud tema värvitud näoga ringi käia . </s> <s> Elu polnud mingi esinemine , elu oli elu ! </s> <s> Leena tahtis elu elada , mitte elu mängida . </s> <s> Aga homse peale mõeldes tundis ta küll puudritoosist puudust . </s> <s> Põsed õhetasid ja ta jahutas neid pehme jaheda veega . </s> </p>
<p> <s> Olav oli liiga kaugele läinud . </s> <s> Tema hele peanupp kadus mustavasse vette ja kerkis taas . </s> <s> Järv oli korraga tõsine ja tume . </s> <s> Hoopis teistsugune . </s> <s> Leena tahtis juba Olavit hüüda , et ta sealt kaugelt tagasi tuleks , aga selsamal hetkel taipas ta , et just praegu saaks ta kähku vees ära käia , poleks õieti küsimustki sellest , et tal ujumisriideid kaasas ei ole . </s> <s> Kui ta ruttu teeb ja ainult korraks sisse kastab , siis selle ajaga Olav sealt kaugelt tagasi küll ei jõua . </s> <s> Kiiresti läks ta suure kuuseni , kuhu ta oma koti oli tulles visanud , võttis seeliku ja pluusi seljast , laotas need kuuse maani rippuvatele okstele , ja peatus siis nõutult . </s> <s> Ta ei teadnud , mida teha . </s> <s> Kas võtta aluspesu ka seljast ja minna vette päris paljalt või minna niiviisi , pesu väel ? </s> <s> Lükkas siis otsustavalt püksid üle puusade alla ja astus neist välja . </s> <s> Sama kiiresti päästis ta lahti rinnahoidja haagi ning torkas pesu oma kotti , aluskuue , Betti Alveri luuletuste ja punaste patsipaelte juurde . </s> <s> Nüüd oli ta valmis . </s> </p>
<p> <s> Kui Leena pärast sukeldumist uuesti pinnale tõusis , langesid esimesed harvad vihmapiisad järvele . </s> <s> Puutusid vastu vett ja põrkusid tagasi õhku . </s> <s> Justnagu väikesed naljakad mängupallid , mida nähtamatud haldjad hüpitasid . </s> <s> Põrkekohtadesse joonistus ringe , mis keskkohast aina laiemale levisid , naaberringidega lõikudes ning neid endaga kaasa haarates . </s> <s> Järv oli korraga kui hiigelkatel , täis pahinal keevat vett . </s> <s> Leena vaatas üles . </s> <s> Rasked vihmapiisad langesid silmadele ja lõid valusalt vastu lauge . </s> <s> Järve kohal oli suur must vihmapilv . </s> <s> Samal hetkel kärgatas kõu , taevas lõi välkudest heledaks ja vihm peksis täie jõuga kõike , mis ette juhtus . </s> <s> Leena sukeldus , et hoopide käest pääseda . </s> <s> Tõusis uuesti pinnale , hingas ja sukeldus jälle . </s> <s> Nii tugeva vihmaga polnud ta varem küll ujumas käinud ! </s> <s> See podisev supipott ümberringi tegi talle nalja ning ta oleks tahtnud , pea veest väljas ja silmad pärani , seda vaatemängu rahulikult nautida . </s> <s> Aga teda üllatas , kuidas küll piisad võisid nii valusad olla , et ta nende eest ikka ja jälle vee alla põgenema pidi . </s> <s> Nii tundis ta ennast varsti osana sellest järvest - nemad kaks kuulusid kokku ja vihm oli see teine , see , kes ründas </s> </p>
<p> <s> " On ju mõnus ? " hüüdis Olav äkki siitsamast lähedalt . </s> <s> Leenal oli hoopis meelest läinud , et ta pidi ennast ainult korraks sisse kastma ja kohe välja minema , et jõuda enne Olavi tulekut riidesse panna . </s> <s> Nüüd ei teadnud ta tõesti , mida teha . </s> <s> Vaatas ainult abitult Olavi poole , nii et Olav ehmunult ja kiiruga lähenema hakkas . </s> <s> " Mis on ? </s> <s> Kas juhtus midagi ? </s> <s> Leena ! " </s> <s> Leena tardus paigale . </s> <s> " Ära tule ! </s> <s> Palun ära enam lähemale tule Mul ei ole midagi seljas , noh ! </s> <s> Ma unustasin selle trikoo maha , saad aru ? </s> <s> Ma olen paljas , täitsa paljas ! </s> <s> Alasti , noh " rääkis Leena , ise ähmi täis , ning püüdis end sama hea kui huulteni vee all hoida . </s> <s> Kui Olav viimaks asjast aru saama hakkas , jäi ta seisma , ohkas kergendatult ja puhkes naerma . </s> <s> " Niiviisi võid sa teise inimese küll surmani ära ehmatada ! </s> <s> Rumaluke , mis sellest siis on ! </s> <s> Igal järvel peabki oma näkineid olema ! </s> <s> Ma ujusin päris suure ringi - mitteühtegi ei näinud ! </s> <s> Siin sa nüüd siis oled " Olav oleks otseteed Leena juurde läinud , ta kätele võtnud ja veest välja kandnud . </s> <s> Aga Leena vaatas ikka veel hirmunud silmil talle veest vastu nagu verinoor hülgepoeg , kes ema on ära kaotanud . </s> <s> Ja Olavil ei jäänud muud üle , kui lubada , et ta läheb kohe veest välja ning jalutab üsna kaugele - ta olevatki tahtnud ka maadpidi selle järvega tutvust teha , pealegi on vihm nüüd üle ja lahedam hingata </s> </p>
<p> <s> Vihm oli tõepoolest niisama äkki järgi jäänud kui ta algaski . </s> <s> Kõik sätendas ja säras päikeses , viimne kui rohulible ja puulehtki , mis siis järvest endast veel rääkida Leenal oli piinlik . </s> <s> Ta vaatas Olavi kaugenevat selga ja tal oli kahju . </s> <s> Oleks tahtnud kaasa minna . </s> <s> Tegelikult oleks ta tahtnud Olaviga koos järves ujuda ka . </s> <s> Oleks veesõda teinud ja võidu ujunud ja " Leena ! " hüüdis Olav eemalt . </s> <s> " Vaata järvele ! </s> <s> Vikerkaar ! </s> <s> Teeme pooleks - pool sulle ja pool mulle ! " </s> <s> Ta osutas käega taevasse , lehvitas siis Leenale ja läks edasi . </s> <s> Varsti kadus ta silmist . </s> <s> Tuul kiigutas kõrkjaid . </s> <s> Kiilid lendasid paarikaupa , nende tiivad olid kui sädelev habras võrk , mis iga hetk puruneda võib </s> </p>
<p> <s> Leena tuli veest välja . </s> <s> Õhk oli ikka veel paitavalt pehme ja soe . </s> <s> Värskem ainult . </s> <s> Üldse ei olnud jahe . </s> <s> Veepiiskades alasti ihu oli vihmamärja loodusega kummalises kooskõlas . </s> <s> See oli jälle see vana tuttav kõik-on-üks tunne . </s> <s> Oleks tal käterätik olnudki , kuivatada küll ei oleks tahtnud . </s> <s> Kuuseokstelt leidis ta oma tilkuvad riided . </s> <s> Vaatas neid hetke nõutult , võttis siis kotist oma pesu - see oli õnneks kuiv - ja hakkas seda pikkamööda ja nagu vastu tahtmist selga panema . </s> </p>
<p> <s> Tegelikult talle ju meeldis paljas olla . </s> <s> See oli tema jaoks midagi täiesti loomulikku . </s> <s> Talle meeldis pärast pesemist kuivatamisega viivitada , lasta õhul ja ajal iseenesest toimida . </s> <s> Talle meeldis kodus pärast pesemist paljana tuppa jalutada . </s> <s> Kui ta üksi kodus oli , ei tulnud tal pähegi midagi kiiresti selga tõmmata . </s> <s> Ta võis hulk aega mõnda raamatut lehitseda , võis midagi koguni lugema jääda . </s> <s> Ei ole õige öelda , et ta ei näinud selles midagi imelikku - ta lihtsalt ei pannud seda üldse tähele , et tal midagi seljas ei olnud . </s> <s> Tal ei tulnud see meeldegi . </s> <s> Veel loomulikum oli selline olek aga keset loodust . </s> <s> Suviti maal vanaema juures käies olid tal oma salakohad , kus ta paljana päikest võttis ja jutukaid luges . </s> <s> Et aga päikese käes kiiresti liiga kuum hakkas , kolis ta varsti ümber kuhugi puu varju . </s> <s> Ta ei olnud alasti selleks , et ilusat triipudeta päevitust saada . </s> <s> Ta ei andnud endale kunagi aru , miks ta paljas on - see oli niisama iseenesestmõistetav kui inimeste hulgas riietes ringi liikumine . </s> <s> Sealjuures ei tulnud tal mõttessegi ennast peeglist - kasvõi veepeeglist näiteks - vaatama jääda . </s> <s> Nagu ei oleks tulnud kõne alla seegi , et keegi teine teda näinud oleks , kui ta parajasti alasti oli . </s> <s> See oli vabastava ning samal ajal sügava ja süvenenud üksioleku tunne , kooskõlas kõige ümbritsevaga . </s> </p>
<p> <s> Sellest siis see ilmne vastumeelsus riideid selga pannes . </s> <s> Aga Leena ei tahtnud uuesti piinlikku situatsiooni sattuda . </s> <s> Pealegi polnud ta võõras kohas kindel , et siin mõne juhusliku tulijaga ei kohtu . </s> <s> Ainult et tilkuvat seelikut ja pluusi polnud hoopiski tahtmist selga panna . </s> <s> Ta väänas neist vee välja , raputas oksteltki vihma maha ja laotas pluusi ja seeliku siiski tagasi okstele . </s> <s> Ehk kuum päike kuivatab veidi . </s> <s> Siis meenusid talle Olavi riided rohul . </s> <s> Kähku tõi ta needki kuuse peale kuivama , ise teraselt järvekallast silmas pidades . </s> <s> Pilk leidis Olavi kaugelt , peaaegu teiselt poolt järve . </s> </p>
<p> <s> Kiriku juurde jõudsid nad alles sügaval pärastlõunal . </s> <s> Ühtegi inimest polnud näha , oli väga vaikne . </s> <s> Aga kiriku uksed olid imekombel pärani lahti . </s> <s> Kui nad üle läve astusid , tundsid nad haudkülma õhu haaret . </s> <s> See oli jahmatav , sest õues oli endiselt palav . </s> <s> Nende riided olid seljas lõplikult ära kuivanud , kuigi nad selga pannes veel päris märjad olid . </s> <s> Olav tegigi järvele täisringi peale , teiselt kaldalt aeg-ajalt huilates ja endast niiviisi märku andes . </s> <s> Viimaks oli Leena märja seeliku ja pluusi siiski selga tõmmanud , Olavi riided kaenlasse kahmanud ja talle vastu kõndinud . </s> <s> Ta ei läbenud kauem oodata , tahtis juba rutem Olavit näha . </s> <s> Nagu oleksid nad ilmatu aeg lahus olnud . </s> <s> Leena imestas , kuidas see igatsus nüüd korraga nii suur oli . </s> <s> Olavi riided ta kaenlas lõhnasid tuttavlikult . </s> <s> Ikka ja jälle hingas ta sügavalt sisse seda tuttavat lõhna . </s> <s> Olavi kujuteldavgi kohalolek pani südame kiiremini põksuma . </s> <s> Kui nad viimaks kohtusid , võttis Leena tal kahe käega kõvasti kaelast kinni ja ütles vaikselt , peaaegu kuulmatult : " Siin oled ! " </s> <s> Olavi pilku näinud , laskis ta käed ruttu lahti , vaatas maha ning hakkas kiirustades rääkima . </s> <s> Sellest , et vihm on möödas , et riided on märjad , et järv on ilus , et vikerkaar on kadunud Olav vaatas teda mõtlikult ja kuulas . </s> <s> Ei katkestanud . </s> <s> Täitis püüdlikult vanema venna rolli . </s> <s> Vaevalt oskas Leena kujutleda , kui raske see talle tegelikult oli . </s> <s> Aga midagi Leena siiski aimas . </s> <s> Sisehääl ütles talle , et ta peaks oma tunnetes kiiremini selgusele jõudma , midagi kindlalt ära otsustama . </s> <s> Ei võinud nõuda Olavilt võimatut . </s> <s> Olav ei olnud ei vend ega ka mitte lihtsalt sõber - Olav armastas teda . </s> <s> Nii laps Leena ka enam ei olnud , et ta sellest poleks aru saanud . </s> <s> Ta kuulas Olavi kiiret , katkendlikku hingamist enda kõrval ja tundis samal ajal seda tuttavat , eilsest ööst meeldejäänud lõhna . </s> <s> Niisugune lõhn oleks võinud teetöölisel olla , kes päev läbi kuuma käes asfalti paneb . </s> <s> Olav ei olnud teetööline . </s> <s> Ta lõhnas niimoodi siis , kui ta Leenat tahtis </s> </p>
<p> <s> Nad ei läinud enam tagasi vanasse kohta , vaid vaatasid välja lähima kõrgema künka , ronisid üles ja otsisid pilguga oma valget kirikut . </s> <s> Selle leidnud , hakkasid silmnäolt sinnapoole minema . </s> <s> Kotipõhja jäänud leivakannika jaotasid nad omavahel ära . </s> <s> Leena tahtis küll Olavile suurema tüki anda , ent Olav polnud sellega mingi hinna eest nõus . </s> <s> Ometi oli Olav kaua aega ujunud ja siis veel pika ringi ümber järve teinud , nii et ta võis pärast kõike seda tõesti hirmus näljas olla . </s> <s> Leenal omakorda polnudki nagu erilist isu . </s> <s> Vähemalt ei tundnud ta nälga ja ei saanud aega mõelda söögile . </s> <s> Kõik muud tundmused olid täielikult hõivanud ta meeled ja ta mõtted . </s> <s> Ta püüdis oma äkilisi tundepuhanguid nüüd vaos hoida ja ennast natukene ka kõrvalt vaadata . </s> <s> Niiviisi paistis ta endale üsna rumala tüdrukuna , kelle sõnad ja teod sugugi omavahel ei klappinud . </s> <s> See hämmastas Leenat , sest ta teadis kindlalt , et tal polnud mõtteski Olavit kuidagi õrritada . </s> <s> Ometi kukkus sedasi välja . </s> <s> Leena oli kurb . </s> <s> Ta oleks tahtnud andeks paluda , oleks tahtnud Olavit lohutada , teda kallistada , talle pai teha - ja see oleks jällegi vale olnud ! </s> <s> Nii ei osanudki ta enam muud teha , kui vait jääda ja edasi astuda . </s> <s> Mõnda aega nad niiviisi sõna lausumata mäest üles rühkisidki , kuni Leena vaikimine Olavile imelik hakkas tunduma ja ta seisma jäi . </s> <s> " Oled sa väsinud ? </s> <s> Kas puhkame ? " </s> <s> Olav võttis tal käest kinni . </s> <s> " Võibolla me ei lähe nii kaugele ? </s> <s> Kui sa väsinud oled " Leena vaatas talle süüdlaslikult otsa : " Ma ei ole ju väsinud ! </s> <s> Ma lihtsalt ei taha paha olla " " Miks sa paha peaksid olema ? </s> <s> Sa ei ole ju paha ! " oli Olav siiralt üllatunud . </s> <s> Leenal langes nagu kivi südamelt . </s> <s> " Lähme ! </s> <s> Mina tahan küll selle kirikuni minna ! </s> <s> Mõtle , kui ilus ta sealt kaugelt paistis , kui me eile õhtul vaatasime ! </s> <s> Kas sul ei ole imelik , et see alles eile oli ? </s> <s> Minul küll on . </s> <s> Minu meelest oli see ilmatu ammu ! " </s> <s> Leena jutt vulises nüüd nagu kiire vooluga oja , tõkke tagant valla pääsenud . </s> <s> " Võibolla on see kirik lähedalt niisama ilus ? </s> <s> Kindlasti ongi . </s> <s> Kuule , kas sinul ei ole niiviisi , et kui midagi hästi kaugelt näed , siis tuleb kohe kange tahtmine täitsa sinna juurde minna ? </s> <s> Näpuga katsuda . </s> <s> Et muidu nagu polekski päris ? </s> <s> Minul on küll niiviisi " lõpetas Leena äkki mõtlikult . </s> <s> " Siis lähme ja patsutame teda , " naeris Olav , võttis Leenal uuesti käest kinni ja nad astusid edasi . </s> </p>
<p> <s> See , et kiriku uksed lahti olid , oli neile täielik üllatus . </s> <s> Kirik oli tõesti lähedaltki ilus . </s> <s> Alt veidi laienev , toetas ta end kindlalt maapinnale . </s> <s> Valge krohvi all oli pind kohmakalt konarlik . </s> <s> Selles oli midagi liigutavalt kodust ja tuttavlikku . </s> <s> Nagu krohvitud mügarikuline leivaahi vanaema juures talutoas . </s> <s> Kirik oli vana . </s> <s> Torn polnudki teab mis kõrge , aga jättis samas väga sihvaka mulje . </s> <s> Enne kui sisse astuda , tegid nad ringi ümber kiriku . </s> <s> Ja Leena tõepoolest patsutas neid vanu seinu . </s> <s> Puudutamine paistis tema jaoks oluline olevat . </s> <s> Patsutas , ning libistas siis käe mööda seina otsekui paitades maapinnani välja . </s> <s> Vaatas siis oma valgeks värvunud peopesa , kükitas ja hõõrus selle vastu rohtu puhtaks . </s> <s> Ümberringi oli vaikne ja inimtühi . </s> <s> Ääretult rahulik . </s> </p>
<p> <s> Sügava rahu tunne südames , nad uksest sisse astusidki . </s> <s> Kirik oli seest samuti valge . </s> <s> Väga lihtne , mõne üksiku väikesemõõdulise maalinguga külgseintel . </s> <s> Nii tõusis altari kohal kõrguv Kristus veel rohkem esile . </s> <s> Tema ilme oli leplik , ta ei tekitanud süütunnet . </s> <s> Lahkel pilgul jälgis ta Leenat ja Olavit , kes täiesti tühjas kirikus sõnagi vahetamata tasakesi ringi liikusid . </s> <s> Vaevalt oli Leena end pingiservale istuma sättinud , kui hakkas mängima orel . </s> <s> See oli nii ootamatu , et Leena tardus ebamäärasesse asendisse , julgemata end kohendadagi , rääkimata siis pilguga mängija üles otsimisest . </s> <s> Olav tuli vaikselt ja istus Leena kõrvale . </s> <s> Otsekui oleksid nad sellepärast siia tulnudki , et kahekesi tühjas kirikus muusikat kuulata . </s> <s> Kellegi nähtamatu käsi klahvidel takerdus , vahetas registreid , proovis üksikuid noote , ning alustas siis uuesti otsast peale . </s> <s> Leenal hakkas jahe , ta istus Olavile lähemale , aga ära minna ei raatsinud . </s> <s> Küllap need uksed sellepärast pärani olidki , et soe õhk väljast sisse pääseks ja harjutajal oreli taga liiga külm ei oleks . </s> <s> Tükk aega istunud ja kuulanud , vaatasid nad sõnakestki vahetamata teineteisele otsa , tõusid püsti ja läksid tasakesi välja . </s> </p>
<p> <s> Harras , pühalik tunne saatis neid veel tükk aega . </s> <s> Üksikud raudristid andsid märku , et kunagi oli matmispaik olnud siinsamas , kiriku juures . </s> <s> Nüüd oli surnuaed veidi eemal . </s> <s> Sinna viis lühike allee väga vanadest , igapidi kõverikest elupuudest . </s> <s> Nende alumised , paljad ja väänduvad oksad põimusid kui tugevad , musklilised käsivarred üksteisesse , laskmata kedagi teelt kõrvale kalduda . </s> <s> Leena ja Olav jõudsid niiviisi maakividest laotud sügavate väravakaarte alla . </s> <s> Siit algas kalmistu , hoitud ja hoolitsetud värskete lilledega hauad kummalgi pool peateed . </s> <s> Sekka mõni üksik unustatud , tiheda rohumätta all vaevalt aimatav kalmuküngas , siiski ristiga tähistatud , olgu see siis uhke raudsepis või lihtne pehkimakippuv puuristike . </s> <s> Hoolitsevat kätt oli aga neil mahajäetud haudadelgi tunda . </s> <s> See oli väikeste maasurnuaedade eripära . </s> <s> Omaste haudadel käies riisuti üle ka lähemal olevad unustusehõlmas künkad , seda enam , et ühe kandi inimesed , vähemalt põlisolijad , kõiki manalalisi siin oma eellasteks pidasid . </s> <s> Leena teadis seda oma lapsepõlvesuvedest maal . </s> <s> Suvi , eriti aga august , oli surnuaiapühade aeg . </s> <s> Küllap oli see siingi kas äsja olnud või kohe tulemas , miks muidu polnud palavus lilli vaasides närtsitada jõudnud ? </s> <s> Leena , kellele muidu ikka meeldis vaiksetel surnuaedadel jalutada , vanu gooti kirjas hauasilte uurida , välja arvutada , kui vanalt keegi surnud oli , väikeste laste kääbaste juures ennast hulgaks ajaks nende peale mõtlema unustades , tundis täna , et ta tahab siit ära , tagasi päikese kätte , ära siit puudealusest hämarast , kus kõik räägib sellest , mis lõppenud on . </s> <s> Leena tahtis täna mõelda sellest , mis on alles ees . </s> <s> Mille kohta sedagi veel kindlalt ei tea , kas ta alanud on , mis siis lõppemisest rääkida ! </s> <s> Leena tahtis mõelda häid mõtteid , mitte kurbi . </s> <s> Või siis hoopis mitte midagi mõelda . </s> <s> Lihtsalt niisama olla . </s> <s> Sellepärast võttis nüüd tema omakorda Olavil käest kinni ja hakkas , pool sammukest eespool , kiiresti edasi astuma . </s> <s> Ta oli läbi puude tumeda roheluse näinud maakivimüüris kuldset avaust kumamas . </s> <s> Seal pidi olema nähtavasti mingi külgvärav , mis surnuaiast välja viis . </s> <s> Sinnapoole ta kiiresti läkski . </s> </p>
<p> <s> Päike paistis kui ennegi . </s> <s> Jälle olid nad ühel neist võrratutest lagedatest nõlvadest , kus maastik nende ees kogu oma suurejoonelisuses otsekui lahti paiskus . </s> <s> Tarvitses vaid läbi värava välja astuda , kui kogu maailm teiseks muutus . </s> <s> Helesinine kõrge taevas oli nende kohal - ilmselge märk lõpmatusest , kõige lõppematusest Leenal oli selle üle nii hea meel , et ta sirutas käe kõrgele üles , nii kõrgele kui vähegi sai , nagu oleks ta sõrmedega tahtnud maailma otsatust puudutada ! </s> <s> Ta oli Olavi käe lahti lasknud , hingas mitu korda järjest sügavalt sisse , vidutas siis ereda valguse käes silmi ja otsis tuttavaid märke tuldud teelt . </s> <s> " Vaata , vaata ! </s> <s> See puu seal ! " rääkis ta õhinal . </s> <s> " Seal sa käskisid mul kingad jalga panna , selle puu juures ! </s> <s> Just sellesama ! </s> <s> Seal olid ohakad , need olid teravad küll Oota , ma võtan kingad jalast ära ! </s> <s> Siin ei ole ju ohakaid , eks ? " </s> <s> Leena kummardas , võttis kingad jalast , pani nad rihmapidi teineteise külge kinni ja võttis näppu . </s> <s> Vehkis siis , kingad käes , jälle kaugusesse : " Kuule , see on ju seal see meie järv , on ju ? </s> <s> Kui siit kõrgelt vaadata , siis saab aru küll , et ta on täitsa ümmargune . </s> <s> Mina arvasin , et ta rohkem piklik on . </s> <s> Olav , on see ikka seesama järv ? " jäi Leena äkki kõhklevalt vait . </s> <s> " On küll . </s> <s> Vaata , need puud seal , need järvest paremal , see on see mets , kust me läbi tulime . </s> <s> Kus me lindusid vaatasime ja " Olav pidi veel midagi ütlema , aga jäi millegipärast vait . </s> <s> Leena punastas kergelt . </s> <s> Istus siis maha , tõmbas põlved krõnksu , põimis käed ümber jalgade , ja vaatas , lõuga põlvedele toetades , üksisilmi pingsalt kaugusesse . </s> <s> " Kas sa seda kohta näed veel , kust me tulema hakkasime ? " küsis ta vaikselt . </s> <s> " Sa vaatad vales suunas . </s> <s> Vaata rohkem paremale ! </s> <s> Ja mine nüüd pilguga nendest küngastest üle . </s> <s> See tagumine seal ! </s> <s> Hästi roheline , paistab , nagu oleks lihtsalt mets Näed ? </s> <s> Kui sa hästi hoolega vaatad , siis puude vahelt paistab mõni katus ikka ka . </s> <s> Need on aiad majade ümber , õunapuud ja kõik muud puud . </s> <s> Sellepärast tundubki , nagu ainult mets oleks " Olavgi rääkis tasakesi . </s> <s> Ta oli istunud sinnasamasse Leena kõrvale rohule ja uuris nüüd omakorda , rohukõrs suus , mõtlikult kaugust . </s> <s> Päike oli madalamale laskunud . </s> <s> Päev oli jõudmas õhtusse . </s> <s> Nad vaatasid tagasi möödunud päevale , nagu oleks see juba mingi kauge mälestus . </s> <s> Hardalt , peaaegu pühalikult . </s> <s> " Kahju , et meie kodu siia enam kätte ei paista See jääb teisele poole külge . </s> <s> Mäletad , kuidas me seda eile õhtul otsisime ? </s> <s> Nüüd me teaksime ilma otsimatagi , kus ta on . </s> <s> Kui vaja oleks " Olav sirutas käe välja , et Leena juustele pai teha . </s> <s> Aga enne jõudis Leena pead pöörata ja vaatas Olavile otsa , põsk vastu põlvenukke surutud . </s> <s> Nii sattus Olavi pai juuste asemel Leena teisele põsele . </s> <s> Põsk oli päevasest päikesest kuum . </s> <s> Sealt edasi Leena kaelale . </s> <s> Pluusi avar väljalõige jättis osa seljast paljaks . </s> <s> Sinna Olavi pai peatuma jäigi . </s> <s> Leena silmad olid siinsamas , pärani lahti ja tõsised . </s> <s> Nad vaatasid kaua teineteisele tummalt otsa , raatsimata seda pikka pilku sõnadega lõhkuda . </s> <s> Nii lähedal polnud nad teineteisele veel kunagi olnud . </s> <s> Isegi suudeldes mitte . </s> </p>
<p> <s> Olav oli hommikul alevis ühelt juhuslikult vastutulijalt küsinud , et ega ta ei tea , kas linna sõitval bussil kusagil sellele valgele kirikule lähemal ka peatust on . </s> <s> Mees oli teda õpetanud . </s> <s> Kui nad maantee ja bussipeatuse viimaks üles leidsid , oli peaaegu pime . </s> <s> Taevas vilkus juba tähti . </s> <s> Bussi tulekuni oli veel oma paarkümmend minutit . </s> <s> Millega nad enam midagi ei osanud peale hakata . </s> <s> Sest kõik oluline , mida nad sellelt päevalt ootasid , oli juba olnud . </s> </p>
<p> <s> XIII peatüki lõpp . </s> </p></div2><div2 type="alaosa"><head> XIV peatükk </head>
<p> <s> Nagu võis ette arvatagi , kandusid võtted septembrisse . </s> <s> Tööplaanis oli sellega arvestatud . </s> <s> Peaasi , et ilmad võtta lubaksid . </s> <s> Ja esialgu nad tõesti lubasid . </s> <s> Päevad olid endiselt soojad ja päikselised . </s> <s> Looduses ei olnud veel liiga palju neid sügise märke , mis vägisi oleksid kaadrisse kippunud . </s> <s> Aga et teatrid olid juba sügisestel ringreisidel , siis oli näitlejate ja nende aegade kombineerimisega omajagu raskusi . </s> <s> Võtteperiood venis loodetust pikemaks . </s> <s> Ja ometi oli õhkkond platsil suurepärane . </s> <s> Ei mingit ülearust närveldamist , teravaid ütlemisi või kurja häält . </s> <s> Oldi kannatlikud ja sõbralikud . </s> <s> Oma osa selles oli muidugi päikesel ja soojusel . </s> <s> Septembri alguseks lausa kingitusena tulnud imelised suveilmad tegid meele muretuks ja tõstsid tuju . </s> <s> Päevad olid küll lühemad , aga see-eest paistis päikene vahetpidamata . </s> <s> Ei mingeid ähvardavaid pilvi taevalaotuses , võtta võis iga hetk , kui aga omadega valmis oldi . </s> <s> Operaatorid , kes ehk vahel küll taustaks romantilisi pilverünkaid oleks tahtnud , seadsid oma kaamera nüüd nii , et taevasele foonile kaadris vähem ruumi jäi . </s> <s> Esiplaanile tõusis näitleja , tihtipeale kogu kaadrit täites . </s> <s> Üldplaane võeti harva , õnneks olid kogenud filmimehed tähtsamad suvised maastikuvõtted , milles pidi olema avarust ja palju õhku , tõelisel suvel jõudnud ära teha . </s> <s> Keskplaanide taustaks valiti nüüd olematu pilvekahara asemel mõni huvitav puu , kaadrit täitev käänuline jalgrada või siis tükike majaseina , täis puuoksalt langevaid võbelevaid varje . </s> <s> Valgus pani end nüüd kõikjal maksma just varjude kaudu . </s> <s> Ja mitte ainult filmilindil , looduses niisamuti . </s> <s> Madalamalt käiv päike takerdus oma ringil küll kõrge puu , küll katuseharja taha , joonistades sedasi päev läbi tumedaid tasapinnalisi kujundeid , võluvaid oma põgususes ja pidevas muutumises . </s> <s> Samas andis varjude kiire ümberpaigutumine võtteplatsil igaühele diskreetselt , aga visalt märku , et aeg liigub kiiresti ja et iga asja jaoks saab aeg ka ükskord ümber . </s> <s> Küllap oli läheneval lahkuminekul oma osa selleski , et üksteise vastu eriliselt sõbralikud ja tähelepanelikud oldi . </s> <s> Mitu kuud ühist tööd oli inimesi lähendanud . </s> <s> Mured ja rõõmud , isegi kui nad tööga seotud ei olnud , olid ometi kõigi silme all ja igaühele aimata . </s> <s> Juhuslik kogum inimesi , eriti kui veel osatäitjad kaasa arvata , oli selle suvega imekombel üheks saanud ning pidi nüüd varsti uuesti laiali pudenema . </s> <s> Kerge kahjutunne hõljus võttepäevade kohal , võimendatuna sügise paratamatust lähenemisest ja esimestest hääbumismärkidest looduses . </s> <s> Kõik oli praegu veel rohkem aimatav kui tegelik , aga lõpu vältimatus oli ometi igaühele teada . </s> <s> Nagu talve tulekki . </s> <s> Eriline leebus , joonte pehmus , mis vananaistesuvele nii iseloomulik on , kandus ka inimsuhetesse . </s> <s> Mahe tuul libises üle kergelt niiske naha . </s> <s> Ei ta kuivatanud ega jahutanud , paitas ainult . </s> <s> Keegi läks mööda , ütles nukralt naeratades mõned sõnad . </s> <s> Millel erilist mõtet polnudki . </s> <s> Aga kõnetatava pilgus läigatas miski . </s> <s> Ja ta naeratas tänulikult vastu </s> </p>
<p> <s> Leena sai enda kätte eksponomeetri ja oli vaimustuses selle tundlikkusest . </s> <s> Vari oli täis valguse varjundeid . </s> <s> Üle hulga aja mõtles Leena jälle Olavi töö peale nii nagu päris alguses . </s> <s> Mõtles , et on küll ilus töö . </s> <s> Mõtles , et see , kes valguse võbelemist märkab , see , kes mõõteriista tundlikkusega valguse muutumist tajub , ei saagi teisiti ja märkab tahes-tahtmata ka meeleoluvarjundeid . </s> <s> Kes siis veel kui mitte Olav pidi tähele panema Leena kurbust seal üleval nõlvakul , kui kellelgi enam valge pilvega asja ei olnud ja kõik ainult tööpäeva lõpust mõtlesid . </s> <s> Leena võttis nüüd päris loomulikuna seda , et Olav märkas asju , mida teised tähele ei pannud . </s> <s> Hoopiski ei kartnud ta enam , et Olav aina valgust uurides , mõõtes ja paika pannes viimaks muud enam ei näegi . </s> <s> Isegi valgusallikat mitte . </s> <s> Leena muigas endamisi , kui talle meelde tuli , kuidas ta oli peljanud , et Olav , sedasi kogu aeg valguse maailmas elades , viimaks ehk mingite astraalkehade hulka ära kaob . </s> <s> Leenal oli nüüd kindlamast kindlam tunne , et Olav on siin , on kogu aeg lähedal ja ei kao üldse kunagi ega kuhugi . </s> <s> Ta oli selles nii kindel , et pidi ühel päeval endale jahmatusega tunnistama , et võtab seda kõike täieliku iseenesestmõistetavusega . </s> <s> Otsekui oleks Olav tema oma ! </s> <s> Leena pani seda tunnet endale pahaks . </s> <s> Samamoodi nagu ta oleks pahaks pannud , kui keegi teine teda ainult endale kuuluvaks oleks pidanud . </s> <s> Kas Olav pidas ? </s> <s> Leena ei teadnud seda . </s> <s> Õieti poleks ta üldse sellise mõtte peale tulnud , kui ta poleks märganud muutusi iseenda suhtumises Olavisse . </s> <s> Kõige imelikum oli see , et kui see mõte algul Leenat ärritaski , oli ta ometi otsekohe valmis selle ära unustama , sest tegelikult talle meeldis , et asjad olid nii nagu nad olid . </s> <s> Talle meeldis see kindluse- ja kaitstusetunne , mis tal Olavi kõrval oli . </s> <s> Pealegi , ta oli sellega juba harjunud . </s> <s> Heade asjadega harjub ruttu . </s> </p>
<p> <s> Valgusest veel Nad olid Leena " Tolmu ja tule " raamatusse ühel õhtul ikkagi kumbki oma väljavalitud luuletuse kirjutanud . </s> <s> Esimesele lehele , sinna , kus üleval vasakul on tagasihoidlikus trükis " BETTI ALVER / TOLM JA TULI " ja all paremal on 27. juunil 1937 kellegi poolt kirjutatud " Tõde ja luule - kus lõpeb üks ja algab teine ? ! " , sinna ei kirjutanud nad kumbki enam midagi . </s> <s> Poleks raatsinud ega julgenudki . </s> <s> Aga selle lehe teine pool oli täiesti tühi . </s> <s> Ja sinna nad siis kirjutasidki , sest Leena oli seda märki neilt kahelt sinna nii väga tahtnud . </s> <s> Leena palus , et Olav kirjutaks esimesena . </s> <s> Kui ta raamatu tagasi oma kätte võttis , oli sinna kirjutatud neli rida . </s> <s> Need olid : </s> </p>
<p> <s> Valgus ja vaikus , vaikus ja valgus , </s> </p>
<p> <s> meri - metalline plaat , </s> </p>
<p> <s> kõikjal lõpuga ühineb algus , </s> </p>
<p> <s> päiksesse libiseb paat . </s> </p>
<p> <s> Ja lõppu oli veidi väiksema kirjaga lisatud : " Loe edasi lk-lt 62 ! " </s> <s> Leena tegi raamatu lahti ja luges luuletuse lõpuni . </s> <s> See oli kummaline lugu . </s> <s> Arusaamatu nagu palju muudki selles raamatus . </s> <s> Pealegi oli see kolmeosalise luuletuse teise osa algus , mille Olav oli välja kirjutanud . </s> <s> Luuletusel oli imelik nimi " Froufrou " . </s> <s> Leena ei teadnud , mida see tähendas . </s> <s> Ja ega ta tervest sellest luuletusest aru ei saanudki . </s> <s> Aga just see teine osa , see " valgus ja vaikus " oli temalegi juba esimesel lugemisel silma hakanud . </s> <s> See oli ilus . </s> <s> Ja kurb . </s> <s> Ja rahulik , lausa lummavalt rahulik kogu oma kurbuses . </s> <s> Valgust täis veealune , otsekui klaasist maailm . </s> <s> " Tummalt tantsivad tumedal pinnal / argliku valguse vaod . / Varjude rütmis siia ja sinna / roomavad rohekad maod . " </s> <s> Oli Olav valguse ja varjude pärast just selle luuletuse välja valinud ? </s> <s> Või tahtis ta ehk märku anda millestki , millest nad omavahel veel kordagi rääkinud ei olnud ? </s> <s> Leena ei tihanud küsida . </s> <s> Ta laskis silmadel ka kahest viimasest salmist uuesti üle käia . </s> <s> " Tundmatu tõmbus tuksatab adrus , / keerutab karpide lund , / kiududes , kõntsas takerdund madrus / äkki näeb kummalist und . " </s> <s> Leena tundis , kuidas külmajudin üle selja käis . </s> <s> Ta teadis , mis nüüd tuleb : " Temale näib , et kuski on taevas , / virvendav valguse kett , / ning et üks nägu liuglevast laevast / puudutab jahedat vett . " . </s> <s> Leena kartis Olavile otsa vaadata . </s> <s> Silmad valgusid vett täis . </s> <s> Nüüd nägi tema omakorda kummalist und . </s> <s> Nad olid Olaviga kahekesi paadis . </s> <s> Olav aerutas ja tema libistas paadipäras käsi mööda jahedat vett . </s> <s> Kummardus nägupidi üha lähemale ja lähemale veele Mis oleks , kui Kui Olav ei oleks tal õigel ajal kandadest haaranud ? </s> <s> Vaataks siis tema praegu sealt alt ? </s> <s> Meenuks siis tallegi , et kuskil on taevas ? </s> <s> Et kuskil on virvendav valgus ? </s> <s> Ja see nägu ! </s> <s> Oleks see siis ehk Olavi nägu , mis liuglevast laevast puudutaks korraks vett ? </s> <s> Kas nad näeksid siis veel kunagi teineteist ? </s> <s> Saaksid nende pilgud veel kokku ? </s> <s> Kas nad tunneksid kaua teineteisest puudust ? </s> <s> Kas väga kaua ? </s> <s> Kas kogu elu ? </s> </p>
<p> <s> Olav vaatas nõutult raamatu kohale kössivajunud Leenat . </s> <s> Pisar kukkus paksule kollasele paberile ja kohrutas sinna sakiliste servadega halli laigu . </s> <s> " Oi ! " ütles Leena ja tõstis ehmunult pilgu . </s> <s> Silmad olid vaoshoitud pisaraist märjad ja Olavi nägu paistis tõepoolest läbi vee . </s> <s> Kontuurid hajusid ja võbelesid . </s> <s> Leena pani ruttu silmad kinni . </s> <s> Nüüd pääsesid pisarad viimaks põsile ja veeresid edasi krae vahele . </s> <s> Raamatu peale nad enam ei kukkunud , Leena oli kaks kätt raamatule kaitseks pannud . </s> <s> Olav pani oma käed Leena käte peale ja ei küsinud midagi . </s> <s> Poleks osanudki midagi küsida . </s> <s> Selleks , et küsida , pidi midagi vähemalt oletama . </s> <s> Aga tal ei olnud tõesti seekord vähimatki aimu , miks Leena nuttis . </s> <s> Kui nad veidi aega sedasi käed raamatul istunud olid , pigistas Leena veelkord silmad kõvasti kinni , raputas ägedalt pead ja vaatas siis pärani silmi Olavile otsa . </s> <s> " Kõik ! " ütles ta otsustavalt . </s> <s> " Enam ei nuta ! </s> <s> Vaata , mis ma raamatule tegin " , puudutas ta sõrmeotsaga ettevaatlikult märga kohta . </s> <s> " See ei tee midagi ! </s> <s> Kuivab ära ja tõmbab tagasi , " oskas nüüd Olav lohutada . </s> <s> " See on ilus luuletus , " ütles Leena kohmetult . </s> <s> " Kurb ja ilus , " lisas ta mõtlikult . </s> <s> " Aga ega ma sellepärast Mulle tulevad vahel asjad meelde . </s> <s> Niisugused asjad ka , mida kunagi olnud ei ole . </s> <s> Sellepärast hoopis " Leena jäi vait . </s> <s> " Jah , " ütles Olav . </s> <s> Nad istusid kahekesi Olavi toas ja õhtupäike paistis aknast otse sisse . </s> <s> " Kirjuta nüüd sina see , mille sina välja valisid . </s> <s> Ja siis kirjutame oma nimed ja kuupäeva ja kuu ja aasta ja koha . " </s> <s> Olav tõusis , et Leena rahulikult kirjutada saaks . </s> <s> Rene oli pärast võtet ära sõitnud ja Leenale meeldis siis rohkem Olavi toas olla . </s> <s> Oli valgem ja rõõmsam ja nagu soojem ka . </s> <s> Leena tuba oli varjuline , mõne üksiku viltuse hommikupäikese vihuga , keskpäevaks juba päikseta ja õhtupoolikuti päris hämar . </s> <s> Nüüd sügise lähenedes oli soojadele päevadele vaatamata Leena toas jahedavõitu . </s> <s> Päike ei jaksanud enam madalamat ringi käies öid soojaks kütta . </s> <s> Ja varjulisse tuppa ei jätkunud lühikese päeva kuumusest . </s> </p>
<p> <s> Leena istus Olavi voodil , keris jalad mugavamalt enda alla ja tegi raamatu ilma otsimata ühest kindlast kohast lahti . </s> <s> Tal ei olnud seal järjehoidjat , ta oli lihtsalt ikka ja jälle seda luuletust lugenud ning raamat avanes nagu iseenesest nüüd õige koha pealt . </s> <s> Ka Leena luuletus oli kolmeosaline , ka tema oli jäänud peatuma just keskmisel , teisel osal , eelneva ja järgneva osa juures pikemalt mõtlemata . </s> <s> " Amor ja Psyche " , nii nimetati seda luuletust . </s> <s> Leena ei teadnud , mis teda just selle luuletuse juurde ikka ja jälle tagasi kiskus . </s> <s> Ta ei saanud isegi aru , miks ta nimelt need read tahtis sinna lehele kirjutada , kuhu Olavist ja temast aegade tarvis märk pidi jääma . </s> <s> Aga ta ei olnud hetkekski kõhelnud , et just need sõnad tuli sinna kirja panna . </s> <s> Korraks tõstis ta küll veel küsiva pilgu Olavi poole , otsekui selgitusele lootes . </s> <s> Olav seisis akna all ja vaatas välja . </s> <s> Päiksekiired langesid otse aknale ja pimestasid . </s> <s> Ta nägi Olavit vaid musta siluetina kuldses kumas . </s> <s> Nii ebatõeline , pigem nägemus kui reaalsus Südames pigistas . </s> <s> Ning Leena pööras kiiresti pilgu jälle raamatusse . </s> <s> Aeglaselt , selgete lapsetähtedega kirjutas ta : </s> </p>
<p> <s> Nii tihti , hõõgudes kui süsi , </s> </p>
<p> <s> ei leidnud vastust kirglik tarm . </s> </p>
<p> <s> Nüüd , kus ma midagi ei küsi , </s> </p>
<p> <s> tean äkki , milline on arm . </s> </p>
<p> <s> Tolm herilase hapral tiival , </s> </p>
<p> <s> klaasselge , vaevukuuldav gong - </s> </p>
<p> <s> ma laman näoli külmal liival </s> </p>
<p> <s> ja minu poole tormab rong . </s> </p>
<p> <s> Punkt . </s> <s> Rohkem midagi . </s> <s> Selle üles kirjutanud , teadis Leena äkki selgesti , et see tuleb . </s> <s> See äratundmine . </s> <s> Teadasaamise aeg </s> </p>
<p> <s> Ta tõusis , läks sokkis üle toa ja andis raamatu Olavi kätte . </s> <s> Olav luges . </s> <s> Luges lõpuni ja alustas siis otsast peale . </s> <s> Leena oli mõned sammud eemaldunud ning jälgis teda . </s> <s> Õigemini küll tema silmade liikumist . </s> <s> Uuesti lõpuni jõudnud , kergitas Olav natuke kulme , tõstis pilgu ja küsis tasa " Jah ? " </s> <s> " Ära küsi ! " ütles Leena niisama tasa . </s> <s> " Ära midagi küsi . </s> <s> Ükskord ma ütlen sulle ise . </s> <s> Siis , kui see juhtub . </s> <s> Kui ma teada saan . </s> <s> Mul on tunne , et kõik saab varsti selgeks . </s> <s> Täiesti selgeks ! " </s> <s> Olav oli Leena juurde tulnud . </s> <s> Ja Leena sulges peopesaga õrnalt Olavi paokil suu . </s> <s> Nii nende jutt lõppeski . </s> <s> " 5-ndal septembril , " kirjutas Olav . </s> <s> Ning lisas aastaarvu ja koha . </s> <s> Ja siis kirjutasid nad kumbki oma nime . </s> <s> Peaaegu pühalikult . </s> <s> Olav naeratas , ja tegi kahe nime vahele ilusa kalligraafilise " ja " -märgi . </s> </p>
<p> <s> Mõne päeva pärast läks äkki külmaks . </s> <s> Hommikul oli hall maas ja kõik lõdisesid ning hiilisid ruttu bussi , lootuses sooja saada . </s> <s> Keegi polnud taibanud korralikult riidesse panna . </s> <s> Soojaga oldi harjunud ja usuti , et päev selle tagasi toob . </s> <s> Aga õhk jäi kargeks ja külmaks kogu päevaks . </s> <s> Kõige hullem oli Leenal - tal oli sel päeval võte imeõhukeses suvekleidis . </s> <s> Selle õhulise kleidi oli Laura nimme selga pannud , et Tomile meeldida . </s> <s> See oli dramaatiline episood filmi keskelt , mil Tom kõigele vaatamata Krista juurde tagasi läheb . </s> <s> Laura on löödud ja meeleheitel . </s> <s> Ta põgeneb nii teiste kui iseenda eest . </s> <s> Tuuline päev , miski ei seisa paigal . </s> <s> Juuksed kipuvad suhu ja silmi . </s> <s> Laura ei lähe enam tagasi , ta põgeneb , läheb aina kaugemale , teadmata isegi , kuhu . </s> <s> Dialoog Tomiga oli juba varem võetud , nüüd pidi võetama seda Laura põgenemist . </s> <s> Kaameral tuli sõita rööpaid pidi , et pika liikumise peal tüdruk kindlalt kaadris oleks . </s> <s> Meeleolu tarvis oli appi võetud mingi väike vana lennuk . </s> <s> Propellerid pidid kaadri taga tõelist tormituult tegema , et Laura minek mõjule pääseks . </s> <s> Väljasõiduga oli tund aega viivitatud . </s> <s> Käidi uuesti tubades soojemaid riideid selga otsimas . </s> <s> Leena jaoks oli kusagilt lausa lambanahkne maamehekasukas välja nõiutud , et ta vähemalt duublite vahel end soojendada saaks . </s> <s> Jalad külmetasid . </s> <s> Peokingade õhukesed nahktallad polnud mõeldud tundide viisi kahutanud maapinnal seismiseks . </s> <s> Leena käis end vahepeal bussis soojendamas . </s> <s> Tõstis jalad üles pingile ja mässis varbad kasukaserva sisse . </s> <s> Ega busski soe olnud , buss seisis ju . </s> <s> Olav tuli igal vabal hetkel Leenale seltsiks . </s> <s> Hõõrus ta käsi ja hingas nendele sooja õhku . </s> <s> Aga tal oli täna palju tegemist . </s> <s> Kui rööpad viimaks paigale saadi , tuli režissöör mõttele kaadri kompositsiooni muuta , ja kõik algas otsast peale . </s> <s> Valgus oli pika liikuva plaani jaoks juba peaaegu paigas , kui boss sügavalt mõttesse jäi ja platsil tegevuse peatas . </s> <s> Võtteplats oli seekord hoopis teises kohas , juba linnast välja tuli teises suunas sõita . </s> <s> Linnale lähemal küll . </s> <s> Järve kõrgel lagedal kaldapealsel , kus kunagi mingi lennuväli oli olnud . </s> <s> Režissööri meelest jäi liiga palju kahutanud maapinda kaadrisse . </s> <s> Nüüd tuli ta mõttele rööbaste asukohta muuta , nii et kaamera , mis Laurat jälgib , näeb teda kogu aeg liikumas nagu maa ja taeva piiril . </s> <s> See pidi olema horisontaalne sirgjoon , minimaalsetegi tõusude ja langusteta ning pidi rõhutama Laura hingeseisundit , tema ahastuse painavat stabiilsust . </s> <s> Miski ei suudaks teda lohutada , aga samuti ei saaks miski teda veel rohkem heidutada . </s> <s> See sirgjoon tuli maastikul leida . </s> <s> Boss ja operaatorid käisid hulk aega ümbruses ringi , aegajalt ühes ja teises kohas peatudes , ägedalt žestikuleerides ja millegi üle vaieldes . </s> <s> Viimaks selline maa ja taeva piir siiski leidus . </s> <s> Tükk tegemist oli küll rööbaste seadmisel , nii et kaamera liikumine kordagi kaadris kallet ei tekitaks . </s> <s> Valguse seadmise ajal võis Leenal kasukas veel seljas olla . </s> <s> See õhuline , varrukateta ja suure dekolteega , peaaegu läbipaistev kleit tekitas täna igas kõrvalseisjaski kõhedust . </s> <s> Ja kui veel tuulemootor käima pandi , ei olnud läbilõikava külma tuule käes õieti enam kasukastki abi . </s> <s> Leenal käis korraks peast läbi , et mida ema küll selle kõige peale ütleks . </s> <s> Aga sinnapaika see mõte jäi . </s> <s> Ikka ja jälle tuli taeva piiril käia , pea hoiakut korrigeerida , samme kaamera liikumisega ühtlustada . </s> <s> Tema tee oli rohu sees küll puupulkadega tähistatud , aga kuna ta maha vaadata ei tohtinud , oli sellest vähe abi . </s> <s> Leena võttis endale orientiiriks ühe kaugemal kasvava igeriku põõsa ja püüdis selle abil joonelt mitte kõrvale kalduda . </s> <s> Siiski tuli igaks juhuks vähemalt neli duublit teha , et graafiline joonis puhas oleks ning samas kõik ka mänguliselt paigas . </s> <s> Iga duubli lõppedes tundis Leena , kuidas hambad tahes-tahtmata plagisesid ja keha oli külmast kange . </s> <s> Toodi küll suurte termostega tulist teed , duublite vahepeal rüüpas seda Leenagi , kasukas üle õlgade ja sõrmed ümber plekk-kruusi soojas . </s> <s> Imelik mõte käis tal läbi pea - nii vähe polnud ta vist asja enda peale küll kunagi mõelnud , kui selle võtte ajal. </s> <s> Aga nii külm oli , et ta polnud võimeline praegu sellepärast isegi südant valutama . </s> <s> Tuppa oleks tahtnud , kuhugi ahju äärde ja sooja . </s> <s> Niisugune tunne oli , et veri soontes muutus punaseks jääks ja ei pääsenud enam kuidagi liikuma . </s> <s> Aegajalt tabas ta endal Olavi mureliku pilgu . </s> </p>
<p> <s> Pärast viimast duublit valati talle kuuma tee sisse sorts valget viina ja kästi ära juua . </s> <s> Igal muul ajal oleks Leena vastu sõdinud , juba kasvõi vastiku maitse pärast , aga nüüd oli tal üsna ükskõik , peaasi , et külmast lahti saaks . </s> <s> Korraks käis kuum laine läbi ihu , aga kohe lõdises ta uuesti külma käes . </s> <s> Kruusi valati pudelist juurde ja ta jõi sellegi ära . </s> <s> Buss hakkas liikuma ja sees läks natuke soojemaks . </s> <s> Olav oli Leenal kingad jalast ära võtnud , jalad oma sülle tõstnud , neid tugevasti hõõrunud ja siis hoolikalt kasukahõlma keeranud . </s> <s> Leenal kohises kõrvus , aga pea oli täiesti selge . </s> <s> Selgem , kui enne õues , kui ta veel tilkagi joonud ei olnud . </s> <s> Siis oli tunne , et kogu mõistuski on ära hangunud , midagi pole enam alles . </s> <s> Boss seisis bussi eesosas püsti ja jälgis Leenat kortsus kulmul . </s> <s> Ta pilk oli pigem murelik kui rahulolematu . </s> <s> Mõnda aega niiviisi põrnitsenud , ütles ta , rohkem ennast kui kedagi teist rahustades : " Pole midagi . </s> <s> Tüdruk on noor ja tugev , peab vastu ! " </s> <s> Ja võttis pingil istet . </s> </p>
<p> <s> Võõrastemajas , ime küll , oli ahjusid köetud . </s> <s> Leena ei teadnudki , et neid vanasid ahjusid üldse kütta saab . </s> <s> Talle oli ikka tundunud , et need pole küll enam teab mis ajast kasutusel olnud . </s> <s> Koridoripoolses nurgas , üks ahi läbi kahe toa . </s> <s> Leena toas polnud ahju ustki . </s> <s> Seda enam suhtus ta sellesse pigem kui dekoratsiooni . </s> <s> Nüüd oli ta üllatus suur , kui toast sooja vastu õhkus ! </s> <s> Kaks kätt laiali , kallistas ta ümarat ahjukülge ja lausa kilkas rõõmust . </s> <s> Olav muheles omaette , tõstis ahju juurde tooli , käskis Leenal istuda ja ruttu tallad vastu ahju kuumaks teha . </s> <s> Võõrastemajatädi koputas uksele , mis poolpaokil oligi , ja küsis Olavilt vandeseltslaslikult , kas on küllalt köetud või oleks veel rohkem pidanud ? </s> <s> Olav muigas ja ühmas naeruselt : " Korras ! </s> <s> See asi on nüüd küll korras . </s> <s> Aga mul oleks ühte kaussi ja kuuma vett vaja . </s> <s> Ei tea , kas te aitate selle ka välja võluda ? " </s> <s> Tädi hakkas naerma : " Anna aga näpp , siis " Ta lõi käega , hakkas astuma ja hõikas sõbralikult üle õla : " Kümne minuti pärast toon . </s> <s> Hoia aga seni jalgu vastu ahju , jah , lapseke ! " </s> <s> Leena vaatas talle imestusega järele ja pöördus siis Olavi poole , kellel oli aga korraga kole kiire : " Ma lippan nüüd alla sööklasse ! </s> <s> Sinepit neil ikka on - teeme sulle kiiresti kuuma jalavanni . </s> <s> Ja siis poed kohe teki alla sooja ! " </s> <s> Leena jõudis ainult öelda " Nii vara ! " , kui Olav oligi juba läinud . </s> <s> Tuubitäis sinepit võidukalt käes , oli ta paari minuti pärast tagasi ja jätkas poolelijäänud juttu . </s> <s> " Ega ma ei ütlegi , et sa kohe magama pead jääma . </s> <s> Sa pead lihtsalt teki all soojas olema ! </s> <s> Ja vaata sa mul , kui sa haigeks mõtled jääda ! " </s> </p>
<p> <s> Tädi tõi kannutäie keeva vett ja kutsus Olavi kausi järele . </s> <s> " Tegin sinna kaussi paraja jalavanni vee , aga sa vala ise kannust iga natukese aja tagant seda tulist juurde ! </s> <s> Muidu pole tast abi , kui ära jahtub ! " õpetas ta Olavit koridori mööda kaugenedes valjul häälel . </s> <s> Olav tuli tagasi , aurav pesukauss käes ja kaenla all paar halle maavillaseid sokke . </s> <s> Nii uusi , et lõngaotsadki olid veel sisse tõmbamata . </s> <s> " Tädi andis laenuks , " selgitas Olav . </s> <s> " Oli just täna valmis saanud , head soojad olla Hakkame aga peale ! " ütles ta otsustavalt ja pigistas tuubist kaussi sinepit . </s> <s> Segas , ja lasi siis Leenal jalad kaussi pista . </s> <s> Vesi tundus liiga kuum , Leena katsus seda mitu korda varbaga ja võttis hoogu , enne kui tallad vastu kausi põhja surus . </s> <s> Oli nii tuline , et enam ei saanud arugi , kas oli külm või kuum . </s> <s> Aga mõne hetke pärast oli juba täitsa talutav jalgu vees hoida . </s> <s> Soe jooksis mööda sääri üles , ihu surises mõnusalt ja põsed hakkasid õhetama . </s> <s> Kui Olav mitu korda kannust tulist vett veel juurdegi valas , tundis Leena , kuidas otsmikule ilmusid imepeenikesed higipiisad . </s> <s> Külm päev näis olevat ilmatu kaugel ... </s> </p>
<p> <s> Nii kodune ja mõnusalt soe polnud siin võõrastemaja toas veel kunagi olnud . </s> <s> Olav oli padjad kõrgeks kohendanud , Leena pooleldi istus , pooleldi lamas oma voodis kahe villase teki all , jalad uhiuutes sokkides hõõgumas . </s> <s> Olav oli kausi ära viinud ja mõlemale tulist teed toonud . </s> <s> Meega ! </s> <s> Nagu tõeline võlur kunagi , ei reetnud ta Leenale , kust ta selle kõik hankis , ainult muheles rahulolevalt ja rõõmsalt . </s> <s> Istus voodiserval , rüüpas teed ja jutustas Leenale lugusid sellest , kuidas ta kodust kaugel , võõras linnas ja võõras keeles oma ametit oli õppinud . </s> <s> Need olid segamini küll naljakad , küll tõsised lood ühiselamu elust , kuulsatest kinomeestest , rahvusvahelistest filmifestivalidest ja suurlinna seiklustest . </s> <s> Leena polnud veel kunagi kuulnud Olavit sedasi õhinal ja mõnuga ning nii pikka aega järjest jutustamas . </s> <s> Ta kuulas suu ammuli ja imestas ainult , miks ta küll varem polnud taibanud neid põnevaid asju Olavi käest pärida . </s> <s> Jälle kord tuli Leena mõttele , et ta võttis seda uut maailma , millesse ta oli sattunud , ning inimesigi selles kui midagi ammuilma valmistehtut , alati olemasolnut , tundes arenemas , õppimas ja muutumas ainult iseennast . </s> <s> Aga keegi , mittekeegi polnud valmis , isegi mitte maailm , isegi mitte elu , kuhu neid kooli lõpetades kõlavalt öeldi astuvat . </s> <s> Temast vanemadki olid alles teel , nemad lihtsalt olid sündinud varem ja varem peale hakanud ! </s> <s> Muud midagi . </s> <s> Olav oli ju mõned aastad tagasi samasugune koolilõpetaja kui tema sellel kevadel ! </s> <s> Leena meelest oli Olav äkki päris omasugune . </s> <s> Ja ta imestas , miks ta küll varem selle peale polnud tulnud ! </s> </p>
<p> <s> Leenal oli nüüd korraga Olavile tuhat küsimust . </s> <s> Et mida ta tundis , kui kool äkki läbi sai ? </s> <s> Teadis ta siis kohe , mida edasi õppima minna ? </s> <s> Kas ei olnud nii , et teised , kõik , kes vanemad olid , olid kole targad , nii targad , et ei julge kohe õieti kellegagi tegemistki teha ? </s> <s> Kas Olav kunagi midagi kartnud ka on ? </s> <s> Leena ei jõudnud kõike ära küsidagi , mida ta kõik küsida oleks tahtnud . </s> <s> Ja Olav ei jõudnud niipalju vastata , kui teine küsida jõudis . </s> </p>
<p> <s> Õhtu oli tulnud ja õues oli läinud pimedaks . </s> <s> Koridoris oli bossi häält kuulda . </s> <s> Sammud lähenesid , peatusid , ning vastastoa uksele koputati . </s> <s> Tuba oli tühi . </s> <s> Rene oli ära , Olav oli siin . </s> <s> Ta tõusis , avas ukse ja kutsus bossi sisse ... </s> </p>
<p> <s> Tallinnast oli helistatud ja teatatud , et laborist oli mingi ammune materjal ära saadetud . </s> <s> Olevat tükk aega kadunud olnud ja nüüd viimaks üles leitud . </s> <s> Aga tehniline kontroll on selle praagiks tembeldanud ja ei lase seda läbi . </s> <s> Olevat praakfilm olnud , mitte meie ja isegi mitte labori süü . </s> <s> Keegi peab tulema ja selle kohapeal üle vaatama . </s> <s> Et kui palju materjali siis tegelikult kaduma läks ning mida annab veel ümber võtta ja mida mitte . </s> <s> Ühte teadis režissöör aga kindlalt - just seal oli Laura rolli algus ! </s> <s> Praktiliselt filmi avalöök ! </s> <s> Vaata et kõige olulisem võte ! </s> <s> See oli jooks mööda nõlvakut üles , otse sinisesse taevasse " Ja see pilv , see valge pilv ! </s> <s> Kui kaua me seda jahtisime ! " </s> <s> Boss oli korraga tüki maad vanem ja väga väsinud . </s> <s> Nii väsinud , et ei tõstnud isegi häält ega vandunud kurja . </s> <s> " Mäletate , me jätsime selle viimaks üheainsa duubliga ? ! </s> <s> Pilv läks ära , ja pealegi , ega teist nii head duublit poleks Leena teinud ka See oli tipp-topp võte ! </s> <s> Ah , pagan , küll mul on sellest kaadrist kahju ! </s> <s> Mul on see sekund sekundilt silme ees - see rabavalt kerge jooks mäkke , ja siis see pööre ja täiesti kirjeldamatu ilme , kui Laura tagasi vaatab ! </s> <s> Mäletate ? </s> <s> Marge unustas ju õigel ajal hüüda , ma röögatasin ise . </s> <s> Kartsin , et Leena kukub kruusa peale ninali ja röögatasin Sina , Leena , ei saanud vist arugi , miks ma niiviisi Jah , ega kunagi ei tea , mis milleks hea võib olla ! </s> <s> Ei , seda ma tean küll , et ega teist niisugust duublit poleks mingil juhul saanud ! </s> <s> Ja mis see päästnud olekski , kui filmipraak on ! </s> <s> Siis oleks niikuinii kõik duublid ühtviisi praagid olnud ! " lõi ta lootusetult käega . </s> <s> " Peame mõtlema , mis selle filmi algusega nüüd teha . </s> <s> Ega nende ilmadega enam midagi head loota pole . </s> <s> Peame homme sinna nõlvale minema ja nuputama , mis teha annab . </s> <s> Kuni veel taevas selge on ja lausa kaela ei kalla . </s> <s> Said sa sooja ? " pöördus ta murelikult Leena poole . </s> <s> " Ära ainult haigeks jää ! </s> <s> Katsume homme midagi välja mõelda . </s> <s> Miskit moodi peab see film ju peale hakkama , eks ? " </s> <s> Ta pöördus juba minekule , kui talle korraga meelde tuli , miks ta õieti Olavit otsinud oli . </s> <s> " Ah jaa , see Tallinna sõit ! </s> <s> Peame ilma sinuta homme hakkama saama . </s> <s> Väike auto läheb veel täna õhtul sinuga linna , hommikul vaatad selle materjali üle ja siis sõidate kohe tagasi . </s> <s> Lõunaks oled siin . </s> <s> Mis seal ikka . </s> <s> Poole tunni pärast on auto ukse ees . </s> <s> Too see praakmaterjal siis ikka ka kaasa , ma tahan selle ise üle vaadata . </s> <s> Ega's midagi , homme on jälle tööpäev , ma nüüd lähen Ole sa , Olav , siis poole tunni pärast valmis ! " </s> </p>
<p> <s> Uks klõpsatas kinni , tuppa tuli vaikus . </s> <s> Olav käis toas edasi-tagasi , jäi siis Leena ette seisma ja ütles : " Sul tuleb homme raske päev . </s> <s> Ei teagi , mismoodi nad seda nüüd uuesti võtavad Rohi oli täna hommikul lausa valge . </s> <s> Ja seal on kogu see nõlv kaadris . </s> <s> Kui hall on maas , siis sedasi küll võtta ei saa ! </s> <s> Ehk päeva peale läheb soojemaks , võtate hiljem ? </s> <s> Võibolla olen selleks ajaks juba ise ka tagasi . </s> <s> Aga kui ma ei ole - ära karda , sa teed selle igal juhul hästi ära ! " </s> <s> Olav kummardus , võttis Leena õhetava näo oma kahe suure peo vahele ja vaatas talle tõsiselt ja tähelepanelikult otsa . </s> <s> " Tead mis , kaader võib olla nii vaimustav kui tahes , aga kui õiget näitlejat ei ole , ega siis filmi ka ei tule ! </s> <s> Pealegi " Nüüd võttis Olav kummaltki poolt Leena põske kaks pikka heledat juuksekahlu , sättis need risti üle teineteise - ja Leenal olid nina all pikad sorakil vuntsid ! " nii huvitav nagu sa oled , " jätkas ta muheledes poolelijäänud lauset . </s> <s> " Kes sind vaadates veel maa ja taeva peale mõtleb ! </s> <s> Mina küll ei mõtle ! " lõpetas ta uuesti täiesti tõsiselt . </s> </p>
<p> <s> Leena tahtis Olavit alla auto peale saatma minna , aga Olav ei olnud sellega mingil juhul nõus . </s> <s> " Tänaseks on külmetamise limiit läbi ! </s> <s> Homme jälle ! " teatas ta resoluutselt . </s> <s> Leena tuli siiski voodist välja , pani kampsuni selga ja otsustas Olavi vähemalt koridori lõpuni saata . </s> <s> Olav ei vaielnudki enam . </s> <s> Võttis hoopis Leenal kõvasti käest kinni ja läks , ikka pool sammu Leenast ees , tõtakalt ukse poole . </s> <s> Ukse juures jäi korraks seisma ja pigistas Leena kätt nii kõvasti , et valus oli . </s> <s> Aga see oli magus valu . </s> <s> Uks vajus kinni , puutrepp nagises , Olav jõudis kiiresti alla välja . </s> <s> Õueuks avanes kääksuga ja langes siis pauguga kinni ... </s> </p>
<p> <s> Leenal oli kahju , et tema toa aken tänava poole ei olnud . </s> <s> Väga kahju . </s> </p>
<p> <s> XIV peatüki lõpp . </s> </p></div2><div2 type="alaosa"><head> XV peatükk </head>
<p> <s> Nõlvak tundus nüüd kuidagi madalam ja taevas oli palju lähemal . </s> <s> Leena ronis ettevaatlikult mööda nõlva üles . </s> <s> Rohi oli märg ja libe . </s> <s> Võis kergesti kukkuda . </s> <s> Aga ta tahtis selle tee korra läbi käia . </s> <s> Vana mälestuse pärast kasvõi . </s> <s> Aega ju oli . </s> <s> Tehnikat alles laaditi maha ja kanti platsile . </s> <s> Boss seisis , jalad harkis , ja vaatas süvenenult enda ette rohu sisse . </s> <s> Otsekui oleks ta nüüdsama midagi väga väikest sinna ära kaotanud ja , julgemata end liigutada , silmitseb pingsalt iga rohuliblet , mille peale kaotatu pudeneda võis </s> </p>
<p> <s> Kui nad siia jõudsid , poleks Leena seda kohta õieti äragi tundnud . </s> <s> Kunagine vastpügatud rohumaa oli kasvatanud jõudsa ädala , mis millegipärast niitjatest ja kariloomadest puutumata oli jäetud . </s> <s> Leena mõtles , mis viga oleks olnud niisuguses mahlases rohus mäest üles joosta . </s> <s> Ei mingeid jämedaid kõrretüükaid jalgu torkimas ! </s> <s> Selle mõtte juures tundis ta korraks veel nüüdki talla all tulivalusaid torkeid , kuigi ta polnud paljajalu ja rohi oli hoopis teistsugune . </s> <s> Ka ei olnud ta täna lugematuid kordi mööda mäekülge üles pidanud jooksma . </s> <s> Õieti mitte ainsatki korda ! </s> <s> Polnud veel selge , kas ta seda täna üleüldse teha saabki , sest kaks hallaööd olid jätnud oma jäise jälje maapinnale ka siin . </s> <s> Saabudes oli neid vastu võtnud surnukahvatu nõlv , mis ehmatas vaikseks kogu võttegrupi . </s> <s> Muidugi mäletati seda paika hoopis teistsugusena , aga asi ei olnud selles ! </s> <s> Tuldi ju ümber filmima suve , ja et seda enam kusagilt võtta ei olnud , see sai kõigile otsekohe selgeks . </s> <s> Oleks nad tunnikese hiljem tulnud , poleks esimene mulje ehk nii ehmatav olnud . </s> <s> Aga et hall alles maas oli </s> </p>
<p> <s> Hall oli ju omamoodi iluski . </s> <s> Lopsakas rohi kummardus nõtkelt hõbedase loori all . </s> <s> Mõned kangemad kõrred siiski keeldusid paindumast ja troonisid edasi uhkes üksinduses . </s> <s> Sellele vaatamata kandis kõik nukrat paratamatu allaheitlikkuse pitserit . </s> <s> Ja kui hallaloor päevapoole ka olematuks hajus , polnud pilt nüüd sugugi vähem troostitu . </s> <s> Külmavõetud rohi ei tõusnud enam . </s> <s> Ta oli vett täis ja ebaloomulikult tume . </s> <s> See mustjas varjund andis aimu kiiresti lähenevast kõdunemisest . </s> <s> Polnud midagi teha - suvi oli tõesti läbi . </s> </p>
<p> <s> Koguneti künka jalamile aru pidama . </s> <s> Muidugi ei tulnud enam kõne allagi filmida suvekleidis ja paljasjalgset Laurat jooksmas mööda erkrohelist mäekülge otse üles taevasse . </s> <s> Tuli kaaluda teisi lahendusi . </s> <s> Juttu oli koguni uue võttepaiga otsimisest . </s> <s> Aga küllap oli sellel kohal mingi maagiline võlu teistegi jaoks , rääkimata siis Leenast . </s> <s> Boss jäi selle jutu ajal järsku poole sõna pealt vait , pööras kõigile selja ja hakkas kiirel sammul eemalduma . </s> <s> Ülejäänutes tekitas see küll hetkelise nõutuse , mis aga kohe ilmse kergendustundega asendus . </s> <s> Nüüd oli kogu lootus jälle režissööril . </s> <s> Tema , ja ainult tema , pidi tulema ja ütlema , mis edasi saab . </s> <s> Justkui mingi paine alt pääsenuna lagunes kobar inimesi koost , hääled valjenesid , juba kostus siit ja sealt naerugi . </s> <s> Leena , kes selleks ajaks üles mäkke oli jõudnud ja kes kõike seda sealt ülevalt oli jälginud , tundis kummalist seotust ühtaegu nii närvilisel käigul eemalduva režissööri kui vabanemist nautiva võttegrupiga . </s> <s> Ta oleks tahtnud režissöörile järele joosta ja oma abi pakkuda , samas aga ei teadnud ta , mismoodi tema , Leena , aidata oleks võinud . </s> <s> Sellepärast tundis ta samasugust kergendust kui need inimesed seal all . </s> <s> Ometi ei tahtnud ta nende hulka minna , sest nii oleks ta end bossi suhtes reeturina tundnud . </s> <s> Sellepärast ta siis sinna üles , tolmusele külavaheteele esialgu jäigi . </s> <s> Tonksis vaid kinganinaga tuttavat teerööbast ja imestas , miks üldsegi tolmu ei tõuse . </s> <s> Maa öine kohmetamine oli tuntav veel praegugi . </s> <s> Tolm tee peal oli kinni ja kare . </s> <s> Ta ei lõhnanud . </s> </p>
<p> <s> Hommikul , kui nad kohtusid , olid Aita käed olnud karedad ja korpas . </s> <s> Leena märkas seda kohe , kui Aita kavalalt naerdes kaks väikest rusikat tema poole sirutas ja ära käskis arvata , mis tal peo sees on . </s> <s> Leena ei osanud arvata . </s> <s> Hommik oli külm ja Leena poleks tahtnud soojast toast välja tullagi . </s> <s> Olavit ei olnud ja polnud mingit mõtet vastastoa uksel sõrmedega krõbistada . </s> <s> Leena oli oma tuppa kuulnud , kuidas Rene oli mõned minutid tagasi tulnud , toast korraks läbi käinud , siis ukse uuesti lukku keeranud ja kohe ära läinud . </s> <s> Aega ju veel oli . </s> <s> Aga võibolla tahtis ta alt sööklast läbi minna , sooja putru süüa või kohvi juua . </s> <s> Leenal polnud isu . </s> <s> Kohv oli all liiga magus , selline piimaga lurr , ja putru ta ei armastanud . </s> <s> Olaviga koos oleks teine asi , siis oleks ta ehk kuuma teed võtnud ja sinna juurde ühe saia söönud . </s> <s> Või veel parem , nad oleksid ehk kahekesi nurgapealsest piimasaalist läbi läinud , seal oli korralik kohv ja hommikul head värsked saiad . </s> <s> Aga nüüd ei olnud tõesti isu . </s> <s> Võibolla oli eilse külmetamise peale siiski väike haigusevimm ka sees . </s> <s> Aga võib ka olla , et see oli lihtsalt tujutus , Olavi ärasõidust ja ebamäärastest töökavadest tingitud . </s> <s> Ta ei olnud õhtul veel hulk aega magama jäänud , igasugu mõtted tiirlesid peas . </s> <s> Kangesti oleks tahtnud Olaviga koos linna sõita . </s> <s> Mitte et tal sinna linna nii väga asja oleks olnud , aga ta oleks terve pika tee saanud Olaviga juttu rääkida ! </s> <s> Hoidnud Olavil käest kinni ja kõiki neid lugusid edasi kuulanud , mis toas pooleli jäid . </s> <s> Leena tundis juba praegu , et ta ei jõua kohe kuidagi Olavi tagasitulekut ära oodata , niisugune kärsitus ja rahutus oli sees ! </s> <s> Ja kui nüüd Aita ta õuetrepil silmade kavalalt välkudes vastu võttis ja kaks rusikas kätt pikalt ette sirutas , et ta ära arvaks , mis peo sees peidus on , lõdistas Leena vaid külma käes õlgu ja ütles pikemalt mõtlemata , et ei tema tea . </s> <s> Aita silmad läksid pettumusest sügavsiniseks , peaaegu mustaks . </s> <s> " Sa ei mõistata ju ! </s> <s> Miks sa siis üldse ei mõistata ? </s> <s> Sina ei taha minuga rääkida . </s> <s> Enam kohe üldse ei taha minuga rääkida ! " </s> <s> Selsamal hetkel pööras ta parkunud , krobelised käeseljad allapoole ja tegi peod kähku lahti . </s> <s> Kummaski oli tihedasti kokkurullitud punane tutipael . </s> <s> Vangist pääsenuna ajasid need end nüüd puhevile nagu sulgi soputavad tulilinnud . </s> <s> Aita jäi neid ise pärani silmi , imestusega vaatama . </s> <s> " Kas sa näed ? ! </s> <s> Kas sina nüüd näed ! </s> <s> Nemad ütlevad sinule tere ! </s> <s> Miks siis sina ei tahtnud mõistatada ? </s> <s> Kohe üldse ei tahtnud , mina sain aru küll " " Külma pärast , " ütles Leena ja pani käe ümber Aita kleenukeste õlgade . </s> <s> " Ja Olavi pärast . </s> <s> Sellepärast , et Olav on ära sõitnud , " oleks ta heameelega lisanud , et täiesti aus olla , aga sai veel viimasel hetkel pidama . </s> <s> Just see oli see , mis Aita murelikuks tegi . </s> <s> Leenat Olaviga koos nähes põikas ta enamasti kõrvale . </s> <s> Või kui ta siiski mõne sõna neil kohtumistel juhtus Leenaga vahetama , ahenesid ta silmaterad pisikeseks teravaks punktiks ja sinistest iiristest hoovas lausa jäist hingust . </s> <s> Aita püüdis kõigest hingest näidata , et kogu see lugu Olaviga ei lähe talle karvavõrdki korda . </s> <s> Aga Leena tabas ära niiske tumeda läike Aita silmis , hetk enne seda , kui ta kiiresti ringi pööras ja minema läks . </s> <s> Et seda täna ei juhtuks , jättis Leena targu teise poole selgitusest lisamata . </s> <s> Tema üllatuseks hakkas Aita aga ise Olavist rääkima . </s> <s> " Sinul oli eile kole külm ! </s> <s> Mina tean , Olav ütles minule . </s> <s> Siis , kui ta sinepit võtmas käis . </s> <s> Minul oli ka kole külm . </s> <s> Ja siis jõin mina sööklas tulist teed . </s> <s> Nii palju oli minul raha küll . </s> <s> Rohkem oli ka . </s> <s> Aga mis me sellest ikka räägime ! </s> <s> Või kas räägime ? " </s> <s> Aita pööras pea viltu , vidutas veidi silmi ja ütles siis otsustavalt : " Minul oli küll raha . </s> <s> Aga sinu Olav ise tahtis minule tulist teed osta . </s> <s> Ma siis lubasin . </s> <s> Mis siis minul ikka selle tee vastu pidi olema ? </s> <s> Kui lahke inimene pakub . " </s> <s> Nad olid tüki maad mööda tänavat edasi läinud . </s> <s> Aita jäi seisma ja tõkestas käega Leena tee . </s> <s> Leenagi peatus nüüd . </s> <s> Aita võttis ta kampsunivarrukast kõvasti kinni ja end niiviisi tasakaalus hoides , kõlgutas üht jalga hoogsalt edasi-tagasi . </s> <s> Ütles siis , üksisilmi asfalti põrnitsedes : " Me saame kolmekesi ka väga hästi hakkama ? </s> <s> Mis sina arvad ? </s> <s> Olav arvas küll " Leena naeratas . </s> <s> Rohkem küll tajudes , kui nähes seda naeratust , tõstis Aita nüüd juubeldava pilgu ja hõiskas : " Seda ma teadsin ! </s> <s> Seda mina teadsin ! " </s> <s> Ta oli tutipaelad rullist lahti lasknud joosta , vehkis nüüd nendega Leena silme ees ja lunis : " Tee minule kaks patsi ! </s> <s> Punutud patsi ! </s> <s> Tee , mina palun ! " </s> <s> Leena hakkas naerma . </s> <s> " Lähme bussi juurde ! </s> <s> Kui aega on , siis ma proovin . </s> <s> Ma ei tea , kas ma saan neid punuda . </s> <s> Su juuksed on punumise jaoks natuke lühikesed . </s> <s> Aga ma proovin , ausõna , proovin , " lisas ta ruttu , märgates Aita umbusklikku , pisut vilavat pilku . </s> <s> Tüdruk rahunes . </s> <s> Käest kinni , Leena asjaliku sammuga ja Aita rõõmsalt keksides , jõudsid nad väljakule . </s> <s> Buss oli alles pooltühi . </s> <s> Leena tervitas üle ukse , läks siis Aitaga mõned sammud eemale pargipingi juurde , võttis oma taskust kammi ja püüdis ta krässus juuste sisse lahku tõmmata . </s> <s> See ei õnnestunud kaugeltki mitte kohe . </s> <s> Juuksed olid salguti kokku keerdunud , sasipuntraid täis - kes teab , millal neist viimati kamm korralikult läbi käis ! </s> <s> Ei , vale jutt , seda Leena ju teadis , muidugi ta teadis ! </s> </p>
<p> <s> Pärast seda ilusat puhkepäeva oli ta järgmisel päeval peale tööd ise Aita üles otsinud , et talle punased tutipaelad kätte anda . </s> <s> Aitat oli eelmine päev mitmel korral võõrastemaja ümbruses nähtud . </s> <s> Kellegi käest oli ta koguni Leena kohta küsinud . </s> <s> Kuulnud , et nad koos Olaviga kuhugi ära on sõitnud , oli ta silmapiirilt kadunud , ning kui Leena ja Olav õhtul pimedas koju jõudsid , polnud teda vaatamata mõnusalt soojale õhtule kusagil näha . </s> <s> Leena palvel olid nad Olaviga koguni pargis suure tiiru teinud ja Leena oli kaks-kolm vana tuttavat peidukohtagi üle vaadanud , aga Aitast polnud mingit märki . </s> <s> Järgmisel päeval leidis Leena ta pärast pikka otsimist üles hoopis teisest kandist , kusagilt turu juurest . </s> <s> " Sina harjutad mind , et sina lähed varsti päriselt ära , " ütles Aita nukralt naeratades . </s> <s> " Mina ka harjutan ennast . </s> <s> Mina proovin , mis tunne siis on , kui mina sind ei näe . </s> <s> Mina mõtlesin , et mina proovin . </s> <s> Eile õhtul . </s> <s> Ja täna proovin ka . </s> <s> Ei tule üldse sinna , kus sina käid . </s> <s> Aga sina tuled ise ! </s> <s> Miks sa siis tuled ise , kui mina harjutan ? " </s> <s> Aita pööras pea jonnakalt viltu ja vaatas Leenale silma . </s> <s> " Mis sa siis mõtled ? </s> <s> Et minule see meeldib ? </s> <s> Niiviisi harjutada ? </s> <s> Minule ei meeldi ! </s> <s> Kohe mitte üldse ei meeldi ! </s> <s> Tead sina seda ? ! " </s> <s> Aita seisis nüüd Leenaga vastamisi . </s> <s> Ta sirutas end täies pikkuses välja , peaaegu kikivarvule , et Leena pilku püüda . </s> <s> Et ta aga ikkagi tüki maad lühem oli , pidi ta pea veidi kuklasse kallutama , et otse silma vaadata . </s> <s> Leena nägi nüüd , missugune ilus ja uhke hoiak see Aital oli ! </s> <s> Ta kohmetus , isegi punastas kergelt , ja vaatas maha . </s> <s> Korraga ei teadnud ta enam , kas sobibki Aitale neid paelu pakkuda . </s> <s> Oh ei , seda Leena küll ei arvanud , et Aita nüüd suur on , nii suur , et tal enam tutipaelu kanda ei kõlbagi ! </s> <s> Seda mitte . </s> <s> Leena lihtsalt ei teadnud äkki , kas Aita üldse tahabki temalt veel kingitust vastu võtta ? </s> <s> Nüüd , kus ta enese proovile on pannud ja üksinda lõplikku lahkumist harjutab ? </s> <s> Ja kui tema , Leena , olgugi et tahmatult , on jälle kord kellelegi haiget teinud ! </s> </p>
<p> <s> Leena seisis nõutult , üks käsi tühjalt rippu ja teine jakitaskus , peos kaks tulipunast paelajuppi Ometi oli ta südamest tahtnud teist rõõmustada ! </s> <s> Või hoopis lohutada ? </s> <s> Õiged on mõlemad . </s> <s> Ta tahtis nii väga Aitale rõõmu teha , tahtis , et Aita ei kurvastaks sellepärast , et keegi teine temale , Leenale , suurt rõõmu tegi Kas ei tulnud aga nüüd nii välja , nagu tahaks ta sel kombel kinni maksta Aitale tehtud valu ? </s> <s> Ja see oleks tõesti solvav , seda uskus Leena küll . </s> <s> Sellepärast hakkas ta , kätt taskust võtmata , aeglaselt mööda tänavat edasi astuma . </s> <s> Paar sammu tagapool , järgnes Aita talle . </s> <s> Nad kõndisid hulk aega mööda tühje tänavaid . </s> <s> Sõnakestki vahetamata , Aita varjuna Leena järel , rohkem aimatav kui kuuldav . </s> <s> Siis Leena komistas . </s> <s> Ja silmapilk oli Aita ta kõrval ja haaras ta küünarnukist kinni . </s> <s> Leena tõmbas tasakaalu hoidmiseks käe instinktiivselt taskust välja , lindid peos . </s> <s> " Mis need sinul on ! " hüüatas Aita ja jäi seisma . </s> <s> " Need on ju punased tutipaelad ! </s> <s> Minu isa " tahtis ta õhinal jätkata . </s> <s> " Sinule . </s> <s> Need on sinule , " ütles Leena tasa ja sirutas käe välja . </s> <s> Aita unustas suugi lahti . </s> <s> Ahmis siis mitu korda õhku , enne kui paelad oma kätte võttis . </s> <s> Ühe käega otsast kinni hoides , laskis ta neil alla kõhu peale langeda ja silitas neid siis teise käega ettevaatlikult , hellalt . </s> <s> " Ma ostsin kaks . </s> <s> Siis võid vahel kaks patsi teha , kui sa tutipaela enam ei taha . </s> <s> Siis saab mitut moodi " Leena puudutas korra Aita sitikmusti , krässus juukseid , veidi traatjaid ja jonnakaid . </s> <s> Tal oli kange isu kohe järele proovida , kuidas Aitale punased paelad sobivad . </s> <s> Seda Aita just ootaski ! </s> <s> " Pane ! </s> <s> Palun pane need minule pähe ! </s> <s> Mina väga palun sind ! </s> <s> Kohe nii väga ! " ei saanud Aita nüüd enam pidama . </s> <s> Ta oli elevil ning õnnelik , unustanud mure nii tänase kui homse pärast . </s> <s> Talle ei tulnud need rumalad harjutamise plaanid enam meeldegi . </s> <s> Nagu värten keerles ta ümber Leena , keksis ja vehkis paeltega . </s> <s> Hüppas siis Leenale kaela , kõverdas jalad konksu ja ootas . </s> <s> Leena keerutas teda , muidugi ta keerutas teda ! </s> <s> Miks see siis täna teistmoodi oleks pidanud olema ! </s> <s> Nii olid nad ikka karuselli teinud , naeru ja lõkerduse saatel . </s> <s> Ja pärast seda oligi siis Leena neid pusasid Aita juustest lahti harutanud - kuidas sa muidu paelu pähe saad siduda ! </s> <s> See võis valuski olla , aga Aita oli väga kannatlik . </s> <s> Ja kui Leena viimaks ta mustad läikivad lokid kaheks jaotas ning kummalegi poole suure punase lehvi sidus , kõndis Aita kikivarvul ühe akna tagant teise taha , et ennast ikka ja jälle klaasipeeglis imetleda </s> </p>
<p> <s> See kõik tuli Leenale nüüd meelde , kui ta enne hommikust väljasõitu külmast kohmetanud kätega Aitale kahte punutud patsi proovis teha . </s> <s> Juuksed olid selle jaoks tõesti liiga lühikesed . </s> <s> Ja kangekaelsed pealegi . </s> <s> Viimaks õnnestus tal siiski paar-kolm korda salke üle üksteise põimida . </s> <s> Mõni jonnakas lokike lipsas muidugi vahelt välja ka , aga sinna polnud midagi parata . </s> <s> Ja võibolla oligi ilusam . </s> <s> Vähemalt rohkem Aita moodi ! </s> <s> Kahe korraliku koolilapsepatsiga Aitat ei osanud Leena küll kohe kuidagi ette kujutada . </s> <s> Aga et Aita neid punutud patse just nii väga tahtis </s> </p>
<p> <s> Kui need viimaks valmis said , pööras Aita kanna pealt uhke kaarega ringi ja heitis võiduka pilgu filmigrupi bussi poole . </s> <s> Inimesi oli juurde tulnud . </s> <s> Väljas , bussi ukse juures tehti suitsu ja oodati viimaseid saabujaid . </s> <s> Enamus aga lootis siiski bussis külma eest varju leida . </s> <s> Unised , kössis kogud , näod vastu aknaklaasi Suvel oli kõik hoopis teisiti . </s> <s> Päikesega koos üles tõusnud , oli kohe kogu olemine nagu valgust täis . </s> <s> Kui siis hommik juhtuski jahedam olema , tegi see pigem reipaks kui morniks . </s> <s> Koguneti lärmakalt , naerdi ja aasiti . </s> <s> Leena oli neid kogunemisi kaua aega võõristanud . </s> <s> Järsku tuli talle selgelt meelde üks suvehommikutest , Aitaga seotud . </s> <s> Leena oli varakult bussis valmis . </s> <s> Oli oma koha peal ja vaatas aknast , kuidas õhukeses sitsikleidis Aita kõnnitee äärekivil istus ja puupulga või väikese kivikesega midagi maha joonistas . </s> <s> Kurb ja üksik ja hüljatud . </s> <s> Ta oli Leenat võõrastemaja juures oodanud , tema seltsile lootnud , aga Leena oli kohe bussi läinud , kuigi väljasõiduni oli veel aega . </s> <s> Leena kartis viimaseks jääda . </s> <s> Ta kartis üldse igasugust tähelepanu , kartis teiste ütlemisi . </s> <s> Pealegi teadis ta , et sõprust mustlastüdrukuga pandi talle pahaks ning sellepärast ei julgenud ta kaaslaste pilgu all Aitaga eriti tegemist tehagi . </s> <s> Aga kui ta siis läbi akna sedasi üksinda külmetavat ja nukrutsevat Aitat vaatas , oli tal korraga temast nii kahju ja iseenda pärast hirmus häbi . </s> <s> Et tal nii vähe julgust oli . </s> <s> Et ta selline reetur oli See kõik tuli talle praegu uuesti meelde . </s> <s> Just nüüd , kui ta bussitäie inimeste pilgu all Aitale patse punus , ise silmanurgast jälgides , kas kõik on koos , et siis viimasena kiiresti bussi lipsata . </s> <s> Leenal oli korraga kummaline tunne iseennast sedasi kõrvalt vaadata , oma muutumistest iseendale aru anda . </s> <s> Ta oli rahul . </s> <s> Arvaku teised , mida tahes . </s> <s> Leena võttis pargipingilt oma kammi ja torkas taskusse . </s> <s> Bussi mootor turtsatas . </s> <s> Leena hüppas bussi . </s> <s> Aita seisis siinsamas , leekivad paelad juustes , ja lehvitas . </s> <s> Leena lehvitas talle vastu . </s> <s> Seni , kuni buss kõrvaltänavasse pööras . </s> <s> Siis kaotasid nad teineteise silmist . </s> </p>
<p> <s> Režissöör oli tagasi tulnud . </s> <s> Keegi ei pannud õieti tähelegi , millal . </s> <s> Nüüd seisis ta keset kunagist võtteplatsi ja jagas korraldusi . </s> <s> Tehnikat tuli juurde tuua - otsustati võtta tõstukilt . </s> <s> Kaamera pidi suures plaanis sujuvalt jälgima seljaga meie poole olevat ja mäest üles jooksvat Laurat . </s> <s> Õieti pidid kaadrisse mahtuma ainult Laura juuksed , mille taustaks oleks siis ebaterav , fookusest täiesti väljas rohelus . </s> <s> Juuksed ise oleksid kogu aeg teravustatud . </s> <s> Oluline oleks nende liikumine jooksmisel , päikese helk neil , valguse muutumine . </s> <s> Plaan peaks olema nii suur , nii ebaloomulikult suur , et vaataja ei saakski kohe aru , et tegemist on juustega - see oleks pigem nagu kummaliselt liikuv ja muutuv abstraktne foon filmi tiitritele . </s> <s> Kuni hetkeni , mil Laura Tomi hüüde peale järsult peatub ja tagasi vaatab . </s> <s> Tiitrid katkeksid , kaadris oleks suures plaanis Laura nägu . </s> <s> Aga nüüd juba enam mitte ebamäärase roheluse foonil , vaid helesinise taeva taustal . </s> <s> Lausa pimestavsinise ! </s> <s> See peaks siis ühtlasi olema nagu sümbolportree kogu Laura rollist , tema erilisest tähendusest selles kolme inimese loos Silmad , sama sinised kui taevas , vaatamas otse kaamerasse , see tähendab , et otse publikusse . </s> <s> Siiras , otsekohene pilk küsimas vastust . </s> <s> Kompromissitu pilk , ootamas lõplikku ja selget vastust . </s> <s> Niisama selget kui ühtlane sinine taevas ümber Laura näo , kaadri ühest servast teiseni . </s> <s> Nagu Laura enda selged sinised silmad . </s> </p>
<p> <s> Siiamaani jõudnud , režissöör peatus . </s> <s> Tekkinud vaikuses otsis ta pilguga Leenat . </s> <s> Tüdruku üles leidnud , läks ta otse tema juurde , võttis tal küünarnukist kinni ja juhtis teistest veidi eemale . </s> <s> Jätkas siis : " Said sa aru , millest ma räägin ? </s> <s> Meil ei ole enam muud võimalust . </s> <s> Pole enam seda suvist kergust ja õhulisust . </s> <s> Nüüd ei saa selle peale mängida , et Laura , vaba ja lendlev nagu udusulg , on valmis kõikide silme all ära üles taevasse tõusma ! </s> <s> Kui Tomi hüüdmine teda ei peataks . </s> <s> See valge pilve variant ei tule enam kõne allagi . </s> <s> Vaata taevast ! " </s> <s> Ta tõstis pilgu ja vehkis kätega üles , taeva poole . </s> <s> " Lagedus ! </s> <s> Täielik lagedus ! </s> <s> Õnn veel , et sinine . </s> <s> Kes ütleb , kaua ta sinine on ! </s> <s> Valget pilve siin küll loota ei ole . </s> <s> Kui läheb , siis läheb üleni halliks . </s> <s> Aga ega see taevas üksi ! </s> <s> Näed ise , mis maapind on . </s> <s> Vanaviisi me võtta ei saa . </s> <s> Nüüd jääb kogu lootus sinu mängu peale ! </s> <s> Sinu suure plaani peale ! </s> <s> Arvesta - see ei ole üldplaan ! </s> <s> Ära üle soola . </s> <s> Kui üle paned , on kohe näha ! </s> <s> No-noh , " patsutas ta , märgates , kui tõsiseks see jutt Leena võttis , talle sõbralikult õlale . </s> <s> " Ega pabistada ka ei maksa ! </s> <s> Mis seal ikka , küll ta tuleb ! </s> <s> Paneme tõstuki paika ja hakkame proovima . </s> <s> Sinu tee peame rohu sees täpselt ära märkima - see peab pikk sujuv kaader olema ! </s> <s> Ühtegi jõnksu ei tohi olla . </s> <s> Sinu juuksed peavad kogu see aeg sama hea kui terve ekraani ära katma . </s> <s> Kuni sa üles mäkke välja jõuad . </s> <s> Senikaua kuni foon vahetub - rohelise asemel korraga kirgas sinine ! </s> <s> Tomi hõige peab väga täpselt tulema . </s> <s> Nii kui roheline siniseks läheb , nii kohe - stopp , seis ja pööre ! </s> <s> Ja siis on kõik juba sinu silmades . </s> <s> Kogu film ! </s> <s> Lend ! </s> <s> Ära pealkirja unusta - " Lend " ! </s> <s> Mis lennust saab juttu olla , kui inimesed otsustada ei suuda ? </s> <s> Just see on see , mida Laura meile ütleb ! " </s> <s> Leena vaatas vilksti režissööri poole . </s> <s> Oli see vihje , et tema , Leena , oma tunnetes kuidagi selgusele ei jõua ? </s> <s> Et tema ise midagi ära otsustada ei suuda ? </s> <s> Ei , jutt käis Laurast , mitte temast . </s> <s> Režissöör tõlgendas Leena küsivat pilku omamoodi . </s> <s> Ta selgitas : " Sa ei peagi midagi ütlema ! </s> <s> See kõik on silmades - saad sa aru ? ! </s> <s> Laura nõuab , et Tom asja viimaks ometi ära otsustaks . </s> <s> Nõuab ilma ühegi sõnata , ainult pilguga ! </s> <s> Laura toob tegevuse käiku pöörde . </s> <s> Ilma temata poleks filmi . </s> <s> Selge ? " </s> <s> Režissöör pöördus minekule . </s> <s> " Mõtle kõik rahulikult läbi . </s> <s> Ma lähen uurin seda tehnika asja . </s> <s> Marge tuleb ütleb sulle , kui proovima saab hakata ! " </s> <s> Mõned sammud astunud , keeras ta veelkord ringi , osutas päikesele taevas ja tõstis võidukalt pöidla : " Päike on praegu - voh ! </s> <s> Paistab täpselt su juuste peale , kui sa mäest üles lähed ! </s> <s> Tunnike-poolteist on seda valgust veel küll - saame hea plaani ! " eemaldus ta reipalt käsi hõõrudes . </s> <s> Tänase ilmaga oleks võinud ka arvata , et tal käed külmetavad , kui see liigutus poleks pikast soojast suvest kõikidele nii tuttav olnud . </s> </p>
<p> <s> Leena vaatas nõutult märga mäekülge ja mõtles , mismoodi ta ilma kordagi libisemata siit küll üles joosta saab . </s> <s> Ikka pidi midagi olema ! </s> <s> Kui pole tüükaid torkimas , siis on jälle muud hädad . </s> <s> Üks hea asi selle suures plaanis võtmise juures siiski oli - paljajalu ei pidanud olema ja soojemad riided võis ka selga jätta . </s> <s> Suvekleidi kaelus pidi aga igaks juhuks ikkagi näha olema . </s> <s> Et kui kogemata siiski kaadrisse satub , siis ei pea ainult sellepärast ümber hakkama võtma . </s> <s> Õnneks polnud Laural selles episoodis seljas mitte sügava lahtise kaelusega , vaid hoopis väikese ümara krae ja lühikeste käistega kleit . </s> <s> Sinna alla otsiti talle võtte ajaks poolvillane särk , et soojem oleks . </s> <s> Seni aga võis paks kampsun seljas olla , proove see ei seganud . </s> <s> Jalga anti tennised - kummitallad libisesid vähem kui suvekingade omad . </s> <s> Ja et jalad kahutanud maal ei külmetaks , tuli tenniste sisse paksud villased sokid panna . </s> <s> Kuigi Leena teadis , et see kõik kaadris näha ei jää , tundis ta end selles veidras , kokkuklapitud riietuses üsna ebamugavalt . </s> <s> Sellepoolest oli isegi hea , et ta niiviisi Olavi silma all ei pidanud olema . </s> <s> Aga ikkagi oleks ta kangesti tahtnud , et Olav oleks juba tagasi olnud . </s> <s> See koht tuletas talle muudkui meelde , kuidas nad keset suurt suve siin seda esimest ja ainukeseks jäänud duublit filmisid . </s> <s> Kuidas see kauaoodatud valge pilveke neile kõigile ninanipsu tegi ja enne minema lendas , kui nad teist duublit oleks tegema jõudnud hakatagi ! </s> <s> Huvitav küll , kui nad nüüd uuesti seda kaadrit võtma hakkavad , ei tea , kas nad nimetavad seda võtet siis duubel kaheks või kuidas ? </s> <s> Vaatamata sellele , et kõik nüüd hoopis teistmoodi on ? </s> <s> Et üldplaani asemel on hoopis suur plaan . </s> <s> Suures plaanis pole mäkketõusmist õieti nähagi . </s> <s> Kuigi , jah , juuste liikumisest peaks jooksmine aimatav küll olema . </s> <s> Ja kui siis äkki roheline foon taevasinise vastu vahetub , siis peaks ju see taevassejõudmise efekt tõepoolest alles jääma ? </s> <s> Imelik küll , et filmis ikka kuidagi ära petta annab . </s> <s> Et kõik teistmoodi välja võib paista , kui päriselt on ! </s> <s> Leenale meenus , et selle üle on ta suve jooksul juba mitmel korral mõelnud . </s> <s> Ja et üks päris päris-asi tema poolt siia filmi ikkagi jääb - see Laura suudlemine Tomiga oli Leena jaoks tõesti esimest korda ja vähemalt selles pole mitte mingisugust pettust . </s> <s> Kuigi - Leena muigas omaette - kui üks inimene sul hinges on , kui ta sulle kohe väga-väga tähtis on , siis on temaga suudlemine küll hoopis , tõesti hoopis midagi muud . </s> <s> Seda Leena nüüd teadis . </s> </p>
<p> <s> Seda tunnet ei saanud unustada , see tuli ikka ja jälle tagasi . </s> <s> Mitte et talle see suudlemine meelde oleks tulnud - see ei meenunud talle , nii oleks vale öelda - see lihtsalt tuli ikka uuesti tema ihusse , kogu tema olemisse . </s> <s> See ei tulnud talle meelde , see tuli tema meeltesse . </s> <s> Aga võibolla oli see tunne nüüd lihtsalt kogu aeg temas olemas ? </s> <s> Oli olnud sellest hetkest peale , kui nad seal kõrge kase all kogemata suudlesid , ega olnud kordagi kuhugi ära läinudki ? </s> <s> On asju , mida tagasi võtta ei saa , tahtes ka mitte . </s> <s> Rääkimata siis sellest , et nad iseenesest ära kaoksid . </s> <s> Ja millest duubleid teha ei anna . </s> <s> Nad ei kordu ega ole korratavad . </s> <s> Leena võiks neid sellest suvest kohe ridamisi üles lugeda . </s> <s> Ta polnud kunagi mõelnud , et ühest koolilõpetamise suvest nii oluline aeg tema elus võib saada . </s> <s> Ta ei olnud oma mõttes kooli lõpetamist kunagi üle tähtsustanud . </s> <s> Praegugi andis ta endale selgesti aru , et kõik , mis temas muutus , ei tulenenud sugugi sellest . </s> <s> Asjade kokkulangemine oli juhuslik . </s> <s> Aga see ei vähendanud sugugi selle suve , nüüd juba möödunud suve , tähtsust tema elus . </s> </p>
<p> <s> Leena oli ülemist teed mööda tükk maad edasi jalutanud . </s> <s> Metsad teisel pool teed küngaste vahel hakkasid juba hõrenema . </s> <s> Seda polnud ta varem märganud . </s> <s> Siin-seal välgatas kollast . </s> <s> Sealt lootis Leena sooja saada , haakudes pilkupidi hulgaks ajaks neisse päikesevärvilistesse laikudesse . </s> <s> Ikka ja jälle heitis ta kiirpilke üle õla . </s> <s> Alumine , asfalteeritud maantee oli siit ülalt päris kaugele näha . </s> <s> Sedamööda pidi varsti Olav tulema . </s> <s> Kui kaua seal linnas siis ikka aega läks , küll ta varsti jõuab ! </s> <s> Leena tahtis kangesti , et kaameraproovide ajaks Olav tagasi oleks . </s> <s> Kui tema seal , selg kaamera poole , mäest üles jookseb , käiks Olav proovi ajal , valgusemõõtja peos , tema kannul ja mõõdaks päikest , mis ta juuste peale paistab . </s> <s> Mõõdaks valgust nii lähedal juustele , et Leena tunneks , kuidas Olavi väljasirutatud käsi kogemata ( aga võibolla hoopis meelega ? - Leenale meeldiks mõelda , et meelega , just nimelt meelega ! ) vastu ta juukseid puutub . </s> <s> Ja kui siis Leena korraks kiiresti üle õla vaatab , siis saavad nende pilgud kokku ning selle järgi , kui teistmoodi see otsavaatamine nüüd on , saaks üheainsa hetkega mõõta ära kogu selle pika aja , mis eraldab tänast võttepäeva siin nõlvakul esimesest võttepäevast siin . </s> <s> Miski ei saaks vahepeal möödunud ajast veenvamalt märku anda kui see kahe inimese kiire pilguvahetus alanud sügise karges , külmast päikesest heledas õhus . </s> </p>
<p> <s> Pikapeale sai kaader paika . </s> <s> Leena käis oma tee teab mitmendat korda läbi . </s> <s> Polnudki nii kerge ühtlustada tõstuki liikumist ja Laura jooksu . </s> <s> Rääkimata sellest , et Leena kippus tenniste kummitaldadele vaatamata ikkagi libisema . </s> <s> Viimaks prooviti aeglasemalt ja lühema tõusu peal , rohkem imiteerides jooksu kui tegelikult alt üles välja tormates . </s> <s> Taolise tinglikkusega andis Leenal ikka veel harjuda , kuigi tal nüüdseks oleks pidanud piisavalt selliseidki kogemusi olema . </s> <s> Kiirustati , sest päike vajus juba madalamale . </s> <s> Veel mängis valgus juustel , aga seda polnud enam kauaks . </s> <s> Tehnika paikapanek oli võtnud rohkem aega kui arvati . </s> <s> Olavit ei olnud ikka veel . </s> <s> Kui peaoperaator jälle ise valgusemõõtjaga veheldes ringi käis , tuli Leenale Olavi haiguseaeg meelde . </s> <s> Ja see , kuidas ta siis kartnud oli , et temperamentne mees sedasi vehkides eksponomeetri ära võib lõhkuda . </s> <s> Kui ta oma murest Olavile rääkis , tegi see Olavile palju nalja . </s> <s> Ta lohutas Leenat , et ega need mõõteriistad nii õrnakesed ka ei ole , pealegi tunneks kolleeg mõõtjast sama suurt puudust kui tema ning küllap juba sellepärast hoiab ta seda niisama hoolikalt . </s> <s> Ometi märkas Leena , et kui Olav viimaks tervena uuesti tööle tuli , uuris ta tükk aega süvenenult oma valgusemõõtjat , katsetades teda küll eredas valguses otse prožektori all , küll päris pimedas ja varjulises kohas . </s> <s> Tulemustega rahule jäänud , süvenes ta seejärel mõnuga oma töösse . </s> </p>
<p> <s> Režissöör laskis Helgal Leena grimmi üle kontrollida . </s> <s> See tähendas , et viimaks ometi läheb võtmiseks . </s> <s> Leena , kelle mõtted vägisi Olavi juurde kippusid , sundis end uuesti Laura peale mõtlema . </s> <s> Peeter oli teatriga ringreisil , seekord pidi Tomi asemel režissöör ise Laurat hüüdma . </s> <s> Tal oli kergem kaamera kõrval tõstukil õiget hetke tabada . </s> <s> Kõik pidi veelgi täpsem olema kui eelmisel korral , siis kui Marge hüüdmisega hiljaks jäi . </s> <s> Nüüd pidi Laura pööre kaamerasse olema täpselt sünkroonis foonivahetusega - rohelisel foonil Laura juuksed , sinisel foonil Laura nägu ! </s> <s> Leena jaoks oli see isegi parem variant , et režissöör Tomi asemel hüüdis - meeshääl vähemalt ! </s> <s> Nii oli kergem hõike peale tagasi vaadates kaamera asemel Tomi seismas kujutleda . </s> <s> Viimase proovi ajal jäi režissöör Laura suure plaaniga peaaegu rahule . </s> <s> Käskis vaid meeles pidada seda , kui oluline ikkagi on Laura jaoks see , et Tom lõplikult midagi ära otsustaks . </s> <s> Kui see on paigas , tuleb kõik muu iseenesest , oli ta kindel . </s> </p>
<p> <s> Kõik oli võtteks valmis . </s> <s> Leena oli juba kampsunit seljast ära võtmas , kui ta keset nõlva seistes märkas alumist asfaltteed pidi autot lähenemas . </s> <s> " Olav ! " käis tal läbi pea . </s> <s> Teisedki olid märganud autot , mis lähenedes käiku aeglustas . </s> <s> Masin peatus , filmidirektor tuli välja . </s> <s> Millegipärast jäi ta eemale tee äärde seisma , lähemale tulemata . </s> <s> Siis tuli ka autojuht välja , rohkem inimesi autos ei olnudki . </s> <s> Muidugi , see pole ju see halli värvi auto , mis päevast päeva võtteplatsi vahet sõitis , kui kedagi tuua või viia oli vaja ning millega ka Olav eile õhtul Tallinna läks ! </s> <s> Olav ei saanudki selle autoga tulla , sellega käis filmidirektor võttegrupi ning linna vahet ja ajas asju . </s> <s> Bussijuht ja veel mõned inimesed , kes parajasti vabad olid , seisid nüüd kobaras koos auto juures ja rääkisid midagi . </s> <s> Tähelepanu hajus . </s> <s> Režissöör märkas seda , kutsus kõiki korrale ja tuletas meelde , et päike vajub ja tuleb kiirustada . </s> <s> Ta andis käskluse võtteks valmis olla . </s> <s> Marge astus kaamera ette , tõstis valge kriidiga täiskirjutatud musta tahvli üles , et käskluse peale valju häälega numbreid hõigata ja seepeale klapiga vastu tahvlit lüüa . </s> <s> Leena pani tähele , et tahvlil oli tõepoolest duubli numbriks 2. </s> <s> Nii et ikkagi siis duubel kaks ! </s> <s> Rekvisiitor võttis Leena käest kampsuni , külmalõdin käis üle Leena selja , käsivartele tuli kananahk . </s> <s> Silmanurgast märkas Leena , kuidas auto juures seisjad aeglaselt lähenema hakkasid . </s> <s> Midagi ähvardavat oli selles tulekus . </s> <s> Režissöör vaatas üle õla , filmidirektor hüüdis teda vaikselt nimepidi . </s> <s> Selle peale kehitas boss pahaselt õlgu , käsutas kõiki paigale jääma - " Kohe hakkame võtma ! " - ning läks siis ise kiiresti mõned sammud tulijatele vastu . </s> <s> Leena oli just kaamerale ja seega ka lähenejaile selga pööramas , et lähteasend sisse võtta ja oma kohal valmis olla , kui äkki miski nagu noaga südamest läbi lõikas . </s> <s> Mitu paari silmi lähenes talle hirmuäratava kiirusega . </s> <s> See oli boss , kes järsult pöördus ja oma pilgu talle otse südamesse lõi . </s> <s> Leena karjatas valust . </s> <s> Kõik maigutasid suid , kuulda ei olnud midagi . </s> </p>
<p> <s> Leena ei kuulnud , ta nägi . </s> <s> Ikka uuesti väändusid suud , korrates Olavi nime . </s> <s> Valitses täielik vaikus . </s> <s> Leena tahtis karjuda , aga häält ei olnud . </s> <s> Ühtegi häält ei olnud olemas . </s> <s> Kõrvad valutasid vaikuse pärast . </s> <s> Suud liikusid siinsamas lähedal . </s> <s> Juba täitsa lähedal . </s> <s> Leena pigistas silmad kõvasti kinni ja vajutas kaks kätt silmadele . </s> <s> Ta kartis vaadata . </s> <s> Ta ei tahtnud neid suid enam näha . </s> <s> Ja siis ta kuulis . </s> <s> Läbi pilkase pimeduse . </s> <s> " Mitte kumbagi . " </s> <s> Vaikus , jälle vaikus . </s> <s> " Autost pole midagi järel . " </s> </p>
<p> <s> Leena jooksis . </s> <s> See oli ainuke võimalus . </s> <s> Ta jooksis mööda nõlvakut üles . </s> <s> Kukkus , tõusis ja jooksis jälle . </s> <s> Jooksis ära . </s> <s> Põgenes . </s> <s> Nad ei teadnud , mis nad räägivad . </s> <s> Nad olid hullud , peast segi . </s> <s> Oli vaja kiiresti minema minna ! </s> <s> Et keegi talle järele ei jõuaks . </s> <s> Selle rumala jutuga ! </s> <s> Ta ei tahtnud mitte midagi kuulda . </s> <s> Mitte kui midagi ! </s> <s> Ära joosta . </s> <s> Ainult ära joosta . </s> <s> Mäest üles ja taevasse See on ju lihtne , imelihtne ! </s> <s> Mis see väikene mägi siis ära ei ole ! </s> <s> Küll ta jõuab ! </s> <s> Duubel ühe ajal jõudis , jõuab duubel kahe ajal ka ! </s> <s> Taevas on juba lähedal Peaasi , et keegi teda kätte ei saaks ! </s> <s> Rääkima ei hakkaks ! </s> <s> Leena ei taha teada saada , ta ei taha seda mitte kunagi teada saada ! </s> <s> Ta paneb oma silmad kinni ja paneb oma kõrvad lukku - ja niiviisi ei näe ega kuule ta midagi ega saa mitte midagi teada , sest ta ei taha seda teada ! </s> </p>
<p> <s> Kui ta üles mäkke jõudis , kukkus ta maha . </s> <s> Maa oli kivikõva . </s> <s> Ta kukkus otse näoli tolmusele teele . </s> <s> Tolmul ei olnud tolmu lõhna . </s> <s> Külm oli lõhna ära võtnud . </s> </p>
<p> <s> Ma laman näoli külmal liival </s> </p>
<p> <s> ja minu poole tormab rong . </s> </p>
<p> <s> Mis asi see oli ? </s> <s> Midagi tuttavat , tuttavat ja kauget . </s> <s> Valgemaks läks . </s> <s> Tasapisi läks aina valgemaks . </s> <s> Kuni tundus , et midagi muud ei olnudki , oli ainult valgus . </s> <s> Läbi selle valguse kuulis Leena , kuidas ta oma hääl räägib temaga - vaikselt , aga selgelt . </s> <s> Leena imestas , kui selgelt . </s> </p>
<p> <s> Nii tihti , hõõgudes kui süsi , </s> </p>
<p> <s> ei leidnud vastust kirglik tarm . </s> </p>
<p> <s> Siinkohal hääl peatus , otsekui Leenat järgi oodates . </s> <s> Leena noogutas kärsitult . </s> <s> Hääl jätkas : </s> </p>
<p> <s> Nüüd , kus ma midagi ei küsi , </s> </p>
<p> <s> tean äkki , milline on arm . </s> </p>
<p> <s> Leena tõstis veidi pead ja sosistas : </s> </p>
<p> <s> Tolm herilase hapral tiival , </s> </p>
<p> <s> klaasselge , vaevukuuldav gong - </s> </p>
<p> <s> Hääl kordas nagu kaja , ainult ebatavaliselt selgelt : </s> </p>
<p> <s> Tolm herilase hapral tiival , </s> </p>
<p> <s> klaasselge . vaevukuuldav gong - </s> </p>
<p> <s> Kaht viimast rida lugedes hääl kaugenes , muutus eemaldudes üha vaiksemaks , kuni hääbus sootuks . </s> <s> Leena pidi pingutama , et neid sõnu nüüd üldse kuulda : </s> </p>
<p> <s> ma laman näoli külmal liival </s> </p>
<p> <s> ja minu poole tormab rong . </s> </p>
<p> <s> Hääle kadudes luges Leena kogu luuletuse endale ise veelkord ette . </s> <s> Talle näis , et valjusti ja selgelt . </s> <s> Hästi aeglaselt . </s> <s> Nii talle näis . </s> <s> Rahulikult - nii ta vähemalt tahtis . </s> </p>
<p> <s> Nii tihti , hõõgudes kui süsi , </s> </p>
<p> <s> ei leidnud vastust kirglik tarm . </s> </p>
<p> <s> Nüüd , kus ma midagi ei küsi , </s> </p>
<p> <s> tean äkki , milline on arm . </s> </p>
<p> <s> Tolm herilase hapral tiival , </s> </p>
<p> <s> klaasselge , vaevukuuldav gong - </s> </p>
<p> <s> ma laman näoli külmal liival </s> </p>
<p> <s> ja minu poole tormab rong . </s> </p>
<p> <s> Leena teadis korraga kõike . </s> <s> Tal ei olnud ühtegi küsimust . </s> <s> Kõrvus kohises ainult : " Nüüd , kus ma midagi ei küsi . </s> <s> Nüüd , kus ma midagi ei küsi " </s> </p>
<p> <s> Leena ei küsinud midagi . </s> <s> Ta teadis . </s> </p>
<p> <s> Tolmul oli jälle tolmu lõhn , tundis ta . </s> <s> Päike oli oma töö teinud . </s> </p>
<p> <s> Lõpp . </s> </p></div2></div1>
    </body>
  </text>
</TEI>
</teiCorpus>
</teiCorpus>
