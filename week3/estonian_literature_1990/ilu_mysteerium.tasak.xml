<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> VANA AABRAMI MÜSTEERIUM </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> VANA AABRAMI MÜSTEERIUM </head>
<p> romaan </p>
<p> <bibl> <author> <s> Mait Raun </s> </author> </bibl> </p>
<p> <s> Jääge teie eesliga siia . </s> <s> Mina ja poiss läheme sinna , kummardame ja tuleme siis tagasi teie juurde . </s> </p>
<p> <s> raamat </s> </p>
<p> <s> Vaimumaailmas on teisiti . </s> <s> Siin valitseb igavene jumalik kord , siin ei saja vihma ühtaegu nii õigete kui ka ülekohtuste peale , siin ei paista päike ühtviisi nii headele kui kurjadele , siin kehtib seadus , et ainult see , kes töötab , saab ka leiba , ainult see , kes on tundnud hirmu , leiab rahu , ainult see , kes laskub allilma , vabastab armastatu , ainult see , kes haarab noa , saab Iisaki . </s> </p>
<p> <s> Kierkegaard </s> </p><div2 type="alaosa"><head> 1 . </head>
<p> <s> Jälle oli üks saadikutest teel . </s> <s> Uniselt , millelegi mõtlemata ja teadmatuses loksus Jakob Hulden hobukabiini tagapingil Iisaku kloostriküla suunas . </s> <s> Kui ta südaöösel kohale jõudis , oli ta põhjalikult kangestunud . </s> <s> Söandamata hobuseid pimedusse saata , rippus ta kutsari kõrval valjaste küljes , kuni uksele ilmus teener ning valgusvihk palistas teerada . </s> <s> Teener naeratas . </s> </p>
<p> <s> Hulden viipas hobusemehele rõõmsalt hüvastijätuks . </s> <s> See ootas igaks juhuks veel hetke , mille vältel teener püüdis Huldeni kaabu , mis oleks muidu kukkunud hange , ning peatselt kostis metsa vahelt tasanev nõõtamine ja piitsaklobin . </s> <s> Asju ei olnudki Huldenil kaasas . </s> </p>
<p> <s> Klooster paistis noorkuu valguses ebamaiselt hõbedane . </s> <s> Kerge südamega astus Hulden sisse . </s> </p>
<p> <s> Ilmselt jäi ta tukkuma , sest hiljem märkas ta üksnes teetassi laual . </s> <s> Ruum oli tühi , tee täiesti jahtunud . </s> <s> Hulden rüüpas ja tundis jõudu ihuliikmetes taastuvat . </s> <s> Ta ümises silmi hõõrudes katkendi hiljutikuuldud palvest , mis – nagu nüüd selgus – ei olnud jäänud talle tervikuna meelde . </s> <s> Et ta on siin , et ta on rahul sellega , mis on , on , mis on ja nii edasi . </s> <s> Ta sõitis teed juues taas kloostri suunas , lumevaalud tuiskamas ümber lahtise saani , Huldeni läbikülmunud ihu pingil , tee teda vaevu soojendamas , kogu vahemaa , mis lahutas viimasest kõrtsipaigast , oli edasi ainult mets , mets ja mets ning tumedad kahisevad puud . </s> </p>
<p> <s> Tuuleiilid puhusid pilved laiali , taevas rebenes lahti . </s> <s> Rebenenud praost ilmus nähtavale kuu . </s> </p>
<p> <s> Taevas vajus uuesti kinni , ent kuuhelk jõudis libiseda maale , paljastades küürus teenri . </s> <s> See jooksis jalgrajal libastudes kloostri poolt , tikanditega halatt ümber õlgade . </s> </p>
<p> <s> Hobused sööstsid pimedusse , hetkeks valitses haudvaikus . </s> </p>
<p> <s> “ Lähme , ” ütles teener ning tõstis tormilaterna Huldeni näo ette . </s> <s> Ta oli väga toimekas ja heatahtlik mees . </s> <s> Pea olematud räitsakad pühiti hoolega maha ning Hulden tundis heameelt , et ta pääses vikaari soovituskirja ettenäitamisest . </s> <s> See oli kirjutatud parimate soovidega , kuid linna stiilis , mingis alandlikus kärkivas toonis . </s> <s> Vikaar palus Huldenile head vastuvõttu . </s> <s> Nõuti ligipääsu kõigele , mida Hulden peab vajalikuks nõuda . </s> <s> Teel oli Huldenisse aga imbunud metsa ja jõe lõhn , lume ja tuisuvaalude karge hele lõhn , vikaar tundus olevat kadunud koos sõidukiga teise maailma . </s> <s> Teine maailm oli värviline , ent kärarikas , väsitav ja tüütu . </s> </p>
<p> <s> Ta juhatati söögisaali ; laual asus kerge eine juustust , pekiviiludest , leivast ja piimast . </s> <s> Huldenit oli oodatud . </s> </p>
<p> <s> Alles leelõuka ääres jalgu kõlgutades adus Hulden , kui lõputult väsinud , külmunud ja jõuetu ta praegu on . </s> <s> Korraks kahtles , kas ta ongi üldse pärale jõudnud . </s> <s> Võibolla ta alles sõidab ja hobune raputab , või on linnas , oodates korraldust . </s> <s> Ta teekond oli olnud pikk , ootamatult kurnav ja pikk . </s> </p>
<p> <s> Teenri jäetud küünlajupp oli otsakorral . </s> <s> Alguses oli küünal olnud hele , kõrge ja sihvakas nagu kirikutorn , ent laiali valgudes meenutas pigem giljotineeritud pead . </s> <s> Hulden tegi järelduse , et kusagil asub tema jaoks ülestehtud ase , soe pehme ase , selline nagu tema ennistine vastuvõtt , teener , räitsakad , soojemgi , ning mõtles veidi imestades , et mitte keegi ei juhata teda selleni . </s> </p>
<p> <s> Ta pidi juba tõmbama vikaari kirja põuest ja valmistus hõikeks , kuid õhust kostis vaikseid , arusaamatuid , pimedusega põimitud hääbuvaid sosinaid ning ta loobus oma kavatsusest . </s> <s> Iisaku kloostriga oli seotud midagi imelikku , juba siis , kui see ehitati , maha põles ja ehitati uuesti üles ; sellepärast ju temagi saadeti siia . </s> <s> Küünal sulas pikkamööda vaagnasse , sellest jäi järele valkjas vormitu tomp ning Hulden jäi istuma edasi , olles justkui kleepunud tooli külge . </s> <s> Hulden ei suutnud tõusta . </s> <s> Küünal oli kustumas . </s> </p>
<p> <s> Kusagilt kostis järsku täiesti selgesti kähe inetu hääl , mis sosistas : </s> </p>
<p> <s> “ Sa näed ja sa ei mürista , et kurat on meite seltsi pesa teinud . </s> <s> Teinud pesa – sa ei mürista ! </s> <s> Maa on hukkas ! ” </s> </p>
<p> <s> Hetk vaikust ning sellega segunes teine hääl , nagu astuks meloodiasse sisse järgmine pillikeel . </s> </p>
<p> <s> “ Vaiki , ema , ” kiunus ja klugises see õnnetult , nagu oleks tõmmatud vägisi pingule , “ oleme rahus . </s> <s> See on meite kurat , kui see on kurat . </s> <s> Aga see ei ole kurat , see on juma . </s> <s> Juma , mitte kura . ” </s> </p>
<p> <s> “ Sarvedki küljes , ” ahhetas esimene pidurdamatult . </s> </p>
<p> <s> Hulden rehitses instinktiivselt sõrmedega läbi juuste , ent vähemalt temal ei olnud peas sarvenukke . </s> <s> Seejärel tabas teda ülim hämming ja hukkamõist . </s> <s> Huldeni kõrvad ei saanud eksinud – esimene hääl kuulus naisele ! </s> </p>
<p> <s> Naine mungakloostris ? </s> <s> Iisaku kloostris ? </s> <s> Võimatu ! </s> <s> Variserid ! </s> <s> Ta vaatas ringi , kuid ei näinud hingelistki . </s> </p>
<p> <s> Mida laususki Tema variseride kohta . </s> <s> Variseridest oli tal palju juttu . </s> <s> Ehmatusega ei tulnud Huldenile meelde muud , kui et variserid on hullemad ja sõgedamad kui maksukogujad . </s> <s> Aga see ei olnud see , mida ta pidas silmas . </s> <s> Ta pea oli täiesti tühi . </s> <s> Raskusi ennustati talle kaasa , palju sekeldusi , õpetatud nõukogu sõelus jahedate kõrgete võlvide all äraseletatud nägudega ning hääled , mis lausutud sosinal , tõusid iseenesest kisendades lakke , kuid see oli viimane asi , mida oleks võinud siit oodata . </s> <s> Hulden rehmas käega läbi pimeduse . </s> </p>
<p> <s> Tegemist oli kloostriga , mille ülempreester oli kuulus oma – kuidas viisakalt väljenduda – innu poolest järgida pühakirja algset iva ja põhimõtet ; ehk siis erakordse tähelepanu poolest arvestada raamatu kuulsat kolmandat peatükki . </s> <s> See pidi olema eksitus , ülempreester ei võinud roojaseid naisi silmaotsas sallida . </s> </p>
<p> <s> Ta ihu hakkas värisema , nagu oleks ta puutunud kokku jälkusega . </s> <s> Katsed sundida end rahulikuks ei kandnud vilja , ta värises . </s> <s> Nii halb algus . </s> <s> See pidi tähendama , et kloostris viibib naine , see naine vestleb vaimude tunnil . </s> <s> Ta oleks võinud muidugi öelda , et see tuleb reisist ja külmetusest , see lakkamatu värisemine . </s> <s> Hea vähemalt , et ta oli üksi ja keegi ei näinud . </s> <s> Keegi ei näinud ? </s> <s> Ta kuulis sõnu ja keegi teda ei näinud ? </s> <s> Ta muigas kibedalt oma juhmuse ja kergeusklikkuse üle . </s> <s> Alati olid kõikjal silmad ja kõrvad . </s> <s> Tema oli vikaari kõrv siin ja ta kuulis . </s> <s> Teda nägi silm . </s> </p>
<p> <s> Hulden mäletas , kuidas aegajalt siugles üks , siis teine talaar sammaste vahelt nähtavale , rasked tallad klobisesid vastu kivipõrandat , hääled segunesid võlvkaartes , temani küündisid ainult katkendid ; seltskond kõneles teda Iisaku poole teele saates läbisegi . </s> </p>
<p> <s> “ Mitte keegi ei ole seda peatükki ümber lükanud , mitte ükski õpetatud mees … Samas , pange tähele , see sugugi mitte ei kehti … See on just see osa pühakirjast , mida õpivad väikesed lapsed maastmadalast … Ülempreester on ülearu innukas … Preester on justkui väike laps ? </s> <s> Te peate mind vabandama ! … Ei ole muud abinõud kui koht tasandada , siluda , looritada nagu kellu silub müüririnnatise , vastasel korral , pange tähele , õpetatud mehed , ei suuda me võibolla tagada , et me ei seisa tulevikus silmitsi olukorraga … Katta nagu patud , pattude hulk … Hakatakse pühakirja suhtes kahtlusi ilmutama … Tema oli preestri poolel , elu oli … Elu oli … Au Talle kõrges ! </s> <s> Au Temale kõrges ! ” </s> </p>
<p> <s> Õpetatud meeste dispuudi põhjustas kõigile tuntud episood , mis järgnes mehe ja naise valmistamisele kahel viisil . </s> <s> Õnnetu kirjakoht jutustas , kuidas vastvalminud naise taevanikisendava rumaluse tõttu aetakse mees paradiisist välja . </s> <s> Ning Tema räägib äkitselt seemnest : </s> </p>
<p> <s> “ Ma tahan vihavaenu tõsta sinu ja naise vahele ja sinu seemne ja tema seemne vahele … ” </s> </p>
<p> <s> Nende sõnade liigset usaldamist näisid kiriku targad Iisaku kloostri ülempreestrile ette heitvat – ehkki niisugust süüd ei saanud maa peal olla : usaldada liigselt pühakirja ; instruktaaž muutis Huldeni missiooni üksnes segasemaks . </s> </p>
<p> <s> Nad lugesid talle selle koha võlvide vahel ette . </s> <s> Üks lõpetas ja teine alustas . </s> <s> Ma tahan vihavaenu tõsta . </s> <s> Kõigil neil oli mingi hääl . </s> <s> See pidi olema ülempreestri hääl . </s> <s> Nende hääled erinesid omavahel , ent üks asjaolu jäi alati samaks ja muutumatuks . </s> <s> See oli sõnade essents , olemus õhuväreluste taga – viha , püha viha olid ääretasa täis ülempreestri sõnad . </s> </p>
<p> <s> Ta ärkas sellest , et mingisugune soe pehme karvane elajas , ilmselt rott , ronis mööda ta püksisäärt . </s> <s> Rotti ta ei näinud , tundis ainult küüsi . </s> <s> Rapsas selle tagasi põrandale teiste omasuguste sekka . </s> <s> Käratult kadus rott nurka . </s> <s> Nurgast aga kostis : </s> </p>
<p> <s> “ See kõik sellest , et pole sul isa . ” </s> </p>
<p> <s> “ Kullake , kullake , mul isa ju kõrges taevas . ” </s> </p>
<p> <s> Seda teist häält , mis kuulus mehele , oli Hulden justkui juba varem kuulnud . </s> <s> Aga mis seal imelikku , talle oli linnas mitu korda püütud järele teha ülempreestri sõnu ja hääletooni , et ta ei imestaks . </s> </p>
<p> <s> Köögis ei olnud hingelistki . </s> <s> Hulden ei suutnud tuvastada , kustkohast hääled pärinevad , kord tulid need ühelt , kord teiselt poolt nagu mäslevad merelained tormi ajal. </s> <s> Nendega oli samasugune lugu nagu küünlaga , et ajapikku valgusid need ruumi mööda laiali , hõõrdusid läbi õhu , tukslesid , vaibusid , tõusid taas . </s> </p>
<p> <s> Räägiti mitmest asjast . </s> <s> Vähemalt kurat unustati õnneks kohe . </s> <s> Selle asemel kostis midagi olmelist , talle tundus , et hääled sosisklesid , põimusid omavahel , vandusid armastust ja truudust . </s> <s> Hulden vangutas pimeduses pead . </s> <s> Kõrvu kostis talle pingestatud armastus . </s> <s> Kas sai olla niisugune klooster võimalik ? </s> </p>
<p> <s> Hulden surus hambad tigedalt kokku ning pressis end läbi pimeduse , silme ees vaip ja kasin pehme ase , mis kõigi märkide järgi pidi tema jaoks olemas olema . </s> </p>
<p> <s> Aga kas niisugune sai olla inimese kõne ? jätkas Jakob Hulden hingevärinal . </s> </p>
<p> <s> Või oli see , kellega kõneles ülempreester , tõepoolest Tema ? </s> <s> Tema on naine ? </s> </p>
<p> <s> “ Tule nüüd kaissu , tule , rahune … ” kuulis ta sosinat . </s> </p>
<p> <s> “ Jah , ema , jah , ema , jah , ema ! ” </s> </p>
<p> <s> Vastu hommikut märgati võõrast lamamas altarilaual . </s> <s> Kuidas ta sinna sai , ei osanud keegi seletada . </s> <s> Ta pöörati ringi , tema musta halati küljes nähti rippumas ketti tagasihoidliku hõberistiga ja rahuneti . </s> <s> Kõlasid vesprikellad ning algas hommikusöök . </s> </p>
<p> <s> “ Linnast ? ” küsis ülempreester . </s> </p>
<p> <s> “ Linnast , ” kordas Hulden . </s> </p>
<p> <s> “ No selge ! ” </s> </p>
<p> <s> Mis pidi olema selge ? </s> <s> Kõik nad noogutasid ja asusid keskendunult toidu kallale , nagu oleks tegemist söögipalvega . </s> <s> Ülempreester oli ainus , kes heitis käed rinnale risti ja pomises lõua alla loitsu . </s> <s> Teiste toit jäi roojaseks ja mustaks . </s> </p>
<p> <s> Hulden ei küsinud , mis on selge . </s> <s> Igaks juhuks püsis ta päris vait nende lauas . </s> <s> Tema vastas istusid juhmid ja metsistunud mehed , kapuutsid peast ära tõmmatud , arukat vastust ei olnud niisuguste käest võimalik saada . </s> <s> Kuid nad ise ei paistnud taipavat , et midagi oleks valesti , pealtnäha justkui ei olnudki , lauas valitses ülim lihtsus nagu kloostrile kohane . </s> <s> Kastme jaoks olid väikesed nikerdatud puukulbid ning liha rebiti hiiglaslikust känkrast , mis seisis keset lauda hõbeliual . </s> <s> Kühmus vilavate silmadega noormees , keda esitleti kui Sofophili ja kelles Hulden tundis ära talle öösel ukse avanud teenri , valas Huldenile kannust piima ja jälgis alandlikult , et ta kruusi korralikult tühjaks jooks . </s> <s> Arvatavasti oli Hulden teel külmetanud ning märku andis palavik . </s> <s> Kui ta silmad uuesti lahti tegi , oli lauas veel vaid ülempreester . </s> </p>
<p> <s> “ Tööl , ” kommenteeris preester justkui ta mõtteid lugedes . “ Teised on tööl . </s> <s> Ka sina hakkad tööle . ” </s> </p>
<p> <s> Huldeni reisipaunad asusid köögilaua all . </s> <s> Ta tonksas üht nendest loiult jalaga . </s> <s> Preester sai märguandest aru ja noogutas . </s> </p>
<p> <s> “ Pesa valmis vooderdatud , lähme , mu poeg . ” </s> </p>
<p> <s> Hulden tundis sellest teatest rõõmu . </s> <s> Rõõm ja rahu südames ta ei märganudki , kuhu nad läksid , nad lihtsalt kõndisid ja kõndisid mööda maja . </s> <s> Et koridorid olid akendeta , siis oli kõikjal pime nagu pimedal ajal. </s> <s> Huldenit see ei häirinud . </s> </p>
<p> <s> “ Sa oled kohal , ” ütles preester . </s> <s> Ta viipas naeratuse saatel käisega läbi õhu . </s> <s> Muutus veidi heledamaks ning justkui tema käise puudutusest ilmusid koridoris nähtavale piklik silmakujuline lavats , mida kattis õhuke sitsriie , ja tahumata puupakk istmeks selle kõrval . </s> <s> Silmale avanes kitsas , tolmune , ammu tuulutamata ruum , väikese õhuaknaga peaaegu laes . </s> <s> Lagi oli nii madal , et preester oli sunnitud kummardama , seda enam Hulden , kes oli pikk ja sihvakas . </s> </p>
<p> <s> Hulden oli võibolla veidi pettunud , kuid kõik oli nagu pidi olema , tõelises kloostris ei saanudki olla teistmoodi , isegi nende noortekoolis olid olnud umbsed tuulutamata ruumid ja pikad puupingid , alles siis , kui ta sai lilla mantli , lubati istuda patjadel ja lamada madratsil . </s> </p>
<p> <s> “ Sa tahad vaielda , Hulden ? ” </s> </p>
<p> <s> Rääkides lahkus rõõm ülempreestri näost . </s> <s> Huldenile hakkas tunduma , et ta ümber on pehme valge vatt ja ta vajub . </s> <s> Suu piiksatas . </s> </p>
<p> <s> “ Ei , ei . ” </s> </p>
<p> <s> Hulden kõigutas nõusoleku märgiks pead õlgade vahel . </s> <s> Kummatigi oli ta noogutus nähtavasti ebaõnnestunud . </s> </p>
<p> <s> “ Sa vaarud ? ” imestas ülempreester . “ Mis sinust niiviisi saab ? </s> <s> Viimati oled toonud Iisakusse kaasa pisiku , tiisikuse ? ” </s> </p>
<p> <s> Miskipärast viirastus talle hobuste kappamine mööda kuuvalget teed . </s> <s> Ratsanik laksas piitsaga üle turjade , hobune muutus väikeseks täpiks ja sulas kokku metsaga . </s> <s> Keegi kukkus ja jäi lumehange vedelema . </s> <s> Õnneks see vist ei olnud Hulden . </s> </p>
<p> <s> “ Õpetussõnad ütlevad selgelt , et päevavalgus on ette nähtud Temale meelepäraste tegude jaoks päikese all , mitte põõnamiseks . </s> <s> Voodeid ei kasuta päevavalges ükski munk . </s> <s> Pea see meeles , Hulden , mitte iial ! </s> <s> Sa ei kuula üldse , Hulden … ” </s> </p>
<p> <s> Hulden ladus oma pambud voodile ja imestas , et ta on siin . </s> <s> Ta sirutas end ja lõi pea vastu lage . </s> </p>
<p> <s> “ Hulden , ” ütles Hulden seosetult . </s> <s> Ta nägi käes labidat ja töökindaid , nad olid tagasi koridoris . </s> </p></div2><div2 type="alaosa"><head> 2 . </head>
<p> <s> Kaks kloostrivendade seast olid suurepärased haudade lahtikaevajad – Übene ja eriti Ibune , kes töötasid päevad läbi vaikides ja palehigis surnuaial . </s> <s> Milleks nad kaevasid – piirkonnas suri kogu aeg keegi , alati oli tarvis kaevata ja matta , kloostril olid käed pidevalt tööd täis ning kas mõni teine töö oleks toonud lunastust lähemale . </s> <s> Iga tegu , iga mõte , iga tundmus oli omamoodi palve , seda oli ka kõige lihtsam , ka kõige räpasem töö . </s> </p>
<p> <s> Kloostris oli kombeks pöörata hommikuti palg Tema poole , igaüks oma nurgas , kuhu oli mõnel kloostrivennal selleks ka pehme matt lohistatud . </s> <s> Nad palusid , et uus päev tuleks niisama kaunis kui eelmised . </s> <s> Enamat ei julgenud nad enesele ahnitseda ning kas oligi sel mõtet , õnneks piisas , kui õnnestus hommikul silmi avades leida oma sisemusest tahtmine tänada Teda eelmise päeva , kuu , eelmise elu eest , sündmuste eest ja mõtete eest . </s> <s> Tema – Tema asus igal pool ja kuulis ja nägi neid , kui nad palvetasid . </s> <s> Tegelikult palvetasid nad igal pool ja igal ajal. </s> <s> Ainult siis , kui labida ette sattus eriti suur kivi , toimus muudatus : hauaaugust kostis hõige . </s> <s> Mitte vali , vaid paras , peaaegu sosin . </s> <s> Siin oli vaikne , siin kuulis kõike . </s> <s> Iga viimane kui liigutus ja virve jäi õhku alles . </s> <s> Hõige puhus signaali ja nad asusid teine teiselt poolt kangutama kivi . </s> </p>
<p> <s> Papp pajatas neile kantslist mõistagi sügavamat ja keerulisemat juttu . </s> <s> Ta ronis peaaegu lae alla ja torkis silmadega üle oma väheldase koguduse laupade . </s> <s> Tema suu puuris samal ajal sõnu . </s> <s> Sõnad keerlesid nagu helbed kiriku kalgendunud õhus ja sulasid mõteteks ja tunneteks . </s> </p>
<p> <s> “ Millal see kõik lõpeb ? ” küsis Ibune eneselt . </s> <s> Übene vastas talle nagu kaja omaette habemesse : </s> </p>
<p> <s> “ Viimase inimese kadumisega maa pealt lõpeb see . ” </s> </p>
<p> <s> Nad põletasid mõnikord surnuaialt kogutud risu lõkkes . </s> <s> Ka lõkked olid nende usk ja lihtne tava aastast aastasse . </s> <s> Papp õpetas neile seal , kuidas siis , kui sureb inimene , on sunnitud surema ka maailm . </s> <s> Pange tähele , maailm sureb ! </s> <s> Papp materdas pika puujuurikaga põlevaid halgusid . </s> </p>
<p> <s> See on suur traagika inimese jaoks : sureb tema väike maailm . </s> <s> Tema teekonna hale lõpp ! </s> </p>
<p> <s> “ Aga pange tähele , taevasse tallatakse taevased jalajäljed , mu pojad ! ” seletas papp leebelt , leekide hallkollane kuma näol , hüüdes neile seejärel lohutuseks kuklasse , et see surm , see maailm , mille eest nad siin ja praegu nii väga hoolt kannavad ja mida nad tema sõnades tundsid nii ligidal olevat , on ometi ainult illusioon . </s> <s> Teiste – elavate – maailm läheb sellest hoolimata ja naerdes edasi , muigas papp neile . </s> </p>
<p> <s> Papi jutt oli mõnevõrra keeruline . </s> <s> Lisaks kõigutas papp risti käes . </s> </p>
<p> <s> “ Lõppude lõpuks , sellega ei lõpe isegi tema – surnu – teekond , vaid see jätkub taevas . </s> <s> Ehkki – teisalt vaadates – võibolla ka mitte , sest indiviidi , kes võiks traagika ja haleduse ära tunda , surma taga ei ole . </s> <s> Ei ole . </s> <s> Jah , ei ole olemas . ” </s> </p>
<p> <s> Rauast risti etteheitev võnkumine muutis surnuaia õhu kuidagi lämmatavaks ja raskepäraseks , sellesse sugenes viirastuslik alatoon . </s> <s> Lisaks lõkkest tõusev suits . </s> </p>
<p> <s> “ Ma pean siinkohal silmas muidugimõista surija teekonda … ” mõmahtas papp täpsustuseks , et asi oleks selge . </s> <s> Iga tema sõna sadenes kui lumi , hangetäis lund südamepõhja , Tema jaoks valmis lõigatud südamesse ja elas seal . </s> <s> Übesele viirastus , et oleks mõistlik hauda edasi kaevata , sest kes teab , mis võib juhtuda , kui labidas kaotab kaevamise rütmi . </s> <s> Ibune tegi rahulikult tööd edasi ; sellepärast saigi Ibune paremini hakkama kui ta vend . </s> <s> Kohendanud instinktiivselt kuuehõlma , et ta karvane rind välja ei paistaks – ta ihu oli kaetud punaka vilditaolise karvaga , mis võis viia nägijate mõtted valedele radadele – , klammerdus Übene suure innuga labidavarre külge . </s> </p>
<p> <s> Ei olnud juhtunud midagi , aga kunagi ei tea . </s> <s> Mis põhjustab kannatust ? </s> <s> Kannatust põhjustab sünd. </s> </p>
<p> <s> “ Kas teie mäletate oma sündi , oma kannatust ? ” pöördus papp nende poole ning nad kaevasid ülima hoolega auku ; selle käigus Übene ja Ibune isegi ei vananenud . </s> <s> Nende nahk ei läinud kortsu . </s> </p>
<p> <s> Papp seisis ootamatult Übese ja Ibuse kõrval . </s> </p>
<p> <s> Papil oli kombeks käia iga päev surnuaial , selles ei olnud midagi imelikku . </s> <s> Ta sorkis oksaraoga mullakuhilate vahel , kontrollis nende kobedust , tõmbas sõõrmetesse nende lõhna . </s> <s> Paiguti võttis kelleltki labida ja näitas ette õiged töövõtted . </s> <s> Aegajalt sulgus ristide vahele ja kabelisse palvetama kadunute hingede eest ning mitte keegi ei tohtinud teda segada . </s> <s> Tema kogemused ütlesid , et hinged on kerged libastuma . </s> </p>
<p> <s> “ Faktide puudumisel võime välise vaatluse põhjal alati oletada , et maa peal toimub igavene hingede ränd . </s> <s> Niisiis alles siis , kui lakkab inimene kui nähtus , on täiesti selge , et on lakanud ka inimese ümbersünd kui nähtus . </s> <s> Alles siis saab täius absoluutseks , senimaani on aga täius illusioon . </s> <s> Pange tähele , mu pojad , kõik see , millest enne me dotseerisime kui subjektiivsest ja individuaalsest , mis ei avanenud teisiti kui komöödia kategooria erijuhtum , muutub teatud tingimustel objektiivseks . </s> <s> Viimase inimese surres sureb objektiivselt kogu maailm koos kõige oma kannatusega , ” seletas papp , manades ette ähvardava näo , et ka kõige varjatumal hingel püsiks alati meeles , kui asjatu ja kõlblusetu on kippuda tagasi maapealsesse hädaorgu , ning viibutas ristiga haudades lebavate hingede suunas , ähvardades neid hoiduma maailma uuest käivitamisest eneses . </s> </p>
<p> <s> Übese suust lipsas kile hüüatus , justkui oleks lennanud kajakas : papi kuuehõlmast , tema vasaku õla tagant astus esile kõhn vibalik halli jumega noormees nagu vari . </s> </p>
<p> <s> Nad tundsid ära selle , kes oli saabunud kloostrisse hilja öösel , veidi enne esimest kukelaulu . </s> </p>
<p> <s> Kui Hulden jõudis surnuaiale , näisid kaksikvennad talle ajatute olenditena ja nende naeratused pärit justkui igaviku väljadelt . </s> <s> Ta ei suutnud mõistusega selgitada , millest tekkis tal niisugune tunne , ent see tunne oli tugev . </s> <s> Ülempreester näitas sõrmega hauaplatsi suunas ning Jakob Hulden asus rivis kolmandaks . </s> <s> Ta ihu mähkis vana rätik , mille järele oli preester sukeldunud riidekirstu , ning jalas olid tal kotipüksid , mille põlved olid kauasest kandmisest või põlvitamisest veninud ja auklikuks kulunud . </s> <s> Nad vaikisid ; preester lahkus peatselt . </s> </p>
<p> <s> Umbusk ei tahtnud kaduda . </s> <s> Kummaline noormees oli nähtavasti pealt kuulanud . </s> <s> Kes teadis , mis mõlkus tal mõttes . </s> <s> Võibolla on suur ülemus , peene siidiga halatt seljas . </s> <s> Õnneks oli kõnelenud küll üksnes papp , nemad olid targu vait olnud . </s> </p>
<p> <s> Kaevajad ei lasknud end häirida , neil oli ette võetud eriti suur haud , kuhu võinuks matta kasvõi elevandi . </s> <s> Vaikust katkestasid ainult töised häälitsused ning aegajalt kõndis mööda haudadevahelisi radu veekannusid pea kohal hoides poisikeste rivi . </s> <s> Poisid kihisesid välja kabelist nagu veekeeris või õhutromb . </s> <s> Nad liikusid käratult kui vaimud , peaaegu puudutamata jalgadega maad . </s> <s> Huldenile kangastus , et umbes nii võiks välja näha teine maailm , see , kuhu satuvad hinged pärast keha maapealset lõppu ja oodates purgatooriumit . </s> </p>
<p> <s> Korraga pani Übene talle käe õlale . </s> </p>
<p> <s> “ Kuule , vend , anna juua . ” </s> </p>
<p> <s> Hulden vaatas teda hämmastunult . </s> </p>
<p> <s> “ Anna juua elu allikalt , ” lisas Ibune . </s> <s> Pärast rääkisid Übene ja Ibune , kuidas papp avastas uustulnuka puu alt pikali maast , kell ripakil väljas nagu koeral , raskelt ja ebaühtlaselt hingates . </s> </p>
<p> <s> Võõras oli saabudes siiski külmetanud . </s> </p>
<p> <s> Tema labidasse sattus alatasa kondipuru . </s> <s> See oli talle täiesti võõras maailm ning ta jõllitas seda kasvava ärevusega . </s> <s> Senini oli tal õnnestunud hoiduda kõrvale kõigest , mis vähegi võis haiseda surma järele , isegi tuleriitade juures pööras ta pilgu maha keset rahvahulkade huilgeid või kattis silmad kätega , ilmselt ei olnud ta kohastunud kokkupuudeteks surmaga . </s> </p>
<p> <s> Teda ümbritsesid vaikus ja umbusk . </s> <s> Mullale vaadates hakkas teda miskipärast painama ja õrritama mõte kaduvusest . </s> <s> Ta kujutles , et samasugune lõpp tuleb ka temal . </s> <s> Kunagi asub ta kellegi jalgade all Iisaku kleepuvas saviseguses mullas ja inimesed sõtkuvad üle tema unustatud kontide . </s> <s> Ta on kondipuru kellegi labidas . </s> <s> Tema tundmatuid kehaosi tõstetakse ühest kohast teise . </s> </p>
<p> <s> Juba hakkas tal peaaegu kõhe . </s> <s> Ta katkestas siiski õigeaegselt oma mõtte . </s> <s> Ega sel mõttel olnudki tegelikult mõtet ja sisu ! </s> <s> Vaga Jakob Hulden oli ontlik andekas edukas tark noormees , kes õppis maailma ülikoolides ja kellele ennustati suurt tulevikku . </s> <s> Iisaku oli viimane paik , kuhu ta võiks sattuda surema . </s> </p>
<p> <s> See tähendab , et ta tuleks määrata Iisaku ülempreestriks . </s> </p>
<p> <s> Kui oletada , kui teha tõepoolest niisugune armetu oletus , et temale tehakse juhuslikult niisugune ettepanek , siis ta peab loomulikult alluma , Tema sõjaväes ei olegi teist võimalust . </s> <s> Ent iial ei tehta sellist ettepanekut ! </s> <s> Ohu märgid liiguvad õhus eespool tegusid , eespool sõnu , läbi õhu saab kirjutada sõrmega ja õhku saab lugeda . </s> </p>
<p> <s> Vähimatki ohtu tajudes astub Jakob Hulden kulisside taga mõne jõulise sammu ning niisugust otsust ei kuulutata välja . </s> <s> Isegi kui seda keegi söandas kavandada . </s> <s> Keegi isegi ei kuule sellest . </s> <s> Hulden ei olnud ilmselt küllalt innukalt töö kallal , sest pärast kaevamist oli tal meeles ainult paks udu . </s> </p>
<p> <s> Ta ei näinud enese ümber isegi mitte labidavart ega käelaba . </s> <s> Veel paksemasse uttu läksid nad , kirved õlal – metsa langetama , nagu selgitas ülempreester . </s> <s> Udu saabus luha poolt . </s> <s> Teed leides jõudsid jõepervele . </s> </p>
<p> <s> Kondid Iisakus . </s> <s> Loogiline , see peab olema maise rännaku viimane peatuspaik . </s> <s> Kedagi ei lasta olla liiga kaua paigal . </s> <s> Kirikuvalitsus tõstis oma sõdalasi nagu tinanuppe ühest kohast teise , et nad liigselt ei juurduks ega haakuks , ei ahnitseks maist vara , sest vaid see , kes on pidetu maa peal , kõnnib oma silmis taevas . </s> <s> Hulden lõi põgusalt risti . </s> </p>
<p> <s> Kuid teised sammusid nohinal edasi ja kohe ka tema . </s> <s> Maailm oli ikka täpselt samasugune kui enne seda mõtet . </s> <s> Järjekordne veevedajate voor hõljus juba nende kannul . </s> <s> Ta oli noor , oli käinud ülikoolis , tal olid lootused . </s> </p>
<p> <s> Tema arvates ei saanud olla Temagi huvides , et ta oleks pidetu , kuidas saab Teda teenida see , kes ise ei ripu pideme küljes , tema pide , ta ainus , aga seda enam vältimatu pide on Tema , jah , kaugemalt ja kõrgemalt vaadates , nagu kotkas taevalael lennates ja alla vaadates on see Tema . </s> <s> Üles vaadates on tema pide Tema . </s> <s> Siin oli väga värske ja nõrgakstegev õhk , kargem kui linnas . </s> <s> Uimasus võis muidugi tulla ka harjumatust lihtsakoelisest toidust . </s> </p>
<p> <s> Isegi veel mitte keskeas ei saa kõne alla tulla tema ümbertõstmine siia . </s> <s> See peab olema viimane koht ! </s> <s> Siin peab ta minema mulda , saama põrmuks ! </s> <s> Koguni siis , kui ta hommepäev otsustaks , et ei lakka viinalakkumist enne kui tühjad on kõik maailma tõrred ja viinavaadid ning ta koristatakse selle bakhanaali keskel kaugeimasse kolkasse – mõtles Hulden enese lõplikuks rahustamiseks – jalust ära Teda teenima , ka siis ei juhtuks see niipea . </s> <s> Ta peab enne palju jooma , väga palju . </s> </p>
<p> <s> Aga kui ta tõesti oleks säärane , oletame , ehkki ta ei ole , siis istutaks ta Iisaku väljad täis viinamarja ja oleks õnnelik , nagu paistsid õnnelikud need , kes siin kloostris . </s> </p>
<p> <s> Astunud , jõudsid nad jõe äärde . </s> <s> Vesi voolas kärestikust alla ja sätendas . </s> </p>
<p> <s> Veekorvidega poistesalk muutus jõe lähedust haistes hoopis teistsuguseks . </s> <s> Kui seni käitusid nad justkui uimerdavad õlenukud või nagu – surnud , siis nüüd olid nad samasugused nagu kõik nendevanused . </s> <s> Nad hullasid , pritsisid üksteist veega , trampisid ja röökisid metsikult ning vaatasid kloostrivendi vabanenud ja võibolla isegi veidi kõrgil pilgul . </s> <s> Näis , nagu oleksid tammikärestikus hüpleva jõe kilgatused ja pehmed soojad tuuleiilid sulatanud lahti nende ihuliikmed . </s> </p>
<p> <s> Jah , vaga Jakob Hulden on oma vaenlaste suhtes hea ja suuremeelne , mitte ükski neist ei pea endale piinlikult tuhka pähe raputama , et ta eksliku meelega midagi sellist oma armsa venna vastu plaanitses nagu saatmine pagendusse . </s> </p>
<p> <s> Viljakandev oks , tunnistas Hulden poisse vaadeldes hardalt . </s> <s> Järgmisel hetkel koputati talle kirveseljaga vastu abaluud . </s> </p>
<p> <s> Hulden tõmbas pea instinktiivselt õlgade vahele . </s> <s> Kuid tema hirmunud võpatus valmistas kõigile suurt nalja , isegi poisid katkestasid hetkeks oma mõttetu tegevuse . </s> <s> Seda võpatust oli kõige järgi otsustades oodatud . </s> <s> Arvatavasti oli samasuguseid katseid sooritatud varemgi . </s> </p>
<p> <s> Huldeni ette astus mingisugune ebameeldiv ruuge patsiga vend . </s> </p>
<p> <s> Nina luristades asus see mühakas luba küsimata midagi seletama . </s> </p>
<p> <s> Midagi umbes sellist , et nii nagu kotkas laugleb kõrgel-kõrgel ja näeb kõike ja kuuleb kõike ja teab kõike ja saab suure saagi , täpselt samamoodi annab katse kirvega teada , kes on suuteline haarama maastikku selle tervikus ja ilus . </s> <s> Taprit hoidev vend haises lisaks kõigele tugevasti küüslaugu järele . </s> <s> Loomulikult oli ta punetava ninaga ja ümmarguse tursunud näoga . </s> <s> Kui ei oleks olnud tegemist kloostriga , vaid suvalise tänavanurgaga , oleks võinud kihla vedada , et vend on purjus . </s> </p>
<p> <s> Hulden sellegipoolest punastas . </s> <s> Kloostrivenna sõnad olid lihtsad ja veidi kohtlasedki . </s> <s> Kuid mõte oli neis õige . </s> <s> Samasugune mõte oli kogu usus . </s> <s> Hulden oli sunnitud vastumeelselt tunnistama , et mõnes suhtes ollakse siin temast ees . </s> <s> Poisid valasid samal ajal veepanged jõe äärde maha ja moodustus loik . </s> </p>
<p> <s> Järgmisel hetkel veeloiku enam ei olnud . </s> <s> See , kes ei jälginud toimuvat tähelepanelikult , oleks arvatavasti hakanud kahtlustama nõidust ja hookuspookust , et maa on vee enesesse neelanud . </s> <s> Ent Hulden märkas suurema vaevata , kuidas vesi läks kõigi silmade all keema ja tõusis nagu keedupoti veeaur sambana ülespoole . </s> </p>
<p> <s> Aur keerdus valkjashalliks pilveks , pühkides üle nende näod , peites ära nende jalad , mähkides nad justkui tekiservaga enesesse , seejärel lastes nad küll kohe uuesti vabadusse , ent jättes alles mingisuguse tabamatu lumma , puudutuse . </s> </p>
<p> <s> Piimjas udu tantsis jõe äärde kogunenud inimeste ümber ja vahel ning poisid haarasid kätest ja karglesid pervel jalgupidi märjas rohus . </s> <s> Tants nakatas , esimene , teine , juba kolmaski tõstis kirve pea kohale ja viibutas seda huilates vastu taevast ; udu kerkis ja langes , kuni viimaks püüdis küürakas Sofophil kinni Huldeni käe ja tõmbas temagi tantsuringi . </s> </p></div2><div2 type="alaosa"><head> 3 . </head>
<p> <s> Tants , vabastav tants jõe kaldal , seejärel söögisaalis kõik jälle range ja korralik . </s> <s> Pliidid , ahjud , kandelaabrid , hubane soe valgus – seal rääkis papp . </s> <s> Teised kas ei tohtinud rääkida või vähemalt ei olnud see neil kombeks ja oma väheseid kombeid austasid nad väga . </s> <s> Papp oli rääkinud aegade algusest peale ; aega arvestati papi kloostrissejõudmisest . </s> </p>
<p> <s> Huldenil ei olnud kaussi . </s> <s> Keegi ei tõtanud talle seda ka tooma . </s> <s> Kui ta abitult kergitas end pingilt , et asuda otsingutele kappides , kohmas viimaks Sofophil : </s> </p>
<p> <s> “ Eks me ju arvasime , et sa tegeled paastuga . </s> <s> Tema nelikümmend päeva , sina mõned üksikud … esimesed … ” </s> </p>
<p> <s> Hulden ei saanud millestki aru , kuid istus igaks juhuks tagasi . </s> <s> Mingisugune vanaeit jõllitas talle hukkamõistvalt otsa . </s> <s> Juba sosistas ülempreester kuhugi ebamäärasesse sügavikku enese ees : </s> </p>
<p> <s> “ Tasa , tasa … ” </s> </p>
<p> <s> See , mida nad kuulasid , oli kõike muud kui söögipalve . </s> </p>
<p> <s> “ Kui mina alles noor veel olin , siis unistasin , et mul oleks vennaskond , oma pojad … Kohale jõudes avastasin küla täis lokkavat hoorust … ” </s> </p>
<p> <s> Ülempreester vaatas heldimusega jüngrite poole , kes õgisid otse lauaplaadilt nagu loomad ja röhitsesid . </s> </p>
<p> <s> Hulden muutus Sofophili repliigist süngeks ja mõtlikuks . </s> <s> Kuidagi väga imelikult ja võltsilt kõlas raamatu sõna küüraka suus , kes ei peaks üldse niisugustest asjadest aru saama . </s> <s> Ta tahtis peaaegu püsti hüpata ja nõuda õigust ja au jaluleseadmist . </s> <s> Kas see vigane teener mitte ei narrinud Huldenit ! </s> <s> Kas oli veel vähe tal vigastusi ? </s> <s> Kuidas olid lood ta küüruga ? </s> </p>
<p> <s> Ei , ta isegi ei solvunud . </s> <s> See oli naljakas , see oli naljakas . </s> </p>
<p> <s> Pikapeale muidugi veri Huldenis jahtus ja ta sai aru , et tegemist oli õnnetu kokkusattumusega . </s> <s> Vaene Sofophil oli arvatavasti langenud levinud kujutluse ohvriks , et linnas , kaugel , mujal maailmas , tsivilisatsioonis , kus on käepärast uuemad uudised ja seisukohad , osatakse kindlasti uskuda õigemini kui siin – kui vale see oli , siin olid puhtamad nad oma usus , rikkumatus lihtsuses ! – ning kuna ta seejuures ilmselt pooldas innukalt ka seda maailmas kõikjale oma kombitsad ajanud väärarvamust , et usk on askees , siis hulpis tema ogar mõistus lõpuks järelduseni , et Hulden peab tingimata olema erandliku vägevusega askeesi mees . </s> </p>
<p> <s> “ Putru ! ” karjus Hulden seepeale huuli lakkudes kiiresti ja põlglikult . </s> <s> Tõesti , neil oli jäänud temast mulje kui askeedist , nasiirist ? </s> </p>
<p> <s> Kuidas sai arvata , et ta on askeet ! </s> </p>
<p> <s> Ta oleks peaaegu sülitanud põrandale . </s> <s> Askeet oleks sülitanud ! </s> </p>
<p> <s> Maailma veere taha Iisakusse ei olnud kuni tänase päevani küündinud halli varjugi kuuldusest , mis mujal oli omandamas legendi mõõtmeid , kuidas pikk kuivetu noor mees raputab kantslist rusikaid , kantslist kantslisse , müsteeriumist müsteeriumi , riigist riiki . </s> <s> See mees istus siin nende kõrval ja nad ei tundnud teda ära ! </s> </p>
<p> <s> See mees kooris kogu maailmas ja tsivilisatsioonis halastamatult lahti askeesi tembutused nagu sibula , siin aga ei saanud ta kaussi . </s> <s> See oli tõesti nali ! </s> <s> Ta plaksutas ülekeevas lõbususes kätega vastu põlvi ning põhjustas sellega lauanaabrite kahina . </s> <s> Seda nalja räägib ta kindlasti sõpradele . </s> <s> Mis oli askees ? </s> <s> Piinlemine ? </s> <s> Koguni piinlemine Tema auks ? </s> <s> Askees oli ohtlik ! </s> <s> Äärmiselt ohtlik patt , askees juhtis tähelepanu kõrvale elu tegelikelt lätetelt ja Temalt . </s> </p>
<p> <s> Aga mida nad temast üldse teadsid , mitte midagi – see oli hea , ta sai rahu , sai mediteerida . </s> <s> Ülempreester oli neist vaat et veel kõige mõistlikum , sõi ainult mulda ja kõdunenud lehti , maa põrmu , ta oli vähenõudlik ja püsis vait . </s> </p>
<p> <s> Ülempreestri suu ketras vaikselt edasi . </s> <s> Samal ajal mõtles ta oma sisemuses resigneerunult , et kõik ja seega ka võõra plaanid , olgu need kui tahes hirmuäratavad , on Tema plaanid . </s> <s> Kõik millekski vajalik ja hea . </s> <s> Ainult et kaksteist ei olnud täis . </s> </p>
<p> <s> Kas ta kuulis tookord õigeid sõnu , kas ta kummardas õiget kohta . </s> <s> Kas ta võis seda teada ! </s> <s> Ainsad teadmise võtmed asusid Tema käes ja uks avanes või ei avanenud alles surres . </s> <s> Varem ei saanud milleski kindel olla . </s> <s> Ta võis oma tegudega maapealses hädaorus kuitahes hardalt hüüda Tema kiituseks ega teadnud sellegipoolest , kas saab valitud . </s> <s> Selles suhtes olid kõik võrdsed , valge , musta , lilla mantli kandjad , aga ka närused , paljasjalgsed , närukaeladki võibolla . </s> </p>
<p> <s> Veel enam – kas siis , kas pärast suremist oli enam kellelgi kusagil kindel olla ? </s> <s> Sest kas oli olemist , kas oli kindlust , oli ainult kas ukse avanemine ja õndsus või – tal vilksatas korraks pähe nägemus hingedest surnuaial ning ta laup muutus higiseks , ta ei tahtnud olla samasugune kui nemad , kõik , kes surid vägivalla läbi , jäid kuidagi rahutuks , nad olid rabatud hoo pealt ja alles pooleldi valmis , suutmata püsida seal , kuhu nad olid paigutatud , kippusid mullast välja . </s> <s> Ikka ja jälle rohkendasid oma kannatuse rada , tõmbasid end ahelatesse . </s> </p>
<p> <s> Väljast kuuldus hääli , seal pruutas hobune ja kostsid energilised sammud nagu piitsalöögid . </s> <s> Iga sammuga vajus vana Aabrami nägu allapoole ja ta justkui vananes . </s> </p>
<p> <s> “ Minu kaksteist , ” lausus ta vaikse naeratusega . </s> <s> Tema kaksteist – millel ei paistnud olevat õnne täide minna – pildus laua taga vallatuid repliike , möirgas naerda ja pilgutas riivatult silma . </s> <s> Mütsid jäeti lauas pähe ning kas üldse palvetki loeti , igaüks tegi ainult tagasihoidliku ristimärgi kausi kohal . </s> </p>
<p> <s> Võimalik , et talle oli sattunud vale kirjakoht . </s> <s> Aga järelikult pidi seegi juhtumine olema vajalik , viima sinna , kuhu ette nähtud . </s> <s> Tema ei rääkinud iial sõnadega , Teda sai mõista ainult täiesti vahetult , meelest meelde ja seega ei olnud lõplikku kindlust iial . </s> </p>
<p> <s> Ülempreester võbeles : </s> </p>
<p> <s> “ Tema sosistas mulle , et mul saab kokku kaksteist poega ja kui see arv saab täis , siis pärast seda ühe ma ohverdan , mis samas on jällegi kaksteist , nii nagu aastas on kaksteist kuud . </s> <s> Aga mitte kuu , see naiste vere väljaväänaja , vagur valgusepeegeldaja … Ma oleksin , pojad , soovinud öelda midagi teist … ” </s> </p>
<p> <s> Ta tundis , kuidas taas on ilmunud kuu ta kõnesse , selle eest ei olnud pääsu , selle eest ei saanud pageda , täiskuu rammetu helk , tüün , tuhandest tüün . </s> <s> Vaatas korraks kohkunult isegi Jakob Huldeni otsa , kuid sõnad voolasid huultelt iseenesest ja ta ei saanud midagi nende vastu teha . </s> </p>
<p> <s> “ Üks kuu neist kaheteistkümnest on päike , täpselt üks , suve kuumim ja leegitsevaim kuu ! </s> <s> Tähtede raamatusse on kõik kirja pandud , ja siia . ” </s> </p>
<p> <s> Ta trummeldas sõrmedega vabandavalt paksul raamatul , mis asus suletuna lauanurgal , kaanel kuiv söögisõõr . </s> </p>
<p> <s> “ Aga kaste ei loe … Kaste ei loe , üldse ei loe … Kõik on tõsi ! </s> <s> Tõde ! ” </s> </p>
<p> <s> Viimase sõna raius ta kindlalt , ehkki teadis , et tõe võtmed asuvad ainult Tema käes . </s> <s> Ta oli oma kätega , oma sõnadega ehitanud selle kantsi Temale , Tema nägi nagunii südametesse ning varjata ei olnud tal midagi . </s> <s> Kas sai keegi takistada tal siin tõde kuulutada , isegi mitte see võõras , olgu see saabunud kuitahes inetute plaanidega . </s> </p>
<p> <s> Kuid ootamatult avanes kääksudes uks ning ruumi astus nagu kõige jubedamas muinasjutus – vanamoor . </s> </p>
<p> <s> Vanamoor . </s> <s> Vanamoor kloostris ? </s> </p>
<p> <s> Meie püha Iisaku palge ees vanamoor ? </s> <s> Kuidas on see võimalik ? </s> </p>
<p> <s> Huldeni süda jättis löögi vahele ja tema suust tahtis paiskuda midagi sünget . </s> <s> Vanamoori nägu oli tumekollane , silmad mattunud kortsupuru alla , võimatu oli aru saada , mida ta vaatab või näeb . </s> </p>
<p> <s> Tursunud punetav vend oli siiski ilmselt purjus pidevatest palvetest – vähemalt oli võimalik seda uskuda , kuni ei olnud tõestatud vastupidist – , sest ta surus käed ristamisi ja pomises : </s> </p>
<p> <s> “ Pühitsetud olgu sinu nimi … ” </s> </p>
<p> <s> “ Pühitsetud olgu … ” kordasid teisedki , tõmmates oma hallid ümmargused villased mütsid justkui käskluse peale peast . </s> <s> Ilmselt oli see mingi rituaal . </s> <s> Vagad , nad on siiski tõeliselt vagad , rõõmustas Hulden oma südames . </s> </p>
<p> <s> “ Tema nimi on Miragael , ” noogutas ülempreester niisuguse süüdimatu naeratusega purjus venna suunas , nagu oleks tal näo asemel päike . </s> <s> Seesugust ilmet saab kohata ainult lapsel või siis väga vanal inimesel , kes ei asu enam siin . </s> </p>
<p> <s> Jakob Hulden vaatas sügava hämminguga , peaaegu jälestades ülempreestri suunas . </s> <s> Vanamoor torkas kulbi sügavas rahus patta ja kogu klooster pidas vaatepilti endastmõistetavaks . </s> <s> Jüngrite näod olid kivised ja sõrmed sobrasid harjunult lihakausis . </s> <s> Hulden oleks tormanud aru nõudma , kuid õnneks meenus talle tema instruktsioon . </s> <s> Tal oli kohustus lasta sündmustel areneda maksimaalselt loomulikul viisil . </s> <s> Talle selgitati , et vaid siis on võimalik näha elu selle kõigis tahkudes , kui ta ei sekku . </s> <s> Seda , mida ei peeta peitmisväärseks , ei peideta tema eest ainult siis , kui teda ennast justkui ei olegi olemas . </s> <s> Üksnes siis saab ta tõmmata selgepiirilise piirjoone peitmisväärse ja muu vahele , kui ta on nähtamatu nagu läbi õhu libisev vari . </s> </p>
<p> <s> See pidavat olema tema töös põhiline ; tema tööd aga nimetati hellitavalt loominguks . </s> <s> Huldenile enesele tundus , et see on kõigest lihtlabane kohustus eraldada parima äratundmise järgi omavahel terad ja sõklad . </s> <s> Määrata kindlaks kaks kuhja ja tulla tulema . </s> <s> Kuid vikaar hüüdis Huldenile teatraalse õhinaga , sõrm võlvide suunas ähvardavalt püsti , nagu oleks igavene õndsus ja hukatus selles õpetussõnas kaalul : </s> </p>
<p> <s> “ Asjaolu , mis võimaldab sul küündida oma raportis adekvaatse loominguni , ei ole sekkumine , mitte kumbki selle vormidest ! </s> <s> Ei ambulants , ei kirurgia ! </s> <s> Ainult raport – seda on tarvis sul ikka ja alati meeles pidada ! ” </s> </p>
<p> <s> Hulden üritas sütitada oma hinges raevu ja printsipiaalsust ning kujutles , kuidas kirjutab raportisse , et keset harrast pühadust ja nimbust viibis vagade vendade kõrval pühal söömaajal halb eeskuju , vanamoor , ent kas oli teda tabanud kauge kolka unisus või väsimus tööst , väsimus haigusest , lumepimedus ning raevu ei tekkinud . </s> </p>
<p> <s> Hulden lükkas oma kausi puutumata kõrvale . </s> <s> Seda küll mitte demonstratiivselt , vaid vargsi , vaikselt , püüdlikult nägu tehes , et ta isegi ei märka kausi kaugenemist . </s> <s> Et kõik on juhuslik , tingitud külmetusest , haigestumisest . </s> </p>
<p> <s> Neetud , neetud . </s> <s> Midagi ei ole siin juhuslikku ! </s> <s> Hing , ta vaene arusaamatuses hing kobrutas , leidmata väljapääsu . </s> <s> Korraks kahtlustas ta koguni , et ruumis , et siin kloostris viibib See , kes annab talle niisugused kujutlused ja sõnad . </s> <s> Ja mis siis ? küsis See tema seest . </s> <s> Ta ei uskunud Selle olemasolusse , oli selleks liiga palju tarkade meeste loenguid kuulanud , raamatuid lugenud , õppinud . </s> <s> Ka kõige tontlikuma koore all leidus lihtne seletus . </s> <s> Tuli vaid avada mõistus ja märgata seletust . </s> </p>
<p> <s> Sel hetkel märkas Hulden juhuslikult akna taga varest ja talle näis , et neis on midagi sarnast , temas ja vareses . </s> <s> Rääbakas lind tundus lumevalges maastikus võõras ja tume . </s> <s> Ümbritsevas päikesetõusus mustjas nagu hing . </s> <s> Näiteks võib ta kirjutada raportisse , et ülempreester ise ei paista üldse söömaorgiast osa võtvat , kuna tema toit asub taevas , Tema juures . </s> </p>
<p> <s> Tõe huvides lisab reservatsiooni korras , justkui möödaminnes , üle libisedes – ainult kokkuvõttele vürtsi andes – lühikese repliigi : daame ta silmad külastavad . </s> </p>
<p> <s> Või siis veidi rafineeritumas sõnastuses , et ülempreester ei pööranud vanaeide olemasolule mungakloostri pühal söömaajal vähimatki tähelepanu . </s> <s> Vastasel juhul ei oleks tema kokkuvõte õige ja täiuslik . </s> <s> Tal oli vanamehest kahju . </s> <s> Ülempreester oli tõenäoliselt hull , teisisõnu : maohaavad . </s> </p>
<p> <s> “ Me oleme ammugi põnevil küsimusest , mis vägi on toonud teid niisugusele kaugele matkale , mu armas poeg . </s> <s> Kas mõni ülesanne ? ” lalises vanamees . </s> </p>
<p> <s> “ Ülesanne , ” tunnistas Jakob Hulden tusaselt .. Preestri näole ilmus taas lapsik naeratus . </s> <s> Ta suu oli justkui reha , harvad hambad nagu kollased piigid . </s> <s> Oma putru Hulden õnnetuseks ei saanudki . </s> </p>
<p> <s> Ehkki Sofophil oli tema märguande põhjal viimaks taibanud , et võõra puhul ei ole tegemist mitte ogara paastujaga , vaid Tema täiesti tavalise armastusväärse sulasega , ei jõudnud ta veel kaussi täita , kui uksest veeres sisse reisipampude alla mattunud mees . </s> </p>
<p> <s> Mees vaatas silmi pööritades ringi keset söögisaali . </s> <s> Hulden vaatas instinktiivselt tema jalgade peale , ega seal ometi ei ole kabjad , aga ei olnud , jalalabad olid kaetud nahast tuhvlitega . </s> <s> Preester tegi vargsi rinna kohal ristimärgi . </s> </p>
<p> <s> “ Vend Jakob , saagem ometi tuttavaks ! ” hüüdis ülempreester laialt naeratades ning õlalepatsutusi sooritades Huldenile , lüües koguni sõbraliku sõrmenipsu vastu ta tärgeldatud kraed . “ Need siin on Ibune ja Übene , kaks venda , võiks öelda lausa kaksikud , ning veel ka see … See … See Sofophil ! ” </s> </p>
<p> <s> Ülempreestri ette hüples kõver jässakas mehike , kelles Hulden tundis ära teda kloostrisse juhatanud teenri . </s> </p>
<p> <s> “ Sofophil ! </s> <s> Ning siis veel … tema ema , päike , kuu … Kuid nüüd , mu kallis külaline , laske ometi kõigel hea maitsta , mida kohtate ümberringi ! ” </s> </p>
<p> <s> Ta plaksutas käsi , andes märku , et külalisele toodaks kauss , ning Sofophil viskus kappi seda otsima . </s> <s> Segasest seletusest ning üldse kõigest sugenes Huldenile vägisi mulje , nagu oleks tegemist ülempreestri poolt osavalt plaanitsetud spektaakliga ning talle tembutatakse vastupidist sellele , mis toimub kloostri müüride vahel tegelikult . </s> <s> Aga kui vaadata laua ümber kogunenud lõustu – ta ei olnud veendunud , et nad näitlevad . </s> </p>
<p> <s> Kõige hullem oli see , et tal puudus terav silm , millega lodevuse patte nähtavale tirida . </s> <s> Tõepoolest just tirida , ise ei tulnud isegi mitte lodevus , iseäranis just lodevus , sest see oli kõige muu kõrval ka kirjeldamatult laisk . </s> <s> Täiesti vastupidine olukord võrreldes askeesiga ! </s> <s> Kui rängalt oli õpetatud nõukogu suutnud eksida , imestas ta ebakindlalt . </s> </p>
<p> <s> Mis kärbes oli neid küll hammustama pidanud , et nad saatsid kohale mehe , kellel oli imepärane omadus näha viimse kui kiurootsuni läbi enesepiitsutamist , ent kes – täpselt nii nagu Tema , ta suur eeskuju – sugugi ei armastanud paastu ja üleliigset palvet , olles oma lakkamatu elurõõmu pärast nii mõnigi kord pilgatud viinajoodikuks . </s> <s> Kui lauale oleks ilmunud viinakarikas , oleks ta rõõmuga sellest rüübanud . </s> </p>
<p> <s> Õnneks karikat ei ilmunud ; ta lõi tänulikult mõttes risti ette ning mõtles , et ootab ära ka ülejäänud delegatsiooni , mis oli jäänud lumetuisus kuhugi kaduma , astumata omapoolseid samme . </s> <s> Ta tundis end kuidagi haakumatuna . </s> </p>
<p> <s> Mitte lodevus ise ei olnud kummaline , varjatuna elutses see kõikjal me ümber , ka parimais perekondades , pidulikult öeldes ka ülimate vendade rüüvoltides , kummaline oli see loomulik , peaaegu loomalik süütus , mis siin kloostris valitses . </s> <s> Ei maskeeringut libastumiste vältimiseks , ei paksu ontlikku viirukisuitsu . </s> <s> Iharusest tiine õhk sosiskles Jakob Huldeni ümber , kiusates meeli . </s> <s> Silme eest jooksis läbi pilt , kuidas vanamoor lajatab karikat vastu vendade karikaid . </s> <s> Siivutud sõnad , hämarad pilgud . </s> <s> See oli üksnes kujutlus , ent ta kuulis justkui ilmsi karikate kristalset kõlinat . </s> </p>
<p> <s> Selle tõdemusega võinukski ta lugeda oma missiooni ammendatuks . </s> <s> Hulden tundis lodevatele kaasa nende kiusatuses . </s> </p>
<p> <s> Sellega oli Jakob Hulden jõudnud tähelepanekuni , mis ilmselt täiesti puudus varasemates raportites . </s> <s> Ülempreestri söögijutlus oli kummaline , kuid mitte oma sisu pärast , vaid seetõttu , et see oli midagi muud , mingi teine märgisüsteem kui teda oli valmistatud ette instrueerimisel : hedonism , lodevus . </s> </p>
<p> <s> Instruktsioonis oli talle jäetud nimelt mulje , et ta saadetakse mingisse erilisse ülimalt vagade askeetlike meeste asumispaika . </s> <s> Mille lävepakult , ent ka kloostri lähemast ümbrusest olevat järkjärgult kõik naised viimseni minema küüditatud . </s> <s> Kasutatud oli selleks igasuguseid abinõusid , kuid sellest ei räägitud . </s> <s> Küll aga mainiti , et mehed tegid külades meestega isegi lapsi ; see oli aga niivõrd jõle jutt , et Hulden eelistas mitte edasi kuulata – ta oli loodud ülevate asjade jaoks ! </s> <s> Sigadused määrisid ta hinge . </s> <s> Tal tekkis nendega kokku puutudes alati tungiv soov puhastuda ning vaikselt palus ta seejuures õnnistust ka kurjale , õelale , sõgedale libastujale Iisakus , et kergendada tema saatust , Hulden uskus , et iga headuse viibe selles ilmas aitab kaasa üleilmsele headusele , mis kindlasti kord võidab kurja , kas just tema silmad seda näevad , aga kunagi kindlasti . </s> </p>
<p> <s> Niisiis , Hulden oli valmis täitma ülesande ja tooma teateid Iisaku kloostri sisemisest olukorrast , kuid juba algusest peale oli tal ettekujutus , et aruande võiks kirjutada samahästi valmis ka linnast lahkumata . </s> </p>
<p> <s> Selge see , vanamees oli segane . </s> <s> Munkadega juhtus seda alatasa . </s> <s> Nunnad võisid Teda armastada kui palju vähegi ihaldasid , nende kirg oli tuline ja arusaadav , nad kuulutasid end Tema pruutideks ja nägid imelisi nägemusi , kuni viljatuna varisesid mulda . </s> <s> Kuid munkadel oli raske . </s> <s> Munk oli mees , jah , pigem mees kui midagi muud ning ka Tema oli mees . </s> <s> Mõni ime , et mindi omadega segamini . </s> <s> Hulden sõitis kohale kohusetundest . </s> <s> Järgmine inspektsioonireis jälle aastate pärast . </s> <s> Võibolla uue ülempreestri tervitused , võibolla sellesama . </s> </p>
<p> <s> Vanamoor sõi aga südamerahus edasi , linane rätik silmini . </s> </p>
<p> <s> Kokku oli neid Iisaku söögilauas üheksa : laua otsas istus papp , tema paremal käel isa Isidor , see , kes äsja ilmus nii kärarikkalt ja saapaid klobistades , vasakul käel lautomängija , kes oli samuti saabunud homsele müsteeriumile kirikus , mängijast edasi mööda riburada Miragael Fabrika , Ibune , Sofophil , vanamutt , Übene ja Jakob Hulden , kuni ring jõudis tagasi isa Isodorini . </s> </p></div2><div2 type="alaosa"><head> 4 . </head>
<p> <s> Isa Isidor sirutas jalad mõnuga naril välja ja trummeldas tuhvliotstega vastu seina . </s> <s> Ta oli saabunud kaugelt ning vääris puhkust . </s> <s> Nuriseda ei olnud tal siin millegi üle , kloostri ülempreester austas täiesti tema positsiooni : tuba , mis talle juhatati , oli kasinaid tingimusi arvestades isegi üllatavalt luksuslik . </s> <s> Peegel rippus igal seinal . </s> <s> Must kuub rippus nagis ja ootas müsteeriumi . </s> </p>
<p> <s> Kiikunud voodivedrudel oma isu täis , torkas isa Isidor kuue igaks juhuks juba praegu selga ning see istus talle nagu valatud , ainult õlgadest veidi pitsitas . </s> <s> Kuid oli täiesti võimalik , et peegeldust , mida ta vaatas , ei olnudki . </s> <s> Peegel oli tuhm ja tahmane ning isa Isidor liiga inetu välimusega , et olla rahul : jalad rangis ja karvased , sõrmed kõverad , põskedel punased harali bakenbardid . </s> <s> Ta tõmbas pambust mitu tikanditega linikut ja rätti ning ulatas need pidulikult ülempreestrile , viimase nimi oli Aabram . </s> <s> See seisis kogu aeg au andes tema voodi kõrval . </s> </p>
<p> <s> “ Väike annetus … hmm , naaberkogudusest … ” </s> </p>
<p> <s> Oligi kogu kõne . </s> <s> Isa Isidor kokutas või oli tal kõnetakistus , peaaegu iga sõna järel pidas ta õhku ahmiva pausi . </s> </p>
<p> <s> Kunagi ammusel ajal , kui Aabram mingi tänaseks täielikult unustusehõlma vajunud kirikutüli kõrgpunktis siia Iisakusse kolis , küsisid kohalikud , mis on tema nimi – ja tema , kes ta oli noor , rumal , äge ning täielikult veendunud , et kõik jälgivad hinge kinni pidades tema tüli arengut , olles peensusteni kursis panustega , millel ta mängib – oma kuulsust häbenedes ütles ta silmi langetades : Aabram , see , kes ohverdas mäel . </s> <s> Nemad aga ei olnud temast iial midagi kuulnud . </s> </p>
<p> <s> Kuid nimi Aabram täitis nende südamed tulise leegiga ning nad viskusid tema jalgade ette , eriti naised , ta oli sirge ja uhke , temast veel sirgem sau käes . </s> </p>
<p> <s> Naised olid ülimalt agarad , eriti täiskuu ajal. </s> <s> Tikkisid , heegeldasid . </s> <s> Sigitasid imelikud armid talle nahale . </s> <s> Ülempreestri võpatas üles oma mälestusest – võõras mees seisis tal toas . </s> <s> Ülempreester paiskus baldahhiini voltide taha varjule . </s> </p>
<p> <s> “ Nii , nii … ” ümahtas isa Isidor , kusagilt imbus väävlihaisu . “ Kas keedame … ” </s> </p>
<p> <s> “ Mida keedame , ” kostis ülempreester . </s> </p>
<p> <s> “ Kulda , nagu tavaliselt … Kulda … ” </s> </p>
<p> <s> “ Iisaku kloostris on see kombeks . </s> <s> Kuld , väärtasjad , paremad rõivad . </s> <s> Taeva märgid . </s> <s> Jalutuskäik laotusel . ” </s> </p>
<p> <s> “ Teame , ” kinnitas isa , katkestades ülempreestri mõttetu sõnaderahe . </s> <s> Tseremoonia oli ülimalt lühike , nad kummardasid vastastikku , isa , kes andis , ja see , kes vastu võttis , tundes end väikese ja mannetuna , pälvimuse saajana , nende vestlus toimus kuivalt ja ametlikult , linikud anti üle ja oligi kõik . </s> </p>
<p> <s> Ülempreester laskus koguni põlvedele maha . </s> <s> Isa vaatas talle südame põhja , kui ta kummardas . </s> <s> Kuid tema , vana ja tark teadis , et hoolimata võimalikest mõradest välises võõbas oli ta kaitstud , sest tema südame eesnahk oli lõigatud . </s> <s> Tal ei tarvitsenud häbeneda ! </s> </p>
<p> <s> “ Nüüd on see lõpetatud , ” jätkas isa Isidor justkui muuseas . </s> <s> Väävel aga levis igal pool . </s> <s> Vana Aabram tundis pärast tema lahkumist muret . </s> <s> Pead vangutades lükkas ta riivi ukse ette , õnneks oli riiv õlitatud ega kriuksunud . </s> <s> Vaatas isegi uurivalt ukse taha , kuid seal ei luuranud kedagi . </s> <s> Süda hakkas tal aina hullemini kloppima ja lööke vahele jätma.Isegi ikoon püha Franciscusega muutus rahutuks , siristades paabulindude keelt ta öökapi kohal seinal . </s> <s> Ta pistis keele alla magusa juurika , ent seegi ei aidanud , veri tuiskas tõmmeldes mööda sooni , mäsles ja tormitses täiesti mõttetult läbi ta maise ihu , läbi kannatuse . </s> <s> Ta haaras raamatu ja heitis sõrme rapsates selle sisse . </s> </p>
<p> <s> Raamat sattus vanale Aabramile tagurpidi ette . </s> </p>
<p> <s> Ta tõstis selle õigeks , nihutas okulaari paremini silma ette ning luges sõnu huultega vaikselt kaasa sosistades : </s> </p>
<p> <s> “ Aga seda ütlesid nemad Teda kiusates , et neil pidi kaebamist olema Tema peale . </s> <s> Aga Tema kummardas maha , ja kirjutas sõrmega maa peale . ” </s> </p>
<p> <s> Ei olnud võimalik leida viletsamat kirjakohta ! </s> <s> Vana Aabram unustas selle koheselt ning heitis oma põlvepadjale palvetama . </s> </p>
<p> <s> Ta süda muutus raskeks ja meenus homne müsteerium . </s> <s> See oli märk . </s> <s> See oli halb , raevukas märk . </s> <s> Kas ei olnud ta piisavalt ustavalt teeninud Tema sõjaväes . </s> <s> Kas ei olnud ta lämmatanud eneses viimse kui kiusatuse . </s> <s> Milleks talle niisugune kohatu etteheide ! </s> <s> Kas ei olnud ta vabastanud kloostriküla aegade jooksul patust , patust , patust , nii kiiresti , nii täiuslikult kui ta suutis , enam paremini ei olnud tema võimuses , kas ei olnud hoorus külarahva seast välja roogitud ja tõstetud kõrgele Tema lipp , kas ei paistnud taevalaelt kirgastuse ideaal , kas ei tervitanud nad igal hommikul päikest palvete ja vagade naeratustega . </s> </p>
<p> <s> Ta ei teadnud , mida tähendab see märk ja mida peaks ta ette võtma – sest päevaselge , et märguandeid saadetakse muutuste jaoks – , kuid ta teadis , kuidas ettesattunud kirjakoht edasi läks . </s> <s> Kirjutamisele järgnes retooriline hüüatus , et esimese kivi peab heitma see , kes ise on patuta . </s> <s> Aabram oli sünge , ta ei olnud seda ära teeninud : mispärast pidi kirjakoht meenutama talle tingimata just langenud naisi . </s> </p>
<p> <s> Kuidas tal järjekordselt ei vedanud raamatuga ! </s> <s> Mitte kuidagi ei tahtnud kirjakohad tal õnnestuda . </s> </p>
<p> <s> Pealegi , kas siis tema , Aabram , oleks selliseid – ta ei leidnud neile korraga isegi nime – selliseid siis hukanud . </s> </p>
<p> <s> Kuidas sa hukkad – neid , keda ei ole olemas . </s> <s> Aga neid ju ei olnud olemas . </s> <s> Tema jaoks , kuid ta tundis , et ka mitte Tema jaoks . </s> <s> See oli arusaamatu , see oli absoluutselt arusaamatu koht . </s> </p>
<p> <s> Vana Aabram oli alati olnud veendunud , et Tema , kes Ta oli Tema poeg ja patuta , oli selles kirjakohas nõder ja ülearu osavõtlik , halastaja südamega . </s> </p>
<p> <s> Ent oletame , et isegi leht ei lange niisama , seda enam sõrm raamatule ning kusagil on peidus mingi tähendus . </s> <s> Ega ometi ei taheta anda mõista – vana Aabrami põsed hõõgusid seejuures nagu tütarlapsel – sellest mõttest hõõgusid nad veel enam – , et äkitselt oli tema , vana Aabram , see abielurikkuja naine ? </s> <s> Oletame , et kavas oli hävitada müsteerium , tema müsteerium – seda nad tahtsid , selleks olid nad siia kogunenud ! – , kuid sekkus Tema ja päästis ära kurjast . </s> </p>
<p> <s> Või oli ta põrm , mille peale kirjutab Tema sõrm ? </s> </p>
<p> <s> Mida enam ta järele mõtles , seda enam talle tundus , et kuigi sõnad sellest otse ei räägi , siis võibolla oli Ta – kuidas väljenduda leebemalt – tõmmatud konksu otsa . </s> <s> Ta ei teadnud ka ise , mida teeb . </s> <s> Teda oleks tulnud kaitsta Tema enese eest . </s> <s> Võibolla oli Ta kiindunud selle abielurikkuja hoora niiskesse pilku , kes enam teab ja mäletab , mis kunagi juutide maal juhtuda võis – ta oli sunnitud vastumeelselt tunnistama , et raamatus leidub ka asjatuid kohti . </s> <s> Ta oli pannud sõrme asjatule kohale . </s> <s> Lautomängija võttis kätte lauto ja tinistas kusagil akordi . </s> <s> Taas jättis ta süda löögi vahele . </s> </p>
<p> <s> Maa , mille peale kirjutab Tema sõrm – kas võib labidas olla sõrm ja maa olla surnuaed ja kivist rabatud olla siin ümberringi maa sees ja saatus olla see patuta , kes heidab esimese kivi . </s> <s> Vana Aabram jättis mõtte katki . </s> <s> Ta teadis , et esimesest piisab . </s> <s> Tema jüngrite usk oli imekspandav nagu katk , see hüppas inimeselt inimesele ja nakatas järjepannu kõik kloostriasukad ning võibolla oli ka vana Aabram salajas nendega sama meelt . </s> <s> Püha Franciscus hõljus ja hõiskas ta öökapil lindude vahel otsekui unes , unistustes , udulaamades ning vanale Aabramile viirastus tema noorusaeg . </s> </p>
<p> <s> Tema uni , unistus , udulaam . </s> <s> Uni oli ta minevik , unistus oli tulevik ta minestuses , jäi vaid udulaam . </s> </p>
<p> <s> Ränk viga ! </s> <s> Poisikese temp ! </s> <s> Raamat ei olnud ennustamise raamat ! </s> <s> Arusaamatu , kuidas ta tohtis laskuda kujutluseni , et see on ennustamiseks ? </s> <s> See ei olnud üldse miski raamat , see oli püha kirjasõna , sõna , logos , Tema viibe . </s> </p>
<p> <s> Ta oli kohkunud . </s> <s> Tema viipes oli seekord , väikseima ja alandlikema teenri häbematuse tõttu midagi teisiti , midagi rabedamat , viibe oli käivitanud mingisuguse ahela , tekitanud uudse kombinatsiooni . </s> </p>
<p> <s> Kui variserid olid tabanud ühe naise abielurikkumiselt , panid nad ta templi keskpaika Tema palge ette seisma , kuid Tema kummardas ja hakkas sõrmega maa peale kirjutama . </s> </p>
<p> <s> Kellegi hobune hirnatas tallis . </s> <s> Küürakal Sofophilil ripnesid kaerakõlkad rüü küljes , ta oli käinud vahepeal hobusele sööki ette viskamas . </s> <s> Vana Aabram ei teadnud veel , milles seisnes viga , veel vähem , mida see oli enesega kaasa toomas , ning korraks lõi juba lootusrikkalt kahtlema , kas ta lihtsalt ei olnud ülearu pingestatud oma eesootuse ees , kas ta ei elanud mõttetult suuril silmil läbi hirmu , mida külvas tema hinge hobusel ratsanik , kes peatus selles kloostris nagu igavene elanik , kuid ilmselgelt oli midagi muutunud . </s> <s> Keegi oli astunud tema ette , keegi nähtamatu , keda ta ei näinud . </s> <s> Temaga kõneldi ja ta oli sunnitud vastama , ehkki see ei toimunud tema enese tahtest , vaid ta lihtsalt ei saanud teisiti , kiusaja , keda ei olnud näha , ei lasknud tal astuda sammugi ilma küsitlemata . </s> </p>
<p> <s> Ning talle ilmus kiusaja taas – ehkki uni ja noorus olid minevik ja ta oli nii väga lootnud , et pälvib vaikse rahupõlve . </s> </p>
<p> <s> Selle nimel oli ta õpetanud . </s> <s> Tema õpetust oli õnnistatud vennaskonnaga . </s> <s> Tal oli paksude müüridega kaunis klooster , mida armastas Tema oma heldusega , iga päev aina selgemini avalduva armu ja heldusega , millestki ei olnud neil puudu . </s> <s> Vennad istusid ümber laua , usu mõõgad uhkelt vööl . </s> <s> Vana Aabram ei suutnud ära kahetseda , kuidas ta oli äkilise mõtlematuse ajel torganud sõrme raamatusse . </s> </p>
<p> <s> Nähti , kuidas kahvel kukkus papil käes ja ta ilme tõmbus kaameks , nagu oleks ta surmani kohkunud . </s> <s> Ta oli pürginud rahu poole . </s> <s> Ta oli puhastanud enese jaoks maalapikese patust ja lootis elada seal rahus ja kiusamata elupäevade lõpuni pärast noorpõlve lootusi ja vintsutusi ja tagakiusamist , millest ta pääses vaid napilt eluga . </s> <s> Selles uues kombinatsioonis kuulati teda üle ! </s> </p>
<p> <s> Variserid märkasid naise pattu kiiresti . </s> <s> Kuid Tema kummardus ja kirjutas sõrmega maa peale . </s> </p>
<p> <s> Mispärast Ta kummardus , mispärast Ta kirjutas sõrmega maa peale ? </s> </p>
<p> <s> Miragael Fabrika toetas tema pead ja vana Aabram aimas poolsuletud laugude tagant Miragael Fabrikat teda küsitlemas . </s> </p>
<p> <s> Mitmelt poolt tõtati vana Aabramit toetama , ent nägu säras tal , nagu oleks ta edasi kirgastanud Tema kirgastust mäel , millal Ta mõistis , mida tähendab kannatus ja olemine eimiski ning astus oma jüngrite juurde ja ütles neid puudutades , ärgake üles ja ärge kartke . </s> <s> Ta tuli alla mäelt ja pandi nii rumalate kui ka tarkade poolt eimiskiks ja Ta teadis seda ega imestanud sellest päevast peale . </s> </p>
<p> <s> Niisamuti pandi ka vana Aabram eimiskiks , kui ta oli veel noor , ja pagendati kõige kaugemasse kolkasse , mis oli kirikuvalitsuse võimuses . </s> </p>
<p> <s> See , mida ta oli kartnud , oli juhtumas . </s> <s> Ta uskus , et suudab vaikida ja vastu seista ka kõige piinavamad inkvisitsioonid ja kambrid , sest nad olid liha , luu ja põhk – ent praegu küsitles teda keegi , keda ta ei näinud . </s> <s> Ei kuulnud , ei tundnud ära . </s> <s> Ta ei pääsenud eest , kiusaja oli kleepunud tema külge nagu riie , nagu vari . </s> <s> Küsiti ja ta vastas . </s> <s> Lihtne , lihtne , õudne . </s> </p>
<p> <s> Kas Ta istus seal kui kohtumõistja , kes jälgib tähelepanelikult süüsidtatava kõnet ja laskub kuulates kummargile ja tähendab kaebuse üles , et seda mitte unustada ja siis karmilt kohut mõista ? </s> </p>
<p> <s> Või kas see , kes kirjutab sõrmega maa peale , ei tee seda pigem selle mõttega , et kustutada ja unustada ? </s> </p>
<p> <s> Patune naine seisis , ümbritsetud võibolla suurematestki süüdlastest , kes teda valjusti süüdistasid . </s> </p>
<p> <s> Aga armastus kummardus maha ega kuulanud süüdistusi , mis tema pea kohal õhku kerkisid . </s> </p>
<p> <s> Ülempreestrit puudutati seljast . </s> <s> See oli poisike . </s> <s> Kuidagi oli ta oma pudruga hakkama saanud , ja ilmselt samamoodi ka poisike , sest mannast võru keerles ümber ta suu . </s> </p>
<p> <s> “ Mis tahad , ” küsis ülempreester väsinult ning hapult . </s> </p>
<p> <s> “ Midagi , ” kostis poiss . </s> </p>
<p> <s> “ Mine siis tagasi . ” </s> </p>
<p> <s> Aga poiss ei läinud ja ülempreester ei arvanudki , et ta võiks minna . </s> <s> Igal hommikul toodi talle poiss ning nad olid silmapilgu kahekesi toas ja pärast võttis poiss pange pea kohale , siirdudes pidulikul sammul , musta pikka kuube kandes allikale maja ette , kus ootasid juba teised poisid – nad viisid seda riitust läbi vaheldumisi – , kastis kannu vette , ootas silmapilgu , mil allikas viskas kannu vett täis , seejärel läks protsessioon teele , kadudes ülempreestri silmist . </s> </p>
<p> <s> Silmad aga seirasid sädeledes teekonda . </s> </p>
<p> <s> Ta kirjutas sõrmega selleks , et kustutada , mida Ta teadis ; sest patt avastab pattude hulga , kuid armastus katab pattude hulga kinni . </s> </p>
<p> <s> Jah , isegi patu silme all katab armastus kinni pattude hulga ; Tema üksainus sõna sundis variserid vaikima ja enam ei olnud ühtegi süüdistajat , ei olnud kedagi , kes oleks naist hukka mõistnud . </s> </p>
<p> <s> Kuid Tema ütles naisele : minagi pole see , kes sind hukka mõistab ; mine ja ära tee enam pattu , sest pattude karistamine sünnitab uut pattu , aga armastus katab kinni kõik patud . </s> </p></div2><div2 type="alaosa"><head> 5 . </head>
<p> <s> Siiski oli see , et vana Aabram võttis vale koha peal kätte raamatu , ainult põgus , olulise tähenduseta intermetso ; koguneti muu pärast . </s> </p>
<p> <s> Üks ratsanik oli saabunud idast , teine ratsanik oli enamvähem samal ajal saabunud läänest . </s> <s> Tavatu tähelepanu tekkis sellest kokkusattumusest ; tavaliselt käis neil harva külalisi . </s> <s> Kloostris said nad kokku . </s> <s> Tundmata teineteist – nagu selgus , tundmata eriti ka kohalikke . </s> </p>
<p> <s> Sest olgugi et esmapilgul võis jääda mulje , nagu oleks isa Isidor siin ammuammune külaline , pajatas ta seltskonnale järgmist : </s> </p>
<p> <s> “ Teie muidugi ei tea , aga mi-mina olen teie naaberkiriku õpetaja . </s> <s> Mina olen päike , te-tema kuu … ” </s> </p>
<p> <s> Miskipärast torkas sõrme ülempreestri kaelusesse , otsekui üritades teha nalja . </s> <s> Tembutas ! </s> </p>
<p> <s> “ Kuu , ” häälutaski ülempreester talle püüdlikult vastu ning püüdis end õõtsutada sõnade rütmis kaasa . </s> <s> Näperdas koguni sõrmede vahel narmaspitse . </s> <s> Õhkkond muutus söögitoas silmnähtavalt raskeks , kulbid pudenesid käest , sõmed trummeldasid lauaplaatidel . </s> </p>
<p> <s> Trummeldasid vaikselt , vähimagi kärata , ruumis valitses pinevus ja see ei olnud tingitud Huldenist . </s> </p>
<p> <s> Õigupoolest esimest korda tundis Hulden , et ta on unustatud , tähelepanu alt välja arvatud ning seega pääsenud täitma oma ülesannet . </s> <s> Kloostrisse oli ilmunud suurem oht kui tema . </s> </p>
<p> <s> “ Me oleme kaksikud – on üks , näitab teine , pole üht ja pole teist , pole midagi , aamen , ” jätkas isa Isidor muretult . </s> <s> Tema sõnad ei olnud loogilised . </s> <s> Päevselge , et kui kuu kaob , siis ei juhtu sellest midagi , päike näitab taevavõlvil valgust ikka edasi , ent vastupidine on mõeldamatu . </s> <s> Selle üle olid nad Iisakus lõputult mõtisklenud . </s> </p>
<p> <s> “ Et … kumba pidada kuuks … keda … ” </s> </p>
<p> <s> “ Kas see ei ole selge ? </s> <s> Ku-kumba pi-pi-pidada kuuks ? </s> <s> Imelik ! ” jätkas isa Isidor üllatunult ning libistas silmad uurivalt üle lauasviibijate . </s> <s> Need sattusid segadusse , koguni ärevusse . </s> <s> Kuid enne kui ta oleks saanud täpsustada – aga kas ta muidugi oleks seda üldse teinud – , sekkus paraku Übene kohtlase küsimusega : </s> </p>
<p> <s> “ Kas meil on siis naabrid olemas ? ” </s> </p>
<p> <s> “ Ja kui nad meil on , siis miks nad ei anna endast märku , ” jätkas Ibune tema mõtet . </s> </p>
<p> <s> “ Kõigil on naabrid , naabriteta eksistents ei ole võimalik , ” naeris isa Isidor , kostitades ülempreestri põlve üleannetu plaksatusega , justnagu oleks kostnud hea nali . </s> <s> Tõenäoliselt ei olnud nad siin Iisakus päikese liikumise kõrval mõelnud niigi palju , et neil on üldse naabreid . </s> </p>
<p> <s> Usk päikesesse , usk Tema kõikjalolusse . </s> <s> Papp kõneles kantslist oma kõrgelennulist taevassekisendavat juttu , ent samal ajal tema süda ohkas – sisimas oli ta alla andnud . </s> <s> Las nad usuvad pealegi Teda läbi päikesekiire . </s> <s> Las olla Ta nende jaoks pealegi ringutuses , silmapilgutuses , igas suutäies , igas röhatuses , viimses kui haigutuses . </s> </p>
<p> <s> Kuidas nad jooksid aovalgel jõe äärde tõusvat päikest tervitama . </s> <s> Hullasid vees , suvel soojaga iga päev . </s> </p>
<p> <s> Las nad usuvad nagu tahavad ! </s> </p>
<p> <s> Nad olid lühikesed tammised tublid terved poisid . </s> <s> Lõppkokkuvõttes ainult terviseks oli see , kloostrivennad ilmutasid lausa pöörast usinust ja agarust ega keeldunud ka kõige raskematest ja ebameeldivamatest töödest . </s> </p>
<p> <s> Miskipärast uskusid nad , et päike kustub piiri taga ja tõuseb palujate ühiste palvete peale taas . </s> <s> Nad palvetasid , kuni päike tõusis ning äratas maa ning alati , kui ta õhtul oma kiired kokku pakkis ja vajus silmapiiri ja metsade taha , olid nad kurvad . </s> <s> Mõnevõrra kurvad olid nad isegi siis , kui ilm oli sombune . </s> </p>
<p> <s> “ Võibolla ongi naabrid olemas , võibolla . </s> <s> Aga kas nad ka meie jaoks eksisteerivad , vaat see on juba hoopis teine küsimus . </s> <s> Palun selgitage mulle , kuidas nad saavad anda enesest meile märku – kui nad asuvad teisel pool piiri , ” leidis Miragael kloostrivendade tölplusele ootamatult isegi arusaadava põhenduse ja taganemistee . </s> </p>
<p> <s> “ Mina ju annan , ” kostis isa Isidor demonstratiivselt käsi laiutades , “ näe , siin on minu märguanne , ” kuid keegi ei pööranud talle tähelepanu . </s> </p>
<p> <s> “ Me võime püstitada oma küsimuse ka niiviisi : kas nad üldse ongi naabrid , need teiselt poolt piiri ? ” Miragael rõhutas eraldi iga sõna ja kummalisel kombel leidis koguni lahenduse . “ Nad on transtsendentsed , ” sosistas ta , silmad justkui uneldes pooleldi suletud . </s> </p>
<p> <s> See oli tõeline kõrgem pilotaaž . </s> <s> Isa Isidor ei saanud absoluutselt Miragaeli vastu ning sulas sellest äratundmisest aina väiksemaks ja kössitõmbunumaks , kuni lõpuks üksnes rapsis peaga nagu peru hobune ja tõmbles ; ta tundus oma lauaotsas täiesti tähtsusetu . </s> <s> Isegi nähtamatu kile ilmus talle ümber , mis eraldas ta teistest . </s> <s> Nähtamatu , samas ülimalt nähtav , veel enam tuntav : hingamine muutus ruumis korraga hoopis kergemaks ning vennad laskusid vabanenult voolavasse lustakasse vestlusse . </s> </p>
<p> <s> Ilmselt oli tegemist nende harjumuspärase dispuudiga lõunalauas , üksteise võidu oli igaühel midagi arvata . </s> <s> Kloostrivennad paiskasid robinal suust välja kõikvõimalike seisukohtade tulevärgi , kas transtsendentset saab pidada naabriks või ei saa mitte ja kui ei saa , siis kas on niisuguse postulaadi puhul tegemist loogikaveaga . </s> <s> Lautomängija asus kahtlevale positsioonile , teised tema kannul , oponeerides sellega , et naabrus eeldab koha mõistet , samas kui transtsendentne on ilmselt – kuigi päris üksmeeleni ei jõutud – kohatu . </s> </p>
<p> <s> “ Mõtelge sellele . </s> <s> Eriti sina , Miragael ! </s> <s> Su aju on ju täiesti roostes ! </s> <s> Anna mulle näiteks vastus küsimusele , kas essents asub eksistentsi kõrval ? </s> <s> Nimelt kõrval , naabruses , nähtaval , mitte mujal . </s> <s> Konks just selles ongi : ta peab asuma kõrval . ” </s> </p>
<p> <s> “ Mõne loogikasüsteemi juures siiski saab , ” piiksatas Miragael . </s> </p>
<p> <s> Mängijal ei paistnud isegi pilli kaasas olevat . </s> <s> Sabakuub oli tal nahast – must ja läikiv . </s> <s> Kuidagi väga õhuline , nagu kannaks ta õlgadel tiibu . </s> <s> Nagu oleks ta ingel . </s> <s> Ah siis niisugused näevad välja piiritagused elanikud , mõtles Hulden häiritult . </s> </p>
<p> <s> “ Minu arvates ei ole see võimalik … ” jätkas lautomängija kompromissitult . </s> </p>
<p> <s> Ent Miragael , kes oli ennist esitanud briljantse analüüsi essentsi ja eksistentsi tõmbe- ja tõukejõududest , nende vastandpaarsusest ja paratamatust koostoimest , tõestades , et seda nähtust oli ilmselgelt kohustuslik ja lausa ainuvõimalik kirjeldada naabruse kategooria kaudu , kohmetus sedavõrd lautomängija kohmakast igavast sõnaseadmisest , et suvatses nämmutada : </s> </p>
<p> <s> “ Vabandage , ma tegin nalja . </s> <s> Sina tead muidugi paremini . </s> <s> Ma unustasin ju täiesti , et sina samuti sealtpoolt tulnud oled . </s> <s> Mu roostes aju . ” </s> </p>
<p> <s> Vähe puudus , et ta oleks silitanud lohutuseks endal juukseidki ja emmanud oma õlgu . </s> <s> Vaevalt oli debatt hakanud hoogu sisse saama ja Huldenile terendasid väärtuslikud märkmed raporti jaoks , mis oleksid aidanud tõsta Iisakut kõrgemale sellest mis seni ! </s> <s> Kuid see oli kõik ! </s> <s> Vennad tänasid Teda hea suutäie eest ning laskusid toolikorjule roidunult ihuliikmeid masseerima , lubades Sofophili ja vanamuti korjama laualt määrdunud nõusid . </s> </p>
<p> <s> Hulden raputas kibedalt pead . </s> <s> Ta nägi , kuidas Miragaeli ees asus vankumalöönud kindlus , lautomängija positsioonid olid tema rünnakute ees kohe-kohe varisemas – kuid selle asemel , et haista kapitulatsiooni , algatada vastukombinatsioon , tungida omakorda pealetungile , põrmustada vastase mõte , jättis ta rünnaku pooleli . </s> <s> Tundus , et heiskas koguni valge lipu . </s> <s> Mille tagajärjel lipsas isa Isidor uuesti nurgast välja . </s> <s> See oli palagan . </s> </p>
<p> <s> “ Ilus teil ! ” tunnistas vabanenud isa Isidor habet siludes . </s> <s> Vähe sellest , takseeris juba kohe ka meela pilguga ringi . </s> <s> Silmapilkselt oligi kõik taas pöördunud , söögisaal oli jälle täpselt samasugune kui enne seda , kui unustati või vähemalt teeseldi , et on täiuslikult unustatud isa sissetung nende maailma . </s> <s> Vahepealsest vabadusepuhangust ei olnud järel jälgegi . </s> </p>
<p> <s> “ Ei noh , mis ta – kasin ! ” murdis ülempreester heitunult käsi , nägu oli tal kaamevõitu . </s> </p>
<p> <s> Ta ei valetanud , kindlasti mitte . </s> <s> Kunagi , kui valitsus vahetus linnas ja kõik see , mille pärast vana Aabram võitles , pingutas , tundis , lõpuks kannatas , see kõik osutus peenrahaks , millel polnud vähimatki väärtust , siis see tõdemus andis ta elule uue suuna ja sügavama sisu ; Iisakus ei olnud tuntud priiskamine , edvistamine , riietega hooplemine . </s> <s> Sellepärast klooster hukkuski ja tuli uuesti üles ehitada Tema valitsuse all . </s> <s> Kõik oli siin kasin . </s> </p>
<p> <s> Kuid talle hakkas viirastuma , nagu oleks muutumas see kõik , mida isa Isidor suudab silmadega haarata , mingil nähtamatul viisil tema kloostriks , tema pärusmaaks . </s> </p>
<p> <s> Sofophil süütas küünlad ja lambid , otsekui oleks ruumis hämar , ehkki akna taga säras päike . </s> </p>
<p> <s> “ Me oleme andnud kasinuse tõotuse ja peame seda au sees , sisemise kasinuse , välimise kasinuse … ” viskus isa Isidori uskumatust aplusest vapustatuna papile omakorda appi Ibune . </s> </p>
<p> <s> “ Übesel on õigus . </s> <s> Tuline õigus ! ” kinnitas ülempreester tema selgituse üle silmnähtavalt rõõmustades . </s> <s> Laksas koguni ka ise keelt , veel kõlavamalt kui isa Isidor . </s> <s> Väga püüdlikult ja silma pilgutades . </s> </p>
<p> <s> “ Übesel ja Ibusel ! ” </s> </p>
<p> <s> Kuid isa Isidor katkestas käelabaga lehvitades nõudlikult tema jutuhoo . </s> </p>
<p> <s> “ Nonoo ! </s> <s> Pole ta teil kasin midagi . </s> <s> Täiesti präänik ! ” </s> </p>
<p> <s> Imalalt huuligi lutsutas . </s> <s> Kord kuum , kord külm vesi . </s> <s> Seosetud repliigid . </s> <s> Täielik palagan . </s> </p>
<p> <s> Jakob Hulden ei pidanud kauem vastu . </s> <s> Olukord sai talle selgeks . </s> <s> Asjaolud olid lihtsad , isegi labasevõitu . </s> <s> Teade kauge kõrge inspektsiooni küllasõidust oli kõlanud metsistunud kloostrirahva hulgas nagu pasunasignaal , nagu ettekuulutus vääramatu õnnetuse saabumisest , see oli ülempreestri noorpõlve armid lahti käristanud ning pannud neid vaimusilmas nägema inspektori asemel – ehkki midagi ülearu lõbusat siin ei olnud , ei jaksanud ta tagasi suruda muiet – mingit üüratut monstrumit , kelle eest tuleb peita kõik , kõik ning mis saab olla parem peitus kui tähelepanu kõrvalejuhtimine jampslike tembutustega . </s> <s> Osaliselt see neil isegi õnnestus , Huldeni silmade ees virvendas . </s> <s> Tal oli võimatu lahutada olulisi sektoreid ebaolulistest , tõde valest , piirid olid Iisakus nihutatud sedavõrd püüdlikult üksteisest läbi , et kõik jäi põimunuks ja segunes nagu pori . </s> <s> Pruun hall pori . </s> <s> Seda nad talle mängisid . </s> </p>
<p> <s> Kuid see oli kindlasti halb plaan ja sellele tuli teha kiire lõpp – nende eneste huvides . </s> <s> Ühel hetkel võis Huldeni kannatus katkeda , ta võis muutuda süngeks ning mis pidi neist armetuist siis saama ? </s> <s> Kas nad olid nii kaugele üldse mõelnud ? </s> <s> Huldenil oli pea juba raske . </s> <s> Sõnad tulid vaid suurivaevu suust . </s> <s> Ta ütles pikkamisi ja väsinult , vaadates leebel andestaval pilgul isa Isidori otsa : </s> </p>
<p> <s> “ Ma muidugi ei kujuta päris täpselt ette , missugused kombed on kombeks teil seal piiri taga , võibolla vastupidised , võibolla refleksiivsed , ent meie , kes me tuleme tsiviliseeritud maailmast – vabandage – , meie näeme seesinase Püha Iisaku kloostrihoone olevat mitte prääniku , vaid kuidas ma ütlengi , mmm … ” </s> </p>
<p> <s> Kes teab , missugusest kapinurgast oli õngitsetud isa Isidor . </s> <s> Topiti vanad rõivanärud selga , riputati pambud kaasa , lükati hoovi hobuse selga – see on teiselt poolt piiri ! </s> <s> Teine tinistab pilli – jälle teiselt poolt piiri ! </s> <s> Lausub sõna essents . </s> <s> Kõik muidugi vaikivad lummatult , vabandavad , koogutavad maani . </s> <s> Transtsendents ! </s> <s> Ning siis veel see jube hambutu vanaeit . </s> </p>
<p> <s> Hulden lükkas vanaeite meenutades kanakondi ära suunurka . </s> <s> Päris kindlasti mängis teda mõni kloostrivend , mõni andekam , kuid tema sissetoomisega pingutas stsenarist rängalt üle : kehastagu vanaeit ennast kuitahes hästi , sellise eemaletõukava rolli olemasolu ei olnud usutav ! </s> <s> Mida nad lootsid saavutada ? </s> <s> Kas neil oli varjata midagi kohutavat ? </s> </p>
<p> <s> “ Kas see hoone on teil üldse kloostri mõõtu . </s> <s> Aga selle üle võime mõtteid vahetada mõni teine kord . </s> <s> Eraldi ! ” </s> </p>
<p> <s> Hulden sooritas piduliku pausihetke . </s> </p>
<p> <s> “ Präänik ! </s> <s> Seevastu mina olen veendunud ning võrdlused muu maailmaga kinnitavad sedasama , uskuge kui tahate , et tegemist on sünge ja rusuva hoonega . ” </s> </p>
<p> <s> Ta muigas . </s> <s> Ülempreester , kelle kasuks ta püüdis kõnelda , taarus juba lähemale , et teda kaisutada . </s> <s> Kohutavat ta neist siiski ei kahtlustanud . </s> <s> Maal kulges elu lihtsalt mõnevõrra teisiti kui mujal . </s> </p>
<p> <s> “ Muide , paistab ta kaugelt enam kabel kui katedraal . ” </s> </p>
<p> <s> Viimases lauses , mis kukkus välja teravmeelsem kui ta kavatses , sisaldus väike torge , mis pidi neid veidi kainestama ja taltsutama . </s> <s> Loodetavasti aitas see neil enesele meelde tuletada , kuidas nad on oma käekäigus tema – ning täiel määral tema ja ainult tema , mitte kellegi teise – heatahtlikkusest sõltuvad . </s> <s> Ent ilmselt olid siin koos tõepoolest erilised inimesed , sest torget nad ei märganud , isa Isidor lausus selle asemel pöörasel ilmel Huldenile : </s> </p>
<p> <s> “ Kes sa jõnglane oled üldse ? </s> <s> Et suu vett täis suvatsed võtta , ah ? ” </s> </p>
<p> <s> Sugenes hetkeline vaikus . </s> <s> Kõik vaatasid miskipärast Huldeni suunas ning neil kõigil paistis silmist ühesugune küsimus : kes sa oled selline , jõnglane ? </s> <s> Üksnes vanaeit õgis millegi vastu huvi tundmata naereid . </s> <s> Hulden ahmis ruumis valitsevat rusuvat häbematust neelata suutmata õhku . </s> </p>
<p> <s> “ Kes te … Kes te selline … ” </s> </p>
<p> <s> Teda ei olnud ammu sedavõrd rängalt solvatud . </s> <s> Võimalik , et alles nädal varem ei teadnud ta üldse sellise kloostri olemasolust või vähemalt ei tekitanud see temas mingeid emotsioone , vaevalt oli ta kuulnud Iisaku ülempreestri nimegi – aga nüüd , kui ta oli pidanud dispuuti ülempreestri ja kogu kloostrirahva poolel isa Isidori vastu ! </s> <s> Nad vaatasid teda siira huviga , nii nagu sõge rahvas vaatas püha ristilöömist . </s> <s> Ülempreester naeratas ka praegu üle näo nagu siis , kui Hulden teda kaitses . </s> <s> Lautomängija õngitses pingi alt pilli ja tõmbas sõrmedega paar aredat kurblikku akordi . </s> </p>
<p> <s> “ Jaa , see on alles muusika , sfääride muusika , ” tunnistas isa Isidor ning kandus suletud silmil kaugele , ära päris kaugele , pühkides käeseljaga meeleliigutusest üle näo , ehkki pisaraid ei olnud näha , kuni lautomängija viimaks lõpetas . “ Kas teate , mis see mulle meelde tõi … Koguduse … Prisked andamid … ” Ta näitas käega , kui suure koguduse , ning purskas naerma . “ Ah , ma tegin nalja ! ” lõpetas labaselt , lahkudes kuhugi eemale . </s> <s> Viimases hädas lõi Hulden risti ette . </s> </p>
<p> <s> Ta märkas imestusega , et isa Isidor muutus sellest liigutusest veidi rahutuks . </s> <s> See andis talle uue idee . </s> <s> Ta haaras kaelast punase vasest krutsifiksi ja torkas selle katsetades isa Isidori kõrile . </s> <s> Isa Isidor võpatas . </s> <s> Metalli külm hingus vastu kõrinahka . </s> </p>
<p> <s> Võimalik , et isa ei talunud püha risti , igatahes toimus temas silmnähtav rahunemine . </s> <s> Isa sirutas Huldeni suunas käe ning teatas kuivalt : </s> </p>
<p> <s> “ Isa Isidor . ” </s> </p>
<p> <s> Hulden sirutas käe instinktiivselt vastu , kuid miskipärast ei võtnud isa sellest kinni ja käed vihisesid teineteisest mööda , riivates hoopis sõrmeotsaga ülempreestri kõrva . </s> <s> Isa Isidor tõstis käe justkui au andes kõrva äärde ning tema nägu valgustas idiootlikuvõitu rõõm . </s> </p>
<p> <s> “ Te-te s-sõnasta-ta-tasite … k-k-kõik … ” häälitses ta kohutava kokutamise saatel ning ei olnud võimalik aru saada , kas siinkohal tuli lõpp või pidanuks lause edasi minema . </s> <s> Igatahes see ei läinud . </s> <s> Selle asemel liigutas nurgas kivi – miskipärast pidas Jakob Hulden seda halliks kiviks – kivi aga osutus vanamutiks , kes tärkas lõunauinakust . </s> </p>
<p> <s> Kusagilt oli läbi imbunud , et tegemist on küürakas Sofophili emaga . </s> <s> Tulnud appi majapidamises , saabunud ainult korraks . </s> <s> Kasu temast ilmselt ei olnud . </s> <s> Suu oli mutil kortsus ja hambutu , meenutades auku , silmavalged kollased , nina all samblataolised karvasorakad . </s> <s> Nii et patuseid mõtteid ei oleks säärane pidanud tekitama ka kõige kiimalisemas mungas . </s> </p>
<p> <s> “ Kuld , puhas kuld , ” paotas vanaeit ootamatult suu . </s> </p>
<p> <s> Ülempreester võbistas lõuaga senisest veel hoogsamalt . </s> </p>
<p> <s> Vestlus oli täielikult vaibunud . </s> <s> Keegi ei söandanud enam midagi lausuda . </s> <s> Kulda ei olnud muidugi kusagil ja särast oli kõik kaugel . </s> <s> Vaevu põles tattninalambike kapil . </s> <s> Ainus kuld asus vanaeide suus , kuldkrooniga hammas . </s> </p></div2><div2 type="alaosa"><head> p . </head>
<p> <s> Igivana uskumuse järgi oli tule süütamine mustavasse saunalõukasse sama mis enesele uue päikese nõidumine . </s> <s> Kloostriteener läitis esimesed tõrvased pilpad ahjusuus . </s> <s> Ta tegi seda pidulikult ja kummardades . </s> <s> Tuli joonistas ahjus nähtavale kumera kurgu . </s> <s> Päike küünitas selles kurgus oma kiired laiali , need pragisesid ja hüplesid samamoodi kui poisid jõekaldal udu tekitades , kurk helenes , päike mässas kammitsate vastu , suust purskas kuumust ja sädemeid , koletu kuumus täitis ruumi , kuni näha jäi ainult silmipimestav tulikollane tuli . </s> <s> Jüngrid vaatasid hardunult ja vaikselt ahju suunas , kiired värelemas näol . </s> <s> Nendega kõneles Tema . </s> <s> Muidugi , küllap nad teadsid , et see ei ole päris päike , vaid loits kadunud päikese mälestuseks ja tagaigatsuseks nagu virmalised öös või nagu nad ise hommikuahes , nemadki olid ju ilusad , aredad , kuid mis sellest ! </s> <s> Nende jaoks oli see tuli isegi rohkem ! </s> <s> Päikese möll saunaahjus peegeldas ka seda , mis sünnib kloostrielus . </s> <s> Miski ei jäänud päikese eest varjatuks . </s> <s> Hele ablas ühtlane tuli : harmoonia . </s> <s> Kuid leidus õhtuid , mil halud sisistasid vett ja auru või pisaraid , mil leek ei tahtnud tõusta ja kui viimaks saadigi tuli ahju , oli selle värv tume ning kerisekivid jäid külmemaks tavalisest . </s> <s> Ei tõusnud neist korralikku leili , jäi tunne , et ihud ei saanud puhtaks . </s> <s> Aur ei aurutanud , vesi ei pesnud . </s> <s> Niisugustel juhtudel köeti kohe kui pinged lahenenud või vastupidi , surutis muutunud täiesti väljakannatamatuks , uus saun . </s> <s> Seda kasvõi nädala keskel . </s> <s> Vaadati , mida ütleb päike . </s> <s> Paljugi , mis vendade keskel aastate vältel toimus . </s> <s> Kuni tapmisähvardusteni mindi välja . </s> <s> Mõeldi võibolla isegi tõsiselt neid . </s> <s> Liikmed olid kanged , tahenemata . </s> <s> Kapatäis külma vett jahutas meeled . </s> </p>
<p> <s> Leekidest sai suits , lämmatav , läkastama ajav keerdus suits , mis täitis ruumi ja tuli majast välja tuulutada . </s> </p>
<p> <s> Pigised seinad leiliruumil . </s> <s> Tontlikke varje viskav tormilatern teisel pool aknaruutu . </s> <s> Nad higistasid põrgulikus kuumuses , loopisid kuumust veel juurdegi särisevatele keristele . </s> <s> Nad lamasklesid lavalaudadel midagi varjamata ja häbenemata , nii nagu Tema oli nad loonud , olid täiesti alasti Tema ees ning tundsid , kuidas nende hinged asuvad puhastustules . </s> <s> Oli laupäeva õhtu . </s> <s> Pühapäeva eel kolgiti minema kõik nädalaga kogunenud patud ja mõtted . </s> <s> Inimesed rooskasid üksteise turjad pehmeks raskete uimastavalt lõhnavate luudadega . </s> <s> Nad olid kindlad , et Tal on hea meel näha neid inimesi siin . </s> </p>
<p> <s> Lõpuks uhtusid suured mehed kilgates ja puristades jääkülmade veekappadega oma ihud üle , tehes taas läbi püha ristimise sakramendi , igal laupäevaõhtul enne müsteeriumi . </s> <s> Auravad ja roosad kui mähkmetes lapsed . </s> <s> Pugesid puhtaisse rõivaisse . </s> <s> Lahkusid paljajalu üle lume . </s> </p>
<p> <s> Hulden oli seekord hoopis parema ettevalmistusega : mähkunud sügavale tuulejakki ning kapuutsi tugevasti silmile tõmmanud ja sidunud nööridega lõua alt kinni , koguni vatitropid kõrvadesse pressinud , ükski külm ega tuul ei suutnud teda enam räsida . </s> <s> Ta isegi higistas , nii palav oli tal , kuid õhtul lubati sauna . </s> </p>
<p> <s> Ainus probleem oli , et ta ei kuulnud tänu sellele midagi , mis ümberringi toimub . “ Kus toimuvad matused , ma olen näinud vaid aukude tegemist , aga ei ole kuulnud kiriku kelli ega ole olnud müsteeriumi , isegi mitte lihtlabast jutlust ! ” ütles Hulden kaaslastele . </s> </p>
<p> <s> “ Sul on ju alati tropid kõrvas , ” pillas Ibune . </s> </p>
<p> <s> “ Pole õige ! ” hüüdis Hulden kapuutsi peast rebides ja troppe maha heites , veidi isegi trampis troppidel , kuni Übene nõjatus labidavarrele ning selgitas : </s> </p>
<p> <s> “ On müsteeriumid , on kellad , aga sa oled nad kõik maha maganud . </s> <s> Ega keegi ole raatsinud tulla ka äratama … ” </s> </p>
<p> <s> “ Kas öösiti ??? ” </s> </p>
<p> <s> Nad isegi ei noogutanud . </s> </p>
<p> <s> “ Ah , keda me näeme ! ” astus Miragael joviaalselt Huldeni ette , ise punetades nagu peet ja haisedes sibula või pigem küüslaugu järele , ehkki nende pajaroog oli valmistatud naeritest . “ Haigused taganenud ? </s> <s> Jah , siin on jõgi lähedal , soo lähedal , kailud , mitmesugused aurud lätetel , ka varesed toovad endaga kaasa mõningaid … ” </s> </p>
<p> <s> “ Lätetel , lätetel , ” kiirustas Hulden miskipärast punastades sekkuma . “ Varesed toovad valu , harakad haigusi . ” </s> </p>
<p> <s> “ Nojah , ” pomises Miragael mokka imelikult allapoole langetades . </s> </p>
<p> <s> “ Nojah ! ” </s> </p>
<p> <s> Hulden avastas mõnevõrra hiljem , et hoiab rusikaid õieli , seega oli Miragaeli mõju tal kogu aeg kaasas . </s> <s> Mees ise oli surnuaiast lahkunud . </s> </p>
<p> <s> Täna oli nende saladuslik päike üllatavalt suur ja tuline , isegi liiga suur . </s> <s> Leelõugas helendas ja helkis . </s> <s> Mitmed põikasid seda oma tööde ja tegemiste juurest vaatama . </s> <s> Harmoonia , väga suur harmoonia valitses kloostris . </s> </p>
<p> <s> Päike laskus puude taha veripunase kettana ning see ennustas pakast . </s> <s> Tuuletu vaikus ja jääkildude kilin , kui Sofophil ammutas jääaugust kaelkookudesse vett . </s> </p>
<p> <s> Kunagi oli kiriku piirkond ulatunud kaugemale Iisakust . </s> <s> Hulden ei olnud selle peale eriti mõelnud , ent tõesti leidusid ka endised ajad , mil Iisaku oli tavaline kirik , klooster ja küla . </s> <s> Hiljem seda võibolla veidi ka suretati , sest preester asus põlu all , ent kui juhtkond linnas vahetus , siis ei toimunud Iisaku tuhasttõusmist . </s> <s> Preester jäi imelikult loiuks ja uimaseks . </s> <s> Selle asemel et kulutada lävepakke , tormata visiitidele , päästa – ilmselt oleks ta saanud koguni uue ametikoha , kasvõi rotatsiooni seaduse põhjal – , selle kõige asemel istus ta vaikselt oma koopas . </s> <s> Kurb , teinekord läks ta isegi meelest , ei kutsutud . </s> <s> Aga kes oli selles süüdi peale preestri enese ! </s> <s> Ta oli nähtavasti olukorraga leppinud ja rahul . </s> <s> Isegi nurinaid ei tulnud tema suunast . </s> <s> Selle tagajärjel libises pikapeale klooster märkamatult justkui eikellegimaale . </s> </p>
<p> <s> Hulden vaatas oma sisemusse . </s> <s> Kui järele mõelda , siis kujutlesid inimesed oma lihtsameelsuses , et Iisaku asub juba teisel pool kirikuvalduste piiri ja seal kummardatakse muid pühadusi . </s> <s> Teisel pool piiri asuvat sümboliseeris neile enamasti , ka Huldenile , Iisaku , just Iisaku . </s> <s> Nüüd aga ilmnes , et vähe sellest , et kauge Iisaku oli päris kindlasti siinpool piiri ning kobaras tema ümber istuvad vagad kloostrivennad sidusid end kindlalt kiriku külge , tunduvalt kindlamalt kui kirikuvalitsus seda nendest uskus , rõõmustades põhjani Huldeni südant , ta oli samas lauas kellegagi , keda serveeriti kui isikut , kes tulnud veel kaugemalt . </s> </p>
<p> <s> Kas midagi võis olla edasi ka Iisakust , sellele ei olnud ta isegi mõelnud . </s> <s> Ta ei olnud mõelnud sellele ka siis veel mitte , kui ta lähetati kloostrisse inspektsiooniretkele . </s> <s> Mis ju ometi pidi tähendama , et Iisaku kuulub kiriku valdustesse , tsendentsi – ta ei mõelnud vist üldse millelegi . </s> <s> Hulden ei osanud isegi ette kujutada , missuguse vapustuse võib põhjustada tema raport õpetatud nõukogule , sest selle vanaldase venna ülalpidamisest ega rõivastest ei saanud mingil kombel järeldada , nagu oleks seal , kust ta saabunud oli , teine usk ja kombestik . </s> <s> Isa Isidor tundus olevat justkui kõige tavalisem kloostriülem . </s> </p>
<p> <s> Või pajats , mõtles Hulden südametäiega , sest päris tavaline ta siiski ei olnud . </s> </p>
<p> <s> Hetk hiljem Hulden häbenes oma ennatlikku õhinat . </s> <s> Ta tõi vabanduseks selle , et nii väga oli ta soovinud õnnistada raportit millegi huvitavaga . </s> <s> Nimelt , kohalike andmetel asus naabruses siiski piir . </s> </p>
<p> <s> Aga siiski , neid ei tarvitsenud võtta ka ülearu tõsiselt , eriti uurimistöös . </s> <s> Ilmselt nimetasid nad kõiki võõraid piiritagusteks , keda saanud neid siduda kirikuga , linnaga , suure maailmaga . </s> <s> Ent sealt oli just saabunud Hulden . </s> <s> Hulden ei tundnud isa Isidori . </s> <s> Loogiline järeldus sellest – isa tuli teiselt poolt piiri . </s> <s> Niisuguste loogiliste uperpallidega lõbustas end Hulden , kaevates juba teab kui sügaval kääpas . </s> <s> Hauaaugud moodustasid justkui sõela surnuaia mullas . </s> </p>
<p> <s> Eii , piir neid ei huvitanud ! </s> <s> Naabrid ei kuulunud Iisaku maailma ! </s> </p>
<p> <s> Hulden tõmbas korraks hinge ja pühkis higi palgelt . </s> </p>
<p> <s> Lotjadel sõitsid mõnikord naabrid neist mööda , kuid juba ammu ei peatunud keegi ilma hädavajaduseta kirikukülas , pigem tõugati aerudega hoogu juurde ning jõgi lainetas ja loksus . </s> <s> Ehkki kunagi ei olnud midagi juhtunud ja kõigile , kes palusid abi , anti lahkel käel rohkemgi , kui nad küsisid , oli seal Iisakus kuidagi teistmoodi . </s> <s> Maanteed ja hobuserajad aeti kirikumaadest eemale . </s> </p>
<p> <s> Lõpetanud vee kandmise , sulges Sofophil aknaruudu ning kummardus veelkord – kutsuvalt . </s> <s> Hämmastav , kui hästi ta oma kange küürus keha kohta allapoole vetrus , sest nina puudutas tal peaaegu varbaid . </s> <s> Suits oli hajunud , saun oli kirbe ja meeldivalt soe . </s> <s> Keris õhkas turvalist kuuma . </s> <s> Kerisekivid olid nagu kumer kääbas keset ruumi . </s> <s> Seejärel asetas Sofophil tormilaterna leiliruumi akna taha ähmaseks valguseallikaks . </s> <s> Esimene , kes saabus , oli Miragael Fabrika . </s> </p></div2><div2 type="alaosa"><head> 7 . </head>
<p> <s> Ta ei pidanud selleks isegi sinnapoole vaatama , Miragaelil oli raske ebaühtlane samm . </s> <s> Esimene jalg liikus tal veidi kiiremini ja sügavamalt kui teine ; nii veidi , et tavaliselt seda ei märgatud , selleks oli tarvis väga peent kõrva või silma ning arvatavasti silmast isegi ei piisanud , sest disharmoonia tekkis helide kokkukõlas . </s> <s> Kuuldavaks sai erinevus üksnes täieliku vaikuse korral nagu täna õhtul ja sedagi vähestele . </s> </p>
<p> <s> Aga Sofophilil oli lihtne – Miragael oli peaaegu alati esimene . </s> </p>
<p> <s> Karukollad peos känkrasse nuustikuks pigistatud , vanamuti käest saadud puhas linane hame käsivarrel , kõik nagu tavaliselt , kuid midagi valusalt pidulikku oli ta saabumises täna . </s> <s> Sofophil neelatas ja Miragael neelatas vastu . </s> <s> Nad nagu mõistsid teineteist . </s> </p>
<p> <s> Viimased ruuged päikesesalgud libastusid nende nägudel , kui nad vaatasid tummalt teineteise otsa . </s> </p>
<p> <s> Nad olid üpris kummaline paar , sest üks oli väike sälg teise kõrval ja pidi rääkima temaga tingimata alt üles , oma kõverat kaela äärmuseni pingutades : Miragael ulatus ju kasvu poolest laeni . </s> <s> Peaaegu nagu Taavet ja Koljat , kui ainult Sofophil nii rumal ei oleks ja Miragael tark ! </s> <s> Sest paraku oli Miragael , keerulisema hingega kaaslane neil , kes töötegemise asemel uuris raamatuid ja isegi viina ei joonud , sest oli varasemas elus saanud seda maitsta juba piisavalt – ta oli enese väitel olnud õllepruul – tark . </s> <s> Seda teadis salaja kogu klooster . </s> <s> See oli nende ainumas saladus . </s> <s> Mis oleks klooster ilma saladuseta , reliikviata . </s> <s> Miragael ei saanud olla parimagi tahtmise korral reliikvia – säärekont , luustik , aardelaegas – aga midagi sinnapoole ju siiski – midagi ju pidi . </s> <s> Papp ei pidanud tühist kummardamist vajalikuks . </s> <s> Kui kummardati päikest , siis see jällegi ei olnud saladus , vaid pärit iidsetest õpetussõnadest , mis seisnud juba tuhandeid aastaid kirjarullides . </s> <s> Nii nad siis harjusid vaikimisi pidama Miragaeli targaks , neil puudus fantaasia nuputada endale mõttetuid saladusi ja pühasid esemeid , mida kummardada . </s> <s> Iisaku oli omamoodi vaeslaps . </s> <s> Unine unustatud kolkaküla , mida Ta ei olnud õnnistanud mitte millegi põnevaga . </s> <s> Siin ei juhtunud midagi . </s> <s> Ei leidunud siin midagi huvitavat . </s> <s> Ei ainsatki suurt kirge ja kiusatust , millest lahvataks sosinaid , salajasi tundmusi . </s> <s> Tundus , et Tema plaan neid Iisakusse kokku kogudes oli panna nad otsima ilu ja rikkust üksnes sisemusest . </s> </p>
<p> <s> Seejärel kattis Sophifil kinni leelõuka . </s> </p>
<p> <s> Miragaeli äraseletatud nägu ennustas midagi . </s> <s> Midagi suurt , oletas Sofophil . </s> <s> Miragaelil oli olnud silmapaistvalt imelik nägu peas ka siis , kui päike , nende ülistatud , aga tujukas kaaslane oli otsustanud kas nende liigse hoole tõttu tema vastu või vastupidi , pidades neid hooletuks , sest äsja olid jäänud neil mõned jääkülmad hommikud kummardamises vahele , oma pika viha nende peale välja valada , läkitades neile kaela – see oli mõned aastad tagasi – kõik need hädad ja õnnetused , mis raamatus hoiatatud : loomakari hukkus , põld kõrbes ikalduse kuumusse , inimesed vaakusid hinge ja räbaldusid . </s> </p>
<p> <s> Koguni klooster ise kutsuti selles põrgukuumuses , ilmselt vendade aastatepikkuste harraste palvete mõjul , otsejoones taevasse . </s> </p>
<p> <s> Tulesurmani viinud pattusid suutis meenutada lõpuks ainult Sofophil ja temagi vaid südames , rääkida sellest ei kõlvanud ; kloostrivendadest õnneks tookord keegi siiski ei hukkunud peale paari kõige üleannetuma jüngri . </s> <s> Papp tammus mööda kloostrist järele jäänud tuletukke ja rääkis . </s> <s> Surmast tunned sa ära inimese tegeliku palge , selle , kuidas ta on elanud oma elu . </s> <s> Surmale ei saa valetada . </s> <s> Neil vedas eriliselt . </s> <s> Nad olid eriliselt väljavalitud hinged , kes pälvisid ülima mis olemas , välkkiire lunastuse . </s> <s> Nad läksid sinna kus kloostrihooned ja ootavad meid järele . </s> <s> Ei leidu paremat saatust ! </s> <s> Sofophil püüdis papile vastu vaielda , kas saab siis olla tulesurm õnnelik , kui see meenutab põrgut , ent keegi ei vastanud talle . </s> <s> Mets oli kadunud , küla selle taga samuti , kõikjal valitses silmapiirini lage tahmunud maa . </s> <s> Sofophil kuulis öeldavat , et kõikjal on nüüd nii lage , et lage on kuni maailma lõpuni . </s> </p>
<p> <s> “ Kas maailma lõpp on nii lähedal ? ” küsis Sofophil imestusega ning mäletas siiani labast naeruturtsatust nurgast – see oli Miragael . </s> <s> Sealt hakkaski levima kumu , et Sofophil on rumal ja Miragael tark . </s> </p>
<p> <s> Küür tuli Sofophilile sellest päevast selga nagu kapsaraud , ta ei saanud ennast enam kuidagi painutada , ikka paistis miski vaevavat ja rõhuvat . </s> <s> Nagu vankri velg oleks turjast üle sõitnud . </s> <s> Öösiti luuvaludes püherdades oli ta sunnitud paratamatult mõtlema sellele , kuidas papp , tema iidol , Tema täievoliline esindaja maa peal , kes silmakirjaks üritas ka teda kõigiti kaitsta teiste ees , kinnitades , et tulelondi andis Sofophili kätte Tema isiklikult oma suures ettenägelikkuses , Sofophil olnud üksnes tööriist nagu me kõik , kuidas see papp ei ole tegelikkuses muud kui täielik tühisus kõigi oma pattude ja puudustega ; tema maailm värises selles äratundmises nagu laev tormis ja vajus kaldu . </s> <s> Just see , et ta avastas papi kahepalgelisuse , kasvataski küüru . </s> <s> Papp rääkis üksnes trööstimiseks : päästetud , lunastatud – ilusaid sõnu – aga mida mõtles ta nendest õnnetutest tegelikult ? </s> </p>
<p> <s> Kas Sofophil siis ei mäletanud , kuidas ainult päev enne katastroofi sajatas papp üht neist – aga võibolla isegi mõlemat roppude sõnadega , kuna nad olid küla vahel end magusast viinast purju joonud ja käperdanud tütarlapsi ; kes seda jah enam mäletas , sest küla lõõmas kui säraküünal ja rääkijaid jäi vähe järele ja nende suud olid kui kinni liimitud , sest nad kartsid , et konnad või sajatused võivad jälle huulte vahelt välja paiskuda ja liigagi meeles oli see , kuidas saabus eelmine hukatus . </s> </p>
<p> <s> “ Mina ei karista teie tütreid , et nad teevad hooratööd , ja teie miniaid , ” pomises ta tulekeelte valguses ning need olid väga selged , väga heledad , väga aplad tulekeeled , ja lakapealse taganurgas heinapallis siplesid paljad jalalabad , mis tukslesid tule paistel , “ et nad rikuvad abielu , sest mehed ise lähevad hooradega kõrvale ja ohverdavad ” – hüüdis hääl talle kõrva – “ ühes templi pordunaistega ; nõnda tallatakse maha mõistmatu rahvas ! </s> <s> Kui sina , Iisrael , teed hooratööd . ” </s> </p>
<p> <s> Ikka veel seisis tal silme ees kaks heledat laperdavat laba , hiljem miskipärast peaaegu pühakuks ülistatud möriseva venna tallad ; ja teised kaks nende ligiduses . </s> </p>
<p> <s> “ Siis Juuda ärgu saagu süüdlaseks , ärge tulge Gilgalisse ja ärge minge üles Beet-Aavenisse . ” </s> </p>
<p> <s> Aga tulelondi , kes andis tulelondi ? </s> <s> Sofophil seda täpselt ei mäletanud , ühel silmapilgul oli see tal käes ja kõlas ka käsk . </s> <s> Ta ei toiminud omapäi . </s> <s> Kui tema tõesti oligi rumal , siis see teine , kes teda käskis , oli targem ning seega targem kui Sofophil oli ka targema käsul tehtud töö . </s> <s> See ei olnud rumal , see töö , lont puges susinal täpselt pesasse , kus toimus Temast äraneetud hoorus . </s> </p>
<p> <s> Nad olid ebaõiglased . </s> <s> Nimelt olnud nende sõgedate meelest tulekahju ajendiks totter ja mõttetu seik , kuidas keegi ropp tütarlaps külast keeranud oma tagumiku papi suunas , kes tuli teda noomima jüngrite võrgutamise eest , papil jäänud aga sellest häbematusest sõnad kurku kinni , ta värvus näost lillaks ning ahmis kaks päeva õhku , suutmata süüa . </s> </p>
<p> <s> Kes neid aegu enam mäletas , ent midagi oli selles jutus ka õige , papi haigus , tema hingevaakumine . </s> <s> Kardeti , et kuumus ja põud teevad talle otsa peale , sest tallis oigasid janust kõrbenud täkud oma viimaseid hingetõmbeid ja nendel olid umbes samasugune haigus ; ta käskis kütta sauna ning komberdas vaevaliselt lavale . </s> </p>
<p> <s> Ent kui ta oli sauna sisemuse kuni viimase uurdeni ohtra soolaga täis loopinud , peletades kurjad vaimud sealt välja , siis nähtavasti jooksid need vaimud kabuhirmus kloostrisse , kasutades silmapilku , et püha vägi oli sealt hetkeks lahkunud – tolsamal õhtul , mil papp vihtles laval paljude meelest viimset vihtlemist , ent tegelikult ajas kurja enesest eemale , jooksid kloostrihooned nagu tõrvikulondid taevasse ! </s> </p>
<p> <s> Saun üksi jäigi alles . </s> </p>
<p> <s> Saun asus teisel pool kraavi , tuli ei tulnud üle , ei pääsenud . </s> <s> Ehkki kraav ei olnud nimetamisväärselt suur . </s> <s> See oli väike ime . </s> <s> Ime jätkus ; juba samal ööl otsustati tukkide vahel seistes ja hävitustöö ulatust kindlaks määrates , et klooster ehitatakse uuesti üles . </s> </p>
<p> <s> Kivist klooster , kivist , paksust kivist nagu müür . </s> </p>
<p> <s> Tookord Miragaeli nägu läikis . </s> <s> Pisar langes ta silmist ja see oli hõbedast . </s> <s> Järgmisel hommikul kukkus taevast esimene piisk . </s> <s> Kolm päeva hiljem sadas juba oavarrest . </s> <s> Suvel haljendas küla ahervaremetel rohi ja sammal . </s> </p>
<p> <s> Kuid milline oli Miragaeli saladus ? </s> </p>
<p> <s> Selge , et saladus , et Miragaeli tarkus on nende kloostri saladus , pidi olema varjul ka Miragaeli eest , vähemalt tema tarkuse eest . </s> <s> Sest kui Miragael olnuks saladuse osaline , siis polnuks ta inimene oma enesetunnetusega . </s> <s> See on nii nagu kirgastumisega nende kirjarullides , mida kirgastunu ei tea . </s> </p>
<p> <s> Või kas oli Miragael kirgastunud ? </s> </p>
<p> <s> Kas oli ta soovideta , tujudeta , tahtmisteta ? </s> </p>
<p> <s> Ei , sest milleks talle niisugusel juhul nuustik ja hame – milleks õhk , hingamine , saunaskäik , laupäev – järelikult ei olnud tegu kloostri ühise saladusega . </s> <s> Seega ei olnud kloostril üht ja ainukest saladust . </s> </p>
<p> <s> Mis oli Miragaeli saladus ? </s> <s> Kuna nad sel teemal ei vestelnud , siis nad seda ka ei teadnud . </s> <s> Kas nad üldse tahtsidki teada , neile piisas ka olemasolevast . </s> <s> Tema plaan – otsida ja igatseda vaid sisemist rikkust – oli õnnestunud selles kloostris täielikult , labidad käes , rehad , hangud , sirbid õlal kulges nende elu taevase armu suunas , nii enne kui ka pärast õnnetust . </s> </p></div2><div2 type="alaosa"><head> 8 . </head>
<p> <s> Isa Isidor imestas iga kord selle sauna üle , kellel võis küll tulla pähe mõte uuristada saun mäekülje sisse . </s> <s> Mägi oli soliidne ja püha , selle peal kasvasid tammed . </s> <s> Seda imelikum see juhtum . </s> <s> Vaatad kaugelt , on justkui muldonn , lähed lähemale ega jõua ära imestada , missugune uhke saun , tõeline pärl tähistaeva all ! </s> <s> Isidor laksutas isegi keelt , kujutledes ette mõnusid , mis teda järgmistel tundidel ootavad . </s> <s> Kes peksab ta selga ? </s> <s> Eelmine kord peksis vist al-Bokaj , see aga hiljem põles . </s> <s> Küll ülempreester mõne kindlasti leiab , otsustas ta jääda lootma üllatusele , märkide järgi paistis seljapeksjaid jätkuvat . </s> </p>
<p> <s> Äkilise meeleliigutusega näpistas ta põsest poisikest , kes istus sauna ees pakul ja ootas külma trotsides , millal suits välja tuuldub . </s> <s> Poiss veidike kiunatas , siis langetas süngelt pilgu ja kadus . </s> </p>
<p> <s> Seevastu teine , vigane , paistis end lausa sõbraks pakkuvat . </s> <s> Tegi asja , hööritas mõttetusi , lipitses nagu koer ümber isa talaari , ehkki tegelikult pidi samal ajal talitama saunaga . </s> <s> Isa Isidor otsustas , et teeb hiljem laval selle juhtumi kohta ülempreestrile sõbraliku märkuse , sest praegu kas jõudis nolk – arvestades tüütamisele kulutatud aega – liiga palju ja oli seega paigutatud valesse rolli või siis tegi oma tööd poole jõuga Viimaks ei jäänud tal muud üle kui peletada nolk jalahoobiga eemale ; alles sellele järgnes taltumine . </s> </p>
<p> <s> “ Liigne pealetükkivus ei ole pühades asjades kunagi edasiviiv jõud , pigem vastupidi , ” dotseeris isa Isidor häiritult , raisates tema peale ära ülempreestrile määratud märkuse . </s> <s> Seejärel unustas selle koera , mälestused tulvasid temast üle ning ta laksatas jälle suuga . </s> <s> Ah , millal ta siin viimati käis , sada , kakssada aastat tagasi , kes seda enam mäletab ! </s> <s> Ajapikku oli ta hakanud põhjani mõistma aja voolu mõttetust , milleks tarvis tal sellega kaasa tormata , kui see oli suuteline ainult kulutama ja laiali pillama . </s> </p>
<p> <s> Lõpetanud uinaku , seadis vana Aabram oma rõivaste arvukad voldid , haagid ja tupsud otseks – üksnes selleks , et varsti heita nad saunas taas ült – ning pärast seda väikest vahemängu asutas end väheldaste sammudega teele . </s> <s> Ta tundus endale vana , täna eriti vana . </s> <s> Kuidagi märkamatult oli ta nakatunud vanadusse , koguni hambad suust kaotanud nii , et ei saanud aru või ei mäletanud . </s> <s> Eile võibolla veel mäletas , täna aga ei mäletanud , kas eile mäletas ; nii see elu käib ; istus mõne aja vaikimisi vanamuti kõrval köögis taburetil ja oleks peaaegu uuesti uinunud , samas kui taevaservas oli punane kuma laskunud päikesest , ennustades külma ja karget . </s> <s> Ta justkui ei tahtnudki karget . </s> </p>
<p> <s> Kogu elu oli tahtnud , nüüd ei tahtnud – seega vanadus . </s> </p>
<p> <s> “ Jah-jah … ” kinnitas Sofophili ema hambutut suud lõgistades nagu vari , nagu haud , nagu õhu resonants ning ulatas talle lina ja puhta hame . </s> </p>
<p> <s> “ Vait ! ” möirgas vana Aabram ning jooksis kabuhirmus sauna . </s> </p>
<p> <s> Lavalt põrnitses isa Isidori aga juba mingisugune hiilgavate silmadega tegelane . </s> <s> Rämps , täielik rämps . </s> <s> Aga mis parata , Iisaku asus seesuguses kohas . </s> <s> Tema ja ta kloostri maine oli sedavõrd madal . </s> <s> Valida ei olnud kedagi . </s> <s> Ta viskas kapatäie vett kividele ja õhku paiskus lämmatav aur . </s> </p>
<p> <s> Vana Aabram ei suutnud peatuda enne kui alles laval ja kaisutas hämmastunud isa Isidori . </s> </p>
<p> <s> “ Mis juhtunud ? ” pomises isa mõnevõrra segaduses . </s> <s> Kui ta mäletas , siis alles äsja oli ülempreester lamanud baldahhiinkardina taga nagu surnu . </s> </p>
<p> <s> “ Kas tead – vanadus ! ” </s> </p>
<p> <s> Isa viskas veidi vääratades kerisele uue , taas täiesti asjatu , isegi ettevaatamatu kapatäie tulist vett . </s> <s> Seesugune rõõmus hüüatus . </s> <s> See ainult suurendas segadust . </s> <s> Kuumus tuhises tulise märja lööklainena üle ruumi , surudes isa Isidori ja ülempreestri kägarasse . </s> <s> Miragael aga vaatas endistviisi justkui äraseletatud pilgul kaugustesse ja kõrgustesse . </s> </p>
<p> <s> Kaua ta siiski ei vaadanud ; majesteetlik , sirge , liigesed pehmed ja nurruvad nagu hüppevalmis tiigril , päikesepruun läikiv siidine nahk , küür kadunud , pruukas Sofophil hetke pärast Miragaelile rangelt , lausa piduliku rangusega – täielikus vastuolus äsjase lömitava tooniga – nagu hobune kõrva , kael õieli , väike vahutriip suunurgas : </s> </p>
<p> <s> “ Isandad kõigepealt . </s> <s> Isandad , nõõ ! ” </s> </p>
<p> <s> “ No mis käsutaja sina … ” </s> </p>
<p> <s> “ Isandad , nõõ ! ” </s> </p>
<p> <s> “ Misandad ? ” </s> </p>
<p> <s> Ilmselt oli Miragaeli veniv kahtlus mõeldud kerglaselt ja naljatamisi , nii nagu kahtlustavad targad rumalatest rumalusi ja patsutavad neile sõbralikult õlale , minnes nende loba ära kuulamata oma teed , kuid sellel ei olnud oodatud mõju . </s> <s> Sofophil oli praegu tõeline Taavet . </s> <s> Ta seisis Miragaeli ees nagu müür . </s> </p>
<p> <s> Isandad vaatasid rõõmuga ja põlastavalt , kuidas vend Miragael taganeb nende ees , ning vallutasid aplalt saunalava paremad kohad . </s> </p>
<p> <s> Nende jalatallad ripnesid vastu kloostrivendade niudeid , kui need istusid isandate ette alumisele pingile . </s> </p>
<p> <s> Miragael asus nuustikuga varmalt isa Isidori jalga hõõruma . </s> </p>
<p> <s> Sofophil tonksas seda nähes oma kaaslasele käelabaga joviaalselt vastu õlga ning kostis hele lõbus plaks . </s> </p>
<p> <s> Kõik tundus olevat parimas korras , kuid vana Aabram jäi mõttesse . </s> <s> Täna oli miskipärast kõik teisiti . </s> <s> Isegi mitte halvasti , vaid teisiti . </s> <s> Mujal – köögis , kambrites , õues , puid riita ladudes , igal pool toimusid nääklused kloostrivendade vahel , peaaegu alati kui ta sattus hiilima nende läheduses , oli ta sunnitud kuulma , kuidas need olid jõudnud Teda ära unustada või veel õudsem koguni kirusid Tema nimel – üpris tavalised , isegi kurvastavalt tavalised olid nääklused , kuid alati jäeti need sauna ukse taha ! </s> <s> Saun oli puhas ja püha . </s> <s> Vesi , valgus , päike . </s> </p>
<p> <s> Mis ometigi oli juhtunud täna ? </s> <s> Eriti kui mujal Iisakus oli päev veerenud nii loiult , vaikselt ja nukralt ! </s> <s> Ta vaatas tülitsevaid Sofophili ja Miragaeli haleda südamega . </s> <s> Mispärast lõi pragisema just siin , kuhu oli puudade viisi soola raputatud – ning äkitselt meenus vanale Aabramile rabatult , et ta ei olnud toonud kaasa vähimatki ivakest – ka mitte ravimtaimi , millest põletada viirukit – ta ei olnud öelnud loitsu ! </s> </p>
<p> <s> Ta oli unustanud kõik , kogu elu , ettevaatuse ja head kombed , kõik , kõik . </s> </p>
<p> <s> Näis , nagu neelaks põrand ta järgmisel hetkel . </s> <s> Ta tardus vaatama nurga suunas . </s> <s> Ka teised pöörasid pea sinnapoole : seal ei olnud mitte ainsatki hingelist . </s> <s> Isegi kaksikvennad Ibune ja Übene , kes sel silmapilgul külast aurates lävele ilmusid , ei märganud mitte kedagi . </s> </p>
<p> <s> Papp oli nagu kivikuju või kuldvasikas keset sauna . </s> <s> Tema suust kostis ulg , ilma et oleks võimalik sõnadest aru saada . </s> </p>
<p> <s> “ Aitab ! ” hüüdis isa Isidor viimaks ; teised ei söandanud . </s> <s> Soola , andke soola , arvas ta kuulvat nurgast . </s> </p>
<p> <s> Kõigeväeline Tema , taeva ja maa looja . </s> <s> Kiidetud olgu Tema nimi , mida Tal ei ole , olemas ei ole , ei ole , ei ole , ei ole , kiidetud olgu Ta tervenisti ja haigenisti ja üleni , kõigist oma külgedest näidaku meile ennast oma õiglase ja hea meelega . </s> </p>
<p> <s> Näidaku end oma raevus ja vihas , et teaksime karta . </s> <s> Me tõotame kallata Tema ette oma patud nendest astjatest , mis seisavad nurgas täis meie mustust ja nurjatuid mõtteid ja mõttetuid ihasid , täis meie üllast raevu , mida meil olla ei tohi , ja tõstame Tema auks kõrgele oma lõhnavad rohetavad lehekantslid . </s> </p>
<p> <s> Oh Tema , kui Ta saab , siis kallaku meist eemale needused ja vägivald ja homne päev , meie oleme Tema lapsed ja me väga usume , et oleme väärt olema olemas , meie kõik , meie kõik , meie kõik , ehkki meid ei ole ja me oleme Temas , jah , armas kallis Tema , me oleme sinus ! </s> </p>
<p> <s> Nad vaatasid ringi – kes kõneles heledal häälel need sõnad . </s> <s> Kuid see oli vaid üks poisike . </s> <s> Ta tuli nurgast , möödus neist hameservaga õhku riivates ja kadus kiiresti kuust valgustatud teerajal . </s> </p>
<p> <s> Oli täiskuu . </s> <s> Majesteetliku selgusega joonistus kuu läbi pilkase laotuse ning ümber oli tal kollane rõngas . </s> <s> Nüüd viimaks astus Sofophil eest ja lubas isandad leiliruumi . </s> <s> Miskipärast pidas isa Isidor sisenedes vajalikuks toriseda : </s> </p>
<p> <s> “ Isandad ja härjad … Huvitav mõte , meeles pid-dada ! ” </s> </p>
<p> <s> Erilise rõhuga lausutud sõna kõlas kui käsklus ning Sofophil viskas graatsilise kummarduse saatel – kuidagi alt üles liikus käsi kapaga – kerisele vett . </s> <s> Aur täitis ruumi ja nad kaotasid hetkeks üksteise silmist . </s> <s> Kuid siis , kui ruumis jälle nägema hakkas , oli kõik kõige tavalisem ; lautomängija asemel oli laval seekord küll isa Isidor , kuid sellega võis ju põhimõtteliselt ka harjuda , nad istusid üksteise vastu litsutuna kõval puulaual ning hoidsid higistamist oodates õhus pidulikku vaikust , igaühel olid omad mõtted . </s> </p></div2><div2 type="alaosa"><head> 9 . </head>
<p> <s> Vanamutti sauna ei lastud ; Jakob Hulden kolas aga keldrites , käes ähmane küünal . </s> <s> Ta paistis midagi otsivat või uudistavat , sest valgustas hoolega keldri kiviseid , kunagise põlengu jälgedest kohati tahmunud seinu . </s> <s> Mõnel pool oli sein kaetud kondenspiiskadega , leidus ka hallitusesõõre . </s> <s> Põrand oli keldril rõske , mullast . </s> <s> Asjad paistsid siin üldse kuidagi viletsad . </s> </p>
<p> <s> Vägisi tekkis tal mulje , et klooster on nakatunud , võibolla koguni kivide mädanikku ; Hulden ei olnud küll kivide spetsialist , ent kui nii , siis oli vaid aja küsimus , millal uuristatakse käigud läbi põranda üles ja sinnagi ilmuvad sõõrid . </s> <s> Muidugi , muretseda ei olnud põhjust , säärased vaiksed protsessid võtavad aega aastaid , võibolla sadu aastaid , seda ei pruugi märgata mitme sugupõlve vältel . </s> </p>
<p> <s> Edasi minnes avastas Hulden mitmeid riidekirste , mille kaaned olid lukustamata . </s> <s> Ta peatus ning mõtles , millest tal kartus hinges . </s> <s> Talle tundus , nagu kolaks ta ringi pimedas augus . </s> <s> Lõpuks ta taipas , et see oli tingitud kontrastist , üleval oli olnud valge , lausa priiskavalt valge , ent piisas astuda vaid paar trepiastet allapoole , kui kogu ülemiste korruste kandelaabrite ja lampide sära lakkas nagu lõigatult . </s> <s> Nagu ei oleks seda – millega , nagu selgus , oli silm ja ihu juba harjunud – iial olnudki . </s> </p>
<p> <s> Löönud saunaliste taga ukse kinni , tunnistas Sofophil oma töö tehtuks ja istus hinge tõmmates veidi eesruumis pingil . </s> <s> Püüdis kuulata vestlustki , ent isandad ei rääkinud midagi erilist . </s> <s> Laupäevad olid alati kurnavad . </s> <s> Mida rohkem külalisi , seda hullem . </s> <s> Kõik nõudsid sööki ja kasimist ning homseks telliti veel mitme uue suu eined . </s> <s> Mis rõõmu sellest , et külalised kiitsid kõhtusid patsutades tema keetmist ja küpsetamist taevani ega jõudnud ära imestada , kuidas jüngrid suudavad nii maitsvate roogade sekka mõelda veel ka Tema asjust , kas kõhtude orjamine ei takista neid viimati orjamast Teda . </s> </p>
<p> <s> Mis rõõmu tal ! </s> <s> Hoopis tukk hakkas tal silma tikkuma , võibolla tuli see liigsest suitsust , mis teda leiliruumis pimestas . </s> <s> Suitsu oli seekord siginenud kuidagi lausa eriliselt palju – ning sugugi mitte seetõttu , et halud ei tahtnud põleda , vaid vastupidi , puud lõõmasid ja nõudsid muudkui lisa , päike möllas ja mässas ja mängis ahjukurgus nagu põrguline ning Sofophil ei raatsinud ära öelda ja saun sai kuum . </s> </p>
<p> <s> Imelikke asju sündis Iisakus . </s> <s> Kaksikvennad , kes saabusid teistest hiljem , mõtlesid seda . </s> <s> Kuid välja ei öelnud kumbki neid sõnu , et võõrast – isa Isidor oli neil alles esimest korda kohatud – asjatult mitte solvata . </s> <s> Saun lausa pulbitses täna ! </s> <s> Istuti seal viiekesi reas justkui õrrel . </s> <s> Õigemini küll püüti istuda ja kombekalt tehti ka lõtva rahulikku nägu , ent rahust ei tulnud midagi välja . </s> </p>
<p> <s> Koos lautomängijaga olid nad varem alati lavale ära mahtunud ning isa Isidor ei olnud lautomängijast suurem , vaid tükk maad väiksemgi , miks siis täna niiviisi ? </s> <s> Kas oli lava pärast viimast korda kokku tõmbunud ? </s> </p>
<p> <s> Igaühel olid omad mõtted ; higi hakkas esimesena voolama Miragaelil . </s> <s> Tema higine nahk puutus ühelt poolt vastu isa Isidori ja teiselt poolt kleepis Übese käsivarsi . </s> </p>
<p> <s> Kuni Übese kannatus katkes ning ta otsustas vargsi eemale tõmbuda . </s> <s> Nii märkamatult kui võimalik , sest Miragael oli tark . </s> <s> Kindlasti ei olnud tarvis tal Miragaeli solvata . </s> <s> Kuid nähtavasti unustas ta hetkeks , et mitte tema ei ole äärmine selles rivis , sest järsku leidis ta end liibumas vastu Ibust . </s> <s> Sellele järgnes tõsine süüdimatu puusahoop Ibuselt , mis pidi andma kaksikvennale õpetust , vaene Übene paiskus selle tagajärjel vastu Miragaeli juba palju suurema hooga , kui oleks iial ette kujutanud , see räntsatas omakorda isa Isidori otsa ja sellel ei olnud enam midagi päästa , nii et rea viimase tõukas lööklaine peaaegu lavalt alla ning see jäi üksnes imekombel kõikuma lava servale – see viimane oli aga ülempreester isiklikult ning oleks ta üksnes õige veidi veel edasi nihkunud , oleks ta sadanud kerisele ja söestunud . </s> </p>
<p> <s> Keegi ei tahtnud sellele mõelda . </s> <s> Jutt käis südame alt läbi . </s> <s> See oli kuidagi ropp ja sõge . </s> </p>
<p> <s> Õnneks ei olnud keegi kloostris ülemäära lihav , ainult Miragael Fabrika , jätkas Sofophil tukkudes . </s> </p>
<p> <s> Aga sellest vennast ei soovinud ta isegi nime mäletada . </s> </p>
<p> <s> Migarael oli kohe esimesel õhtul , saabudes ei tea kust – nad kõik saabusid sealt , tuleku suunda ja põhjust ei olnud siin kombeks uurida ja täiesti võimalik , et hulgas redutas roimareidki , Miragael tundus olevat üks neist – või vähemalt kelm , parandas ta leebudes veidi oma mõtet , igatahes kohe esimesel õhtul oli see kelm välja petnud kõik Sofophili panused mustadeks päevadeks ega maksnud neid iial tagasi . </s> </p>
<p> <s> Kuna keeldu ei olnud , sobras Hulden kirstud ruttamata läbi . </s> <s> Ta sukeldus kuni põhjani , ent kõik ta pingutused jäid asjatuks , neis ei leidunud kõige vähematki , ainult vana rämps , moest läinud , võidunud , pooleldi mädanenud rõivatükid , jahedas ei lennanud isegi koisid kaane alt välja . </s> <s> Küllap teadis ülempreester häid nippe , mis aitavad parasiitide vastu . </s> <s> Ta ei hakanud räbalaid kirstudesse tagasi toppima ning pöördus kõrvalkäiku . </s> </p>
<p> <s> Mitmel pool vedeles maas ja nurkades puust riste , mõni ka rauast . </s> <s> Mõnele ka nimi peale kirjutatud . </s> <s> Alguses arvas Hulden , et tegemist on ristide laoga , mida kasutatakse matuste ettevalmistamisel , kuid nimede olemasolu sundis teda seda oletust kõrvale lükkama . </s> <s> Oleks muidugi ülimalt praktiline valmistada igale koguduse liikmele tema rist juba eluajal , aga nagu kinnitasid aastaarvud ristidel : tegemist oli surnutega . </s> <s> Väga mitmel ajal surnud inimestega , mõned vanad , mõned noored , mõned alles päris lapsed . </s> <s> Järgmisena kargas talle pähe , et – ta ei oleks iial võinud midagi niisugust uskuda – et ristid on haudadelt – ta ei tahtnud seda isegi mõttes välja öelda – et see on kollektsioon – et ristid on varastatud ! </s> </p>
<p> <s> Jakob Hulden seisatas vabisedes keset riste . </s> <s> See oli võimatu ! </s> <s> See oli võimatu ! </s> </p>
<p> <s> Võibolla tassib ta kokku vanu riste ainult oma koguduse surnuaiast ja mitte mujalt , lootis ta palavikuliselt , isegi murdis peopesad selle eest palvesse , kuid see ei muutnud asja . </s> <s> Vargus jäi varguseks . </s> <s> Ainus seletus oli , et need ristid olid ülempreestri teadmisel või osalusel varastatud . </s> </p>
<p> <s> Ta käsi värises ning küünal kustus , rasv loksus sõrmedele , ümberringi valitses pilkane pimedus , käsi valutas ning kogu ta pime ümbrus oli täis tulist valu . </s> </p>
<p> <s> Saanud jahmatusest üle ning istunud tagasi lavale , tegi vana Aabram ülimalt põlgliku näoilme ning andis kõigiti mõista , iga žestiga , iga pilguga , isegi ohetega sõnade vahel , nagu ei oleks midagi juhtunud . </s> <s> Übene ja Ibune said ülesande peksta pappi ja isa Isidori – neist Ibune kui vilunum loovutati isa käsutusse – ning Miragael , kes lavale ei mahtunud , pandi sellal laulma põrandal kerise kõrval koraale , mida ta innukalt ka tegi . </s> </p>
<p> <s> Rasked mürtsatused , oiged nende kannul , isegi kirumine , igatsusega lausutud hüüded “ äsa ! äsa ! kõvemini ! ” , seda kõike lõimimas harras kirikuviis kui esmakuuldes pilge . </s> <s> Igaüks oli vaba ja täiuslik oma vendade keskel ja Tema ees . </s> <s> Ülim harimine , avalik , igaühele näha , katmata võltside viigilehtedega . </s> <s> Tegemist oli Temale üliväga meelepärase toiminguga : ihust peksti välja mustade jõudude pesakolded , toimus ihu harimine ülima hingepuhtuse nimel , pikk piht enne püha müsteeriumi , mis ei käinud mitte sõnade , vaid aurutamise ja kolkimise kaudu , et kirikusse Tema sõna kuulama saaksid koguneda pühapäeva hommikul puhtad südamed ja ihud , mille eesnahad korralikult lõigatud . </s> </p>
<p> <s> Nüüd teadis Sofophil , et mitte iial , sest homme pidi jääma Miragaeli jaoks viimaseks ja rohkem nad enam ei kohtu , isegi mitte taevas . </s> </p>
<p> <s> “ Siin külas pood on ? ” küsinud Miragael tookord enamvähem sissejuhatuseta . </s> </p>
<p> <s> “ Mis asi … ” </s> </p>
<p> <s> “ Äri … Kuidas ma seletan , seal müüakse nõelapatju , sõrmkübaraid , riidekaltsu , muud rämpsu . ” </s> </p>
<p> <s> “ Kõike saab külast , ” vastas Sofophil . </s> <s> Tookord oli see õige , küla oli alles suur ja elujõuline , tulekahju ei olnud veel toimunud . </s> </p>
<p> <s> “ Piima , leiba , verivorsti , juustu … ” </s> </p>
<p> <s> Jutt oli võõral kentsakas , ent kuidagi tundis Sofophil end selle valguses targa ja tähtsana ning lausus : </s> </p>
<p> <s> “ Piima saab lehmast , leiba leivaahjust , verivorsti … ” </s> </p>
<p> <s> “ Kas tõesti ? ” vaatas võõras talle suuril silmil otsa . “ Kuidas ma seda ei teadnud . ” </s> </p>
<p> <s> “ Juustu saab sea soolikast ja verest , tangust , pekitükkidest ! ” lõpetas Sofophil naerdes , tal oli kiire tähtis töö käsil , oleks ta veel viivitanud , oleks liha kõrbema läinud . </s> </p>
<p> <s> Ent võõras ei jätnud teda rahule , vedeles köögis jalus edasi . </s> <s> Ta paistis üliväga alandlik , koguni alandlikum Sofophilistki ja tollel , kes oli pehme ja hella südamega , hakkas hale : käskis tal koorida ämbritäie naereid . </s> <s> Käis korraks ära – juba oligi pool ämbrit kooritud . </s> <s> Pealtnäha ei teinud võõras seejuures midagi erilist . </s> <s> Sofophil hakkas tema suunas altkulmu pilke heitma : jälle viskas puhta naeri tooli kõrvale hunnikusse . </s> <s> Võõras ei teinud tõesti midagi erilist . </s> <s> See sai olla ainult nõidus . </s> </p>
<p> <s> Võõras märkas seda ning kooris aeglasemalt . </s> </p>
<p> <s> “ Tahad , ma õpetan sulle ka … ” </s> </p>
<p> <s> Sofophil noogutas . </s> <s> Ei olnudki midagi erilist , nüüd näis kõik õige – umbes selline nagu koorimine . </s> </p>
<p> <s> “ Sõrmeosavus , sõrmeosavus . </s> <s> Seda õpitakse ülikoolis . ” </s> </p>
<p> <s> Tagantjärele võis Sofophil vanduda , et tal käis seda kuuldes läbi pea : varas ! </s> <s> Ah siis sõrmeosavus ja ülikool , osavus ja ülikool ! </s> <s> Papp oli käinud kindlasti samuti ülikoolis , kuidas muidu , aga naereid ta vaevalt seal õppis koorima . </s> </p>
<p> <s> “ Mis sa selle eest mulle annad … ” </s> </p>
<p> <s> “ Oma panused , ” kuulis Sofophil end ütlemas . </s> <s> Ta mäletas , kuidas ta nägi end justkui kõrvalt ja ka ise ülimalt imestas selle sõna üle . </s> <s> Kõik toimus ülima aeglusega , umbes nagu surnute riigis , ta venis teisele korrusele , soris padja seest välja nutsaku , seejärel laskus täie endastmõistetavusega uuesti trepist alla , heitis raha kõlinal võõra kätte , haaras teise noa ning istus toolile naereid koorima , nad istusid kõrvuti ja koorisid . </s> </p>
<p> <s> “ Karm on see kõikse mõnusam , ” kohmas Miragael ringutades , “ tõega väga ja vä-ä-äga mõnus . ” </s> </p>
<p> <s> Ülempreester ohkas vargsi ning ta näole tekkis tusane naerukrimpsutus , nagu oleks tal piinlik . </s> <s> Peaaegu oli näha mingit tõrjuvat käežesti . </s> <s> Tema ju selle suurepärase ahju ehitas . </s> <s> Ta vaatas punastades isa otsa . </s> <s> Isa aga oli kõigutamatu ja kalk . </s> </p>
<p> <s> “ Las räägib … la-las pa-pajatab … ” jätkas isa Isidor . </s> </p>
<p> <s> “ No näete , kohe teine asi ! ” seletas Miragael õhinaga . </s> </p>
<p> <s> Ülempreester tabas jünger Miragaeli kaastundliku pilgu . </s> <s> Polnud võimalik arvata , et alati kulgeks kõik vastuoludeta ja üksmeeles , Tema ise oli külvanud riiu inimeste sekka , pärast seda , kui mingisugune naine sõi keelatud viljast . </s> <s> Saun oli alati aidanud hädasolijaid , rahustanud närvid , summutanud diskussioonid kokkulepetesse ; jah , polnud tundnud klooster ärevamat päeva tänasest , vana Aabram pani sellele kogu lootuse ! </s> </p>
<p> <s> Jakob Hulden seisis nagu soolasammas . </s> <s> Ta pani peopesad instinktiivselt silmade ette ja hõõrus neid , nagu võinuks see midagi aidata , aga ta ei näinud . </s> <s> Ta oleks jooksnud – kuidas ta oleks jooksnud ! </s> <s> Nii elavad ja tunnevad pimedad . </s> <s> Kuhu ta liikus , seal oli sein . </s> </p>
<p> <s> Ta mäletas , kuidas viimane valgus lakkas tal siis , kui ta pööras ümber nurga ning jalg takerdus millegi taha , kuid ta ei kukkunud , vaid hoopis tardus . </s> <s> Tundus , nagu oleks keegi torganud ta silmad välja . </s> </p>
<p> <s> Võimalik , et ümberringi on lambid ja kandelaabrid , tema üksi pime , võibolla on ta ümber isegi inimesed ja nad teevad nägusid teda vaadates ja tema on üksinda pime . </s> </p>
<p> <s> Ta ei näinud midagi . </s> <s> Kuid ta tundis selles pimeduses . </s> <s> Ehkki parem , kui ta ei oleks tundnud . </s> <s> See , mida ta ei näinud , aga tundis , asus ta jalgade ees . </s> <s> See , mida ta oli näinud , aga enam mitte , see asus praegu ta jalgade ees . </s> <s> Jalgade all , igal pool , kuhu ta liikus . </s> </p>
<p> <s> See , millel ta asus jalgupidi – see oli võimatu . </s> </p>
<p> <s> Ristid . </s> <s> Igal pool surnuaiaristid ja muld . </s> <s> Sein ja paljad kivid . </s> <s> Samm või paar oli võimalik ristidele komistades astuda , seejärel alati niiske külm kivi . </s> </p>
<p> <s> Ta silitas peopesadega seinu , kord paludes , kord jõuetu vihaga , kõlasid vaid tuhmid lutsatused . </s> </p>
<p> <s> Nii tunneb end kinnimüüritud inimene , igaveses vangikongis . </s> <s> Ta isegi ei ulgunud . </s> <s> Ei teinud häält . </s> <s> Võibolla takistas teda teadmine ristidest ja muldpõrandast , ta ise ka ei teadnud , aga ta ei karjunud . </s> </p>
<p> <s> Keegi justkui libises tema näo eest mööda , kuid tema ei näinud . </s> <s> Kõikjal oli valu , valu tuli küünalt hoidnud käest , mitte näost , seega ta vist ei olnud pime . </s> </p></div2><div2 type="alaosa"><head> 10 . </head>
<p> <s> Mäeküüru ümber , millesse oli uuristatud saun , valitses kummaline hea nimbus . </s> <s> Kunagi oli see külarahva kummardamise koht , ent nimbus ei kadunud ka vana Aabrami päevil , ehkki ta tõi siia teise usu ja kombe . </s> <s> Isegi tuli ei võtnud nimbust . </s> <s> Eriti rõõmustas vana Aabramit just tule valik . </s> <s> Salamisi , sellega mitte kusagil ega mitte kellegi ees , isegi Temale eputamata , pidas ta seda enese teeneks – vana Aabam naeratas õndsalt . </s> <s> Uus tugevam juga jooksid jüngritel südame alt läbi . </s> <s> Isa Isidor kokutas korraga sedavõrd , et ei saanud sõnagi suust . </s> </p>
<p> <s> Saun paistis austavat tema ausat meelt . </s> </p>
<p> <s> Päikese leekide harmoonia oli tema töö . </s> </p>
<p> <s> Ning see , et ta praegu ei söestunud , oli sauna vaimude ettehoole , vana Aabram tundis lausa füüsiliselt , kuidas keegi toetas teda altpoolt ja tõstis ta tagasi lavale . </s> </p>
<p> <s> Vana Aabram naeratas jälle hambutute igemetega – nii palju kui üks väeti inimlaps , nagu oli seda vana Aabram , võib mõjutada maailma , nii palju oli ta ka suutnud ! </s> </p>
<p> <s> Ülempreester ees ning isa Isidor tema kannul jooksid aurates eesruumi , heitsid oma roidunud kehad lavatsitele ja lõõtsutasid , ammutades sügavate sõõmudega mõdu , mille Sofophil oli teinud tuntud headuses ja mis pani südame surisema . </s> </p>
<p> <s> Jäänud lavaruumi kolmekesi , laulsid jüngrid õlakuti ringis seistes ühise laulu , mille sõnad rääkisid karjastest väljal püüdmas tuult ja lojuseid , karjastest , kes ei märka tähte , mis tõuseb idataevasse näitama neile teerada , ekslikest karjastest , kes turnivad mägedes kuristike kohal ega tea , mida toob homne päev . </s> </p>
<p> <s> “ Ei tea , kes homme müsteeriumi meile loeb , ” rehmas Ibune , kui nad olid lõpetanud ja karjased maha matnud . </s> <s> Miragael muigas pilklikult ega lausunud midagi , ent Übene laskus mõttesse ning viimaks resümeeris : </s> </p>
<p> <s> “ Nädala jooksul on kummalisi märke olnud . ” </s> </p>
<p> <s> Ülempreestri nägu oli ülimalt põlglik . </s> <s> Kõigest oli märgata , et ta oli neid mõtteid kaua südames hoidnud ja ette valmistanud . </s> <s> Ta pidas vajalikuks pillata justkui muuseas järgmist : </s> </p>
<p> <s> “ Homses müsteeriumis tuleb meie peamiseks teemaks koosmeel vennaskonnas , vendade abistamissuutlikkus , vendade töökorraldus ja hoolekanne , see , kellel on soodumust elada meeste ühiskonnas , kellele aga jääb seesugune elamiseviis vaid unistuseks . ” Äkilise meeleliigutuse ajel küünitus ülempreester aga sedavõrd kõrvalistuva isa Isidori poole , et laskus pooleldi tolle rinnale ning oleks järgmisel hetkel sadanud kerisele , sest tema higist nõretav nahk laskis liugu isa samasugusel higisel nahal ning ta kaotas kindla pinna , ent õnnekombel oli poeg Miragael Fabrika osanud juhtuvat ette karta ning – demonstreerides tegudes tõelist vennaskonna üllust ja abistavat palet – haaras libiseva papi juustest kinni . </s> <s> Need olid pikad hallid sirged tugevad ja kangekaelsed juuksed . </s> <s> Jüngri peopesa külge jäi papp turvaliselt rippuma , samas kui isa omakorda leidis end paisatuna vastu lava seina , selg nõgine ja haisev , sest Miragael oli pappi päästes täiesti ilma viisakuseta isa Isidorist üle või läbi pressinud , kusjuures kõik käis nii kiiresti , et polnud aru saada , mis täpselt toimus . </s> <s> Papp jätkas : “ Nõuded teie suhtes on kõige karmimal viisil taevasse kirja pandud . ” Ta tõstis sõrme ja koputas küünega vastu sauna nõgist lage . “ Teiste sõnadega , homme tuleb müsteeriumil esitamisele kloostri argipäev . </s> <s> Mu sõnum võib kõlada kulunult , ent pidage ikka ja alati meeles , et teie kui täieõiguslikud vennad ei ole õigustatud tegema lapsikuid tempe ning et te olete andnud vande , millega olete andunud tervenisti oma suurele isale , pühitsetud olgu Tema nimi , teie eluniidi külge ei ole ridamisi laotud mitte üllatused , vaid täidesaamine , see , mida külvad , sedasama vilja sa ka lõikad . ” Ta tegi väikese vahepausi , hõõrus higi laubalt , auras . “ See ongi see sõna , mida ma olen Tema armust otsustanud homme müsteeriumis rõhutada , et teil igavikuline tõde nagu karikas või peo peal meeles seisaks . ” </s> </p>
<p> <s> Keegi ei jätkanud teemat . </s> </p>
<p> <s> “ Milleks te ei kommenteeri , kas olete viha alla neelanud ? ” küsis papp . </s> <s> Ta oli sisse seadnud kombe pidada laupäevaõhtuti saunas dispuute . </s> <s> Kuid tavaliselt olid jüngrid arad ja vaikivad ning tal tuli enesel kõnelda , ehkki ta ei uskunud , et nad palju temast aru saavad . “ Kalad , tummad kalad … ” jätkas ta isa suunas ettevaatlikult käsi laiutades , et mitte enam kaotada laval tasakaalu , ja naeris taas lühida naeru . </s> </p>
<p> <s> Isa Isidor oli arvatavasti raske saatusega mees , sest ta lõi risti ette koguni mõduämbri ees . </s> <s> Ülempreester ei olnud temast kunagi liiga palju aru saanud . </s> </p>
<p> <s> “ Räägitakse , et müsteeriumiga on mingisugused ebameeldivused . </s> <s> Ma pean silmas mitte varasemaid müsteeriume , müts maha sinu ees , suurimad tänusõnad nende eest , vanapoiss – aga see homne müsteerium , selle kohta liigub mitmesuguseid jutte , põnevaid ja vähempõnevaid , sosinaid … ” </s> </p>
<p> <s> “ Midagi , ” kostis teine tusaseks muutudes . </s> </p>
<p> <s> Isa jätkas otse ämbrist rüübates . </s> </p>
<p> <s> “ Isegi siiapoole piiri on ulatunud näiteks kuuldus , et meie kõigi poolt palavalt armastatud tööandja , ” – siinkohal ta lõkerdas naerda nagu hea nalja puhul , plagistas silmi ja ripsmeid ning tagus peopesadega trummi vastu paljad jalasääri – “ jaa-jah , Tema isiklikult on lasknud oma lahkuse ja armu paistusel meie kõigi poolt palavalt armastatud ülempreestril kuulutada muude eelmise nädala teadete hulgas välja järgmise : nimelt , et seekord viib müsteeriumi läbi püha inkvisitsiooni esindaja . ” </s> </p>
<p> <s> Nagu arvata , ülempreester selle peale võpatas . </s> </p>
<p> <s> Isa Isidor tõmbus kohkunult tagasi ja lausus leebelt , andekspaluvalt : </s> </p>
<p> <s> “ Ah , ma-ma … ma tahtsin … ko-kontrollida … Va-va-vabandust ! ” </s> </p>
<p> <s> “ Seal … ” Ülempreester tegi käega kiire osutava liigutuse kuhugi , ilmselt eikuhugi , mis röövis talt jõu ning ta vajus lavatsile , isa oli sunnitud hoidma pihkude vahel ta pead ja vaatama tuhmunud silmadesse . </s> </p>
<p> <s> Mingisugune ebamäärane kartus . </s> <s> Eelmisel pühapäeval oli papp pidanud tavatult rõõmsameelse müsteeriumi ja kui harilikult rippusid tema suunurgad kibedalt lõuani alla , siis ootamatult pööras hobuseraud otsad ülespidi ning papp naeratas üles kiriku võlvide suunas , mida ta muidu kunagi ei teinud . </s> </p>
<p> <s> Ent koguduseteadete rubriigi ajal , et jälle on keegi surnud , kellelgi varrud , pillas ta äkki nagu muuseas – ja järgmisel pühapäeval peab müsteeriumi – peab müsteeriumi , kuulutades kantslist alla mingi võõra nime . </s> </p>
<p> <s> Vaikus . </s> <s> Alati oli Iisaku tühjas kirikus vaikus . </s> <s> Tühjad sõnad , tühjad võlvid , paar jüngrit . </s> <s> Kuid seekord oli vaikus eriline . </s> </p>
<p> <s> Kuigi nad ei arutanud omavahel seda teemat , see ei olnud nende asi , küllap Tema ise teadis kõige paremini , kuidas harida nende patuseid hingi , ei suutnud nad mitte mingil viisil ette kujutada , et Iisaku altari aedikus õpetab järsku keegi teine kui nende papp , kes oli ehitanud ja õitsetanud selle kloostri . </s> <s> See oli teotus , pühaduserüvetus . </s> <s> Võibolla ainult Tema ise oleks võinud . </s> <s> Eks papp ju oligi peaaegu Tema . </s> <s> Ehkki ta arvas , et on põlatud ja valude mees . </s> <s> Kuidas tuleb võõras rõve , kuidas ta siseneb papi vaimuvalgusega immutatud paikadesse , süütab küünlad , põlvitab ristide ja ikoonide ette ; ehkki nad teemat sõnagagi ei puudutanud , kangastus neile , et seda taevanikisendavat nurjatust märgates hävitab Tema püha tuli seaduserikkuja ära . </s> </p>
<p> <s> Kuuldes praegu saunas , et papp peab siiski ise müsteeriumi nagu alati , liikus maailm tagasi endiseks ja jüngrid vabanesid pingest . </s> </p>
<p> <s> “ Jah , minust ei ole enam asja , ” naeratas ülempreester jõuetult ja kuidagi selge mõistusega . “ Sellepärast ütlesingi , et müsteeriumi teine peab … ” Miski asus tema hinge tagasoppidest mullitades teele . </s> <s> Kõigepealt tõusis see miski päikesepõimikusse , mis ilmselt ülemäärase mõdujoogi mõjul hakkas ebameeldivalt mulksuma , ent järgmisena jõudis ta juba südameni ja samal ajal värvus nägu punaseks . “ Ega ma tegelikult seda soovinud , see vaid tundus ! </s> <s> Tundus paratamatu . </s> <s> Nad ei ole aga saabunudki … Pidid sauna ajaks … ” </s> </p>
<p> <s> “ Küllap tulevad , tuisk . ” </s> </p>
<p> <s> Veresooned olid kui ämblikuvõrk näha ülempreestri ihul , lõhkemiseni pingul . </s> </p>
<p> <s> “ Ma käisin … Ma käisin , ristid … Tüdrukud ristidega … Ristiusk … Ristide all … Mööda … Tatistan … Liivakook … Muld … Seal on … ” </s> </p>
<p> <s> Katkendid pulseerisid ülempreestri õhukeste trimfikaarena kaardus huulte vahelt õhku , kust püüdis kinni need isa Isidor . </s> <s> Kahtlemata oli parem , et ta räägib , las räägib . </s> </p>
<p> <s> “ Homme … Ka homme on päev … ” seletas isa Isidor tema pead käänates ja ülempreestrile silmapõhja vaadates . </s> </p>
<p> <s> Tuhm elu imbus aeglaselt ülempreestrisse tagasi . </s> <s> Veri purskus taas läbi südame ning paise või ummistus , mis oli asunud teele sügavalt tema sisemusest , uhuti tõugetena üles , iga tõuge tõi kaasa sõna või paar läbi suu . </s> <s> Veri liikus ilmselt vabalt ja takistuseta ta soontes . </s> <s> Ülempreester oli kas vere ohtrast liikumahakkamisest või mõdust äkitselt reibas ning hüüdis : </s> </p>
<p> <s> “ Jääb nii , nagu ma laval rääkisin . </s> <s> Pane tähele , isa ! ” </s> </p>
<p> <s> “ Aga laval ei öelnud sa kordagi , et sina selle müsteeriumi pead , ” kostis isa mürgiselt . </s> </p>
<p> <s> “ Kuidas ei öelnud ? ” </s> </p>
<p> <s> “ Rääkisid te-teemast … Pidajast sõ-s-sõnagi … ” </s> </p>
<p> <s> Ülempreester ei olnud hetkel parimas hoos . </s> <s> Kuid mõne sõna ta siiski lausus . </s> </p>
<p> <s> “ Kõik maailma targad kõnelevad nagu ühest suust , ära käi minu sõnade , vaid mu tegude kannul , teod on seega kõik ja sõnad nende kõrval vaid tühipaljad õhuvõnked , ” – isa Isidor oli tahtmatult sunnitud meenutama , kuidas hetk tagasi nägi ta neid õhuvõnkeid liigagi lähedalt – “ tekst on pealispindne illustratsioon , mis korraga pakub ja varjab enese varju taha nagu prostituut konteksti , umbes nagu libu , mis püüab muuta end ahvatlevaks võõba ja pooleldi paljastatud rindadega , aga mitte … Kuhu ma jäin ? ” </s> </p>
<p> <s> Ta kallutas end isa Isidori poole oma põletava küsimusega , ent see oli tõmmanud lina niuetele ja uinunud , palgeil muidu enamasti imikule omane muretu pruntis naeratus . </s> </p>
<p> <s> Aina valdavam tunne , et ta kõnnib maa-alusel kalmistul . </s> <s> Seinad . </s> <s> Must mõttetu keldrikoridor . </s> <s> Igal pool rusuv vaikus . </s> <s> Käänukohad . </s> <s> Mille taga ikka ainult need kohutavad ristid , et ajada teda hulluks . </s> <s> Hulden mõtles siira imestusega : missugune jabur hukk ! </s> </p>
<p> <s> Kummaline , et just tema seisab sellele nii lähedal . </s> </p>
<p> <s> Samal ajal kõik nii ebatõeline . </s> <s> Ta vaatas ennast justkui kõrvalt , ka lõdisemist ja kartust . </s> <s> Kaugel eespool oli hetkeks justkui säde või tuluke , see säde aga seisis silmades . </s> </p>
<p> <s> Märkidest nii palju , et Übesel oli hiljuti imelikult kõhe hakanud , vend ei olnud talle surnuaial terve päeva jooksul mitte ainsatki sõna lausunud , millele ta saanuks vastata . </s> </p>
<p> <s> Aga tema oli ju nii väga harjunud kuulma venna sõna . </s> <s> Mõtiskelu kuuldud sõna üle sisustas ta päevad ning muutis kergeks labidatäied mullaga – ent ilmselt ei usaldanud Ibune võõrast meest , kes nendega koos kaevamas käis . </s> <s> Olid ju tollel töövõtted ajast ja arust , näha , et töö harjumatu . </s> <s> Võimalik , et ta üksnes teeskles töötamise õhinat . </s> <s> Jälgis , tegi tähelepanekuid . </s> <s> Kuid ei saanud ka öelda võõrale : mine eemale , vend – rõivad oli tal samasugused kui tööinimestel ning ta oli ametis . </s> </p>
<p> <s> “ Me oleme sirge , millel kaks otsa ja need viivad lõpmatusse , nüüd paraku oleme kolmnurk , ” jätkas Übene oma mõtiskluse lõpetuseks kuuldavalt , õnneks Ibune vihtles parajasti ega kuulnud . </s> <s> Ent Miragael Fabrika silmis põles endiselt kaval kollane tuli . </s> </p>
<p> <s> “ See ei olegi väga tähtis , ” lahvatas Miragael , “ missuguse geomeetrilise kujundi keegi koos teistega täpselt moodustab , kas lahtise või kinnise , peamine on valida enesele pool hea ja kurja võitluses . </s> <s> Kas sina oled valinud ? ” </s> </p>
<p> <s> Küsimusepüstitus tuli Übesele ootamatult ning paistis , et isegi Ibune langetas hetkeks viha . </s> <s> Tavaliselt olid nende omavahelised vestlused äravahetamiseni sarnased , sest nad kõik teadsid üksteise positsioone ja nagu parajasti tuju kas arendasid neid edasi või püüdsid kummutada , nad elasid justkui peo peal ning toitusid päevast päeva ringiratast üksteise mõtetest ja seisukohtadest . </s> <s> Kuid see praegu oli midagi uut . </s> </p>
<p> <s> Seega siis veel üks ärev märk . </s> <s> Veel eile oleks Miragael targutanud suletud ja avatud maailmade erinevuse kallal . </s> </p>
<p> <s> “ Rahunege … ” kostis teiselt poolt küünalt üks hääl . </s> </p>
<p> <s> Inimese hääl , see on hea . </s> <s> Küünal , ka see on hea , mõtles Hulden masinlikult . </s> <s> Valgus ! </s> <s> Ta oli kaotamas viimset orientiiri . </s> <s> Ta oligi juba kaotamas – aga mis need ? </s> <s> Mis need ? </s> <s> Mustast veel mustemad vaevumärgatavad ollused hõljusid tema ümber õhus . </s> <s> Neil puudus kuju ja seda ilmselt ka päikese käes , sest nad ei olnud materiaalsed . </s> </p>
<p> <s> Nad tekitasid vaikuses oma mittemariaalsete tiibade liigutamisega kõrvulukustavat sahinat . </s> <s> Nagu plagiseksid ümberringi luustikud – järsku tabas Hulden , et hoopis ta ise ulub . </s> </p>
<p> <s> Mitte plagin , vaid täiesti tavaline lapselik tihkumine Huldeni kurgust . </s> <s> Hulden kavatses sulgeda suu , kuid ei saanud , ta huulte vahele sattus õhust mingi tiib . </s> </p>
<p> <s> “ Kas … kas sa tuled … jä-jarele … ” kokutas Hulden umbes nagu isa Isidor , järelikult oli ta teadvuse juures . “ See on koht nendele , kes … ” </s> </p>
<p> <s> Ta tahtis lisada , et nendele , kes eksivad liiga sügavale keldrisse , kuid ei saanud kuivade huulte vahelt rohkem sõnu välja pressitud . </s> <s> Küünla taga raputati pead . </s> </p>
<p> <s> Hea ja kuri , Tema ja See , rõõm ja kurbus – piir jooksis kõige vahelt läbi , kriimustus , asjatu mõra , süü – Übese sisemuses olid kõik need mõisted paigutatud kuidagi hoopis teisiti , kui eeldas Miragaeli mõttekäik siin ja praegu saunas . </s> </p>
<p> <s> Mis pidi sadenema ühele poolele ? </s> <s> Mis pidi jääma teisale ? </s> <s> Pimedad , vastuseta küsimused . </s> <s> Kas leidus ainsatki asja , millel oleks ainult üks külg ? </s> <s> Übene tardus laval . </s> </p>
<p> <s> “ Mina ei vali , ” tunnistas ta viimaks häbelikult pead vangutades . </s> </p>
<p> <s> Selles kõiges oli midagi väga olemuslikku , millest ta ei saanud taganeda . </s> <s> Ning taganeda ei saanud ka Miragael Fabrika , püüdes lõigata joont tema uskumisse . </s> </p>
<p> <s> “ Sellega oled sa juba valinud , ” teatas ta karmilt . </s> <s> See oli – jah , paraku see oli õige . </s> <s> Ta oli valinud poole ja astunud vastu Miragaeli kuulutusele . </s> </p>
<p> <s> Täpselt nagu papp kantslist ! </s> <s> See siis oligi tema uus joon ! </s> <s> Eile veel ei olnud toonide sõda ja valget leidus mustas ja musta valges ning kurbuses rõõmu ; nii nagu üks oli isa , teine poeg ning nende side , nende kokkusulamine oli kolmas nende kohal ; püha triangel , kooskõla , jumalik harmoonia ; kuhu kadunud oli eilne päev ? </s> </p>
<p> <s> Varem olid sa teistsugune , Miragael , eile veel sinu mõtted hinge ei kriipinud ! </s> <s> Übene oleks selle süüdistuse talle näkku paisanud , aga ta nägi , et see ei väära enam midagi . </s> <s> Mõra oli sündinud , lõhe jooksis nende vahel . </s> <s> Oli öö ning nad karjusid teine teiselt kaldalt , kuulmata kaljude kohinas teineteise häält . </s> </p>
<p> <s> “ Rahunege ... ” kordus taas malbe meloodiline hääl , ent Hulden enam ei rahunenud . </s> <s> Küünlaleek tõi halastamatult nähtavale , et tontlikud mustad hõljuvad ebemed ja tiivad – millega ta hakkas vahepeal juba harjuma – on ka tegelikult keldris olemas , õhk kihas neist . </s> <s> Nagu kalad ! </s> <s> Piklikud kalapead vaatasid talle uudishimulikult otsa . </s> <s> Nad olid vingerdavad pooleldi läbipaistvate kontuuridega olendid . </s> <s> Talle tundus , et nad kavatsevad ta kisadega lõhki rebida ja nahka panna . </s> </p>
<p> <s> Sellepärast ta ju karjuski . </s> </p>
<p> <s> Need ei olnud enam süütud viirastused . </s> <s> Neil tõmblesid all jalad või näkiuimed ning nad meenutasid mõnevõrra inimesi . </s> </p>
<p> <s> Papi manitsused tuginesid selgetele kirjakohtadele , mis algasid Eeva sissekukkumisega ja läbisid pideva autoriteetse rivina kogu raamatu . </s> <s> Ent olemas olid ka teised kohad . </s> <s> Teistsuguse sisuga , leebed ja õnnelikud ning selle põhjal võis teha oletuse , et kuigi ratsionaalne tarkus oli hea ja vajalik ning Übese mõistus ei olnud ka nii kaugele arenenud , et midagi kritiseerida või ette heita , siis teisalt , kas ei võinud selle keskel kaotsi minna lapselik siirus ja rõõm . </s> </p>
<p> <s> Papi jäiga toetumise heale ja õigele , nii nagu teaks ta , mis see on , olgugi et tõde saab olla ainult Tema käes ja inimese osaks on oletused , pani Übene vanaduse ja piinarikka saatuse arvele , mis ei lasknud tal näha elu ega hinge avaramat palet – nüüd siis Miragael , hakkas tema samuti vanaks jääma ? </s> </p>
<p> <s> Übene lootis oma kimbatuses , et vend Ibune asub talle vaidluses Miragaeliga – nagu ta olukorda kujutles – appi . </s> <s> Ibune andis tavaliselt esimese võnke ja põhirütmi , olles justkui lotjade ülema hääl paadininas , kui need mõnikord aerude suhinal kihutasid uhkelt allavoolu , kauge maailma kaja , tulemas eikusagilt metsade tagant ja libisemas üle sillerdava veepinna nagu klaasil läbi luhtade , laante , lagendike . </s> </p>
<p> <s> Selgus , mida Miragael oli tulnud kloostrisse otsima , oli temas küpsemas ; seda peegeldasidki uued formulatsioonid . </s> <s> Kas ainult midagi väärt olid niisugused formulatsoonid ? </s> </p>
<p> <s> Mida ennustasid need muutumised kloostrile , mille kollektiivne saladus oli Miragael ? </s> </p>
<p> <s> Ent ainult lodjad olid jõel ; Ibune vaikis . </s> <s> Selle asemel viskas ta kerisele kuuma vett , mattes ruumi paksu udu alla . </s> <s> Silmapilgu judisenud laval , tormas ta uksest välja tuisku . </s> <s> Hetk hiljem kostis kauguses sulpsatus . </s> <s> Ibune viskus jõkke ja puristas seal nagu hobune . </s> </p>
<p> <s> Miragael vaatas oma kollase pilguga ja ütles : </s> </p>
<p> <s> “ Müsteeriumi viib läbi arvatavasti mõni meile tundmatu isand püha inkvisitsiooni ametkonnast . </s> <s> Tal käes on valged kindad . </s> <s> Valgel hobusel ta ratsutab . </s> <s> Ta saadab siia püha tool . </s> <s> Kas oled tema vastu sa või poolt ? ” </s> </p></div2><div2 type="alaosa"><head> 11 . </head>
<p> <s> Saunas vanasti sünnitati ; ka tookord , kui papp läks sauna ja küla maha põles , oli parajasti käimas sünnitus ning verivärske ema hiilis papi lähenemist märgates metsa , ämmaemandad ja ümmardajad kannul . </s> <s> Nendest said haldjad . </s> <s> Rindade all , hõlmade all rippus nabanööriga seotud imik , kes üritas vigiseda ja kelle suu hoiti kinni . </s> </p>
<p> <s> Sünnitus – ka praegu toimus saunas sünnitus . </s> <s> Iga dispuut , iga õhuvärelus , seda enam iga uus väärikas mõte sünnib maailma kui väike laps ning alustab elu , teadmata mis temast kord saab ; ülempreestri ja isa gümnastiline vaidlus kandus mõdukannu juurest sujuvalt leiliruumi – lava lausa lahvatas mõtteist . </s> <s> Kas tuleb pidada planeerimist , kavatsuse nominaalse formulatsiooni täpsust selleks otsustavaks tõukejõuks , mis viib tulemuse juurde ? </s> <s> Või on otsustav tegur hoopis tegevusprotsess , kumb , kumb ? </s> <s> Kumb määrab tulemuse , kas ütlus või mõtlus ? </s> <s> Kui viimane , kui mõtlus , mis tähendab ning tuleb eeldada realisatsiooni toimumist mittemärgilises vormis ja seega sa ei tea või vähemalt ei saa fikseerida , millisest juhusest lõpuks areneb välja paratamatus – kas siis on lubatav sõnades väljendada ka soovitavale vastupidist seisukohta ? </s> <s> Dispuut toimus erutunud vilina saatel ja lavatsitel lamades , nagu oleks tagasi jõudnud põlastusväärne Rooma aeg , mis koosnes saunadest ja veresaunadest – jõudeelust , viljatust lobast vannis , klaperjahist tõelistele usklikele . </s> <s> Vastasväitlejate pähklikoorest laevukesed hulpisid Tema tormide käes ja püüdsid kõigest hingest pinnale jääda , osutuda õigeks , saabuda koju tagasi . </s> </p>
<p> <s> Kui palju mõttelaevukesi oli rännanud ulgumerele , kui vähe neid hiljem randus . </s> </p>
<p> <s> “ See on elementaarne ! ” põhjendas oma seisukohta ülempreester , kelle paleus oli aedade , põldude ja kalmistute harimine , maade parandamine , kõik see , mis nõuab värsket õhku , ihurammu , lähedalolu päikesele , tuulele , Temale , vana Aabram , kelle jaoks iga hetk oli harras kummardus looduse ja looja ees , kes andis – nii ta tundis , nii hüüdis ta puhas nahata süda – temale ja ta soole pärast teda selle kalju , kus ta võõrana elas ja sammus , nagu kirjutas kiri . “ Ükskõik kui formaliseeritud , puhas ja täpne ka oleks märk , mis osutab kavatsusele , siis selle märgi valmistamine – val-mis-ta-mi-ne ! – ei ole samal ajal ometigi mitte midagi muud kui tegevus , sa pead seda tunnistama ! </s> <s> Läheme edasi ! </s> <s> Kuivõrd tegu on tegevusega , nagu me näeme , siis mõistagi kuulub formaliseeritud kavatsus ja iga teinegi märk oma loomult tegevusprotsessi hulka , olles selle alam ! </s> <s> Paraku , mu kallis isa , nii see on … ” </s> </p>
<p> <s> Tema teenimine toimus Iisaku kloostris enamasti sõnastamata kujul ; nagu ka tema suur eeskuju Quint Assisist mõistis lindude keelt , Tema keelt . </s> </p>
<p> <s> Kuid isa Isidor , kellel oli lõikavalt terav mõistus , nägi vaevata läbi , kuidas ülempreestri mõtteskeem taandub lõppastmes üksnes praktilise tegevuse väärtustamisele , selle absolutiseerimisele ilma igasuguse mõistuseta ning on seega ühekülgne . </s> </p>
<p> <s> Omalt poolt lajatas ta dispuudi käigus vastu vastupidise vastuse , mis oli omakorda niisama ühekülgne . </s> </p>
<p> <s> Aga kas oligi randumisel tähtsust . </s> <s> Kas oli randumise kohta olemaski . </s> <s> See oli lõbustus . </s> <s> Formulatsioonidest koosnevatel protsessidel oli imepärane omadus hargneda nagu puu ning soovi korral sisustada meeled pikkadeks videvikutundideks . </s> <s> Dispuuti saatis aur . </s> <s> Aur oli viimane mälestus sellest , kuidas hiljuti oli toimunud saunas haletsusväärne lugu , nimelt oli üks vana Aabrami soo jätkajatest , kloostrivend Miragael Fabrika asetanud oma kaks kolleegi probleemi ette , millega need ei olnud suutelised adekvaatselt kaasa mõtlema , millest nad ilmselt arugi ei saanud , ning seejärel läbi parkinud nende seljad . </s> <s> Nädala patud vihelnud metoodiliselt kaksikute turjadele . </s> </p>
<p> <s> Kõik teised pidasid kaksikuid tuimadeks ja murenematuteks nagu kaljud , võibolla nad isegi , ent Sofophili meelest põles neis vaatamata välisele külmusele kahetsuse ja meeleparanduse tuli kõigist teistest eredama leegiga . </s> <s> Kui näiteks papil tekkis südames hardus , siis kallas ta selle kantslist alla – kui ta asus parajasti seal – või säras kasvõi hobusele koplis , ent nendel ei pääsenud hardus keha avaustest välja , kogu aeg liimas seda ainult juurde ja juurde , sisemus muutus üha kuumemaks ning lisaks peegeldus veel ka seintest ja nurkadest tagasi nagu hõbetatud peeglist . </s> <s> Sofophilil oli neid vaadates miskipärast tunne , et ühel päeval lendavad nad õhku nagu pallid . </s> <s> Lihtsalt hõljuvad minema või midagi seesugust . </s> </p>
<p> <s> Üldiselt olid nad kartlikud ja veidi metsistunud ega söandanud mõnikord võõraste silma alla üldse ilmudagi . </s> <s> Nad võisid redutada päevade kaupa laanes seente ja marjade vahel või kalmistul , tundmata külma ja ebamugavust . </s> <s> Tänagi – kepslesid kloostriväravasse mullaste ja poristena alles pärast õhtusööki . </s> <s> Kohe mattidele põlvitama . </s> <s> Söömata , tervitamata , maailma märkamata . </s> <s> Päike oli selleks ajaks ammu metsa veerenud . </s> </p>
<p> <s> Nii see oli , kuumal oli raske märgata oma kuumust , külmal oma külmust ja kõik oli pealegi üks ja sel polnud vähimatki tähtsust , mille järgi keegi võttis oma sisimas mõõdu , sest väline mõõt oli üks kõigil ja see üks oli null , nagu kõneles kunagi rändmunk , kes oli peaaegu kogemata eksinud siia kloostrisse ja puhkas siin jalgu enne piiri ületamist . </s> </p>
<p> <s> Sofophil nägi unes , kuidas kusagil lähedal vigiseb tütarlaps , koguni vist tema hõlmavoltide vahel . </s> <s> Ärgates asus ta köögis , ema vaatas talle murelikult otsa . </s> <s> Kuuketas vaatas läbi akna nende mõlema otsa ja valgustas kööki . </s> <s> Ema vangutas pead , tema kortsud olid muutunud siledaks , ta nägu oli ilus , väga ilus . </s> <s> Nägu on alati ilus , mõtles Sofophil ning haigutas , selgus , et ta asub köögis , mitte saunas , kuhu ta ennist oli jäänud tukkuma . </s> <s> Seejärel asetas pea tagasi emale sülle . </s> <s> Ema , sina tõid mu ! </s> <s> Ema silitas ta pead ning Sofophil rahunes . </s> </p>
<p> <s> Vana Aabram otsustas kauem mitte oodata . </s> <s> Talle tundus , et kõige õigem on rabada ootamatult . </s> <s> Tal oli küpsenud plaan seada unesegane isa Isidor otsekoheselt fakti ette . </s> <s> Une pealt tabatud inimene ei ole võimeline vilunult valetama ega varjama . </s> <s> Vana Aabram asus ennetavale rünnakule . </s> </p>
<p> <s> “ Sina , siis sina ? ” raputas vana Aabram külalist nagu takku . </s> <s> Loomulikult ei olnud tal mõttes midagi kahtlustada . </s> </p>
<p> <s> Tukkuv isa pilgutas kentsakalt silmi ega suutnud koheselt toibuda ; nii oli ka plaanitsetud . </s> </p>
<p> <s> “ Mida ma … m-mis ma … te-teinud olen ? ” </s> </p>
<p> <s> “ Mitte midagi ! ” lajatas vastus . “ Mind huvitab – uudishimu tõttu , ee – üksnes see väike , vägagi väike asjaolu , ma lihtsalt ei jõua homseni ära oodata , soovin ainult teada saada – müsteerium , müsteerium ! ” </s> </p>
<p> <s> Ülempreester näitas isegi sõrmede vahel , kui väike see asjaolu on , mis teda huvitab . </s> <s> Aurust ilmus korraks nähtavale suurte hammastega ümmargune pea , kadudes samas jälle . </s> <s> Ent kui silmad seletama hakkasid , siis selgus , et see on kõigest tusane ja elevil kloostrivend Miragael Fabrika . </s> </p>
<p> <s> Tusane ja elevil oli vend Miragael aga sellepärast , et Ibuse ja Übesega vesteldes jooksid tema anded sorinal justkui pärlid sõnnikusse ning ta igatses taga tõsisemaid partnereid ; praegu need saabusid . </s> <s> Ta pakkus end selgi pesema ja nüpeldama . </s> <s> See oli tõeline askees , kuum ja puhas . </s> </p>
<p> <s> Kloostrivendade dispuudi ebaõnnestumises ei olnud midagi erilist , see kordus nädalast nädalasse . </s> <s> Mitte kunagi ei vaevunud vend Ibune mõtisklema samades kategooriates nagu ootas temalt vend Übene , kui ta sattus dispuudis Miragaeliga raskustesse . </s> <s> Kuid keegi selle üle ka ei imestanud – oli ju tema saatus hoopis teistsugune . </s> <s> Ibune oli endine timukas . </s> <s> Raiunud püha inkvisitsiooni korraldusel päid , oli ühel päeval võetud järsku töö tal käest . </s> <s> Ametliku versiooni põhjal , mida ülemad kõigile ka püüdlikult korrutasid , saadeti ta Iisakusse täiendavaid vilumusi omandama , ent vaevalt uskus ükski kuulaja või rääkija , et neis sõnades oleks teragi tõtt , sest koht , kuhu ta küüdivankriga veeti , asus seal , kus ei olnud ainsatki tapalava , vastupidi , Iisaku klooster nägi välja niisugune , et isegi mõrtsukas oleks pidanud ärkama siin meeleparandusele , tegemata enam sääselegi liiga . </s> <s> Juhtumisi saabus ta hoovile teisest väravast samal ajal Übesega , kes tuli okslik rännukepp käes teisest väravast . </s> </p>
<p> <s> Majja astusid nad kõrvuti ja tunnistati vendadeks . </s> <s> Nende ees oli käinud Tema ingel , juhatanud teed ja palunud sisselaskmist ning papp rõõmustas neid nähes . </s> </p>
<p> <s> “ Laske lapsed minu juurde tulla , ” pomises Übene vaikselt , lootuses , et keegi ei kuule , “ lapsed pääsevad esimestena taevariiki … ” </s> </p>
<p> <s> Kunagi , kui Übene rändas maailma otsa otsima , seljas kerge õhuke pamp , milles ainult paar hädavajalikku rõivaeset , sest ta uskus tõsimeeli , et leiab niisuguse maa , kus lõvi ja lammas magavad koos ning alati paistab päike või on vähemalt piisavalt soe , et lamaskleda külili puu all , rohukõrs suus ja veeta järelejäänud päevad muretult tukkudes , peas kas üksik mõte või lausa ainult puhas kirgastus , siis ühel hetkel taipas ta , et niisugust kohta ei ole või vähemalt temale ei ole antud seda leida , kusagil tuleb alati ette piir – ning ta heitis oma pambu sellesse piiriäärsesse kloostrisse ega pidanud kahetsema . </s> </p>
<p> <s> Saunas oli põhjalikult küüritud . </s> <s> Hingemattev rõskus sammus neile vastu , kui ülempreester ja isa Isidor ilmusid leiliruumi , peades mõdu mõnusalt surisemas nagu mesilassülem , aga ometi oli see hea soe pehme rõskus , mida saunalised ihaldasid . </s> <s> Isegi vettinud lavapingid olid kuidagi vähem vettinud . </s> <s> Keris kuumas . </s> <s> Särisedes lendas kividele tuline vesi . </s> </p>
<p> <s> Miragaeli nägu punetas pingutusest nagu peet , ent suu ja silmad naeratasid säravalt ja õndsalt nagu oleks tegemist valvuriga paradiisiväraval . </s> <s> Tal oli hämmastav kannatamise võime . </s> <s> Ta võis ilmselt ka keeduvees ujuda . </s> </p>
<p> <s> Käsi küünlaga valgustas Huldeni nägu . </s> <s> Seal oli tarretunud hirm . </s> <s> Nägu oli liikumatu , silmad ei paistnud midagi nägevat . </s> <s> Higi nirises laubalt . </s> <s> Või olid need pisarad silmist , täpselt ei olnud võimalik eristada . </s> </p>
<p> <s> Isa vaatas ülempreestrile otsa ja see siis läks . </s> </p>
<p> <s> “ Tubli , isa Aabram ! ” kiitis Miragael Fabrika familiaarselt . </s> <s> Ta oli märganud , kuidas ülempreestrile meeldib eriliselt , kui teda kõnetatakse aupaklikult isana , sest omast kohast olid nad kõik tema pojad siin kloostris . </s> <s> Ning kui lisandus veel ka vihtlemine , siis saabus täiuslik idüll lavale , õhku paiskus vägev meeleparanduse jõud , hetk pälvis võimsa pühitsetuse . “ Vaata , isa , taevasse , ” kõneles Miragael pappi viheldes , “ vaata , kuidas meie klooster on tundlatega rippumas otse taevasse ! </s> <s> Kuidas ta on ! </s> <s> Ning mida me näeme ? </s> <s> Maapealne sirge , mis võiks muidu viia lõpmatusse , on murtud ja nurkadest üles rebitud , taevased väed on riputanud meie sarikad teisele tasapinnale , kolmnurga tipp kisub taevasse ! </s> <s> Kolmnurga tipp on Tema , isa , vaata , tipp on täius ! ” </s> </p>
<p> <s> Miragael kõneles väga innukalt ning tema vihahoopides väreles läbi õhu saja-aastase elu saladus , mitte vähemat . </s> <s> See oligi sauna sisim mõte . </s> <s> Vana Aabram ei kavatsenud mingil tingimusel elada vähem kui sada kakskümmend aastat selles ilmas . </s> </p>
<p> <s> “ Vaata , isa , see täius hoiab meid pihustumast lõputult laiali , selles koonuses on kogu maailma saladus . </s> <s> Kui seda kolmandat juures ei ole , siis ei ole kahel ülejäänulgi mõtet . ” </s> </p>
<p> <s> See oli mingi dispuudi jätk , millest papp ei saanud eelnevaid osi kuulmata aru , kuid ta oli sellegipoolest rõõmus ja rahul , et õpetussõnad ei olnud lennanud tuulde nagu sinepiivad , vaid olid langenud viljakasse mulda . </s> <s> Kõigest oli näha , et tema puupäine jünger on hakanud mõtlema , ning mida enamat veel tarvis ! </s> <s> Vana tõde , et sauna alastus ja Tema lähedalolu teevad inimestega imet . </s> <s> Kui saunalaval suudeti lähendada üksteisele isegi vaenlased , siis kuidas pidid ennast ülal pidama veel need , kes juba varem heas läbisaamises – ta haaras meeleliigutusega jüngri õlgadest ning rippus tal kaelas , kuulates , kuidas Miragael räägib ja räägib , nagu oleks tal kiire või suu ja keel alles äsja avastatud . </s> </p>
<p> <s> “ Ta süütab hinge põhjas iha kõrguste järele ! </s> <s> Kuid , isa , vaata , samuti on teada ka see , et taevased kõrgused asuvad lähedal päikesele . </s> <s> Kui nendele liigselt ligi pääseda , siis päike , mis muidu soojendab ja elu annab , asub kõrvetama , sulatama , põletama , seega see , millel on olemas ainult hea , on määratud hukkuma põrgupiinades … ” </s> </p>
<p> <s> Nad lausa kaisutasid omavahel , vandudes igavest vendlust ning vanale Aabramile meenus miskipärast tema ise , kui ta oli alles noor , alles oma tee alguses , mida ta isegi ei näinud ega osanud ette kujutada . </s> <s> Aga ta sammus seda . </s> <s> Olgugi ahtad ja rasked need esimesed sammud , viivad nad edasi järgmisteni , algab tants , karglemine , treppidest üles , treppidest alla . </s> </p>
<p> <s> Missugune noorus ! </s> <s> Unistustes oli ta Metuusala . </s> <s> Eriti sügavates unistustes , mida ta häbenes isegi Tema ees , oli ta surematu , häbenedes neid unistusi ka enese ees , punastades kuumas aurus . </s> </p>
<p> <s> “ Hea variseb põrmu ! </s> <s> Isa ! </s> <s> Ilmselt peab tabama samasugune paradoks ka seda , kes üritab saavutada täiuslikku kurjust ja kaevab end põrgu põhja … Ma parem ei mõtleks selles suunas edasi , ta leiab end sarikalt ; see ei veetle ega huvita mind , isa … ” </s> </p>
<p> <s> “ Milleks see jama ? ” Isa lausa sisistas need sõnad . </s> </p>
<p> <s> Tekkis hetk tardumust , mil Miragaeli käsi peatus . </s> </p>
<p> <s> Ehkki ülempreestri meelest oli kõik hea ja õige , mis kasvas maa peal , ning praegusel hetkel nägi ta kasvamas poeg Miragaeli mõistust Temale õnnistuseks , sai ta muidugi aru ka isa tunnetest . </s> </p>
<p> <s> “ Milleks siis nii järsud küsimused ? </s> <s> Milleks tarvis ? ” küsis ta siiski . </s> </p>
<p> <s> “ Ka meil muud midagi enam teha ei ole , vana Aabram ? ” </s> </p>
<p> <s> Isa Isidori kärsitus oli tingitud tema õnnetust olukorrast , tal ei olnud vihta . </s> </p>
<p> <s> Teine viht , mida ta oleks saanud kasutada , oli vahepeal Miragaeli hoopidest lagunenud ning nagu sellest veel vähe , ei mahtunud isa Isidor kuidagi ka lavale , sest selle oli haaranud täielikult enese alla kõhutav ülempreester . </s> <s> Ülejäänud ruumi täitis jüngri kloppiv käsi . </s> </p>
<p> <s> Ta soojendas end kössitades kerise kõrval ning ootas järge . </s> <s> Vana Aabram oli tahtmatult sunnitud neid omavahel võrdlema . </s> <s> Ta paistis enesele korraga väga tähtsa ja pidulikuna ning otsustas , et homme kiidab ta müsteeriumi ajal tingimata eraldi isa Isidori . </s> </p></div2><div2 type="alaosa"><head> 12 . </head>
<p> <s> Ta nägi küünla läheduses liikuvaid varjusid . </s> <s> Ümbritsevad ollused , pimedamad kui pimedus , vaiksemad kui vaikus taganesid oma urgastesse . </s> <s> Kostis kolinaid , nad tõmbasid kirstukaaned endale peale . </s> <s> Ta asus uuesti ulguma , seda ise kuulmata ja märkamata . </s> </p>
<p> <s> Uinumise võnge äratas teises kohas omakorda kellegi . </s> <s> Sofophil tõstis pea imestades ema sülest ning avastas , et nad viibivad oma toas , oma lavatsil , tekikaane all , kõik on soe ja turvaline , kuldne kuu vaatab heatahtlikult läbi aknapilu , kallates tuppa jahedat valgust . </s> </p>
<p> <s> Olles alles unenäo mõju all , lootis ta edasi tukkuda ning sulges silmad . </s> <s> Unenägu tundus palju eredam ja kaunim kui see , mida ta nägi ümberringi . </s> <s> Ta oli taas linnapea . </s> <s> Ta võttis vastu paraadi , temast sõitis mööda lumivalge hobukaless . </s> <s> Ent äkitselt hakati tema ärkamist märgates häälutama hällilaulu . </s> <s> Vanaeidel polnud hambaid , hääl tuli susinal , Sofophil palus tal vaikida ning taipas , et pea ei olnud tal tukkunud mitte süles , vaid oli litsutud vanaeide pehmete karedate rindade vahele . </s> </p>
<p> <s> Ta pööras pea ohates seina poole ja lootis , et suudab siiski kuidagi unenägu pikendada . </s> <s> Enamvähem samal hetkel niuksatas isa Isidor läbi une . </s> <s> Ta oli purenud hammastega vintsket praetud kooti , millel oli millegipärast kloostri kokapoisi küürus välimus , ning heitnud selle põlglikult koerte ette ; labane uni . </s> <s> Saunas oli talle kõhtu arvatavasti sugenenud hunt , imestas ta unes , ühtaegu imestades kohe ka oma imestuse labasuse üle , see ulus . </s> </p>
<p> <s> Linnapea võttis vastu välismaa saadikuid , kes olid ninajuureni mässitud karakulli ja nahkadesse , kes liikusid lossi ees tänaval siidist sallide kahinal ja sõrmuste , prosside , kaelakeede kuld ning rubiinid kilisemas iga sammu juures , kuid järsku lendas talle autodafee küljest tala vastu pead ja pärast seda ei olnud ta enam suuteline täitma meeri kohuseid . </s> </p>
<p> <s> “ Järgmine … Hoolitse kü-kü-külalise … ” kähistas ülepreester Miragaelile ja tõukas veidi kahetsedes tema käe vihaga kõrvale . </s> <s> Ta püüdis seejuures lohutada end mõttega , et tegelikult ei ole liiga palju head hea . </s> <s> Ent välja kukkus see kokutades , justnagu paroodia , isa muidugi arvas , et ta tegi seda meelega . </s> <s> Vanal Aabramil hakkas saunas külm , ta lõdises ja torge tuli taas ta südamesse . </s> <s> See – paljukannatanu – jättis löögi vahele . </s> </p>
<p> <s> Ikka veel ei olnud selge , mis saab homsest müsteeriumist , see tuli tal praegu täiesti valel hetkel meelde . </s> </p>
<p> <s> Üllatuslikult keeldus isa Isidor kategooriliselt jünger Miragaeli teenetest ja käskis tal kasida saunast kiiremini kui sinine suits . </s> </p>
<p> <s> “ Variser ! ” hüüdis isa talle koguni sajatades järele , kui vana Aabram kuulis õigesti . </s> </p>
<p> <s> Vanal Aabramil oli kahju . </s> <s> Ta oli just märganud mõtte paisumist inimeses . </s> <s> Kuid isa jäi kõigutamatuks ning ulatas viha ülempreestrile , et see teda vihtleks . </s> </p>
<p> <s> Mitte iial ei praalinud vana Aabram ega rääkinud kellelegi , kuidas ta oli ajast aega seda paika hoolikalt kastnud soolaga ja löönud ümber esemete tantsu , õnnistavad maarohud peos . </s> <s> Mitte kunagi niisama igaks juhuks , vaid alati selge tagamõttega . </s> <s> Kindlasti mitte kärsitult ega pealetükkivalt , vaid harva . </s> <s> Ainult saunaõhtutel , ainult niithaaval lugupidamist enese ja kloostri vastu pärmitades , et mäe vaimud ei tüdineks . </s> </p>
<p> <s> Saun oli andnud vanale Aabramile tagasi tema reipuse ning ta oli korraga täiesti kindel , et müsteerium toimub ja see toimub tema juhtimise all , vaimud varjasid teda oma kaitsvate tiibade all ega lasknud sündida millelgi kurjal . </s> <s> Ta isegi imestas , et oli korraks selles justkui kahelnud , vankuma löönud . </s> </p>
<p> <s> Tal oli muidugi täielik õigustus kahtlemiseks , nad olid tujukad vaimud – kunagi kaitsnud vastasleeri . </s> <s> Kõik ju teadsid , kuidas esimesed asukad , kes Iisaku kloostrit ehitasid , olid vaevalt jõudnud püstitada sarikad , kui surid mustadesse laikudesse , mis ilmusid äkitselt ihule . </s> <s> Isegi jõledaid kuuldusi tekkis . </s> <s> Kohalikud tantsisid kahjurõõmsalt üle koolnute ja kuulutasid , et nad näinud , kuidas linnast olla tulnud tume pilv , millel See ise ratsutanud kohale jälgima ehitajate kätetööd . </s> <s> Ning seda nähes kogunenud maavaimud orust ja mäe pealt , kes kihutanud Selle häbiga tagasi linna . </s> </p>
<p> <s> Ent saabusid linnast järgmised puusepad ja järgmised müürsepad , ususõnad suus , ning kui nendestki jäid paigale vaid kondid ja mädanenud liha , siis järgmised , kuni vallutasid Iisaku ning ilmsiks tuli hoopis vastupidine : tegelikult olid kohalikud ise need , kes ohverdasid oma palved Sellele . </s> </p>
<p> <s> Just seal kohas , kuhu püstitati klooster , olid olnud nende mets , nende tammepuud , seal nad palvetasid . </s> <s> Just See külvaski palveid kuulda võttes , võibolla isegi sõnu ette sosistades seppade ihudele mustad laigud ! </s> </p>
<p> <s> Nemad aga seda ei märganud . </s> </p>
<p> <s> See paradoks pani vana Aabramit alati imestama , kui ta oli veel noor : keegi süüdistas kedagi Selle kummardamises , ent tegelikult asus hoopis ise Selle küüsis . </s> </p>
<p> <s> Talle tundus neid juhtumeid kohates iga kord , nagu oleks maailm vajunud kummuli . </s> </p>
<p> <s> Nüüd teadis vana Aabram muidugi ammu , et Sellel leidub igasuguseid nõiaviirukeid , mis panevad nägema maailma vastupidi tegelikule ning nad võisid uimastena tõesti näha nii nagu nägid . </s> </p>
<p> <s> Nähtud unenägu kumas Sofophilile kui ohtu ja etteheidet täis märk , väga selge oli see unenägu . </s> <s> Ihu orjas ta kloostris , mitte hinge ! </s> <s> Sofophil teadis , et kui see oli Tema plaan , läbikatsetamine , siis oli see plaan täiel määral oma sünges ilus õnnestunud , Sofophil ei olnud pidanud vastu – ning talle on ette nähtud igavene põrgupiin ja seda täieliku õigusega . </s> </p>
<p> <s> Liiga pikalt oli ta jäänud vaatama oma linnapeaks olemise päevi , liiga pikalt ! </s> </p>
<p> <s> Jutt tumedatest laikudest vaibus ajapikku , kuid päriselt ei lakanud kunagi . </s> <s> Ikka piidles mõni silmaservast vargsi kloostrielanike nahka . </s> <s> Häda , kui kellelgi leidus mõni sünnimärk . </s> <s> Kellel neid ei leiduks . </s> <s> Siinsamas laval istus Miragael , kelle avalast pilgust , ümarast näost , lotist lõua all , kõigest õhkus sügavat soojust , pehmust , andestust kogu maailmale ja seal leiduvale kurjusele , tal oli kaenlaaluse karvade vahel väike polüübike , mis keerdus nagu hobuseraud . </s> <s> Niisugused märgid toovad õnne , nende kandjad on Tema poolt eriliselt ära valitud – ning kas mitte just Miragael ei olnud nende saladus – , ent kindlasti pidi ta taluma sõgedate omavoli . </s> <s> Alles siis kui küla hävis leekides – saunast alguse saanud puhastustules – alles pärast küla õnnetut lõppu lakkas see jutt . </s> <s> Vana Aabram tundis end diplomaadina , koha äravõitjana Temale . </s> <s> Vaimud olid temaga rahul , leplikud . </s> </p>
<p> <s> Ilmselt ei olnud keldris enam usku Huldeni rahunemisse ; kalade vahelt ujus nähtavale veidi teistsugune olend , suurem , ilmselt nende ülemus , kellele nad kuuletusid ja teed andsid . </s> <s> See oli kuidagi tuttav lõust . </s> <s> Musta nokkmütsiga ja musta nahkpintsakuga , kannelgi oli tal käes nagu inimesel . </s> </p>
<p> <s> “ Otsime , mis ? ” küsis lõust ootamatult sõbralikult silma pilgutades . </s> </p>
<p> <s> Niisuguseks familiaarsuseks ei olnud Jakob Hulden valmistunud ning selle asemel , et korralik mask näole ette tõmmata , ta noogutas juhmilt . </s> </p>
<p> <s> Hulden tundis olendis ära ennistise lõunalaualise lautomängija , kelle kohta öeldi tutvustuse asemel seda , et ta saabub alati päev varem müsteeriumile . </s> <s> Lautomängija ei olnud lauas sõnagi rääkinud , kuid positsioon pidi tal olema kloostri hierarhias kõrge : istepaiga alusel oli ta sisuliselt teine isik otse ülempreestri paremal käel . </s> </p>
<p> <s> “ Teame , teame , ” kommenteeris ta Huldeni noogutust , laskus põlvele ning vilistas . </s> <s> Vile oli nõrk ja ebaühtlane , ent nähtavasti sisaldus selles mingi käsklus , sest klaasjad olendid kogunesid tema selja taha kobarasse ning järgmise vile peale tegid maani kummarduse Jakob Huldenile . </s> </p>
<p> <s> “ Milleks mulle see au … ” kuulis Hulden end lalisevat . </s> <s> Ta jõudis karta sellegi ära , et nahkkuuega võõra käsi on külm . </s> <s> Aeg voolas siin ilmselt teisiti kui mujal . </s> <s> Seejärel puutusid nende käed kokku . </s> </p>
<p> <s> Paradoks paradoksiks , kuid see tähendas , et siinsed maavaimud olid kunagi asunud Selle poolel . </s> <s> Seega olid nad kavalad ja ohtlikud ning nende vastu ei olnud tark astuda mõõgaga . </s> <s> Sest kes mõõga haarab , mõtles vana Aabram raamatu sõnadega , see ka mõõga läbi langeb ; kas ta vähe nägi , kuidas eided vedasid oma taadid tema jutlustelt ära , kui ta käis neid hurjutamas kasinusele ja lihtsusele , muhklik kadakakepp ähvardavalt käes . </s> <s> Ta otsustas vaimud enese poole võita . </s> <s> Ta teadis , et vaimude tuunusjooneks ei ole niivõrd põhimõtted kui edevus ja praktiline meel . </s> <s> Esimese omaduse suhtes aitas meelehea toomine . </s> <s> Küpsetades meekooke , puistas vana Aabram ikka koogipuru ka mäge kaunistavate kaharate tammede juurtele . </s> <s> Külvas soola , pritsis mürri . </s> <s> Teine omadus aga andis vaimudele teada objektiivse tõe , et kui ka vana Aabrami jälge ei märka praegu mitte keegi – ei olnud enam külas neidki , keda muhkliku kepiga taga ajada nagu varemalt – , siis jälg on alles ja kunagi astub seda mööda hiiglase jalg , vajutades teised talla alla nagu kapsaraud , nii nagu varjas Iisakus muud usud ja õpetused vana Aabrami mõte kirikust ja kogudusest ja kloostrist . </s> <s> Vana Aabram oli see , kelle poole tasub hoida . </s> <s> Oli ülimalt tõenäoline , et vaimud vaatasid ja nägid . </s> </p>
<p> <s> See oli keeruline töö , vana Aabrami nahk lõhenes sellest laiguline , kestendav , sinna tekkisid ehitades ühel päeval soomused . </s> <s> Öeldi , et see on piiri haigus . </s> <s> See oli ka põhjus , miks ta ei tahtnud enam tagasi . </s> <s> Võibolla oleks ta hukatud . </s> <s> Ta nahk nägi välja nagu röövikutest haigestunud põõsas : . </s> </p>
<p> <s> Papile tekkisid </s> </p>
<p> <s> Sellest ajast peale ta enamasti vaikis . </s> </p>
<p> <s> Maavaimud tunnetasid vana Aabrami ülekaalu ja teenisid teda nagu koerad . </s> </p>
<p> <s> Ent käsi oli soe ja sõbralik . </s> <s> Nad panid peod vastamisi . </s> <s> Lautomängija naeratas sõbralikult . </s> </p>
<p> <s> “ Au , ” krimpsutas ta Huldeni kätt surudes oma suunurki . “ Auuuuuuuuuuu ! ” </s> </p>
<p> <s> See oli ilmselt taas mingisugune märguanne , sest nagu muinasjutus paiskus selle peale lautomängija kuue tagant või koguni hõlmast tema ette hauaristide mets . </s> <s> Kuid Hulden ei kartnud , lautomängija käsi oli tal peos . </s> <s> Ta märkas , kuidas igast ristist hoidis kinni mõni klaasjas tantslev vaim . </s> </p>
<p> <s> Ristide kahinal pudenesid vaimud laiali . </s> <s> Sakiline vonklev sõjavägi . </s> <s> Lautomängija mängis põlvelt kannelt neile taktiks kaasa . </s> </p>
<p> <s> See muidugi ei olnudki kannel , vaid lauto , Huldeni taipamine töötas praegu kuidagi aeglaselt . </s> <s> Ka vaimude ringtants oli aeglane . </s> <s> Ta vaatas ennast kõrvalt ja temagi paistis pealtnäha aeglane ja pooleldi tardunud . </s> </p>
<p> <s> “ Fortepian , Juubali poeg , ” tutvustas lautomängija ennast , “ armeenlane , Ararati mäelt , vanast põllumeeste soost . ” Alles nüüd vabanesid nende käed teineteisest , aeg peaaegu üldse ei liikunud . </s> </p>
<p> <s> Kas tuli see muusikast , ent mõned klaasjad vaimud hakkasid vähehaaval omandama piirjooni . </s> <s> Mida kauem Jakob Hulden vaatas , seda enam hakkas talle tunduma , et jooned muutusid ajapikku teravamaks ja selgemaks ning hakkasid omandama jumet , varjudest olid ilmutumas otse tema silmade all lapsed , poisid , talle meenus poiste hõljuv rännak jõe äärde ja see näis olevat sama ; kuid oli ka tüdrukuid . </s> </p>
<p> <s> Liiga pikalt oli ta jäänud vaatama oma linnapeaks olemise päevi , liiga pikalt ! </s> </p>
<p> <s> Tollal olid lauad alati lookas , piimapõrsastega kelnerid jooksid tema ees ja järel , rahvas kummardas maani tema raske jalaastumise ees , mille ta oli aastatega selgeks õppinud , ja kõik austasid teda . </s> <s> Tuleneelajad tervitasid teda suust purskuvate valguselontidega nagu lohed raehoone ees . </s> <s> Põlvpükstes poisikesed tilistasid imekauneid hümne , kellukesed käes , kuni ta astus trepist üles ja viimasel astmel pöördus rahva poole . </s> <s> Vahuveini joad ja raketid purskusid tema sammudest taeva suunas , õhk oli hele , värviline ja märg , kui ta astus . </s> <s> Autodafee oli kõrge , paljakskooritud süüalune lamas laual selle ees ja siples jalgadega nagu putukas . </s> </p>
<p> <s> See kõik tuli meelde . </s> <s> Ka viimane mõte , mis oli Sofophilil enne meelemärkuse kaotamist – arutlus sellest , kas läheb süüalune taevasse või põrgusse . </s> </p>
<p> <s> Kohtupidamise järgi pidi ta minema muidugi kolisedes põrgusse , maa pidi ta neelama , talle ei olnud enam alles jäetud isegi nime – aga samas , kas pole Tema teed äraarvamatud ? </s> <s> Kohtu poolt langetatav karistus võis olla vajalik inimeste seas korra pidamiseks , sellega hoiatas kohus järgmisi võimalikke üleastujaid , kuid oletame nüüd , et ülekohut tehti inimestele selle sihiga , et nende silmad avaneksid , et nende hingedesse tuleks raputus ja arusaamine . </s> <s> Isegi juba päris esimesele ülekohtule , paradiisiaiast minemapeletamisele järgnes pöörane raputus , südantlõhestav hüüdmine Tema poole , oma patu mõistmine – aga kui nii , kui taevani kisendava ebaõigluse eesmärk on saavutada senisest suurem Tema poole hüüdmine , siis on kurjategija vastupidiselt kohtu eeldusele hoopis heateo tööriist . </s> <s> Ka kõige karjuvama ülekohtu nuhtlemine võis olla väär ! </s> </p>
<p> <s> Sofophil vaikis ikka veel . </s> <s> Rahvas vaikis , oodates tema märguannet süüdata takukoonlad . </s> </p>
<p> <s> Sellal kui kohus langetab Tema nimel oma otsuse , siis samal ajal Tema enese kohtumõistmine tunnistab selle vääraks , sest seda on otsustanud inimesed oma parima sisima äratundmise järgi , iseeneste nimel , oma patu ja ekslikkuse nimel , kuid mitte Tema nimel , lausa teadlikult mitte Tema nimel , sest inimesed , need putukad sibamas väljal teavad , et Temal ei ole nime ja Tema nimi ei ole suhuvõtmiseks , kohus on langetanud oma otsuse Tema tahtmist vaid kilbina ära kasutades . </s> <s> Pealegi , kas saab keegi , kas on kellelgi julgust teha maa peal otsustusi Tema eest ? </s> <s> Kes teadis Tema tahtmist ? </s> <s> Kes teadis , see visaku esimene kivi ! </s> </p>
<p> <s> Aga kepp , trianglit helisema panev sau ? </s> <s> Kus oli see – neljas ? </s> </p>
<p> <s> Põlemise suits lendas ülespoole . </s> <s> Ta lamas tala all maas ja vaatas mitte midagi nägevate silmadega üles ja sai endale Tema , keda ta seni oli südames salanud ja kiitnud suus ; nüüdsest kiitis ta suu teisi , keda ta teenis , ja süda kummardas Tema , ainult Tema poole . </s> </p></div2><div2 type="alaosa"><head> 13 . </head>
<p> <s> Miragaeli vaikimise põhjal võisid kaksikvennad oletada , et ta ei olnud avaldanud saunalaval oma etteastega piisavalt muljet . </s> <s> Kuid see ei olnud nende asi ega huvitanud neid . </s> <s> Siin olid kõigil omad toimingud . </s> <s> Oli näha , et Miragael saabus leiliruumist higisena ja loputamata . </s> </p>
<p> <s> Nad olid teda oodanud ja läksid nüüd hanereas vaikides kloostrisse , justkui protsessioon , mis suundumas kesköisele missale . </s> <s> Jah , kunagi oli Iisakus missade aeg . </s> <s> Kirik oli rahvast tulvil ja palvetati , hardad nuuksed , andekspalumised , vaimustunud pomin Tema suunas isegi südaöösiti ning Tema , suur kõikemahutav Tema kuulas nad ära . </s> </p>
<p> <s> Kuni arvatavasti tüdines kaeblemisest ja tühiasjade ülestunnistamisest – sest Ta nägi ju igale poole ja südametesse ! – ning tegi sellele lõpu . </s> <s> Missad lakkasid , ka päevased . </s> <s> Elu muutus vaikseks , rahulikuks , mõtlikuks . </s> </p>
<p> <s> Fortepian – Hulden raputas pead , niisugust nime ei olnud ta varem kuulnud , vaevalt usutav , et sellist saaks olemas olla . </s> </p>
<p> <s> “ Kunstnikunimi , ristil on teine nimi … Siin on ainult pärisnimed , nagu Hulden . ” </s> </p>
<p> <s> Seejärel tõmbas lautomängija mütsinoka silmile , otsekui kardaks oma nime pärast , ning sosistas , nii nagu tema muusika oli meloodiline , oli ka tema hääl rahustav ja uimastav : </s> </p>
<p> <s> “ Tüdrukud nimelt ei asu pühitsetud mullas , kus poisid , ja on seega määratud igavesele hukatusele . ” </s> </p>
<p> <s> Samal ajal olid kuked vaikinud maakeral , valitses öö . </s> <s> Nüpeldanud pehmeks isa Isidori selja , sai vastutasuks nüpeldatud ka ülempreester . </s> <s> Ruigas mõne aja mõnust , seejärel aga tuli tagasi vana teema juurde . </s> </p>
<p> <s> “ Äkki sa , isa , ikka veidi paotad katet saladuselt – homne müsteerium … ” </s> </p>
<p> <s> “ Müsteerium , hüsteerium , ” mühatas isa , see oli kõik , sellest ei olnud võimalik midagi välja lugeda . </s> </p>
<p> <s> Tõepoolest , Hulden märkas nüüd , et riste kannavad – vastupidi arvatule , sest ristid olid rasked ja rauast – üksnes tüdrukud , sellal kui poisid , kes neid embasid , olid ristideta . </s> <s> Et ristidel leiduvad ainult naisenimed . </s> </p>
<p> <s> Need naised olid märkinud maha väga erineva pikkusega elu , mõnikord oli kutsutud taevasse ebaõiglaselt noorena , rohkesti oli ka vanamutte . </s> <s> Kusjuures praegu – kui nad tõepoolest asusid tema ees – ei olnud neil omavahel mitte mingit vahet , kõik olid omandanud ühtlaselt tütarlapselikud kontuurid . </s> </p>
<p> <s> “ Meeste ja poiste ristid , ” kommenteeris lautomängija nähtut , nagu arvaks , et Hulden ei saa aru , “ asuvad kalmistul , ka sinu rist asub seal , poisid kannavad tüdrukute riste ja tüdrukud on neil käevangus , praegu on tüdrukute jaoks õnnis hetk , poisid tulevad nende juurde ja kallistavad … Mis kõige veidram , alguses olid isegi tüdrukud pühitsetud , aga aja jooksul praagiti välja . ” </s> </p>
<p> <s> Armeenlane Fortepian naeratas , veidi isegi naeris . </s> <s> See võis olla osa mingisugusest lavastusest või märguanne , sest selle peale võtsid poisid ja tüdrukud üksteisel kätest kinni ja toimus uus kummardamine , seekord justkui publikule , ning Huldenilegi toodi rist , sellele oli kirjutatud nimi Jeannette ; teise ristiga kõikus talle vastu vaim , nimi Jean ; ehkki poiste riste ei pidanud olema . </s> </p>
<p> <s> “ Jakob , vaata , kas see rist on sulle tuttav ? ” </s> </p>
<p> <s> Vaikne rahulik mõtlik kloostrikoridor võttis vennad vastu . </s> <s> Pimedad tühjad jahedavõitu ruumid . </s> <s> Trepist tuli alla vend Sofophil ja palus nad aupaklikult söögisaali . </s> <s> Laual auras küps piimapõrsas , sõrad ahvatlevalt ülespidi , roosatav mahlane ihu . </s> </p>
<p> <s> Kuidas sai see olla võimalik . </s> <s> Hulden luges veelkord üle kõik tähed . </s> <s> Ristile oli ebamääraste tähtedega , kuid siiski täiesti eksimatult kirjutatud Jeannette Hulden . </s> </p>
<p> <s> “ Ma ei ole pealegi püha inkvisitsiooniameti liige , kui sa juhtumisi seda silmas pead oma lakkamatu tüütamisega , ” lausus viimaks isa Isidor . </s> </p>
<p> <s> “ Ma tean seda , kallis isa , ” kostis ülempreester talle . </s> <s> Neil kummalgi helkisid kummalised krobelised sõõrid justkui soomused paljal ihul kuukiirtes . </s> <s> Nende liigesed olid pehmed ja siuglevad , kaetud kummalise ornamendiga . </s> </p>
<p> <s> Kuid muidugi ei olnud see muud kui viirastus täiskuu öös . </s> </p>
<p> <s> “ Sina ei määri end verega . ” </s> </p>
<p> <s> “ Ka sina , ka sina ! ” </s> </p>
<p> <s> “ Ma tänan . ” </s> </p>
<p> <s> Lautomängija tõmbas sõrmedega kerglaselt üle keelte . </s> <s> Muusika väreles ja vaikis . </s> <s> Huldenile tundus , et kohe tullakse teda hauataguselt poolelt õnnitlema ja kaisutama ning juba sirutuski käsi läbi õhu taas Huldeni suunas . </s> </p>
<p> <s> Sa ise mõtled endale selle kõik välja , mõtles Jakob Hulden , püüdes end rahustada . </s> <s> Ta oli käinud koolis , isegi mitmes koolis ja õppinud , et viimane asi on nõrkushetk . </s> <s> Nõrkushetke just varitsebki vastane , vaenlane , See , alles siis ta ründab . </s> </p>
<p> <s> Tegelikult ründab ta mitte inimest , mitte liha , vaid tema hirmu Selle ees . </s> <s> Hirm on vaenlase tööriist , Trooja hobune tema ihus . </s> <s> Liha väriseb , ihu langeb ning just selle kaudu toimub valitsemine . </s> </p>
<p> <s> Vuntsidega vanaeit tunnistas neid lihavaagna tagant ja luges nad üle , rebides liha oma kondiste sõrmede vahel parajateks tükkideks . </s> <s> Ta vaatas igaühele mõtlikult otsa ja raputas enesega aru pidades pead . </s> <s> Ta jättis suurema osa piimapõrsast lahti lõikamata , sealjuures kõik paremad palad , mis olid määratud tähtsamatele olijatele . </s> <s> Kuid jüngrid seda vist ei märganudki . </s> </p>
<p> <s> Ent Sofophilile oli see vaatepilt , niisugune mõttetu vahetegemine liig ! </s> <s> Nähes jüngreid kogunemas alandlikult söögilaua äärde ning koguni laupäevaõhtust rõõmuvälgatust nende silmis miski vist murdus temas , ta õlad hakkasid vappuma ja ta nuuksatas . </s> <s> Ta süütas kandelaabrid , põlvitas kui palverändur ema ette , surus peopesad kokku ja palus lõigata vendadele põrsa küljest rammus koot . </s> </p>
<p> <s> “ Kus sa , ” susises ema . </s> <s> Kuid nähtavasti meenus talle õigeaegselt , et teda ei palu üksnes tema üleannetu poeg , vaid ta asub mungakloostris , mille müüride vahelt võib ta paiskuda esimese etteheitva sõrmeviibutuse peale jõkke , metsa , värava taha . “ Kas sa ka mõtled , poeg … ” </s> </p>
<p> <s> “ Mõtlen , emake , mõtlen , ” halises poeg masinlikult , mõeldes samal ajal hoopis millelegi muule . </s> <s> Kuid ema lõikaski põrsa küljest koodi . </s> </p>
<p> <s> Lautomängija Fortepiani näole sugenes pühendunud ilme ning kõik peale ühe tüdruku taganesid ringist , paistis , et koguni tõugates seda üksikut Jakobi ette . </s> <s> Tekkinud vaikuses kajas keldri kiviseintelt tagasi kümnekordse jõuga Fortepiani fataalne lause : </s> </p>
<p> <s> “ Jakob , sa saad naise . ” </s> </p>
<p> <s> See kostis järjest mitu korda . </s> <s> Hulden sirutas oma käe naeratades lautomängijale vastu . </s> <s> Taas oli tolle käsi soe ja hubane . </s> <s> Algas tants . </s> </p></div2><div2 type="alaosa"><head> 14 . </head>
<p> <s> Kõigi inimeste ristid , kes on Iisaku vaimuga kokku puutunud , on siin keldris , eranditult kõigi , patuste ja patutute , sosistasid tantsusammud . </s> <s> See on nende hoiupaik , nad ei asu taevas , nad ei asu maa all , kõpsutasid kingad keldripõrandal . </s> </p>
<p> <s> Nad on pühitsetud mullast toodud . </s> <s> Vanamees on kraapinud nad välja . </s> <s> Muidugi ka poiste , muidugi ka poiste . </s> </p>
<p> <s> Hulden sulges silmad , ta ei tahtnud näha , kuidas tantsijate vahele ilmus ka rist sildiga Jakob Hulden , millele peale kirjutatud tema surmaaeg ; ta nägi seda siiski aimamisi , see kõlbas talle , ent sellegipoolest ei soovinud ta seesugust fataalsust oma ellu . </s> <s> Ta unustas oma surmaaja . </s> <s> Samal ajal alustasid vaimud õhinaga juba midagi muud , Hulden tundis ära laste algelise mängu ; lautomängija mängis lustakalt viisikest ja lapsed tiirlesid kätest kinni nagu roosiaias , osavalt takerdumata ristidele , neist läbi minnes või üle hõljudes , õhus ringe , ruute , mustreid moodustades . </s> </p>
<p> <s> Järgmine koletislik mõte ründas Huldenit : aga kui tema rist asub siin , kas see peab siis tähendama seda , et ta on ikkagi seotud selle paigaga – ta ei suutnud kuidagi ka mõttes tunnistada : seotud jäädavalt – siis ikkagi peab temast saama ülempreester Iisakus , isa Aabrami järeltulija ? </s> <s> Niisugune oligi õpetatud nõukogu plaan teda arusaamatult siia läkitades ? </s> </p>
<p> <s> Ei , see ei saanud olla võimalik . </s> <s> Selleks peaks olema Jakob Hulden põlualune või täiesti ilma nimeta , ilma vähimagi võimuta , temal aga leidus kätes rammu ja peas mõtteid , igast tema rakust õhkus tarmukust . </s> <s> Või oli ta hull või eriskummaline , kes otsustab kolida vabatahtlikult tsivilisatsiooni rambivalgusest ära maailma äärele ? </s> <s> Ta ei saanud muidugi teha otsustusi ettepoole , aga kõige järgi otsustades ta ei olnud . </s> </p>
<p> <s> Siiski see rist ! </s> <s> See kõlkus aegajalt ta silmaulatuses nagu õrritus . </s> <s> Muidugi , just kõige tugevamad satuvad kõige enam põlu alla , aga – arvestades tema , Huldeni , võimeid ja miks mitte juba ka mõningast positsiooni , on tal võimalik oma vastased kerge vaevaga läbi näha ning astuda vajalikud sammud , ennetada nende salasepitsusi , võita nad , purustada , kasvõi lömastada , kui tal peaks selliseid leiduma . </s> </p>
<p> <s> Sellegipoolest ta kujutles hetkeks , mis oleks , kui ta oleks nõrk . </s> <s> Jalust ära paigutatud ja unustatud . </s> <s> Kloostris , mis asub pärapõrgus , piiri taga lokkamas juba teine usk , teine maailm , seal oli rist teistsugune , keel teine , liturgiad kummalised , õigupoolest siit ei läinudki midagi edasi , siin oli lõpp . </s> <s> Ainult Tema üksi vaatab tema peale kõrgelt ülevalt , taevalaelt , kirik aga isegi ei tee enam eestpalveid tema eest . </s> <s> Siis oleks ta nagu ülempreester . </s> <s> Jah , siis oleks ta tõeline Iisaku ülempreester . </s> </p>
<p> <s> Kuid järsku ta avastas : kõik pöörduks kohe , kui mängu astub üks asjaolu ! </s> <s> Niipea kui piirile Iisaku metsade vahel peaksid rivistuma vaenlaste – päris vaenlaste – hordid , vihisevad kaalukausid silmapilkselt vastupidiseks , väikesest saab suur , nurgatagusest keskpunkt , kõik pöördub . </s> <s> Kui ähvardab selle teise maailma sissetung , rahurikkumine , muutub Iisaku võitluskantsiks . </s> <s> Siin tõstetakse tapper ja võideldakse ennastunustavalt viimses võitluses . </s> <s> Niisuguseid juhtumeid olevat ajaloos olnud . </s> </p>
<p> <s> Teiste rivist nihkus veidi ettepoole üks arglik tütarlaps , talutütreke , hõbedane loor mässitud ümber pea , kes tegi sügava reveransi ja kuulutas müsteeriumi alanuks – või tegi viimast lautomängija – kandes seejärel püüdlikult deklameerides ette järgmised sõnad . </s> </p>
<p> <s> “ Selgituseks . </s> <s> Kirja kirjutaja Sofophil , ” – selle peale kooldus Sofophil söögilaua tagant pooleldi üles , tõmmates välja isegi noa põrsast – “ seesinane Sofophil – oh missuguseid peeni nimesid pannakse selles kloostris meestele , ” – keegi lagistas naerda , ehkki etleja hääl jäi võrdlemisi monotoonseks ega elanud situatsiooni vajalikul määral sisse – “ see peen tegelane on Iisaku preestri juures meeleparandusel mees . ” </s> </p>
<p> <s> Lause lõppedes vajus hääl otsekui trepiastmeid pidi kukkudes sosinaks . </s> <s> Tundus , et käimas on mingisugune lustmäng . </s> <s> Lavastamisega paistis olevat isegi mõningat vaeva nähtud , arvatavasti oli etenduse lavastanud lautomängija ise , ent näitleja oli lihtsalt andetu . </s> </p>
<p> <s> “ Iisaku tütarlastel , ” sosistas tüdruk sõrme tähelepanu äratamiseks ülespoole tõstes , “ keelati tulla kloostrile lähemale kui seitse penikoormat , papp käratas , et naisi ei ole maailma vaja , lapsed sünnivad tänapäeval kookonist ... ” </s> </p>
<p> <s> Maa kõmiseb ja upub . </s> </p>
<p> <s> Ilmselt olid ka need etenduse sõnad . </s> <s> Kuid nad tulid osavalt – kusagilt mujalt , kuhu ei osanud vaadata , ja lõppesid enne , kui oleks jõudnud märgata ütlejat . </s> </p>
<p> <s> Ükskõik ; peamine oli see , et repliik suutis lõigata selgitava tütarlapse hääle lõplikult läbi ning see lendles looriga lehvitades nagu lumehelves publikusse . </s> <s> Vabaks jäänud järje haaras ootamatult Sofophil . </s> </p>
<p> <s> “ Tere , Jakob ! ” </s> </p>
<p> <s> Sofophili etteaste tehniliseks paatoseks oli huulteliigutamise pomin laua tagant , mis pidi imiteerima kirja kirjutamist . </s> <s> See tuli välja kohmakalt ja võltsilt , ent paistis , et niisuguse tasemega ollakse kloostris harjunud ja rahul . </s> <s> Lõõmavate kandelaabrite vihus oli Sofophil lõpuks ju peaaegu ilus ja traagiline . </s> <s> Isegi paberileht oli ta ette lauale laotatud . </s> </p>
<p> <s> “ Täna oli mul jutuajamine papiga , kus ta muuhulgas tundis huvi , millega Jakob õigustab oma käitumist Iisaku kloostris ... ” </s> </p>
<p> <s> “ Keppimist kloostrihoones tütarlapsega ! ” </s> </p>
<p> <s> Siiani toimus kõik tavaliste dramaturgiareeglite järgi , isegi uniselt . </s> <s> Kuid viimane lause tekitas keldris kahinaid ja hirmunud segaduse , tütarlapsed peitsid oma pead käte vahele , undrukutesse , mõni julgem poisi rinnale . </s> <s> Lause oli ilmselgelt ropp ! </s> </p>
<p> <s> Mis veel kõige hämmastavam , need siivutud sõnad kandis ette täiesti tuttav , isegi liiga tuttav , niisugune hääl , mis mitte kuidagi ei saanud kuuluda sellesse näidendisse . </s> </p>
<p> <s> Hakati luurama pingsalt ringi , kuid osutus olevat õigus – hääl oli tulnud hoopis ülalt kõrgelt . </s> <s> Jüngrid hakkasid värisema lauas , Tema tuli neile meelde . </s> <s> Nad võisid vanduda , see oli papi hääl , papp rääkis nendega . </s> </p>
<p> <s> “ Et oli tõesti väärt eeskuju kohalikele noortele – tulevastele isadele , ” jätkas Sofophil pominal kirja , silmad maas . </s> </p>
<p> <s> “ Kui ma vastasin , et võibolla on neil tekkinud armastus , hakkas papp naerma , sa olevat ... ” </s> </p>
<p> <s> “ Mõne aasta jooksul liiga paljude naistega Tema katuse all armastanud ! ” </s> </p>
<p> <s> Taas see jube hääl . </s> </p>
<p> <s> Hulden vangutas pead . </s> <s> Hääl , millel kirjutaja – ilmselt siis Fortepian – need sõnad öelda suvatses , ei saanud mingil juhul kuuluda sellele , kes esitas seda võimatut partiid ! </s> <s> Ilmselgelt oli ta oma rollist välja langenud ja näidendiga rängalt üle pingutanud . </s> <s> Koguni lautokeeled pinisesid sõrmede all heitunult . </s> <s> Ent Sofophil kas ei kuulnud uut ärevat pikselist tooni või ei hoolinud sellest , nagu ta vist üldse ei märganud midagi enese ümber ning jätkas rahus . </s> </p>
<p> <s> “ Selles olen ka mina papiga nõus : kui kaks täiskasvanut lepivad armastuses kokku , siis võtab kumbki vastutuse . </s> <s> Kas seekord suudad vastutuse-ikka mittejõudnud Jeannette'i eest vastutust kanda , et iga asi omal ajal sünniks , et sinust ei saaks kurja kuulsusega donžuaani ? ” Seejuures näperdas ta dramaturgi tahtel graatsiliselt punast roosiõit , mis luurootsuga kinnitatud talle rinda . </s> </p>
<p> <s> Jeannette , pikkade punaste patsidega kahvatu tütarlaps , võttis Huldenil käest kinni – temagi käsi oli kõigest hoolimata soe – ning too ei märganudki , kuidas nad olid sattunud keset ringmängu , ootamatult laulsid teised nende ümber , kes aias , kes aias , Jeannette'il oli imekaunis siidjas loor ja temal , Huldenil , ripnes roos rinnas . </s> </p>
<p> <s> Ei , see oleks olnud labane ! </s> <s> Loor ja roos puudusid , nad hoidsid teineteisel hellalt käest ja tiirlesid . </s> <s> Viimaks keset seda tiirlemist sai Hulden lõpuks aru , et justkui tema asukski selle jampsliku näidendi keskpunktis . </s> <s> Tehakse talle etteheiteid , inkrimineeritakse talle midagi absurdset , samal ajal jälgivad keldri hinged hinge kinni pidades iga tema sammu . </s> <s> Ning tants muudkui jätkus – see oli tema etteaste , kõik need sammud olid talle kirjutatud dramaturgi poolt ette . </s> </p>
<p> <s> “ Pange tähele , kuidas papi silmadesse ilmub seda öeldes nilbe tuluke , ” seletas Hulden koosviibijaile . </s> <s> Ta pidas end seejuures ülal üpris ebaloomulikult , nagu teatri kloun või konferansjee , ta koguni edvistas ja moonutas nägu ning paistis olevat täielikult unustanud , et olgugi tema ümber lapsed , siis on see nii ainult pealtnäha , tegelikult ei ole nad enamasti raasugi nooremad kui Hulden , mõni aga lausa rauk . </s> <s> Hinged ju on igavesti noored , olgu nad kuitahes vanad . </s> </p>
<p> <s> Huldeni lõbusus nakatas ka teisi , isegi kloostrivennad vaatasid teda ammuli sui oma valgusvihkudest , tundes kasvavat igatsust kaugete kohtade , kaugete aegade , koguni kaunite inimeste järele , sest olgugi neil üksteise seltsis hea , olgu lunastus kõikjal , janunesid isegi nemad aegajalt midagi uut , hetki , mil ilmub külaline ja külastab uudne mõte ning see mõjub kui imeline vapustus ; neil olid mõtted omavahel ju vanad kulunud . </s> <s> Kuni järsku tuli jällegi hääl taevast ülevalt ja müristas : </s> </p>
<p> <s> “ Jakob ja Sofophil ! </s> <s> Kõik on teil korraldatud seks , kogu müsteerium on ettekääne , et hakata ema sünnipäeval jooma ! ” </s> </p>
<p> <s> Milline läbinägelikkus , imestasid kloostrivennad , närides vastumeelselt ja isuta piimapõrsast , mida neile Sofophili korraldusel muudkui juurde lõigati . </s> <s> Nad olid harjunud sellega , et iga nende samm on justkui peo peal , kõikjal leidusid häälekoridorid hääletus õhus . </s> <s> Oli täiesti olemas ka nilbe tuluke . </s> </p>
<p> <s> Ilmselt meenus vanamutile praelõhnade lummas tema noorusaeg . </s> <s> Kuidas ta oli talutütreke , pärast seda perenaine , kuni tema pojast sai õpetatud mees , kõrgseltskonna liige ja lugupeetud inimene . </s> <s> Vanaeit muutus rahutuks . </s> </p>
<p> <s> Kõigutanud oma kribalat ihu veidi aega lautomängija kauge puise kandlemängu taktis , plaksutas vanaeit ootamatult käsi , nõudes vaikust ja tähelepanu . </s> <s> Kloostrivennad vaatasid üllatunult tema suunas . </s> <s> Vanaeit oli alati üritanud püsida vait , et mitte saada kihutatud kepihoopidega väravast välja nagu koer , aga kas väravastki , kas ei leidunud ka kloostris oma surnuaed ; see oli tema paratamatu saatus . </s> <s> Järelikult pidi olema sündinud midagi erakordset . </s> <s> Vanaeit osutas kondise sõrmega – kortsus nõiasõrmega – Sofophili otsa ning kudistas : </s> </p>
<p> <s> “ Minu mõrsja … minu mõrsjake … ” </s> </p>
<p> <s> “ Sinu astutud samm tekitab tõttöelda kõhedust , ” jätkas Sofophil oma häirumatut pomisemist , pööramata sõgedale vanaeidele ega üldse millelegi ümbritsevale tähelepanu . </s> <s> Seejuures tundus , et ta tõepoolest kirjutabki , mitte teeseldes nagu näidendeis tavaks , vaid päriselt , sest tema vasaku käe alt ilmusid paberilehe pinda rikkuma märgid , mis tõepoolest meenutasid mingil viisil kirjatähti . </s> <s> Ta vaatas neid ja justkui veeris . </s> </p>
<p> <s> “ Südames ma seda heaks ei kiida . </s> <s> Kui noorel tüdrukul on raskusi ja ta usaldab sind , siis tuleb teda aidata . </s> <s> Aga minu arvates – voodiväliselt , sest Jeannette'i jaoks asuvad lahendused mujal kui voodis . </s> <s> Kui tüdruk saab oma südameasjust teadlikumaks ehk teisisõnu vanemaks , võimalik , et siis saab rääkida armastusest , mitte praegu . ” </s> </p>
<p> <s> Kuid vanamooril oli valge loor tõmmatud ümber pea . </s> <s> Ta keksles ümber poja nagu tüdrukutirts , volksutas oma lottis silmalaugusid , põllest ilmus tal selge põletatud viina pudel . </s> </p>
<p> <s> Ega see olnudki eriline üllatus , see vanamutt , eks oli igaüks juhtunud kuulma nende omavahelistest – häälutustest . </s> </p>
<p> <s> Piisas astuda õigesse koridoriorva , kui kostsid ära kloostri krabinad ja sosisõnad , ka tolle pealtnäha tülitseva õnneliku paari toast , sest mitte miski ei pidanud jääma varjule Tema eest ega ka tema alamate eest ; ning Sofophil oli õnnistatud väga suure häälega . </s> </p>
<p> <s> “ Südames ma seda heaks ei kiida . </s> <s> Kui noorel tüdrukul on raskusi ja ta usaldab … ” kostis uuesti Sofophili veerimine . </s> <s> Siinkohal oli tegemist selge lavastusliku õnnestumisega , sest Sofophili sõnavõtt keerati vaiksemaks ning sellest kujunes rabelev , vaibuv , mitte kuidagi end kuuldavaks teha suutev heli , mis astus võitlusse järgmise repliigiga , järgmise häälega , mis astus näidendisse . </s> <s> Tekkis lootusetu arusaamatu põiming . </s> </p>
<p> <s> Dramaturgi tahtel oli tulekul taas papi röögatus , mis selle asendas ja võitis . </s> <s> Keegi pappi ei näinud , papp pidi olema saunas , isa Isidor küüris tema selga , kuid tema hääl täitis kogu kloostri . </s> </p>
<p> <s> “ Jakob on kloostrisse oodatud üksi või koos poegadega , aga mitte ühegi naisterahvaga ! ” </s> </p>
<p> <s> Ilmselt aga oligi ette nähtud võitlusstseen , järgmisel silmapilgul oli juba jälle hoopis papp vait ja seljatatud , laine paiskus kaljudelt tagasi , mäsles vastupidises suunas ning taas omandas uue hoo Sofophili kiljumine . </s> </p>
<p> <s> “ Kas teate , mu emandad ! ” </s> </p>
<p> <s> Varem oli nii , et kui miski muu vanaeide vastu enam ei aidanud , viibutas Sofophil tõrjumiseks salaja ähvardavalt kirvevart , see oli vanaeide enese huvides . </s> <s> Ent praegu tõmbus ta miskipärast õnnelikult küüru , silmad ema põllel või viinapudelil , haakis rinda punase roseti , haaras ema oma raudsesse haardesse ning nad lendlesid kui liblikad laiali mööda tuba , kaunid kiletiivalised värvilised kahisevad putukad , parv liblikaid . </s> </p>
<p> <s> “ Kas teate , mu isandad , emandad ja neitsid , elu on igal juhul leidlikum kui mistahes teater ! ” </s> </p>
<p> <s> Ta naeris müüride värinal , nõge kukkus laest alla . </s> <s> Ta oli kavatsenud lausuda oma mõttetera veidi vähemkohmakas sõnastuses , oli parajad sõnadki juba valmis mõelnud , kuid ta oli purjus , ta suust purskusid liblikad ja tõugud üles lae alla . </s> </p>
<p> <s> Ent papi hääl tuligi ülevalt . </s> </p>
<p> <s> Isa Isidor nägi oma silmadega pealt , kuidas see juhtus . </s> </p>
<p> <s> Tantsusammu sooritas söögisaalis Sofophili ema ; samal ajal tõmbus ülempreestri näoilme lavatsil kuidagi hillitsetuks , ta vaatas niiskel aredal pilgul isa Isidori otsa , pomises lohakalt oma rõõmusõnumi : minust on öeldud , minu sugu saab suureks – ning justkui oleks sõrmitsetud keldris hingekeeltel , haaras teda ootamatu värin , ta muutus kuumusest hoolimata siniseks ning kui isa püüdis teda käsivarrest sikutada , arvates , et tegu on kuutõvehooga , tõmbas ta end hirmuäratava jõuga lahti , nagu oleks kogu maailma kuu tal abiks oma jõuga , ning osutus ootamatult väledaks , kadudes nagu välk . </s> </p>
<p> <s> Kuu oli vahetanud taevas asendit , valgustades jõe asemel hoopis kirikut . </s> <s> Sinnapoole tormas ülempreester . </s> </p>
<p> <s> Veidi välku ta meenutaski : tema ümber helendas . </s> <s> Isa nägi , kuidas helendav kera pages otsejoones mööda tumedat triipu , mille heitis kirikutorni vari keset kuuvihku . </s> </p>
<p> <s> Ükski maapealne konarus ei vääranud ta teed , ei sundinud kõrvale põikama , ta ei komistanud , ta liikus hüpeldes , kuid mitte mättalt mättale , rohututilt teisele , vaid see oli sisemine hüplemine ning kui ta jõudis kiriku juurde , ei vähendanud ta hoogu . </s> </p>
<p> <s> Esialgu tundus isale , et ülempreester jookseb kirikust läbi , ta uskus juba nägevat , kuidas kiriku müürid langevad tema püha inspiratsiooni eest ja vajuvad pärast tagasi kokku . </s> <s> Hiljem silmas ta musta veidi helendavat täppi karniisidel . </s> <s> Ülempreester jooksis mööda kiriku seina üles nagu orav – ta jättis võrdluse lõpetamata , ta lõdises , otsekui oleks ta kohanud prohvetit ja märtrit . </s> <s> Preester kadus tornikukke ja enam ei olnud teda näha . </s> <s> Kuu muutus veidi punakaks . </s> </p></div2><div2 type="alaosa"><head> 15 . </head>
<p> <s> Järgmise tegelasena astus kloostrimüsteeriumis üles keegi , kellele oli lavastaja tahtel antud nimeks Taevane Jurist . </s> <s> Vastupidi oma nimele ei äratanud ta peale vaadates vähimatki usaldust . </s> <s> Kuid hääl oli tal papi oma , polnud võimatu , et sama näitleja mängis mõlemat osa ; tema ei olnud aga nähtamatu , erinevalt papist oli ta vägagi nähtav . </s> <s> Ta ilmus keldripoiste seast . </s> </p>
<p> <s> “ Hurraa !!! ” hõikas põlvpükstes Taevane Jurist , kõvera näoga eblakas sell sissejuhatuseks . </s> <s> Kuid ta paigutas sellesse väikesesse repliiki tunduvalt suurema innu kui eelmised näitlejad , lausa sisemise põlemise , mistõttu talle koondus vaevata kogu tähelepanu ning kõik asusid huviga jälgima , kuidas ta tiirleb ümber noorpaari . </s> <s> Ta kargles aina kiiremini ja kiiremini ning tema kiituseks võib mainida , et ta oli üpriski andekas kondiväänaja , sest suutis tekitada illusiooni , et teda on mitu . </s> </p>
<p> <s> Ümber Jakobi ja Jeannette'i , kes selle ootamatu huvi all punastasid ja naaldusid vastu teineteist , justkui oleks niiviisi võimalik peituda , paistis olevat moodustunud tihe inimrõngas , ehkki see oli vaid üksainus tantsiv kooripoiss . </s> </p>
<p> <s> Siis juba nii kaugele oli arenenud Soodom ja Komorra selles patuses kloostris . </s> </p>
<p> <s> Ehkki muusika , ehkki lautoviisid kaeblesid nii armsalt ja muutsid hinge imeliselt hellaks , ehkki oli hingamise päev , kangastus Übesele ja Ibusele , kui pilgeni oli täidetud nende armetu , kirikuisade ja rahva poolt unustatud klooster patust . </s> <s> Et see on ääretasa . </s> <s> Patu paik ja urgas . </s> </p>
<p> <s> Nad olid juba vanad mehed ega vajanud hullamist . </s> <s> Veri ei vemmeldanud neil . </s> <s> Kogu aeg tuli arvestada sellega , et kõik on teada . </s> <s> Mitte sõnu järele jätta ega tegusid . </s> <s> Kaksikvennad vangutasid teineteisele otsa vaadates pead ja keeldusid vanaeide viinast , mis oli jäle nende meelest . </s> </p>
<p> <s> “ Valmistu detailseks ülevaateks sellest seigast kloostris . </s> <s> Jee ! ” kuulis Jakob Hulden Taevase Juristi üürgamist . “ Kas Jeannette'i-nimeline on ka ise reageerinud või näiteks tema vanemad või eestkostjad , õpetajad või mõne mittetulundusühenduse esindaja ja nii edasi . </s> <s> Kas ta üldse eksisteerib reaalselt ? ” </s> </p>
<p> <s> Jah , kas ta üldse eksisteerib ? </s> </p>
<p> <s> Hetkeks suutis Hulden peatada selle kohutava tantsu , mille oli talle kirjutanud dramaturg , keda ta ei teadnud , ning ta seisis ja vaatas ja nägi : vaid vaimudest kubises kelder ta ümber ! </s> <s> Jeannette ei olnud midagi enamat kui klaasjas kala . </s> </p>
<p> <s> Kuid lauto jätkas mahedalt ja süütult . </s> <s> Nad taipasid , et jäledust ei olnud nende ümber . </s> <s> Roppuse ja jäleduse allikas saab olla vaid rikutud meel . </s> <s> Küürus noorpaar marssis käevangus läbi saali ; üksnes kade või juhm meel võis olla sellest veidrast õnnelikust vaatepildist raske ! </s> </p>
<p> <s> Kui vend Sofophil kiskus hammastega viinapudeli pealt korgi ja rüüpas esimese pika sõõmu , siis olid nemad kaks järgmised . </s> </p>
<p> <s> “ Me juba ammu ootasime seda sammu teilt , ” kuulutas Ibune malbelt . </s> </p>
<p> <s> Ning Übene jätkas pudelit edasi ulatades : </s> </p>
<p> <s> “ Asjad peavad saama vormistuse , kõik peab olema selge ja arusaadav ning elagu Iisaku klooster . </s> <s> Ma ütlesin kohe , et kui naine laevas , siis … ” </s> </p>
<p> <s> “ Laev põhjas , hahahahaa ! ” üürgas Sofophil laternate värisedes ning haaras ema põlletaskust veel teisegi mulksuva pudeli , ka selles oli põletatud viin , ainult et veidi vähem haljas ja selge . </s> </p>
<p> <s> “ … kas just seda , kas just seda … ” kekslesid Ivune ja Übene teineteiselt kaenla alt toetades , “ … kes aias , kes aias … ” </s> </p>
<p> <s> Nad haarasid oma kaisutuseringi ka Migarael Fabrika , kes oli nende saladus , ja karglesid ümber noorpaari . </s> <s> Vaimusilmas meenusid neile ammused ajad , mis kihisesid naistest ja elust . </s> <s> Klooster paistis sellega võrreldes vangikong . </s> <s> Isegi imekspandav , et nad olid nii kaua siin vastu pidanud . </s> <s> Aga nad olid valinud vabatahtlikult niisuguse elu , et pääseda pattudest . </s> <s> Keegi ei keelanud lahkuda , kuid keegi ei olnud kunagi lahkunud . </s> <s> Tõsi , tookord kui klooster põles , siis enne seda lahkus nende seast üks kloostrivend . </s> </p>
<p> <s> Taevase Juristi tiraadi vältel nihkus kiri , mille oli üleval söögisaalis kirjutanud Sofophil , mingi arusaamatu lavatehnilise nipi abiga keldripõhja Jeannette'i ette ning too laskis Huldenist lahti , et seda lugeda . </s> <s> Kuid tal ilmusid pisarad silma , ta suust tuli sügav ohe . </s> </p>
<p> <s> “ Ei ole saanud niiii kaua aega laua taha , vahepeal ei olnud tinti ja eile hanesulge ... </s> <s> Aga selle kirja peale ei oska küll midagi öelda . </s> <s> Oh kallllllllllllllllllliiiiikallikallikallikalllllllllllllllllllllllllllllli … ” </s> </p>
<p> <s> Kogu selle lõputult pika siivutu ohke vältel näis Jeannette piidlevat Jakob Huldenit nagu armunud vasikas . </s> <s> Hulden tõmbus kõrvuni punaseks , sest mungana oli ta jäägitult Tema peigmees ega vaadanud iial naise poole seesuguse pilguga , nagu ta vaatas . </s> </p>
<p> <s> “ Kui noorel tüdrukul on raskusi ja ta usaldab sind , ” ümises Sofophil samal ajal õrnade keelpillihelide saatel – liblikad olid lennanud laiali , kes kummutile , kes kandelaabrile , tõugud uuristanud oma käigud saalinurkadesse , tema ise vabanenud ema embusest , “ siis tuleb teda aidata . </s> <s> Aga minu arvates – voodiväliselt , sest Jeannette'i jaoks asuvad lahendused mujal kui voodis . ” </s> </p>
<p> <s> “ See on küll huvitav lause ... </s> <s> Aga tema ema ... ? ” jätkas Jeannette , vaadates niiskete lehmasilmadega Huldenit . </s> </p>
<p> <s> Kõige hullem oli – aga seda ei saanud Sofophil kurta kellelegi , isegi mitte pihitoolis – kogu kloostrikorralduses just see vanaeit . </s> <s> Talle oli tõotatud ta teekonna alguses sellesse tundmatusse paika , et ta pääseb siin ära maailma muredest ja kiusatustest ning laotab end tervenisti Tema jalge ette , ta oli kuulnud Iisaku kohta imelisi lugusid ning alguses nii ka oli . </s> <s> Ent ühel päeval saabus vanaeit . </s> </p>
<p> <s> Sellest hetkest alates ei saanud Sofophil enam üldse keskenduda Tema teenimisele , ikka leidus vanaeidel , kes nimetas end tema emaks , soove , nõudmisi , veidraid abipakkumisi . </s> </p>
<p> <s> “ See maitseb nagu armulaua viin , ” tunnustas Ibune . </s> </p>
<p> <s> “ Seda see on ! ” hüüdis Übene , sest seda oli see tõesti . </s> <s> Maitse oli ehtne . </s> <s> Muidu polnud kloostris sageli aru saada , kas viibid parajasti tühjas ruumis või on õhk tihe silmale nähtamatutest ja käele puudutamatutest vaimudest , see muutus pikapeale kurnavaks . </s> <s> Sofophil tõi silmade pilkudes nähtavale ka valge hapendamata leiva ja käskis murda kõigil sellest tema hinge õnnistuseks . </s> <s> Rosett oli tulipunane ta rinnas nagu haav . </s> </p>
<p> <s> Punetav Hulden oli hingepõhjani arusaamatuses , kuidas suutis tühine näitemäng tema , kes ta pidas ennast täielikult sõltumatuks , äraostmatuks , mittemõjutatavaks , märkamatult endasse tõmmata – tema ümber oli nõidus ja imelik lumm . </s> </p>
<p> <s> Abielluda ? </s> <s> Veel hullem , abielluda kloostrisse maetud vaimuga , kes kõigi märkide järgi oli kunagi ammustel aegadel elanud maa peal ja võibolla isegi vanaks . </s> <s> Oli kõndinud jalgupidi mööda mulda , seejärel sängitatud surnuaiale , arvatavasti oma seadusliku mehe kõrvale , kuni ülempreester andis korralduse ta mehe kõrvalt pühitsetud mullast välja tirida ja matta keldrisse . </s> <s> Miks pidi ta soovima abielluda sellisega ? </s> <s> Kuidas tal üldse niisugused mõtted , kui ta oli andnud püha tõotuse ? </s> <s> Rasked , võimatud küsimused . </s> <s> Huldeni kergenduseks ilmus publiku ette tagasi sissejuhatuse esitanud ja läbipõrumisega lõpetanud näitleja ning nõudis kahinal loori pildudes ja igal sammul reveransse tehes sõna . </s> </p>
<p> <s> Pagendatud kloostrivenna mimemakihutamise põhjendused olid olnud ülimalt kaalukad , ta tabati sängist raseda naise juurest . </s> <s> Selgus , et sellessamas pühas Iisakus , kus oli klooster ja kirik , leidus ka teine koht ja see koht oli mülgas . </s> <s> Küla oli see mülgas . </s> <s> Mülgas saatis venna juurde oma virvatule , kes unustas kohemaid kõik tõotused , kõik , mille pärast ta elas , trampis taldade alla Iisaku ideaalid ning varises otse Tema silme all kire ja patu kaisutusse . </s> </p>
<p> <s> Pärast veel see naine sünnitas . </s> <s> Muutes niigi taevanikisendava patu mitmekordseks , sest selle asemel , et tõusta hinges ja ihus aina kõrgemale maapealsest hädaorust , nagu teda kannatlikult õpetati Iisakus , vajutas see nurjatu vend oma hinge hoopis allapoole ja idandas maailma juurde kannatuse seemet ja tõukas seda kaugemale vabanemisest , tehes kurja . </s> <s> Sest seal , kus teeb tööd Tema , on kannul ka See , varitsemas kirgesid ja pattu . </s> </p>
<p> <s> “ Ei mingeid naisi , mitte iial ! ” röökisid vaimud papi seest , kui ta vähkres voodil ja sonis paakunud huultega . </s> <s> Papp viibis tookord täielikus ahastuses . </s> <s> Ta peksis laupa vastu kaminavõret ja kõikjale kuhu ulatus ning jäi haigevoodisse . </s> <s> Tundus , nagu oleks kogu tema õpetus Iisakus varisenud tuhaks . </s> </p>
<p> <s> Näis , et tütarlaps oli vahepeal kulisside taga veidi hinge tõmmanud ja ennast kogunud . </s> <s> Lavastaja oli õpetanud talle selgeks ka järgmise repliigi ; tõsi , selle järele puudus igasugune tarvidus . </s> </p>
<p> <s> “ Selgituseks . </s> <s> Kirja kirjutanud Sofophil elab kloostris koos oma emaga ja magavad ühes voodis , ” jõudis teatada tütarlaps , enne kui loori otsa komistas ja enesega lootusetult sassi läks . </s> </p>
<p> <s> “ Ja üldse , kust tema teab , mida mina võiks tahta ? ” küsis Jeannette siira tütarlapseliku imestusega . </s> </p>
<p> <s> Pärast seda , kui koperdaja oli viimaks kadunud teiste temasuguste vahele ja lahustunud kollide ja koletiste massis , lootis Jakob Hulden , et viimaks pääseb ka tema midagi ütlema . </s> <s> Avaldama arvamust toimuva kohta . </s> <s> Dramaturgi osavust arvestades oli publikul ilmselt juba tekkimas eksiarvamus , nagu oleks ta teel mülkasse . </s> <s> Tal ei olnud midagi vaese Jeannette'i vastu , ent kuidas sai juhtuda niisugune alandav stseen ? </s> <s> Ta tahtis kõigile kinnitada , et ta on munk , et ta on kasin ja süütu , et ta taganeb avalikult oma mõrsjast . </s> <s> Kuid tal ei õnnestunud midagi . </s> <s> Otsekui tema narrimiseks sekkus taas Taevane Jurist . </s> </p>
<p> <s> “ Kuidas papp sellest sündmusest teada sai ? ” </s> </p>
<p> <s> Muud mõtet sel küsimusel ei olnud kui takistada Jakob Huldenit . </s> <s> Stseen haises higist ja ülepingutusest , kooripoiss pööritas silmi ning esitas – tõsi küll hea diktsiooniga – sõnastuse poolest enam kui kaootilise küsimuse . </s> <s> Kogu tema senine sarm oli kadunud . </s> <s> Veel hullem , arvestades , et sama näitleja mängis ka pappi , adresseeris Taevane Jurist seega praegu küsimuse iseenesele ! </s> <s> Kõik oli lavastajal segamini läinud ! </s> </p>
<p> <s> Huldenile hakkas vägisi tunduma , nagu oleks tema roll koos kõige täiega , kõik tema kahtlused , kõik rollimuutused , ka vabanemise püüd ja suutmatusetunne , kõik , kõik kirjutatud tundmatu dramaturgi poolt sellesse näidendisse . </s> <s> Ükskõik mida ta tegi , oli selles juba ees . </s> <s> Temale ei pööratud vähimatki tähelepanu , jälgiti kooripoissi . </s> <s> Ent vaevalt jõudis ta hakata mõistma , et tema sõnad , selgitused , tunded , tema isik ega miski ei huvita selles näidendis mitte kedagi mitte kõige vähemalgi määral , kui järsku pöördus Sofophil süüdistades otse tema poole : </s> </p>
<p> <s> “ Sa olevat mõne aasta jooksul liiga paljude naistega Tema katuse all armastanud . ” </s> </p>
<p> <s> Laval valitses täielik kaos ! </s> <s> Täielik kakofoonia oli kloostris . </s> </p>
<p> <s> Ning tüdruk jõllitas teda niivõrd andunult , et tal ei jätkunud enam suus sõnu . </s> <s> Ja tüdruk sellal loetles : </s> </p>
<p> <s> “ ??? </s> <s> Üks ? </s> <s> Kaks ? </s> <s> Kolm ? </s> <s> Kuusteist ? ” </s> </p>
<p> <s> Viimane oli tüdruku tõenäoline arv , tema vanus . </s> </p>
<p> <s> “ Õudsalt põnev !!! ” karjatas Taevane Jurist . </s> </p>
<p> <s> Ning nagu pasunavile tuli Jeannette'i suust pikk veniv ulguv hääl : </s> </p>
<p> <s> “ Kalllllllllllllliiiiiiiiiiiiiiiiiiiiiiiiiiiiiiiiiiiohkalliiiiiiiiiiiiiiiiiii … Kalllllllllllllliiiiiiiiiiiiiiiiiiiiiiiiiiiiiiiiiiiohkalliiiiiiiiiiiiiiiiiiiiiiiiiiiiiiiiiiiiiiitahaksollasinugakoos … ” </s> </p>
<p> <s> Sellega sai näitemäng läbi . </s> </p></div2><div2 type="alaosa"><head> 16 . </head>
<p> <s> See oligi see püha triangel . </s> <s> Nemad olid pojad ja pühavaimud läbisegi kloostris , nende üle valvas isa . </s> <s> Nii lihtne oligi see loomupärane elukorraldus , mida nad siin kloostris oma suutlikkuse piires ellu rakendasid : nad teadsid , et Tema on tipp ja see tipp hoiab kõike koos ja see , kes laseb Temast lahti , vajub põrgusse , teiste hinged tõmbab Tema aga taevasse , jättes ihud maa peale mädanema rõõmuks lilledele ja söögijuurtele , samuti putukatele . </s> </p>
<p> <s> Sofophil oli juba ees , seisis langetatud päi tornis . </s> </p>
<p> <s> Kukke mahtus lahedasti ära – sinna oleks võinud mahutada kasvõi elevandi . </s> </p>
<p> <s> Vana Aabram muutus süngeks : Sofophil haises viinast . </s> <s> Siis ikkagi Sofophil . </s> <s> Sofophil pidi ometi alles nädala pärast , mitte praegu , aga – siinkohal tegi ta harduses ristimärgi – teadagi või kes teab , Tema teed on imelised ja rada okkaline , vähemalt kummaline ning teisest küljest , kas võiks ka tema ise käsi raamatu peal vanduda , et ta palved ei olnud just niisugused : saada Sofophil , saada lahtisulanud häälepaeltega ja end näruselt tundev Sofophil . </s> </p>
<p> <s> Papp hiilis vargsi selja tagant Sofophilini ja kattis pihud tema silmadele ; ja Sofophil laskis sel sündida . </s> </p>
<p> <s> “ Kes on ? ” küsis papp . </s> </p>
<p> <s> Sofophil vastas resigneerunult : </s> </p>
<p> <s> “ Isa , mu arm . ” </s> </p>
<p> <s> Selle peale laskis papp tema silmad lahti ning tuututas : </s> </p>
<p> <s> “ Meie isa , kes on taevas , pühitsetud olgu Tema nimi , Tema riik , Tema tahtmine … ” </s> </p>
<p> <s> Kukest paistis kaugele . </s> <s> Vanasti oli kui peo peal näha sõõrikujuliselt küla , hiljem selle ahervaremed . </s> <s> Ent mitte suurejoonelist vaatepilti imetlema ei olnud nad kogunenud . </s> <s> Nad asusid kõige lähemal Temale , mis kloostril iganes pakkuda , ning nende südamed olid avali ja täis otsustavust . </s> </p>
<p> <s> “ Mis saab sul olla ütelda , mu poeg , ” ütles papp sissejuhatuseks . </s> <s> Sofophil langes tema ette põlvili ja tunnistas patte . </s> </p>
<p> <s> Papp kuulas vaikides . </s> <s> Jüngri jutt oli nagu lõppematu kedrus . </s> <s> See algas eikusagilt ja viis eikuhugi . </s> <s> Kusagil sõnade keskel olid tal ka patud kui sõlmekesed , ilmselt täiesti juhuslikud sõlmekesed , mis hargnesid lahti iseenesest , vajamata kõrvalist abi , tõuget , sekkumist , kokkuvõttes oli kedrus otsast otsani ilus ja sile . </s> <s> Sofophiliga läks alati kauem kui teistega , tema puhul ei aidanud muu kui printsipiaalne küsitlemine . </s> </p>
<p> <s> “ Ma ootasin küll üht teist täna … ” </s> </p>
<p> <s> “ Miragael Fabrikat , ” pudenes Sofophilil suust . </s> </p>
<p> <s> Papp raputas pead . </s> <s> Kui Sofophil lõpetas , sadas talle näkku rusikahoop . </s> <s> Jünger avas üllatunult silmad ja volksutas ripsmetega , ent pööras seejärel alandlikult ette teise põse , nagu õpetatud . </s> </p>
<p> <s> Kui isa Isidor lõua habemest puhtaks kaapis ning viimaks kloostrimajja jõudis , leidis ta eest korralageduse . </s> <s> Kogu vennaskond – lihtsameelsed olendid – magas söögitoa põrandal pärast rasket päevatööd , sauna ja viinapisarat . </s> <s> Suud lahti , norinad kurgus . </s> <s> Isegi unenäod olid neil õndsad ja tähtsusetud . </s> <s> Vähe sellest , nende ümber vedelesid laialiloobitud lihakäntsakad . </s> <s> Vanaeit üksi püsis ärkvel , üritades uimasena midagi kokku pühkida . </s> <s> Ta silmad olid tuhmid nagu pimedal kassil , võimalik , et ta ei näinudki või siis ei taibanud , mida teeb . </s> <s> Üksik pillimees tinistas nurgas kurvavõitu meloodiat . </s> </p>
<p> <s> Isa läks üllatusest vandesõnu pomisedes vaikselt mööda ja sulgus oma kambrisse . </s> <s> Teda ootas ees pingeline päev . </s> </p>
<p> <s> Kuid unenäod olid neil siivutud . </s> </p>
<p> <s> Jünger Miragael jälgis poolsuletud laugude vahelt isa Isidori minekut läbi söögisaali ja astus tema kannule . </s> </p>
<p> <s> Miragaelile tundus sügavalt ebaõiglane , et temaga samasse kohta tuleb inkvisitsioon . </s> </p>
<p> <s> Tookord ammu , kui ta nägi oma töötoas ära kõik need jampslikud rohelised kuradikesed , kes hüplesid õllevahus , kehad karvased , all kabjad , lõustadel põlglik irvitus rumala inimese üle , kes kardab viirastusi , pärast seda ei jäänud tal järele enam vähimatki austust niisuguste vastu , kes otsisid tonte ja pidasid juurdlusi kurjade vaimude teemal . </s> <s> Talle jäi elu lõpuni meelde , kuidas ta paanikasse sattudes puhus vahu tuppa laiali , arvates , et õlu sellest klaarub , ent sellest sai kuradikesi palju , nad asusid ridu korrastades faalanksina pealetungile ning lõid ta põgenema . </s> <s> Miragael jooksis röökides tänavale , kuni seoti pingi külge , tropp suus . </s> <s> Kogu inkvisitsioon . </s> </p>
<p> <s> Ärgates – uuele elule ärgates – ei saanud ta väärikust minetamata uskuda tontide olemasolu , ühtlasi mõistis , et inkvisitsiooniametit peab vapustama pidev deliirium dreemens , sest amet oli agar ja kaval . </s> <s> Ent miski jäi hinge . </s> <s> Hing kriipis . </s> </p>
<p> <s> Umbes tunni aja pärast tunnistas verine , tuikuv , lõdisev Sofophil kukesilindris : </s> </p>
<p> <s> “ Ma ei saanud jääda kauemaks … ” </s> </p>
<p> <s> “ Miks , ” küsis papp rangelt . </s> </p>
<p> <s> Sofophil üllatus , ta ei teadnud ka ise , miks . </s> <s> Ta ei saanud . </s> <s> Aga ta ei olnud selle peale isegi mõelnud , ta üksnes ei saanud , hing pakitses , patt nõudis väljapääsu . </s> </p>
<p> <s> “ Seega juhtis sind siia kirg , ” tegi papp halastamatult vahekokkuvõtte . </s> </p>
<p> <s> “ Kirg ? ” pudenes Sofophilist . </s> </p>
<p> <s> Ta ei olnud osanud niisuguse nurga alt isegi mõelda . </s> <s> Kindlasti ei olnud see kirg , kirg oli ju patt , tema aga – ta püüdis pihtida ja patust vabaneda , ta süda oli raske , ta otsis kergendust . </s> <s> Milline oli ta koorem , millest lootis ta pääsemist ? </s> <s> Ta ei märganud koormat oma turjal . </s> <s> Ta elu oli lihtne , selge , sirge , sõlmed harunesid iseenesest . </s> </p>
<p> <s> Siis ikka kirg ? </s> <s> See oli nagu uimastus . </s> <s> Ta teadis küll , et tegu pole kirega , ja sedagi , et papi ülesanne on suruda teda sõnadega , tahtega , oma meeleteravusega niivõrd nurka , et tal puuduks vähimgi hingamise ruum ja väljapääs ning ta on sunnitud vabastama endast kogu oma ballasti , kõik , mis hoiab teda füüsilisel kujul selles nurgas , nõrk pidi saama tugeva paistuses nii nõrgaks , nii väikeseks , et teda ei olnud enam olemas , siis avaldas pihitool oma mõju , pääsemine nurgast käis alati just nii . </s> <s> Sõnad ei olnud selle protsessi juures kaugeltki olulised . </s> <s> Kuid alati võttis Sofophil pihiisa sõnu nii tõsiselt , liiga tõsiselt . </s> <s> Talle tundus millegipärast , täna eriti , et papp näeb temast läbi , et papp näeb tema südemesse , isegi südame müüridest liigub läbi peatumatult tema pilk . </s> <s> Ronib südame seinu mööda üles papp . </s> </p>
<p> <s> Muidugi ta teadis , et papp on tavaline inimene , paljugi õnnestus hoida tema eest salajas , kuid Tema – Tema suutis kindlasti näha seda kõike . </s> </p>
<p> <s> Sofophili ees kangastus ühtäkki Tema , ehkki oli pime ja päike ei olnud veel isegi ahetusega enesest märku andmas . </s> </p>
<p> <s> Pärast ei mäletanud ta enam – ega saanud kirjeldada oma valitsejale – , kuidas Tema välja nägi , kuid tol hetkel seisis ta Tema ees ja pihtis talle . </s> </p>
<p> <s> “ Ma tegin heateo kloostrile , ” rääkis Sofophil . </s> </p>
<p> <s> “ Heategusid ei ole tarvis pihtida , ” vastas Tema-papp . </s> </p>
<p> <s> “ Tean , tean ! </s> <s> Aga ma tahan ! ” </s> </p>
<p> <s> “ Tahtmine on patt , see , kes tahab Teda näha , ei näe Teda … ” </s> </p>
<p> <s> Ilmselt tahtis siis Sofophil midagi muud , kuidas muidu tema siis praegu Teda nägi . </s> <s> Ta seisis Tema ees . </s> </p>
<p> <s> “ Ma juurisin välja mürgise okka kloostri ihust , ” jätkas Sofophil ning sellest kohmakast lausest kumas talle teine kohmakas lause kusagilt minevikust , aegade hämarusest . </s> </p>
<p> <s> Ta tõmbas huuled irevile ja muigas . </s> </p>
<p> <s> “ Elu , kas teate , on põnevam kui teater . ” </s> </p>
<p> <s> “ Mitte kõrvale kalduda , ” kõlas käsklus . </s> <s> Sofophilil pugesid selle peale kõrvad küüru vahele ja ta sosistas peaaegu võidukalt : </s> </p>
<p> <s> “ Tema , ma avastasin vandenõu … ” </s> </p>
<p> <s> Isa ei maganud , vaid asus kummargil lahtise laeka kohal . </s> <s> Laekast paistis valgusekiir talle näkku . </s> <s> Nurgas andis valgust ka lahtine kolle , kuid lampi ega küünalt isa ei olnud süüdanud . </s> <s> Öö pimeduses . </s> </p>
<p> <s> Laekas asus raamat , ainult raamat . </s> </p>
<p> <s> Isa justkui palvetas raamatu kohal . </s> <s> Ta palve oli niisugune , et selles ei olnud sõnu ning seetõttu polnud võimalik aru saada , kas palvetaja on südames siiras või nõiub ja loitsib . </s> <s> Õhk oli tema ümber tihe ja paks ning kolle ajas suitsu sisse . </s> </p>
<p> <s> Miragael tundis aina selgemini , kuidas midagi valet oli siginenud kloostrisse koos isa Isidoriga , mingi vale noot . </s> <s> Mingi varisemine . </s> <s> Mingi tume jõud , mis seni olid püsinud varjus , olid saanud tänu temale tugevaks ja hakanud tundma , et asub ülekaalus . </s> <s> Kas ei olnud ilmne märk sellest ka öine müsteerium . </s> </p>
<p> <s> Harva , kui vaimud viisid läbi müsteeriumi . </s> <s> See oli juhtunud viimati pärast seda , kui küla põles . </s> <s> Tookord oletati , et see olla kohalike nõidade kättemaks . </s> <s> Nende viimane ohe – sest kui papp hurjutas maavaimusid risti , raamatu ja pühade sõnadega , siis nad taltusid . </s> </p>
<p> <s> “ Ah seal piiri taga loetakse niisuguseid raamatuid , isa … ” sekkus viimaks Miragael . </s> </p>
<p> <s> Isa tõstis silmad tema poole , aga ka silmade järgi ei olnud võimalik aru saada , kas ta on üllatunud või mitte . </s> <s> Silmades seisis põhjatu hall rahu . </s> <s> See muutis Miragaeli kuidagi ebakindlaks . </s> <s> Tal ei olnud toetuspunkti , millest haarata . </s> <s> Ta just ei kukkunud , kuid veidi ta vaarus . </s> </p>
<p> <s> “ Seal p-piiri taga ? ” küsis isa sõbralikult . </s> </p>
<p> <s> Tema hääles leidus mõningane üllatusenoot . </s> <s> Vale noot , vale üllatus – Miragael kohmetus veel enam . </s> <s> Ta tundis , kuidas temas tärkab vimm , see mees oli tema jaoks arusaamatu . </s> <s> Süüdistas teda variserluses , aga mitte ainult sellepärast . </s> <s> Kaugeltki mitte ainult . </s> <s> See oli vale mees , ta ei sobinud siia kloostrisse . </s> <s> Kuid enne kui Miragael jõudis end koguda , et vastata – ta pea oli kuidagi tühi – , asus isa Isidor leebe muigega seletama , justkui naerdes Miragaeli rumaluse üle : </s> </p>
<p> <s> “ Ega siis lind ei lenda üle piiri , linnu jaoks on maastik ! ” </s> </p>
<p> <s> Põhimõtteliselt oli tal märkuseks isegi õigus , sest linnud lendasid tõepoolest alatasa sinnapoole ja kui see juhtus , siis jäädi kloostris kuklad õieli jälgima nende lendu ja öeldi : näe , läks linnuke üle piiri ära , tsirr-tsirr ! </s> <s> Kuid seda tegid rumalad , mitte Miragael . </s> <s> Miragael teadis hästi , et linnud lendavad üle maastiku , mitte piiri , mille tõmmanud inimesed . </s> </p>
<p> <s> Nähes , et jünger ei ole lahkunud , kinnitas isa Isidor mõne aja pärast : </s> </p>
<p> <s> “ Ma oleksin mu-muidu … ukse riivi pannud … M-mul ei ole varjata ! ” </s> </p>
<p> <s> Taas välgatas valgus laekast talle näkku . </s> <s> Silmad liikusid – tähendab , luges . </s> </p>
<p> <s> “ Piir … Piir on nähtamatu … Isa asub teisel pool piiri , mina loori ei näe , aga loori taha ma ka ei näe , mina näen isa , ” seletas Miragael ootamatu palavikulisusega , otsekui tahaks ta midagi tõestada . “ Aga tegelikult näen ma illusiooni ! ” </s> </p>
<p> <s> “ Võimalik . </s> <s> See on teie vabadus . </s> <s> Mul ei ole midagi varjata . ” </s> </p>
<p> <s> Isa Isidor vaatas jünger Miragaelile otsa üpris vaenulikult naeratades . </s> </p>
<p> <s> Oli ka põhjust , Miragael oli ajanud sõrmed tema halli laekasse ja õngitses raamatut . </s> </p>
<p> <s> Kuid Miragael Fabrikal puudus kavatsus raamatuga jalga lasta , ta ei olnud varas . </s> <s> Vastupidi , tema kripeldav hing oli tulvil püha vaimustust . </s> <s> Teda ei pidurdanud seegi , et vastu kõiki tema ootusi ilmus laekast tavaline testament . </s> </p>
<p> <s> “ Vaadake , isa Isidor , see on testament , ” hüüdis ta raamatut nagu kirvest pea kohale tõstes ja keerutades , “ jah , seda arvan mina ja seda arvate teie minust arvavat , kuid mis ma teile nüüd ütlen – samahästi võib see olla illusioon ! </s> <s> Teil oli teine raamat laekas , aga minu jaoks nõidusite selle testamendiks . </s> <s> Mis on üldse testament ? ” </s> </p>
<p> <s> Isa ei vastanud midagi . </s> <s> Kuid ilma testamendita tema nägu ei hiilanud . </s> </p>
<p> <s> “ Las ma loen teile ette selle koha , mida nägin teid lugemas : päike läks mustaks nagu karvakott ja kuu läks kogunisti nagu vereks – kolmteist – ning taevatähed kukkusid maa peale ; orjad ja vabad peitusid koobastesse , Talle viha , suur vihapäev on tulnud ning kes suudab jääda seisma ? ” </s> </p>
<p> <s> Raamat ei helkinud käes , mitu lehte oli lahti rebenenud ja laperdas nurka . </s> <s> Kuid isa ei üritanud neid päästa . </s> </p>
<p> <s> “ Olgu , testament on praegu justkui minu käes , aga kes seda kinnitab , kas teie ? ” Miragaeli hääles oli kiunuv põlgus . “ Võibolla on tegelikult hoopis mingi muu raamat mul käes , muud nõiasõnad , need ei peagi olema raamatus , nad asuvad üksnes teie peas … Kas ütleb teile midagi sõna inspektsioon ? ” </s> </p>
<p> <s> Ta tahtis öelda “ inkvisitsioon ” , kuid see sõna ei tulnud üle ta paindumatu keele , ent isa ilmselt luges ta mõtteid – loor oli seega ühepoolne ja teisel poolel ei olnud isegi nahast sirmi kaitseks ees , iga mõte oli näha – , sest kostis : </s> </p>
<p> <s> “ Meel mul täis on nõiasõnu ja teie neid ei näe , ent milleks üldse inspekteerite , kui teada tohib , armas poeg ? ” </s> </p>
<p> <s> “ Te ei karda püha inspektsiooni ? ” </s> </p>
<p> <s> “ Mis-mis … m-ma peaksin kartma ? ” </s> </p>
<p> <s> Teadagi , selles kloostris ainult kauge külaline , inspektsiooni küünarvars ei olnud piisavalt pikk … </s> </p>
<p> <s> “ Tondid , vaimud … ” Ise aga mõtles : mis rumalust ma räägin , oleks siis veel , et räägiks papiga ! </s> </p>
<p> <s> Samal ajal nägi isa , kuidas tema raamat laguneb jüngri halastamatute sõrmede all tükkideks ja lendab nurkadesse laiali , osa lehti sattus koldesse ning haaras seal ahnelt tuld . </s> <s> Ruum muutus sellest valgeks ja avaraks . </s> </p>
<p> <s> Raamatu hävitamist ei olnud ta osanud ka hullemas unenäos ette kujutada . </s> <s> Ta hing asus pahupidi ja ta oleks parima meelega praegu öökinud , kuid ta ei tohtinud endast midagi välja näidata . </s> <s> Ta silmad olid leebed , nii leebed peas . </s> </p>
<p> <s> Lootmata kiusajast – keda ta paistis pidavat tondiks – lihtviisil vabaneda , lausus isa Isidor jõudu kokku võttes kuivalt : </s> </p>
<p> <s> “ Teate , noormees , ma ei ole tonte näinud ega kavatsegi neid näha . </s> <s> Muide , soovitan teile sama . ” </s> </p>
<p> <s> Miragaeli rõõmsaks üllatuseks oli isa tema tegevusest vapustatud . </s> <s> Laegas oli ilma raamatuta vana , hall , kulunud , tavaline reisikohver , millel puudus igasugune võlu ja salapära . </s> <s> Ka vanal isa Isidoril puudus salapära . </s> <s> Koguni sedavõrd oli ta vapustatud , et püüdis vägisi olukorda leevendada . </s> </p>
<p> <s> “ Jah , ma olen siinsel reisil , ööbin siin selles teie vapustavas kloostris … ” hetke isa puhkas , see oli suur pingutus , “ isand lautomängija pärast , kui te seda silmas peate … Tema on kogu aeg , mis ma mäletan , üritanud … ” takerdumata meenusid talle vajalikud märksõnad ja ilmusid keelele , “ kõndida piiril ja seda ületada , mulle tundub koguni , et ta näeb vaime , suhtleb nendega , kui te mõistate … ” </s> </p>
<p> <s> Miragael Fabrika mõtles , kas isa tembutab või on tõepoolest nii normaalne , nagu temast paistab . </s> <s> See avastus ei rõõmustanud teda . </s> <s> Ilmaaegu lõõmas sel juhul leekides testament ! </s> <s> Ent korraga kuulis Miragael põlemise silmipimestavas valguses isa suust neid tegelikke sõnu , mida ta oli varem hiilgava palgega lugenud . </s> <s> Mis ei olnud illusioon , vaid tõde , ehkki nõiaraamatu tõde , nõidusesõnad ja seetõttu riivatud ja rüvedad . </s> </p>
<p> <s> “ Ma tahan vihavaenu tõsta sinu ja naise vahele ja sinu seemne ja tema seemne vahele … ” sosistas isa . </s> </p>
<p> <s> Ta hääl katkes ning ta vajus põrandale , haarates Miragaelil jalgadest , see oli mingisugune haigushoog , isa Isidor tõmbus näost lillaks ning siugles ja tõmbles mööda mööblit nagu langetõbine . </s> <s> Hääl , mis ilmus tema suust , koosnes ainult kriuksatustest . </s> <s> Ta ei meenutanud enam inimest . </s> <s> Miragaelil hakkas jube . </s> <s> Isa Isidor vaatas teda nurgast tardunud pilgul ja sisises . </s> </p>
<p> <s> “ Ma pean roomama oma kõhu peal ja põrmu sööma kogu eluaja , ” kuulis Miragael teda lausuvat , ehkki ta suu oli suletud ja hääl saabus ülevalt , kusagilt väga ülevalt nagu kotka lend . </s> </p></div2><div2 type="alaosa"><head> 17 . </head>
<p> <s> Näidend lakkas sedavõrd järsult , et Hulden vajus sügavasse pimedusse , Fortepian oli nähtavasti kustutanud küünla ja märkamatult lahkunud . </s> <s> Õhk oli tühi , selles ei sisaldunud mingeid olendeid ega nende kontuure . </s> <s> Seega ei olnud neid olemas . </s> <s> Tegu oli ainult tema isiklike viirastustega . </s> </p>
<p> <s> Papp – see oli papp , arvatavasti Teda siiski tornikukes ei olnud , see olnuks ka võimatu – papp keerutas sõnu suus nagu tainast ning kordas : </s> </p>
<p> <s> “ Vandenõu . </s> <s> Vandenõu . </s> <s> Räägi , Sofophil . ” </s> </p>
<p> <s> Sofophil tundis mõningase rõõmuga , et oli suutnud viimaks huvi äratada , ning sööstis papi jalgade ette . </s> <s> Küürakas valmistus papi tuhvleid kaisutades – täpselt nii nagu kunagi alamad kaisutasid tema tuhvleid – rääkima ülima detailsusega kõigest , mida ta teadis . </s> <s> Ta vaatas sügavaimas alandlikuses põrmust üles papi poole . </s> <s> Ülempreestri pooleldi huvitatud , pooleldi varjutatud ja tuhmi näkku . </s> <s> Ent valitses täielik vaikus . </s> <s> Ainult veidi tuult kolises ümber kuke . </s> <s> Sofophil võibolla tõesti rääkis , kuid tegi seda kas vaikides või siis otse Temale , igatahes ei kuulnud vana Aabram midagi . </s> </p>
<p> <s> “ See on kõik ? ” </s> </p>
<p> <s> “ See on kõik , ” kordas Sofophil vaevukuuldavalt . </s> <s> Tema hinges helises kirjeldamatu valgus ning kõik oli nii kerge , nii kirgastunult selge , ta oleks võinud praegu ka tornist alla liuelda ja mitte midagi ei oleks juhtunud . </s> </p>
<p> <s> Kuid ei olnud kaugeltki kõik . </s> <s> Vana Aabram haaras seinalt piitsa , hüpitas seda peos ja küsis : </s> </p>
<p> <s> “ Mis see on ? </s> <s> Kas tunned ? ” </s> </p>
<p> <s> “ Tunnen , see on Tema vits , ” tunnistas Sofophil pead langetades . </s> <s> Pea asus tal madalal , laup konksatas vastu põrandat . </s> </p>
<p> <s> “ Tõesti , sa oled põrm ja pead jälle põrmuks saama , ” kuulis Miragael tigedat susinat ning tal oli koletu hirm , et isa sööb ta kohe ära . </s> <s> Isegi raamat ja pühasõna ei saanud teda kaitsta , ta oli selle põletanud . </s> </p>
<p> <s> Miragael Fabrika – nii palju kui ta võis enese kohta teha oletusi – oli pärit naisest , oma emast , ema oli teda kandnud ta alguses ja pärast oli tema kandnud oma ema raugaeas , kui ema oli juba väike ja kerge – olgu muld talle kerge – ning sängitas ta põrmu . </s> </p>
<p> <s> Ei , teda ei söödud kohe : vahe oli vahel , neid eraldas nähtamatu loor , mille – nagu selgus – oli Tema ise püstitanud nende vahele . </s> <s> See oligi piir , seeme ja seeme . </s> <s> Tal hakkas jäle . </s> <s> Kas selleks tehti inimene , et ussid ja maod saaksid temast söönuks . </s> <s> See , et nad söönuks said , oli arusaadav , aga seni ei olnud Miragael mõelnud , et nad ka jõu ammutavad sellest ; ja koguni sellise jõu , et nad osutuvad inimestest tugevamaks . </s> </p>
<p> <s> Kiusatusse ajaja ja karistatu , pattulangenu , paradiisist minemakihutatu , alasti ja oma alastuse häbeneja , uimane ja juhm . </s> <s> Nad olid teineteise vaenlased . </s> <s> Seega seda piiri ei olnud tõmmanud inimesed , vaid nii palju kui Miragael aru sai , oli Tema ise teinud vahe vahele maole ja naisele ja määranud mehe madudele söögiks , sest nii seisis selles raamatus , mida luges isa ja mille jäänused põlesid heleda leegiga kaminas . </s> <s> Illusionistide aeg . </s> <s> Silmamooduste . </s> </p>
<p> <s> Papp oli õnneks halastavas meeleolus , asetas piitsa oma kohale tagasi . </s> <s> Selle asemel tõmbas ta laekast veinipudeli ning valas talle koonerdamata suure karikatäie . </s> <s> Vein oli tummine ja kange . </s> <s> Justkui võluväel ilmus ka hele kala . </s> <s> Hea soolane kala , hammustad – see ei lõpe . </s> </p>
<p> <s> Sofophilil ei tarvitsenud peaaegu paludagi ülempreestrilt , et see teeks veel teise kuldhamba ta emale ; ja kui võimalik , siis väikese krooni ka temale , kui muidugi võimalik , kui see ei osutu liiga raskeks ; ning ta seisis lummatuna kui soolasammas , kui ülempreester nipsutas sõrmedega ja hetkeks tõusis tornis väävlilõhna ja juba oli tal hammas peas . </s> <s> Ta püüdis selle õhust kinni . </s> <s> See anti talle . </s> <s> Sofophil viis hamba emale . </s> <s> Hammas liibus kui valatult kohale ning paistis ilus . </s> </p>
<p> <s> “ Miks sa teed seda minuga ? ” küsis Sofophil seejärel vaikselt . </s> </p>
<p> <s> Papp ei vastanud ning Sofophilil hakkas kõhe . </s> <s> See paistis nagu viimane armulaud , viimne sakrament . </s> </p>
<p> <s> Ta asus tornis , kuidas ta oli sinna saanud ? </s> </p>
<p> <s> Aga kuidas ta alla pääseb ? </s> <s> Väike laud oli tuulega kukest irvakile tulnud , läbi prao oli näha , et maa asub nii sügaval all , et seda ei olegi . </s> <s> On ainult taevas , ringisõudvad sakilised valged pilved . </s> <s> Kusagil laulis kukk , ta oli kõrgel , ta oli kaugel , see oli kauguste kukk , siin niisuguseid ei olnud . </s> </p>
<p> <s> Pappi ei olnud siin . </s> </p>
<p> <s> Kõige hullem , ta viibis selle sõgeda arusaamatu uidu tõttu pilkases pimeduses , eksinud ja abitu . </s> <s> Nagu oleks keegi ta lõksu püüdnud . </s> <s> Mida ta oli siia keldrisse otsima sattunud ? </s> <s> Eriti kui ta oli otsustanud hoiduda vähimastki sekkumisest ja ainult oodata . </s> <s> Ta oli pidanud ennast ülal täiesti valesti , nagu ei oleks ta iial viibinud instrueerimistel ja käinud koolis . </s> <s> Kas virvatuli kõndis tal silmade ees , et ta lahkus koridoridest maa peal ja ukerdas pimeduses ? </s> <s> Ta ei olnud leidnud mitte midagi , kui mitte arvestada viirastuslikku mõrsjat , kelle meenutamine pani teda võpatama ja kes jääb teda elu lõpuni kummitama , aeg , mis talle antud , oli jooksnud tühja , varsti oli ilmselt juba hommik . </s> <s> Ülempreester naeris omas põrgulikus kavaluses kõrgelt ülevalt ta üle . </s> <s> Kui uskumatult kavalad olid nad siin kloostris rohmaka naha varjus . </s> <s> Jakob Hulden tundis , et ta ei ole enam kaugel nutmapuhkemisest , ta silmad tõmbusid niiskeks . </s> <s> See oli läbikukkumine ta elus ; tal oli häbistatud . </s> </p>
<p> <s> Igaks juhuks liikus ta edasi . </s> <s> Kusagil tilkus laest vett , kusagil tõmbas tuul , need olidki ainsad hääled pimeduses ja kõigele leidus seletus ; polnud eespool kohta , millest saaks öelda , et seal on vähempime . </s> </p>
<p> <s> Ta püüdis tunda rõõmu asjaolust , et kedagi siin ei olnud . </s> <s> Et ta oli ihuüksi ja pimeduses . </s> <s> Seega ei saanud – objektiivselt võttes – mitte keegi näha teda hullumas ja kartmas neid imaginaarseid viirastusi . </s> <s> Seega siis alandust ei olnudki . </s> <s> Ta üksnes kujutas seda ette . </s> </p>
<p> <s> Veel enam , kuidas muidu oleks ta saanud seda kõike enese kohta teada , sattumine pimedasse keldrisse ja äraeksimine oli tõeline õppetund ! </s> <s> Kuidas ta muidu oleks kogenud , et tema hing on labürint , selles asuvad pimedad sopid ja mäda , mis igatseb üles mullitada . </s> </p>
<p> <s> Kuid ta ei olnud kindel , et see mõttekäik tõi talle kergendust . </s> <s> Talle meenus hoopis Tema . </s> <s> Küllap Ta nägi oma väikest putukat Jakob Huldenit värisemas kloostri all katakombides ja imestas selle üle , sest Hulden oli Tema lemmik , andekas ja lootusrikas Tema teenimisel . </s> </p>
<p> <s> Aga – siinkohal muutus ta meel üsna raevukaks – kas ei juhtunud samasuguseid ja sadu kordi hullemaid asju ka teistega , kellele oli asetatud veel suuremaid lootusi ja andeid , erinevalt paljudest sõgedatest oli Hulden siiski võimeline aru saama , mis on tõde , mis hullumeelsus ja see oli arstide arvates põhiline erinevus . </s> </p>
<p> <s> Ta tegi ettevaatamatu liigutuse ning lõi end valusasti vastu midagi kõva ja jahedat . </s> <s> Tema ümber olid ristid . </s> <s> Ta trampis jalgupidi mullal , haudadel . </s> </p>
<p> <s> Kuke laulmine oli signaal , mille peale vana Aabram avas silmad ja hõõrus neid rusikatega . </s> <s> Pooleldi istuli , haigutades , baldahhiini serva näperdades nagu noor poiss . </s> <s> Nii alustas ta kõiki päevi , eriti pühapäevi , hingamise päevi , mil inimene oli juba loodud ja paigutatud paradiisi ussi kõrvale ning varitseda . </s> </p>
<p> <s> “ Kõigile roomajaile maa peal , kelles on elav hing , annan ma kõiksugu haljast rohtu toiduks , ” lausus Tema , seejärel vaatas kõike , mis ta oli teinud , ja see oli väga hea . </s> <s> Siis sai õhtu , mil köeti saun , ja sai hommik , millal mindi kirikusse Tema ette põlvitama . </s> <s> Ta ei olnud kunagi isegi haiguse tõttu kirikust puudunud . </s> <s> Naljatati , et kuni leiduvad kalendris pühapäevad , on ka vana Aabram igavesti olemas . </s> <s> Ta oli kloostri ja kogudusega kokku kasvanud . </s> <s> Altari ees seisis ta iga kord nagu Tema tundlasarv oma kogudusele ja puhus igaviku noodi . </s> </p>
<p> <s> Äkitselt tõmbus tema unerähmane haigutus morniks urinaks ning ta sosistas Temale , keda ta usaldas : </s> </p>
<p> <s> “ Lase see karikas minust mööda minna . ” </s> </p>
<p> <s> Kukkus vaibale ja palvetas pika palve . </s> <s> Talle tundus , et maa avaneb . </s> </p>
<p> <s> “ Lase täna veel mul pidada müsteerium , ” ütles vana Aabram pühapilti suu juurde surudes . </s> <s> Kergemaks muutus süda , õige veidi kergemaks . </s> <s> Mispärast aga tundsid inkvisitsiooni veskid huvi tema vastu ? </s> <s> Praegu , mil tal oli oht oma valdusest ilma jääda – mitte niivõrd maapealsest kui taevasest valdusest – , mõistis vana Aabram tõeliselt , kui kokku on ta kasvanud oma Iisakuga , oma kloostriga . </s> <s> Korraks ta takerdus , siis suudles veelkord ikooni , sai sellest tuge ja kinnitust ning lõpetas silmi lae poole tõstes meelekindlalt oma palve : veskeid juhatab See ! </s> <s> Selle saadikud on siia teel ! </s> </p>
<p> <s> Oli mitmesuguseid märke , mitmesugust rahvast ilmunud kloostrisse . </s> </p>
<p> <s> Kas ta oli teinud vea ? </s> <s> Ei , ta ei olnud teinud . </s> <s> Ta ei olnud pidanud teisi Tema kõrval . </s> <s> Ta ei olnud langenud ihulike pattude küüsi , ei olnud himustanud naist ega vara , ei olnud käitunud sobimatult . </s> <s> Kõik , kes toodi tema juurde ristimisele ja olid õiged , said ristitud , seda nii enne kui ka pärast tulekahjut , kõik ka laulatas ja mattis , ta oli olnud hea sulane , Temal ei olnud tema suhtes etteheiteid . </s> </p>
<p> <s> “ Kes tahab , võtku eluvett ilma tasuta , ” sosistas vana Aabram oma palves . “ Aga jätku piir puutumata , rahu rikkumata … ” </s> </p>
<p> <s> Ta oli kuulnud , et põhjus on piiris ; teda ei huvitanud see kuuldus , ta ei saanud sellest aru ega kavatsenud sellepärast midagi oma elus ega ka kloostrikorralduses muutma hakata , kuid see kuuldus andis talle lõpliku kinnituse , et kuigi ta oli taas sattunud suurde mängu , millest ta oli pärast kõrvetadasaamist hoidunud eemale kogu oma elu , siis selle põhjus ei olnud temas ning temaga tegeldi vaid õnnetu juhuse ja eksituse tõttu . </s> <s> Tähtis oli ainult Iisaku ! </s> <s> Kui naiivne ta oli arvates , et selles kaugeimas maasopis lastakse tal rahus toimetada oma tegemisi ning tallata maapinda oma jäljetu jälg . </s> <s> Kes tõmbab piire ? </s> <s> Ikka See , selleks et tarastada oma vürstiriiki , tunda end iseseisvana , eksitada ringi sisse põduraid hingi . </s> <s> Ning Tema lõhub piirid . </s> </p>
<p> <s> “ Lõhu maha piir , mis meid kammitseb , hea Tema ! ” karjatas vana Aabram vaibal . </s> <s> Ta palus oma karja eest . </s> </p>
<p> <s> Jah , sünd kookonist – sa ei vaja sünniks naist , väike ussikuningas ; oma kõhu peal pead sa käima ja põrmu sööma kogu elu . </s> </p>
<p> <s> Kas teadis ta Tema taustsüsteemi ? </s> <s> Kes seda teadis ? </s> <s> Kas olid selles olulised valgus ja pimedus või hea ja kuri või midagi muud ? </s> </p>
<p> <s> Ning tema järgmine küsimus , mis koorus eelmisest , kuid mida esitades ta peaaegu tardus : miks peab olema valgus parem pimedusest ? </s> </p>
<p> <s> Ta vaatas ärevalt ringi , kas ei ole kedagi näha selles pimeduses . </s> </p>
<p> <s> Sest seda küsimust ei tohtinud olla . </s> </p>
<p> <s> Kuid ei olnud muidugi kedagi . </s> <s> Ta lõi kergendatult käega . </s> <s> Ta avastas , et liigituse aluseks oli tühipaljas juhuslik asjaolu . </s> <s> See , mida inimene nägi ja mida ta ei näinud . </s> <s> Kui midagi arvas inimene nägevat , siis see tundus talle parem . </s> </p>
<p> <s> Ja kui juba parem , siis – valgus . </s> </p>
<p> <s> Aga kui inimene nägi inetut , räpast ? mõtles Jakob Huldeni peas voolav jõgi edasi . </s> <s> Kas sellega , kui inimene vaatas inetut , ei vaadanud ta pimedusse ? </s> <s> Veel enam , kui ta seda räpast , mida ta nägi , maha ei pühkinud , kas sellega ei aidanud ta kaasa pimeduse võidukäigule . </s> <s> Oletame näiteks – ainult oletame ! – , et Sofophil sai vastutasuks suuremeelse teene eest võimaluse esitada oma palve ja see lubati täita ning ta palus üks inimene surma saata : Miragael . </s> <s> See soov jahmatas isandaid , kuid nad lubasid selle täita , nagu nad olid talle lubanud . </s> <s> Kas nad toimisid niisuguses olukorras valguse või pimeduse valguses ? </s> <s> Kas nad sigitasid valgust või pimedust ? </s> <s> Hulden ei soovinud kaugemale mõelda , need olid rasked teemad , ta ümber oli selleks liiga palju pimedust ja mitte mingeid tugesid selles , ta peas oli suur jõgi , mis voolas üle kärestike ja mäsles . </s> <s> Lisaks kuulis ta ootamatult , kuidas kaks häält teineteisega tülitsevad . </s> <s> Nende roojaseid ja täis roppusi sõnu ei soovinud ta meelde jätta . </s> <s> Ta pani käed kõrvadele , ent kõrvu ei olnud ning ta kuulis paratamatult edasi . </s> <s> Kuidas Sofophil tutvustas ennast alandlikult küüru tõmmates . </s> </p>
<p> <s> Kuidas Hulden ütles talle häbitu rahuga : </s> </p>
<p> <s> “ Kas teate , hääled kostavad ! ” </s> </p>
<p> <s> Kuidas hull küürus mees vastas talle puhtsüdamliku irvitusega : </s> </p>
<p> <s> “ Kloostris ei ole kellegi ees saladusi . ” </s> </p>
<p> <s> “ Need on kohati … kuidas ma ütlengi … mõnevõrra imelikud helid , ja sõnad ei ole päris karsked , ” pomises Jakob Hulden , tundes , kuidas ta lööb kõhklema ja kahtleb oma sõnades . </s> </p>
<p> <s> “ Millest te üldse järeldate , et kuulete reaalsust ? ” jätkas Sofophil elavalt , olles justkui ta kahtluste kaja . “ Kas ei või see olla kõrvade pete ? ” </s> </p>
<p> <s> Taas hakkas tunduma Huldenile , et ta on jõudnud kohta , mis on vähempime . </s> <s> Kusagil tilkus vett , veel oli kulla kõla , kusagil ulus tuul . </s> </p></div2><div2 type="alaosa"><head> 18 . </head>
<p> <s> Võõraste saabumise põhjus oli – mõistagi – piiris , selles , et Tema vaenlase väed olid piiri taga koondunud ja valmistumas pealetungile ning üksildasest bastionist maailma äärel oli saamas kogu maailma eelpost , kuhu kogunesid Tema kaitsele vapraimad pojad , sangarid ja väed , kusjuures just tänu sellele sündmusele ei olnud vana Aabram elanud asjata , vaid ülima piirihoidjana , tühipaljast juhusest oli ilmutumas paratamatus , lahing õige ja vale , hea ja kurja vahel oli kindlustamas temale ja Iisakule ülistusväärse koha tuleviku annaalides , ehkki sellele ei olnud ta oma alandlikku tööd tehes hetkekski mõelnud . </s> <s> Vana Aabrami hinge vallutas kujutluspilt viimsest võitlusest püha maa pärast . </s> </p>
<p> <s> Korraks oli ta valmis selle pildi ootuses ohverdama isegi hommikuse müsteeriumi võõraste hoolde , et võimalikult võimas oleks see palve , mis kaigub taevalae suunas , ent kui kukk laulis teist korda , muutus ta hing süngeks . </s> <s> Kui oletada – kui ainult oletada ! – mingit teist põhjust Iisakus lokkavale segadusele ja ähvardavale ohule kui sõda , siis – ühes suhtes ei olnud vana Aabrami süda päriselt puhas . </s> </p>
<p> <s> Ta ei uskunud , et sellel võiks olla praegu mingisugust tähtsust . </s> </p>
<p> <s> Aga siiski , kas ei võinud olla inkvisitsiooni veskilabad tõesti suunatud nimme vana Aabrami ja tema kloostri vastu ; ühe väga vale ettekujutuse ajel . </s> </p>
<p> <s> Oletame , ainult oletame , et kui ta siirdus ette kandma vandenõust Iisaku kloostris , seisnegu see nõu siis milles tahes – sest soovi korral võis kõike maa peal , koguni kogu maailma pidada vandenõuks – Selle vandenõuks Tema vastu – või väetite inimeste häbituks vandenõuks Tema pilgu all – , siis võibolla ei olnud tema jaoks esmatähtis mitte vandenõu , vaid see sõna ise , mis oli üks parimaid võlusõnu , millega jõuda komisjoni moodustamiseni Iisaku asjades . </s> <s> Ning kui juba komisjon , siis märkab ta kloostris ära niisuguse teotuse nagu naine . </s> <s> Keelab vanale Aaabramile vanaeide . </s> </p>
<p> <s> Sooritagem see uskumatu mõttekäik , et libekeelne küürakas tundis end puudutatuna , kui vana Aabram võttis tema ema suurima rõõmuga kloostrisse vastu , kostitas teda , kutsus oma tubadesse , kutsus sauna – tundis kiivust . </s> <s> Teenis pappi seda agaramalt . </s> <s> Ent kandis kiivust salaja hinges . </s> </p>
<p> <s> Seda tegu ta ei kahetsenud papi ees . </s> <s> Ei palunud andeks oma pattu . </s> <s> See oli nii suur patt vist , et ei saanudki paluda . </s> <s> See oli surmapatt ja teotus . </s> </p>
<p> <s> Hulden oli oma otsinguretkel või põgenemisel maa-aluse keldri ja pimeduse eest sattunud – aina kasvava osavusega läbi labürindi ja ristide laveerides – viimaks kohta , kus oli justkui midagi valgustatud . </s> </p>
<p> <s> Võibolla ei olnud ka , ent ta siiski peatus . </s> <s> Talle tundus , et tema ümber olid kapid , kirstud , lauajupid , midagi muud kui ristid , millega ta oli juba hakanud harjuma kui ainsa mööbliga . </s> </p>
<p> <s> Ta mäletas tagantjärele tema instrueerijate kahetsevaid kaastundlikke pilke , mida hakkas mõistma alles nüüd . </s> <s> Nooruse õhinas tundus talle tookord võlvkaarte all ja sammaste vahel hämaruses , et paigad on maailmas kõik ühesugused , mitte ükski neist ei ole hullem Soodom kui teine ning Tema on kõikjal samasugune , ta oli veendunud , et neil – tema õpetajatel – risustavad päid vanamoodsad eelarvamused , hirm võõra ja tundmatu ees . </s> <s> Iisaku oli tundmatu , sellest ei olnud tavaks rääkida , Iisaku poolt vaatas vastu pimedus , tema aga oli julge ja ettevaatamatu ning kihutas ummisjalu maailma servale kuulutama tõde , keset kõike seda , mille eest teda delikaatselt hoiatati , ning tal ei olnud enam palju valikuid . </s> </p>
<p> <s> Ta kavatses vaadata ära kõik , mis veel juhtumas . </s> <s> Kloostri elanikud olid silmapaistvalt uimased ja venivad , nende peamine joon oli kohastumus ellujäämisele karmides unustuse tingimustes , kus neil ei olnud loota kellelegi peale nende eneste . </s> <s> Vaevalt nad palju mõtlesid või plaanitsesid või olid kurjad . </s> <s> Kummati selgus , et klooster ise ei ole sugugi ohutu paik ; kaua ei pidanud enam minema , Tema märk asus sellel kloostril , ta oli avastatud , kaua ei pidanud minema . </s> </p>
<p> <s> Ta imestas , et koht , mis on vähempime , paistab praegu kui valgus ta meeles pimeduse kõrval ning seda vähempimedat kohta oli ta hakanud taga igatsema – selle asemel et igatseda valgust . </s> <s> Kas ta tõesti oli valgust hakanud unustama ? </s> <s> Niisuguse lühikese ajaga ? </s> </p>
<p> <s> Kui vale oli ta ettekujutus ! </s> <s> Kui juhm see õnnetu ! </s> <s> Kuidas võis tal üldse tekkida niisugune absurdne soov , et sellelt , kes naisetaolise kõlvatu olevuse suunas isegi ei vaadanud , isegi mitte põlgusega , võetakse ära naine . </s> </p>
<p> <s> Vanaeit tundus vanale Aabramile justkui kõrb , kuivanud kaev . </s> </p>
<p> <s> Seda imelikum , et ta võttis Sofophili ema vastu , kui see heitis oma pambu ta ette maha ja pesi ta jalad . </s> <s> Kummardus maha ega kuulanud süüdistusi , mis tema pea kohal õhku kerkisid . </s> </p>
<p> <s> Seistes taas ühe järjekordse vähempimeduse ees , avastas Jakob Hulden , et põrnitseb otsa värvitud lõuendile . </s> <s> Tema ees olid mitmesugused laigud . </s> <s> Need ei olnud maailm ja valgus , vaid värv , millest muutusid silmalaud imelikult raskeks ja vajusid kinni , Hulden ei olnud äkitselt kindel , kas ta näeb seda kõike ilmsi või asub mingis unes . </s> <s> Kusagilt sirutus nähtavale tükike käsivart , kusagil sõudis kael , teisalt ilmus pea , oli ka midagi läikivat , võibolla piinariistad ; pikemal silmitsemisel võis pildil märgata isegi korrapära . </s> </p>
<p> <s> Jah , alguses – päris alguses , saabudes , ukselävel , väraval – oli see vanaeit oma hallide koredate patukahetsejarõivaste ja pikkade vuntside tõttu viinud vana Aabrami eksiteele , meenutades talle meest , poisikest . </s> <s> Saabujal oli väga magus nägu , ta liigutused nõtked , kärmed , ta luges soove silmist ja huulilt . </s> </p>
<p> <s> Hiljem aga , kui vanaeit keeldus tulemast koos vendadega sauna , ei olnud sobiv vastu ööd näidata talle ust ; ehkki kindlasti oleks tulnud süda kõvaks teha . </s> </p>
<p> <s> Vana Aabram osutus halastajaks , nüüd oli käes tagajärg . </s> <s> Ta laskus põlvili liivale , palvetas ja kirjutas sõrmega maa peale . </s> <s> Küllap oli küürakal tekkinud sõge ettekujutus , et komisjon annab vana Aabrami kätte tule ja puud ning papp seob vanaeide altarile puude peale , sirutab käe , võtab noa . </s> <s> Teeb läbi seesuguse katse . </s> </p>
<p> <s> Hulden oli vaatepildist lummatud . </s> <s> Kild killu haaval ilmus tema silmade all pimedusest elu . </s> <s> See oli turvaline , kunstniku poolt tarretatud elu – ta vaatas , kuidas ilmutub valgus . </s> <s> Ühtäkki oli pimeduse asemel midagi muud . </s> <s> Sellel ei olnud alguses nime , ka mitte selget kuju või piirjoont , ent järkjärgult sai eimiskist miski , vähempimedusest kummaline valguskuma , seejärel aina heledam helk , kuni Huldeni ees avanes nelinurkne värviline stseen , kiskudes ta meeled niisuguse jõuga enese poole , otsekui oleks ta elus . </s> </p>
<p> <s> Ta ei andnud vanaeidele oma pühas vihas isegi tuba , ehkki neid oli terve tosin . </s> <s> Arvas , et see võib oodata päikesetõusu samahästi koridoris rottide krabinat kuulates . </s> <s> Ent kuidagi tekkis temas seejärel kartus , et vendadel võivad tulla patused mõtted . </s> <s> Kas ta sai olla lõpuni kindel nende kõigi meeleparanduse pöördumatuses . </s> <s> Hõõrus rähma silmist , koperdas koridori ning tegi uue vea . </s> </p>
<p> <s> Nagu näha , osutus see viga saatuslikuks : ta andis Sofophilile korralduse võtta vanaeit vastu ja võõrustada teda hommikuni – oli see ju tema ema . </s> <s> Seega siis tema ise andis sellele haisvale räpasele patukookonile – ta oli nii löödud , et ei leidnud nimetamiseks enam sõnu – võimaluse teha karjuvaimat ülekohut Tema silmis ! </s> <s> Mitte metsas või koopas , vaid vagade vendade naabruses ! </s> <s> Hommikul aga ta kuidagi unustas eide . </s> <s> Kui see saabus lauda , siis oli ta nägemine liiga tönts , et seda märgata . </s> <s> Nii jäigi eit alles . </s> <s> Aegajalt tundus ta isegi vajalik . </s> <s> Pesi pesu , nõusid , valmistas süüa , vaikis rumalalt . </s> <s> Silm puhkas tal . </s> </p>
<p> <s> Järgmisena Jakob Hulden juba kohkus . </s> </p>
<p> <s> “ Asjata rikun teie lummust , kunsti nautimist … ” tuli eestpoolt saagiv hääl . </s> <s> Hääl oli kuidagi tuttav . </s> <s> Hulden mõtles – kui mitmendat korda – , et ta ei näe mitte maali , vaid läheb hulluks . </s> <s> See äratundmine muutis ta pessimistlikuks hommikuse müsteeriumi suhtes . </s> <s> Ta lõi kahtlema , kas suudab täita oma kohuseid , mis olid tema peale pandud . </s> <s> Kas ta oli üldse enam see tark ja ülbe – ta tundus enesele mälestustes ülbe , seegi viitas meelehaigusele – Jakob Hulden , kes varem . </s> </p>
<p> <s> Hea oli ainult see , et ta suutis vaadata ennast kõrvalt , oma haigust , see andis lootust . </s> <s> Kuid ta oli üksi , üksi , üksi , teised oli ta kaotanud tormis . </s> </p>
<p> <s> Öiseid ratsanikke ei pidurdanud ka suur sula , mis vastu hommikut algas . </s> <s> Kohe kui idakaare veerule ilmus esimene ahetus , kattus taevas paksude sünksiniste pilvedega , päike välja ei tulnudki , selle asemel algas tuisk . </s> </p>
<p> <s> Hobused kaotasid teineteise silmist ja libisesid kapjadel . </s> <s> Kaplan lendas korra käkaskaela üle turja maha , ajades end ägisedes üles . </s> <s> Sellal oli teine päästmatult kaugenenud , vaid hetkeks paistis kõrge suletutiga müts käänakul kahe tuisuvaalu vahel . </s> <s> Rohkem ei olnud midagi , ainult vaikus . </s> </p></div2><div2 type="alaosa"><head> 19 . </head>
<p> <s> Pärale jõudes tegutses suletutiga mees energiliselt . </s> <s> Ta märkas , et teda on oodatud . </s> <s> Kusagilt ilmus lagedale veidi määrdunud sitspõllega virtin , kaasas pooleldi lahtilõikamata põrsakere , tema kannul liipas pidulikult küürakas noormees , kandes maha vaadates ja kavalalt võõra suunas luurates nuge ja joogitopse . </s> <s> Võõras juhatati lauda . </s> <s> Vaevalt jõudis ta istuda , kui kusagilt tormas lõõtsutades söögisaali ülempreester , mähkunud jalataldadest silmini sügavlillasse rüüsse , mis võis olla pidulik müsteeriumikuub , ent samahästi ka baldahhiini kardin , pööritas lampide valguses otsivalt silmi ning embas teda tuliselt . </s> </p>
<p> <s> “ Viimaks ometi , viimaks ometi , me peaaegu ei oleks jõudnud oodatagi … Kõik on jahtunud ! ” </s> </p>
<p> <s> Tal oli äärmiselt kurb hääl , nähtavasti sellest , et kõik oli jahtunud , kogu ettevalmistatud roog . </s> <s> Kuid ta naeratas , ehkki veidi hapult . </s> </p>
<p> <s> Huldeni käes rippus tema poolpimeduses teine käsi . </s> <s> Soe ja sõbralik , tuttavlik . </s> <s> Ta tundis selle ära , see juhtus juba vähemalt kolmandat korda . </s> </p>
<p> <s> “ Teie , Fortepian , ” lausus ta üllatunult . </s> </p>
<p> <s> Võibolla ei oleks ta pidanud üllatuma , vaid olema harjunud . </s> <s> Tunnistama , et selle kloostri elukorraldus oligi niisugune . </s> <s> Elu toimus siin loiult ringeldes . </s> <s> Edenemata , sihita , aina kordudes . </s> <s> Koguni maalil tema ees , mis talle hämarusest tükkhaaval tema ette ilmus , paistis asuvat ringmäng . </s> <s> Hulk inimesi hoidis sellel üksteisel kätest kinni ja tantsis . </s> </p>
<p> <s> Kuid lähemal vaatlusel selgus Huldenile , et nad ei hoidnud kinni mitte üksteisest , vaid nende vahel asus alati mingisugune luustik , kes hoidis mõlemast . </s> <s> Mehest ja naisest , rikkast ja vaesest , raugast ja lapsukesest . </s> <s> Huldeni suust libises imestus ning ta asus täiel määral nautima kunsti , millega oli kohtunud nii ettevalmistamatult , hommikurammestuses . </s> </p>
<p> <s> Suletutiga mees sõi veidi aega vaikides . </s> <s> Teised vaatasid ammuli suudega , kuidas ta lõikab heledat krõbeda koorikuga liha , söandamata läheneda ega ka lahkuda ruumist . </s> <s> See andis talle võimaluse jälgida neid täpsemalt . </s> <s> Nagu ta oligi oletanud , osutus Tema loomaaed äärmiselt kirjuks . </s> </p>
<p> <s> “ No miks teie ei söö … ” küsis ta ülempreestrilt . </s> </p>
<p> <s> See oli näost kaame ning valmis vastama , et on taimetoitlane , ent viimasel hetkel meenus talle , et on sobimatu valetada , eriti praegusel silmapilgul , praegu on see lausa hädaohtlik , ja istus samuti maha sööma . </s> </p>
<p> <s> Ta silmitses korraks ilma erilise tagamõtteta kaht räbaldunud tegelast , kes ajasid nurgas kohmakalt selga mullaseid vammuseid , ja laskis nad minna . </s> <s> Neid tegelasi oli ta näinud külla sisse ratsutades , esimese hooga tundus talle , nagu hüpleks keegi paljalt jõekaldal keset jääd ja lund ja kastaks end tuisuga vette , ent kuivõrd see tundus võimatu , kujutles ta , et tegu on pikast rängast matkast tingitud meelepettega , oli ka alles väga hämar . </s> <s> Ent inimesed – või kes nad olid – olid olemas , nad olid koguni kloostrivennad . </s> </p>
<p> <s> Samamoodi ei pakkunud talle huvi suur punetava näoga tegelane , kes paistis olevat purjus või vähemalt väga rängas kassiahastuses ; terava silmaga märkas ta ära ka põhjuse – lauajala taga seisis tühi viinapudel . </s> <s> Midagi niisugust oli sellest kloostrist oodatagi ! </s> <s> See mees oli isegi sedavõrd söakas oma ihuveest , et läntsatas võõraga samasse lauda . </s> <s> Võõras pidi ta noaga vehkides põrsakorjusest eemale ajama nagu kärbse . </s> </p>
<p> <s> Ning isa Isidori ei pidanud ta isegi pilgu vääriliseks , ehkki see oli varjuna kaasas ülempreestril . </s> </p>
<p> <s> Nad silmitsesid pikkamisi lisanduvas valguses maali . </s> <s> Sellele ilmusid eredad kollased , sinised ja punased laigud ; oli ka rohelist . </s> <s> Maal hakkas iga hetkega aina rohkem elama . </s> <s> Kuna valgus ei piirdunud üksnes olemisega valgus kui niisugune , puhas valgus , vaid võttis ette püherdamise värvides , siis näisid värvilaigud olevat sattunud maalil kujutatud stseenidesse juhuslikult , süsteemita . </s> <s> Ent tegemist ei olnud sellegipoolest kaosega . </s> <s> Kiired pääsesid juba hästi läbi . </s> <s> Huldenile tegi mõrkjat valu teadmine , et ta ei saa iial teada , mis ajendas kunstnikku looma seda teost . </s> <s> Lautomängija pöördus naeratades tema poole ja küsis : </s> </p>
<p> <s> “ Nüüd olete juba näinud ja kogenud , ehk ei ole päriselt huvituseta ka see , mida nimelt te olete kogenud seda nähes ? ” </s> </p>
<p> <s> Küsimus oli puine , Jakob Hulden ei mõistnud , kuhu see sihib . </s> <s> Kõigel paistis siin vaatamata kohati ülimale lihtsusele ja labasusele olevat tagamõte . </s> <s> Paistis ka , et vastust temalt ei oodatagi . </s> </p>
<p> <s> Ruumi lae all tõmbus aina nähtavamaks ovaalne laik . </s> <s> See oligi ruumi mittepärispimeduse allikas . </s> </p>
<p> <s> “ Kogenud olen palju , ” kostis Hulden mehhaaniliselt , tundes justkui vastamise kohustust , miski rusus teda . “ Aga kus asume – ma sedagi ei tea . ” </s> </p>
<p> <s> “ Me oleme kiriku käärkambris , ” vastas lautomängija niisama triviaalselt . </s> <s> Justkui vastuseks tema sõnadele värvus ovaal kiiresti tunduvalt heledamaks ja omandas võrdlemisi kindlad piirjooned , midagi meloni- või illuminaatoritaolist . </s> <s> Ilmselt algas väljaspool hommik . </s> <s> Koguni üks vares või muu tume lind liugles akna eest läbi , jättes hetkeks käärkambri nurka tumeda varju . </s> </p>
<p> <s> Hundenile paistis – vaevalt küll lautomängija sõnade peale – , nagu oleksid kujud tantsul elavnenud ja stseen omandanud mingisuguse mõtestuse . </s> </p>
<p> <s> Et valgus jäi kuidagi tuhmiks , võis teha oletuse , et taevas on pilves . </s> </p>
<p> <s> Pühkinud suu rasvatilkadest salvrätti hooletult kuivaks , noogutas sinise turbanipaelaga võõras tänulikult virtinale , kes tundis end sellest tähelepanust meelitatuna ja sooritas tema ees viisaka reveransi . </s> <s> Kuid ilmselt ei olnud talle kunagi õpetatud paremaid kombeid ning tulemuseks oli täiesti siivutu , ennenägematult avar reveranss . </s> <s> Selle käigus paljastus vanaeide koheva seeliku kahvaturoosa aluskate . </s> <s> Võõras jälgis toimuvat sügava murega . </s> <s> Teda küll hoiatati , kuid see oli siiski täiesti uskumatu ja hämmastav vaatepilt ! </s> <s> Kas ei asunud nad mitte kloostris ? </s> <s> Kas ei olnud see mungaklooster ? </s> <s> Kõige karskem mungaklooster Tema kuningriigis ? </s> </p>
<p> <s> Võõras nägi roosat seelikut ja ta süda tuksus nagu vasar . </s> <s> Otse inspektsiooni silmide all ! </s> <s> Ta nägu klaasistus . </s> <s> Suu ahmis tal vilinal õhku nagu kala , kuivalepüütud kala . </s> <s> Ta märkas , kuidas ülempreestri põsed lõid selle jõleduse puudutusest hõõguma nagu poisikesel . </s> <s> Ta lõi hooga mitu korda järjest risti , sülgas üle vasema õla ja tundis , kui kohutav see oli . </s> </p>
<p> <s> Kuid ta otsustas mitte sekkuda . </s> <s> Jõledusest hoolimata või vastupidi , lausa tänu jõledusele tegi vaatepilt talle sisimas rõõmu . </s> <s> Vanaeide olemasolu võttis tal koorma südamelt . </s> <s> Neilt kõigilt , kes olid otsustajad . </s> <s> Tänu vanaeide kummardusele nägi ta praegu , et linna jõudnud uskumatud sosinad ei olnudki sosinad , vaid neil leidus ka täiesti reaalne tagapõhi . </s> </p>
<p> <s> Isegi nii valgeks ja värviliseks muutus korraga ruum , et Hulden tõstis oma vaba käe silmade ette ja hõõrus neid . </s> </p>
<p> <s> “ Katk , ” lausus lautomängija kuidagi ähmaselt . </s> </p>
<p> <s> Ent tema kondise sõrme osutus maali suunas oli enam kui selge vihje . </s> <s> Maalile oli kinni püütud stseen katkutantsust . </s> <s> Hulden oli küll mitmesuguseid jubedaid kirjeldusi kuulnud katkudest , mis heitsid oma siirded vääramatu aplusega üha uutesse ja uutesse küladesse , ilma et selle vastu aitaks ükski palve või kellahelin , maad nuuksusid , rebisid rõivaid , pöörasid silmad pahupidi üles taeva poole , helistasid lakkamatult kelladega , kuid mitte miski ei aidanud , inimesed langesid jalalt . </s> </p>
<p> <s> Õnneks juhtusid kõik need puhangud kaugel või teistel aegadel , mitte tema lähikonnas . </s> <s> Seetõttu oli katku kujutis Huldenile tundmatu . </s> <s> Küll aga nagu näha mitte kunstnikule . </s> <s> Ta sattus kunagi siia kloostrisse ning maalis selle töö ajaviiteks , enne kui läks teisele poole piiri . </s> </p>
<p> <s> Aga – aga võibolla ei olnudki too kunstnik siin kogemata ? </s> <s> Kas ei võinud tal olla mõte minna siitkaudu ära katku eest , mis kusagil parajasti möllas , ta teadis , et siin oli tsivilisatsiooni poolt rikkumata maanurk , siin oli veel lootust ja siit viis tee edasi . </s> <s> Kes teab , võibolla rändas ta eemale ka mälestustest , näiteks võis ta olla kaotanud perekonna . </s> </p>
<p> <s> Huldenile hakkas tunduma , et ilmselt just nii see oligi : kunstnik põgenes . </s> </p>
<p> <s> Aga – miks läks ta teisele poole piiri , mida sealt otsis ja lootis leida ? </s> <s> Ta oli paratamatult sunnitud imestama kunstniku naiivsuse üle , sest kas siis tema ei teadnud , kui hämmastavalt vähe õnnestub meil vabaneda enesest , oma kohast , oma positsioonist , oma struktuuridest , see on võimatu ! </s> <s> Teos oli kaunis ja suure pühendumusega maalitud . </s> </p>
<p> <s> “ Eks ole , Fortepian ! ” õhkas Hulden , nagu otsides kinnitust oma mõtetele . </s> <s> Kuid ta ei olnud ju rääkinud sõnagi ja nõnda ei saanud lautomängija temaga kaasa õhata ; ometi siiski noogutas leplikult . </s> </p>
<p> <s> Ent midagi muud kui ülimat kombelaiskust ja täielikku ärapöördumist Tema õpetusest ei olnud oodatagi Iisakust , juba teekond siia oli osutunud raskeks ja eluohtlikuks , ilmselt üldse ainult tema ainsana oligi kohale jõudnud , milleks tuli tal siis olla valmis veel sihtkohas ! </s> <s> Sihtkoht see oli – Iisaku , siin asus lõpp . </s> <s> Edasi oli juba võõras maa , võõras keel , võõrad põllud , ta pidi olema õnnelik , et Iisaku oli veel alles , selle müürid langemata , linnas oli ta kuulnud juba ka teistsuguseid jutte . </s> <s> Ta oli jõudnud õigel ajal. </s> <s> Viimasel ajal. </s> <s> Ta haaras laualt noa ning lõi ootamatu ägedusega selle keset põrsast . </s> <s> Võõras mõtles imestusega , kui imelised on Tema teed . </s> <s> Tolmunud räbaldunud vigane mees õpetatud nõukogu ees põrmus oli järelikult siiras oma mures . </s> <s> Ta oli nõudnud kloostri puhastamist , ümberlõikamist , pühitsemist uute loitsudega . </s> <s> Kuid tookord arvati , et ta üksnes vingerdab vääritult nagu kala teesklemise õhinas . </s> </p>
<p> <s> Nähtavasti oli küürakas sündinud õnneliku tähe all , mis varitses tema saatuse üle . </s> <s> Mitmesugused asjaolud langesid soodsalt kokku ning teda ei hukatudki nagu teisi pealekaebajaid , vaid ta saadeti tänuga minema . </s> <s> Just niisuguseid sõnu oli linnas tarvis kuulda , mis ta tõi . </s> <s> Nad talitasid oma südame vastu ja võtsid patu hingele . Ehkki nad üksteisele seda iial ei tunnistanud , olid nad kindlad , et keelekandja valetas nende ees . </s> <s> Et teda huvitas raha , palju raha . </s> <s> Et värinal vannutatud meeste ees seisval mehel seisis meeles kõlisev kukkur , mis visati talle jalgade ette ülima pidulikkusega , rõhutades tema tähtsust tõetungla toojana , ilmutamata vähimatki põlastust . </s> <s> Küürakas vajus kummargile maha ja paterdas käelabadega mööda põrandat , otsides hämarusest kukrut , ta käed tegid kiviplaatidel kummalist plaginat . </s> </p>
<p> <s> Nad kujutlesid , kuidas see sõge kloostrivend lööb nüüd ülbelt Iisaku uksed jalaga lahti , nautides oma karistamatust ; ja et nemad olid andnud selleks võimaluse . </s> <s> Nad andsid selle võimaluse siiski . </s> <s> See oli ohverdus nende meelest . </s> <s> Kuid näe – see oli Tema , kes nii korraldas ! </s> <s> Võõras oli esimene , kes võis end neist hingepiinadest vabastada . </s> <s> Sest Tema näeb , mis on hea ja õige . </s> <s> Keegi neist , lihtsurelikest , olgugi nad õpetatud nõukogu liikmed , ei suutnud teda läbi näha . </s> <s> Aga nad olid Tema truud ustavad tööriistad ja tegid mitte eneste , vaid Tema tahtmist oma lõpmatus usus ! </s> <s> Küürakas ei valetanud ning pidi jääma elama . </s> </p>
<p> <s> Võõra jaoks asus kõik Tema kätes . </s> <s> Ta oli veendunud selleski , et Tema ise ilmutas talle praegu kummitusliku virtina . </s> <s> Kummardusi pritsiv vanamoor tühistas oma olemasoluga silmapilkselt kõik süüdistused , mis ta oli enesele vahepeal suutnud välja mõelda . </s> <s> Nagu oleksid nad toiminud raha andes võltsilt ja ettevaatamatult . </s> <s> Nagu oleks kloostri moraalse olukorra inspekteerimine vaid ettekääne . </s> </p>
<p> <s> Järelikult valitseb praegusel missioonil õnnistus , mõtles võõras . </s> </p>
<p> <s> Üpris nihestatud mõtestuse andis stseen Jakob Huldenile . </s> <s> Talle hakkas nimelt tunduma , nagu oleks maali tegelaskujudel , vähemalt selle valguse käes , vähemalt selle nurga all langevais värvides koguni mõningaid siinsete asukate jooni . </s> </p>
<p> <s> Tõsi küll , naisi leidus stseenis rohkem kui kloostris , sellal kui mehi oli maalitud vaevalt viis – kerjus , mõrtsukas , arst , vaimulik ja pagar – , ent kas ei olnud neid tema eest varjatud ? </s> <s> Võibolla leidus igal pool kasinuse varjus mõne naise peiduurgas , mõtles ta kibedalt ning talle meenus taas alandav tants vaimuga , kes püüdis teda ilmselt isegi suudelda , sel hetkel oli ta rohkem askeet kui kunagi varem oma elus . </s> </p>
<p> <s> Hulden tegi ristimärgi . </s> <s> Õhk oli tiine emasest elemendist . </s> <s> Viis naist oli liiga keeruline seletus , tekitas liiga palju küsimusi . </s> <s> Sest miks ainult viis , mitte viiskümmend , mitte viissada ? </s> <s> Ta oli ennist näinud liiga palju tüdrukuid keerutavat tantsuringis koos noormeestega ning üht neist oli vägisi pakutud kaasaks temalegi , naisi jätkus selles kloostris nii paljude maalide jaoks , et seda oli võimatu lugedagi . </s> <s> Kuid sellest ei järeldunud enamat kui see , et tundmatu kadunud kunstnik oli jätnud viirastused kõrvale , maalides elu , ainult elu ning kas oli siis raske kujutleda näiteks ülempreestrit või ka teda ennast naisena . </s> <s> Kas oli üldse sugudel või paljul muul olemuslikku tähtsust , neis värvilaikudes . </s> <s> Hulden oli öö jooksul ilmselt haigestunud või langenud ülimasse kurnatusse . </s> </p>
<p> <s> Kes olema peaks kerjus , kes mõrtsukas , kes arst ? </s> <s> Kelle amet on olla vaimulik ja kellel pagar ? </s> </p>
<p> <s> Lautomängija Fortepian saabus kloostrisse , ta oli kloostris ja lahkus siit pärast pühapäevast müsteeriumi ning kõik teadsid , et ta tuleb tagasi . </s> <s> Mängija saabus allavett – seda vaid nad teadsid . </s> <s> Miski tõmbas teda vastupandamatult kloostri poole . </s> </p>
<p> <s> Meeles oli tal midagi , mida ehk ei oleks pidanud . </s> <s> Mingisugune tugev oranž kuma . </s> </p>
<p> <s> “ Papp on hulluks läinud , ” mäletas ta kuulvat , kui parvetajad õngitsesid ta roostikust , vinnasid paati ja kandsid allavett , ehkki see ei saanud olla võimalik . </s> <s> Isegi parvetajate sagimine ilmus talle silmade ette , kui ta mõtles alguse peale . </s> <s> Lõpuks panid nad talle nimeks Fortepian , sest ta oli veest välja tõmmatud . </s> </p>
<p> <s> Ta oli nähtavasti kannatada saanud tules : üle tema pealae jooksis arm , mida võis seostada kõrvetusega , sellepärast oli ta sunnitud kandma ruumiski ebaviisakalt peakatet . </s> <s> Ning sellele viitas ka ema hukk – nad pidid olema olnud tulele ohtlikult lähedal . </s> <s> Ilmselt lõõmas tookord nende lähedal hiigelsuur tulesammas , mis leidis nad üles igalt poolt ja püüdis lõksu . </s> <s> Seda kõike arvas ta olevat näinud , kuigi ei saanud seda mäletada . </s> <s> Talle tundus , nagu oleksid head vaimud järsku rebinud maha oma palged ja asunud teda jälitama , ees suur punane lont , mis küll pidi olema lapsik kujutelm , alles siis kui ta sai üle vee – aga kuidas ta pääses sinna , see oli suur põgenemine ilma tagasivaatamata – , alles siis kui tema ümber olid teised samasugused pääsenud hinged , sai ta viimaks nii palju rahu , et söandas tagasi vaadata , kartmata hukku ja kivistumist . </s> <s> Siis nägi ta , kuidas vaimud , tema head pehmed hoolitsevad vaimud , mis äsja olid tervitanud tema ilmalesündi , sisisevad kaldal tema poole nagu ussid , nende lämbumuses vongeldes tantsimas tuleohvrite klaasjad virvenduvad udukujud , kurvad kaitseta hinged , teiste seas ka ema ja isa ; selle mõtles ta hiljem arvatavasti juurde , sest kas hingedel ilma ihudeta vahet . </s> <s> Tema , vastsündinu , karjatas oma esimese karjatuse ja tema maailm langes kokku . </s> </p>
<p> <s> Ennäe , tuli teine , karge soe maailm selle asemele . </s> <s> Selles oli päike . </s> <s> Sinnapoole kummardati sealtpeale Iisaku kloostris . </s> <s> Tal ei olnud päriselt teada , mis siin juhtus , ning ta ei tahtnudki teada , ent tundus , justnagu oleks kloostrit läbistanud tuli , puhastustuli , patukahetsus , puhtuse ihalus ; igavene puhtuseihalus nagu päike , kättesaamatu müsteerium . </s> </p></div2><div2 type="alaosa"><head> 20 . </head>
<p> <s> Võõras kohendas turbanit , mis oli kaldunud lihahammustamisel liigselt vasakule kõrvale , laksatas huuli ning pööras oma härjakere loiult ülempreestri suunas : </s> </p>
<p> <s> “ Oletame – ainult oletame , et sina pead täna selle müsteeriumi . </s> <s> Tunnista üles , vanapoiss , sa juba lootsid , et mind ei tulegi ja põrsas … jääb lauale . </s> <s> Rahus poole juba äragi sõid , parema poole . </s> <s> Minule jätsid kondid . ” </s> </p>
<p> <s> “ See ei ole õige , ” tunnistas ülempreester kumedalt , silmad maas , mis reetis , et ta valetab . </s> </p>
<p> <s> “ Niisiis , sina pead selle müsteeriumi . ” </s> </p>
<p> <s> “ Tõesti , ” lipsas ülempreestril naiivselt suust ning ta valmistus võõrast tänulikult kaisutama , oli juba pooleldi kerkimas pingilt . </s> </p>
<p> <s> “ Ainult oletame , ” kostis võõras kuivalt ning tegi käega keelava liigutuse , mille peale rippus ülempreester hetke ebamugavas asendis õhus ning laskus vargsi risti lüües kuulekalt tagasi pinki . “ Oletame pealegi ! </s> <s> Kuid mida on sul rääkida oma kogudusele ? </s> <s> Millist sõnumit jagad sa õnnetutele hingedele enese ümber ? ” </s> </p>
<p> <s> Et asi oleks selgem , joonistas ta käega kaare läbi toa : seal viibis ainult paar purjus räbaldunud hulgust , kui sedagi . </s> </p>
<p> <s> “ Kui peaks tulema vaenlane , siis sa … ” </s> </p>
<p> <s> Ta hammustas keelde , nagu oleks lobisemas midagi keelatut , ent ülempreester jõudis sellegipoolest pomiseda : </s> </p>
<p> <s> “ Va-vaenlane ? ” </s> </p>
<p> <s> Võõras vaatas häiritult sinnapoole : hääl tuli hoopis teisalt , mitte millekski vajaliku isa Isidori suust , ülempreester aga ei olnud suutnud jälgida tema kõnest midagi . </s> </p>
<p> <s> Mõrtsukas vaatas varjamatu ülbusega Jakob Huldenile otsa . </s> <s> Tal ei olnud midagi salata või loota , maad ilmusid paitama päikesekiired ning Tema vaatas tema südamesse samamoodi nagu teiste omadesse ja leidis selle vale olevat . </s> <s> Mida tal varjata ! </s> </p>
<p> <s> “ Oletame , et sa viid täna läbi selle müsteeriumi … Seisad meie ees ja silitad meil pead ja kõneled ja meie hüppame põrandal ringis su ees … ” jätkas võõras . </s> <s> Ta võttis ette röhitsemise ning tegi seda pikalt ja põhjalikult , tupsutades samal ajal ajaviiteks laudlina narmastega suud . </s> <s> Selle pausiga andis ta teistele võimaluse mõtteid koguda . </s> <s> Talle ei meeldinud , kui vestluspartner ei jõua jälgida ning ainult teeb näo . “ See on muide vägagi tõenäoline , ” ta teeskles ringivaatamist , nagu otsides kedagi , “ paistab , et muid ordineeritud vaimulikke hetkel ei paistagi olevat . ” </s> </p>
<p> <s> Ent söögisaalis hakkas kahisema . </s> <s> Nad taipasid nördimusega , et võõras tegeleb nende narrimisega . </s> <s> Kui labane , primitiivne ettekujutus müsteeriumist . </s> <s> Veelgi enam , mis õigust oli tal heita neile ette , et Iisaku söögisaalis ei ole rohkem ordineeritud vaimulikke peale papi . </s> <s> Ega siis lihtne kloostrivend tohtinud minna altari aedikusse Teda teenima . </s> <s> Iisaku klooster oli korralik klooster , siin valitses samasugune kord nagu igal pool mujal . </s> </p>
<p> <s> “ Mida otsid sa siit , olemata ordineeritud ? ” küsis Ibune urisedes . </s> <s> Ta ei saanud ka ise aru , mida rääkis . </s> <s> Kuid niisugust asja ei olnud ammu olnud , et keegi , keda on võetud vastu auavaldustega , istub käed puusas keset söögisaali pingil ja pilkab neid . </s> <s> Heidab vahepeal kapaga kuuma vett , siis jälle külma vett neile kaela ja naudib , kui nad lõdisevad . </s> <s> Nagunii peab lõpuks ise selle neetud müsteeriumi . </s> <s> See oli hullem kui narrimine – see oli teotus ! </s> </p>
<p> <s> Kogu aukartus võõra ees oli järsku kadunud . </s> <s> Nemad siin olid Tema mehed , Tema sõjavägi . </s> <s> Võõras ei olnud rohkem Tema mees kui nemad . </s> </p>
<p> <s> Aga kes oli niisugusel juhul – kui ta ei olnud ordineeritud – see sinise turbanilindiga võõras ? </s> </p>
<p> <s> “ Ah või nii ! ” jätkas Übene oma venna mõtet , paljastades kihvad nagu hundil . “ Varemgi on siin ülbitsejatega Tema rahu taastamise nimel lahinguid peetud . ” </s> </p>
<p> <s> Võibolla oli võõras isegi vähem kui nemad – seega siis väga vähe , sest kui tühised olid nemad ! </s> </p>
<p> <s> Kas tema südame eesnahad olid üldse lõigatud ? </s> <s> Kas ta vaevus varahommikul tõusma tervitama päikest ? </s> </p>
<p> <s> Täna võibolla tõesti ta tegi seda , täna ratsutas ta läbi öö ja tervitas , aga eile , aga linnas ? </s> <s> Übene kõikus ähvardavalt lävel . </s> </p>
<p> <s> “ Kõik , kes on söandanud astuda üle läve kurjade mõtetega , oleme vapralt tagasi löönud , isegi kui neil oli kümnekordne ülekaal . </s> <s> Ei ole sa vist teadlik , mis ootab ees Iisaku rahu rikkumise eest , muidu oleksid käitunud kindlasti vaoshoitumalt . </s> <s> Kas taipad ? ” </s> </p>
<p> <s> Vend Übese hääl oli niisugune , et kõigile meenus , kuidas ta on niisugustes asjades vilunud , üpriski vilunud ja asjatundja . </s> <s> Sõnad olid vaiksed ja tagasihoidlikud , ent seda kõnekam oli kehade keel . </s> <s> Korraga seisid kõik püsti võõra ees , rusikad ähvardavalt õieli , südamed hõõgumas . </s> <s> Nad olid tõelised Tema mehed . </s> <s> Koguni Sofophil oli minetanud oma libeda valmisoleku ning viibutas pudrukurikat käes . </s> <s> Isegi papp hakkas asetama juba mõningat lootust . </s> <s> Nad tahtsid , nii väga nad tahtsid näha , et võõras kaob tagasi tuisku või lämbub lumehange – hoidku Tema selle mõtte eest ! – ja hommik on samasugune kui kõik Iisaku hommikud . </s> </p>
<p> <s> Võibolla oli võimalik hommikut veel päästa . </s> </p>
<p> <s> Esialgu ei osanud Hulden seda karvast ja nahkadesse mattunud tahumatut kuju , kes värvilaikude ringmängus etendas kunstniku tahtel mõrtsuka osa , kuhugi paigutada . </s> <s> Katkutantsijal oli silmis kaval kollane tuluke . </s> <s> Kavalus meenutas küürakat , kollane tuli oli iseloomulik ühele teisele ning lõpuks oi ta sunnitud tunnistama , et maali tegelaskuju sarnaneb kõige rohkem hoopis kolmandaga . </s> <s> Kuid Hulden oli ilmselt ära olnud juba ilmatu aja ning jõudnud unustada peaaegu kõik , mis toimus kloostriruumides , sest ta pidi hulk aega pead murdma , kes oli üldse see kolmas vend . </s> <s> Alles suure vaevaga suutis meelde tuletada . </s> <s> Ta avastas , et mõrtsuka põhitooniks pidi olema järelikult midagi muud kui välimus ja miimika – sarnaneja oli kõike muud kui ülbe , ta oli vastupidi väga alandlik . </s> </p>
<p> <s> “ Kas ordineeritud on teie arvates sama mis püha ? ” küsis võõras nende käest lihtsalt ja segadusseajavalt . </s> <s> Ta pea oli püsti , suletutt lehvis . </s> <s> Isegi üllatust ei olnud ta hääles , mitte vähimatki kartust . </s> </p>
<p> <s> Ka tema käitus kui tõeline Tema mees . </s> </p>
<p> <s> See oli sõnamõõga ristamine . </s> </p>
<p> <s> Ilmselt oli sarnasuse aluseks ühesugune positsioon : küllap ka mõrtsukas oli sündinud millekski muuks kui mõrvadeks , tema ülbus vaid krobeline koorik , poos , alaväärsus , mitte tema sisim olemus , oli ka mõrtsukas kannataja ja ohver ning vajanuks kloostrit , meeleparandust . </s> <s> Viimaks kõneles Hulden lautomängijale : </s> </p>
<p> <s> “ Oletan , et kõige rohkem rahul on siinse kloostri eluga üks kaksikvendadest , see , kes räägib vähe ja kõige rohkem teha suudab . </s> <s> Ta ei mõtle , vaid tegutseb , hommikune päikesetõus leiab ta alati jões tervitamas . </s> <s> Ta ei püstita intriige ja viljatuid mõttehooneid ja see on Talle meelepärane ja ma palun väga , et kui võimalik , kui vähegi võimalik , siis palun ta alles jätta … ” </s> </p>
<p> <s> Ta imestas , miks ta nii räägib . </s> <s> Misjaoks ta palub . </s> <s> Mis on toimumas , et ta seda tegema peab . </s> <s> See muutis ta kurvaks . </s> <s> Ta ei olnud enese peremees praegu , kõneles võõraga ja sunniviisil . </s> </p>
<p> <s> Võõra plaan õnnestus täiuslikult . </s> <s> Ilmselt olid nad harjunud kõiges joonduma oma ülempreestri järgi . </s> <s> See aga vaikis . </s> </p>
<p> <s> Targalt , kavalalt vaikis – mõistis küllap , et võõra lause oli üksnes soojendus , esmane sondeerimine , millele tõelised mõõgahoobid järgnevad alles pärast tõsist taplust . </s> </p>
<p> <s> Taplust aga ei tulnudki . </s> <s> Kas siis mingi brutaalne räbaldunud jõuk , kes kujutleb end Tema sõjaväeks , saab sõna vastu ! </s> <s> Vaid kaheksa sõna ja kloostrivennad asusid segaduses nagu lambakari . </s> <s> Tekkinud haudvaikuses saatis võõras kõvera põlgliku muige söögisaali seinal rippuva dekoratiivse liniku suunas , millele tikitud edvistavate lehvikuga tähtedega kiri “ Vale vajub , tõde tõuseb ” , mis oli kloostri deviis . </s> <s> Seejärel heitis ta jala demonstratiivselt haigutades üle põlve ning kujutles , kuidas ta võiks õpetada nad praegu endale vastu vaidlema , kui viitsiks . </s> <s> Paneks nad märkama , kuidas tema vastuküsimus peaaegu ei haakunudki Ibuse esitatud küsimusega , ja näitaks , kuidas selle pareerimiseks piisab tühisest trikist , näiteks võib käed lae poole sirutada ja hüüatada : püha inimese ülesanne ei ole ometi kloostrikorraldus ! </s> </p>
<p> <s> Haakumine oli väike ja seda suurem segadus sellest tuli . </s> <s> Nad olid oma südametes sunnitud tunnistama , et ordineeritus ei ole tõepoolest tingimata seotud pühadusega . </s> <s> Mitte kõik Tema teenrid ei suutnud püsida pühas osaduses . </s> <s> Ning ajaloost oli teada ka vastupidiseid juhtumeid , mil täiesti tavaline erak või kerjus osutus lõpuks pühameheks ning surres ei lagunenud tema põrm , vaid muutus igaveseks reliikviaks . </s> </p>
<p> <s> Võõras heitis neile lühida põlgliku pilgu . </s> <s> Kas nad söandasid vastu vaadata , ei söandanud . </s> <s> Nagu käsiraamatus . </s> <s> Olid täiesti löödud . </s> <s> Rusikad rippusid tema ees lõdvalt maa poole ; kus olid nende paljastatud südamed nüüd ? </s> <s> Ainus , kes oleks võinud vastata , oli papp , kuid tema vaikis . </s> </p>
<p> <s> “ Ma näiteks olen kogenud siin usku , mitmesugust usku , paljusid erinevaid usu ilminguid ja väljendusi , ” loetles Hulden pooleldi tühisõnaliselt . </s> <s> Miski sundis teda ütlema neid sõnu . </s> <s> Ta oli nagu viinamari tõrres , meistrite paljaste jalataldade hüpelda ja tallata . </s> </p>
<p> <s> Praegu küsitles teda keegi , keda ta ei näinud . </s> <s> Keda ta ei kuulnud ega tundnud ära . </s> <s> Ta ei pääsenud eest , kiusaja oli kleepunud tema külge nagu riie , nagu vari . </s> <s> Küsiti ja tema vastas . </s> <s> Lihtne , lihtne , õudne . </s> </p>
<p> <s> “ Aga mis on kokkuvõttes see usk ? ” </s> </p>
<p> <s> “ Sellest ei ole ma aru saanud , ” kuulis Hulden end ütlevat . </s> </p>
<p> <s> Õõvastudes oma lausest , selle fataalsest kõlast , ruttas seejärel parandama . </s> </p>
<p> <s> “ See on kindlasti usk , õige usk , selles ei ole mingit kahtlust ! </s> <s> Ma võin seda vanduda ka kõrgeima kogu ees . </s> <s> Ka oma südame ees , käsi raamatul . ” </s> </p>
<p> <s> Ta märkas , kuidas surmatantsijate jalgade ees lookleb pikk nagu elujoonis valge linik , millele püüdlike pintslitõmmetega kirjutatud tarkusetera “ Tõde tõuseb , vale vaob ” , ning tal tekkis seda nähes kujutlus , et ta sattunud libedale jääle , talle tundus praegu peaaegu tõeliselt , et ta libiseb ja kukub . </s> <s> Et fataalsus on käivitunud ning lautomängija esindamas tema jaoks siin ja praegu tõde : mängija nägu oli kipras , suunurgad pingul nagu keeled pillil , teda ei näinud Huldeni vastus rahuldavat . </s> </p>
<p> <s> Võõras raputas oma sinisesse salli mähitud pead . </s> <s> Loiult , võibolla ka veidi etteheitvalt . </s> <s> Seejärel muutus ta lahkeks ja viipas seltskonna naeratades põrsa jäänuste juurde . </s> <s> Mõningase vastumeelsusega astus Sofophil üksinda lähemale , ülejäänud seisid kartlikult nurgas , luurates altkulmu , mis hakkab edasi saama . </s> </p>
<p> <s> Kell nihkus , päev kerkis . </s> <s> Nad olid aovalgel aegsasti oma palved palunud , nad olid soovinud päevalt õnnistust ja õiglase meele jätkumist , polnud võimalik ette kujutada , et Tema jätab nende palvetele vastamata . </s> </p>
<p> <s> “ Mis on sinu usk , ülempreester ? </s> <s> Kõrgele kirikukogule ei ole see saanud mõistetavaks . ” </s> </p>
<p> <s> Ülempreester suvatses vaikida . </s> <s> Ning kõrget kirikukogu see põrmugi ei huvitanud . </s> </p>
<p> <s> Ta pööras mõttes silmad ja südame ülespoole ja ootas märguannet . </s> <s> Ta uskus , et õigel ajal ilmub õige sõna ta suhu . </s> </p>
<p> <s> Hulden tahtis vaadata usku , kuid selle asemel nägi ta lootust ja armastust , talle viirastus Jeannette'i tedretäpiline segaduses nägu . </s> <s> Talle tundus seda nähes , et Jeannette vaatab teda nagu paratamatus ja teretab aegade tagant . </s> <s> Talle lõi silmade ette pimedus ristide vahel . </s> <s> Nähtavasti oligi juhtunud see , mida ta kartis , öine katsumus oli söövitanud tema meelde augu . </s> </p>
<p> <s> Ta nägi , kuidas Jean tõukab Jeannette'i enesest eemale ning see Jean on samal ajal tema . </s> <s> Miski kõrbes , põletas . </s> <s> Ta oli pime , ta tundis ennast samamoodi kui eksamite ristküsitluses , käärkambris ordineerimist oodates , läbides kohustuslikku nõiaproovi , nagu suurimas kimbatuses , ta vaatas heitunult kõrvale . </s> <s> Ta oli siiski endistviisi maali juures ja vaatas selle sisse . </s> <s> Lautomängija asus tema kõrval . </s> <s> Lae all oli hele piklik ümmargune laik . </s> </p>
<p> <s> Tundus , nagu oleks ta sammumas otseteed põrguväravasse . </s> <s> Kas ma olen hull , küsis ta eneselt , jah , ma olen hull , talle tundus , nagu astuks temagi mööda seda pehmet lõhnavat muru , millel tallavad katkutantsijate jalatallad . </s> <s> Ta läks kerjuse juurde ning alles lähedalt , väga lähedalt sai ta aru , kes see on . </s> <s> Ta ei teadnud või ei mäletanud enam selle jüngri nime , kuid see oli sama , kes avas talle värava , kui ta saabus . </s> <s> Esimene , keda kohtas . </s> <s> Kes talle ei meeldinud . </s> </p>
<p> <s> Kelle tõttu andis ta oma tulevases raportis võibolla liiga ulatuslikke ja ebaõiglaseid hinnanguid Iisakule . </s> </p>
<p> <s> “ Kui säärane isik saab vabalt ringi liikuda ja vähe sellest , pidada kloostris ema oma voodis , siis on õhkkonnal selge paralleel Soodomaga . </s> <s> Jah , möönan , ” korraks katkes Huldeni lõng , sest korraks tundus hinnang talle liiga karm , ent küürakas ei meeldinud talle tõepoolest , “ võibolla on olemas tavasid igasuguseid – aga mina oleksin soovinud näha midagi traditsioonilisemat . ” </s> </p>
<p> <s> Ta märkas , et räägib ja mõtleb mineviku kategooriates . </s> <s> Justkui oleks tegu millegi möödunuga . </s> <s> Nagu ta ei peaks enam kunagi kohtuma selle küürakaga , vahtima tema vistrikesse uppunud reetlikku lõusta . </s> </p>
<p> <s> Kerjus oli osav . </s> <s> Mõlemad käed olid tal suletud luukerede käte vahele , kuid see teda ei pidurdanud , ta suutis hoida ka hammastega mütsi , millesse püüdis almuseid ja münte . </s> <s> Kullakangid rändasid tema eest mööda , kuid tema seda justkui ei märganud , ta rehkendas kogu aeg ainult oma väikese maailma mõõtmetes , kuhu ei mahtunud midagi . </s> <s> Tasku oli täis paarist närusest lõngast , riideräbalast , halva kõlaga vaskmündist . </s> </p>
<p> <s> Kui võõras mäletas , siis oli Iisaku süüdimääramisel antud otsustava tõendi tähendus millelegi , mis tutvumisel osutus sedavõrd kirjeldamatuks jaburduseks , et puhkes isegi väike skandaal . </s> <s> Tõendit üritati auväärsele nõukogule serveerida ülima pidulikkusega , kuid see sisaldas üksnes võltsi alandlikkusse rüütatud tühja loba . </s> <s> See ei haakunud mitte millegagi . </s> <s> Vaimulike süsimustad rüüd asusid kõike seda õnnetul kombel veel tuhandekordselt võimendama . </s> <s> Tekkis surnumatja surmtõsidusse rüütatud piinlik olukord . </s> <s> Kuni lõpuks ei pidanud keegi pühadest isadest vastu , haaras jalgade alt kollase kirjarulli ja luges kõmistades ette kaebuse originaali . </s> </p>
<p> <s> Ent originaal muutis asja ainult hullemaks . </s> <s> Uskumatu , kuid oma päriskujul suutis kaebekiri üle trumbata isegi referaadi . </s> <s> See oli veel tühisem , veel ilgem , veel ebaloogilisem . </s> <s> Eheda tigeduse maskeraad ridade vahel , mille jaoks ei leidunud sõnu ; ehkki kirja oli pandud see sõnadega . </s> <s> Autor süüdistas mungakloostri juhtkonda küla väljasuretamises naiste eemaldamise kaudu , mis tulenevat mingisuguse vähetuntud kirjakoha – ma tahan visata sind ja su ema , kes sind ilmale toonud , teisele maale , kus te ei ole sündinud , ja sinna peate te surema – väärtõlgendusest ülempreestri poolt . </s> </p>
<p> <s> Kaebusi tuli ette sageli , kuid haruharva lõid paljukogenud mustades vammustes mehed kahtlema , kas sõna taga on üldse inimene . </s> <s> Mõni väitis end kaebajat ka ihusilmaga näinud olevat , kuid keegi ei mäletanud ei tema nime ega välimust . </s> <s> Kõigil oli õõnes tunne , nagu oleks neid puretud , kui nad raske südamega langetasid Iisakule süüdimõistva otsuse . </s> <s> Neil hakkas külm , kiriku võlvide all ulus tuul . </s> <s> Viirastusid kabjad ja sarved , karvased jalad . </s> <s> Neile hakkas tunduma , et võibolla katsetas praegu See oma mõjujõudu nende peal ja tantsis rõõmust , et nad vääratasid . </s> <s> Nüüd siin , nende inimeste keskel oleks võõras peaaegu rõõmust nutma puhkenud , nähes , kuidas pordik naine oli tõepoolest rikkumas kloostri rahu ja pühadust , vanamoor , maskeeritud virtina rüüsse . </s> <s> Turbanilindiga mees pööras nilbe tiirase naise suunas põlglikult külje ning tegi ristimärgi . </s> </p>
<p> <s> Leplikult seljatoele – talle oli toodud keldrist nahast seljatoega troonitool – laskudes ja habet sügades põrnitses tükk aega mõtlikult lauale . </s> <s> Nuga ja läikivat kaussi enese ees laual . </s> <s> Talle hakkas silma , kuidas virtina selja tagant usaldas viimaks välja astuda see , keda ta sealt lootis leida : küürakas . </s> </p>
<p> <s> Riidetükil , mida Hulden vaatas , võibolla ei olnudki olemas selget siledat pinda , mis eraldaks seda kloostri õhust ja elust , vaid see oli mingisugune laukataoline kobrutav ollus . </s> <s> Ta tundis rohu lõhna , tuul kiigutas kõrsi ja rõivaid . </s> <s> Isegi hääli võis kuulda , hingamist . </s> <s> Kerjus ja mõrtsukas kindlaks tehtud , libises Hulden edasi . </s> <s> Talle ei valmistanud vähimatki raskust tuvastada Miragael Fabrika asukohta sellel maalil . </s> <s> Tegemist oli valge torbikmütsi alla varjunud paksu punetava näoga asjamehega , kes oli võtnud koha mugavalt sisse surmatantsu keskosas . </s> <s> Ametilt oli Miragael kas lihunik , habemeajaja või pagar . </s> <s> Temast mööda libisedes pilgutas Hulden äratundmise märgiks isegi silma ning võrukaelast pagar pilgutas talle vandeseltslaslikult vastu . </s> </p>
<p> <s> Erinevalt muudest olenditest , kes kogunenud Iisakusse , ei olnud Miragael Fabrika kaugeltki mitte heidik , vaid oma nime poolest Huldenile isegi väga tuttav . </s> <s> Tal oli liigagi hästi meeles sellenimelise skandaalse tegelase raamat või ümberjutustus nimega “ Metafüüsika ” , milles üritati veenda lugejaid , et Tema on õhk . </s> <s> Hiljem raamat unustati , seda ei kirjutatud ümber nagu korralikke käsikirju , olgu Ta tänatud , ent Hulden sattus õpingute käigus millalgi seda lugema ja hõlmade vahele peitma , ilmselt sellepärast , et mittesoovitav tõmbab ligi kõigest hoolimata , kõigest hirmsamini : justnimelt õhk . </s> <s> See oli muljetavaldav raamat , mis sööbis hinge . </s> </p>
<p> <s> Muidugi , ta ei tihanud loota , et Miragael teab tema suuri tegusid kantslites , sest need algasid alles ammu pärast seda , kui ta oli lõpetanud oma võidukäigu . </s> <s> Kuid mingis suhtes olid nad võrdväärsed . </s> </p>
<p> <s> Kloostris oli Miragael raamatu maha vaikinud , ainult Sofophilile , kes oskas kuidagi märkamatult talle naha vahele pugeda , oli ta õnnetuseks oma teooriat kirjeldanud ning sellega kivi paigast veeretanud . </s> <s> Sofophil oli kirjaoskamatu , pealegi olid siinsesse kaugesse maakolkasse jõudnud vaid mõned üksikud raamatud , mis ülempreester tõi omal ajal reisipambus enesega , ning “ Metafüüsikat ” ei olnud kindlasti nende hulgas ; tema neitsilikus rikkumata hinges kajasid Miragaeli sõnad iseäralikult . </s> <s> Udustes targutustes , mis jätkusid aastaid , muutudes kordkorralt aina udusemaks ja tüütumaks , sai Sofophilil kuulda maailma loomisest ja koostisest , kujutledes nende põhjal ei tea mida , sest tal puudus vundament , mille põhjal teha otsustusi . </s> <s> Aimamata , kui rikkalik on tegelikult maailma varalaegas , kui palju olemas tarkusi ja nendest kootud raamatuid , asus Sofophil lõputu aja nende hullutavate lugude siiras lummuses . </s> <s> Ta kuulas ehavalguses kaamena , kuidas inimeste maapealne eksistents on venitatud nööri kombel pikaks ning kõik nad , absoluutselt kõik kuni kõrgeima paavstini välja , on selle pika-pika nööri külge riputatud nagu märg pesu väljal kuivamas kahe puu vahel või nagu surmatants , missugune maal leidus nende kiriku käärkambris , kuni see kõik lakkas – kuidagi järsult , ilmutuslikult . </s> <s> Miragael oli kutsunud teda harjumuspäraselt tervitama videvikku , Sofophil aga kannustas hobuse ja sõitis linna . </s> </p>
<p> <s> “ Vaata , Sofophil ! </s> <s> Päike tõuseb ja päike loojub ning läheb tagasi oma paika , kust ta jälle tõuseb ! ” püüdis seletada Miragael oma teooriat , ent ilm muutus tema sõnadest tumedaks , ähvardavad sajupilved sõudsid üle laotuse . </s> <s> Polnud enam aru saada , kas päike oli loojunud või kattis kõueilm ta kinni , välgud sähvisid , nooled valgustasid maad , need olid tugevamad kui päike , hirmsamad kui öö ning Sofophil mõtles : see ei saa olla õige asi . </s> </p>
<p> <s> Siin pesitseb kuri Iisakus . </s> <s> Siin asub kurja juur . </s> <s> Tark kuningas puistab õelaid ja laseb ratta neist üle käia . </s> <s> Mu poeg , pane tähele mu tarkust , pööra oma kõrv minu arusaamise poole , et tallele panna head nõu ja et su huuled võiksid säilitada teadlikkust , kuulis Sofophil selles pimeduses öeldavat . </s> <s> Ta silmad avanesid neist sõnadest . </s> <s> Ta mõistis , et Miragael ei ole kloostri vaim . </s> <s> Vaid vastupidi , Miragael Fabrika asus koguni allpool teisi , sest ilmselt oli ta kas juba lasknud või kohe laskmas lahti Tema küljest . </s> </p>
<p> <s> Selle kloostri oli Miragael valinud rännuaastaist väsides oma vanaduspäevade rõõmuks . </s> <s> Ta tegi seda sellepärast , et siin oli au sees päike , mis paistab ühtviisi õige ja vale peale . </s> <s> Kas saab siis tühipaljas inimene , kes on õhk , teha olulisi valikuid ja langetada tähtsaid otsuseid oma piiratuse pinnalt , kas küünib ta nägema Tema otsuseid ; seesugune ettekujutus oleks kõrk ja ülbe ! </s> <s> Tema arvates oli õige , et Tema näeb ise , mis õige ja vale . </s> <s> Sellest piisas täiesti . </s> <s> Miragael tahtis olla viimane ja kõige tühisem . </s> </p>
<p> <s> Aga ta ei olnud . </s> <s> Miragael oli viimane , ent viimastest saavad esimesed . </s> <s> Iisakus oli Miragael loomupärase tagasihoidlikkuse tõttu oma raamatu menust mõistagi vaikinud , jättes enesest mulje , et ta on samasugune tundmatu või äpardunud vend nagu nad kõik . </s> <s> Kuid vaid paar aastat möödus , kui juba kogu klooster imetles iga tema sõna ja pidas temast hardunult lugu . </s> <s> Kunagi , kui ta veel õpetas ülikoolides , langesid tudengid talle loengute eel jalgade ette ja anusid õnnistust , see oli ka üks põhjus , miks ta loobus . </s> </p>
<p> <s> Peale selle : ei olnud kaugeltki tähtsusetu , et siia Iisakusse oli kokku voolanud ka teisi väsinuid . </s> <s> Sest siit ei läinud teed enam edasi . </s> </p>
<p> <s> Ta vaatas Iisakut . </s> <s> Oli rahulik õhtu ja ta leidis , et see oli hea . </s> </p>
<p> <s> “ Kuid me ei tohiks ka Übest hukka mõista … ” jätkas Jakob Hulden käed seljal rohuväljal uidates vannutatud meestele oma kaitsekõnet , mida keegi ei palunud ega ka oodanud temalt . </s> <s> Ta oli tuntud osavate rünnakute poolest , milles ta oli oma noores elus mitugi korda sädelenud , kaitsjana ei olnud ta pooltki nii osav , kuid ta ei saanud sinna midagi parata , et Übese vaikne rahu oli avaldanud talle muljet ning et juhtumisi teadis ta ka seda , et juhtunusse oli segatud Übene ainult eksituse tõttu ; õiglase mehena oli ta kohustatud sekkuma . </s> </p>
<p> <s> Nimelt , nagu juurdlus hiljem tuvastas , valmistas Sofophili kirja tema eest kaasjünger Übene . </s> </p>
<p> <s> Kiri ise oli jampslik , keskendudes Miragaeli seisukohtade eest hoiatamisele . </s> <s> Selles oli toodud eraldi rõhuga välja punkt , milles pidavat Miragaeli usk olema iseäranis kahjutoov ja ohtlik : Miragaeli õpetuse järgi olevat Tema pöörane loodusjõud , mis teinud inimese enese näo järgi , ka inimene olevat õhk , tuli , päike , aga see on vale , sest inimene on luu ja liha . </s> </p>
<p> <s> “ Sellega , et inimene olevat õhk , tuli , päike , aga see on vale , sest inimene on luu ja liha – sellega on näidanud Sofophil sõrmega kogu Iisaku kloostri peale , sest juurdlus on tuvastanud , et kõik peale ülempreestri asuvad siin uskumises , et inimene on kui mitte päike , siis vähemalt väike soe pehme päikesekiir ometi . ” Umbes niisugune oli see kiri . </s> <s> Miragael oli tundunud Sofophilile ilmselt kerge saak . </s> <s> Ta õnnetu ja rumal ei olnud osanud hingeski aimata , et Miragael Fabrika metafüüsikaraamatut kasutati laialdaselt õpetlaste ringkonnas ja see oli hinnatud ja kuulus oma seisukohtade poolest . </s> </p>
<p> <s> “ See üllas jünger sooritas oma teo vastutuleku korras , öelda võib , et isegi haledusest … Kuidas ta võis teada , et niisugused on tagajärjed , kiri ei nõudnud tingimata inspektsiooni kohalesaatmist – tegemist on õnnetu asjaolude kokkulangemisega , mida tuleks otsuse langetamisel kindlasti arvesse võtta … Übene mõtles ainult sellele , et vahest leevendab mõtete ülesmärkimine kurvastust ja hirmu küürakal , aitab ravida haavu tema hinges . </s> <s> Kaastunne vigase vastu ei saa olla süüd raskendav asjaolu , vastupidi , minu arvates kindlasti pehmendab see … ” </s> </p>
<p> <s> See kõik oli õnnetu juhus . </s> <s> Kindlasti ei oleks midagi niisugust juhtunud , kui ülempreester ei oleks pillanud kord hommikulauas unesegust repliiki , et vennaskond ei ole koht võõraste jaoks . </s> <s> Loomade jaoks ei ole vennaskonda . </s> <s> Inimese sõpradele ja alamatele olenditele vennaskond ei laiene . </s> <s> Et vennaskonna moodustavad ainult inimesed , kaksteist inimest , kes on sulnid nagu kuu . </s> <s> Tükk aega torises papp , hõõrudes oma kõrvetada saanud küljekohta salviga , võttis argumenteerimisel järjekordselt appi päikese ja kuu , hüppas isegi tule , õhu , tuule juurde , helistas püha trianglit , lõpuks sulgus oma ruumi , pärast leiti surnuaialt hauda kaevamast ; ta oli öösel halvasti maganud . </s> </p>
<p> <s> Kuid ta noomis täiesti õigustatult , vanaeit oli hurjutamise täielikult ära teeninud , sest oli talle kuuma leent kuuele loksutanud . </s> <s> Pealegi oli see tema klooster , tema vennaskond , tema reeglid kehtisid siin . </s> </p>
<p> <s> Tantsulised kepslesid murul nagu lambad väljal ning paistsid aina rõõmsamad , aina muretumad . </s> <s> Nad olid õnnelikud ega märganud teda . </s> <s> Et ta neid vaatab . </s> </p>
<p> <s> “ Aga küürakat see muidugi ei vabanda … Sellal kui tõelised vennad käivad hommikuti liivas püherdamas , uluvad , on vagad ja pühad , laskmata ühelgi patusel mõttel enese üle võimust võtta , asub see küürakas , nagu teame , voodis koos emaga … Jääb igaveseks teadmata , mida mõtles või kaalutles Sofophil … ” </s> </p>
<p> <s> Või ei hoolinud nad sellest , las ta vaatab . </s> <s> Sealpool maali pinda neil ilmselt muresid kaasas ei olnudki . </s> </p></div2><div2 type="alaosa"><head> 22 . </head>
<p> <s> Võõras asus veidi unisel pilgul lõbustama end sellega , et ajas pilguga taga ülempreestri pilku . </s> <s> Seda kätte saamata – küllap tahtmatagi kätte saada – esitas oma küsimuse : </s> </p>
<p> <s> “ Mis on sinu usk ? </s> <s> Ei ole ma sellest aru saanud ! ” </s> </p>
<p> <s> Ülempreester haukas äärmise pühendumusega liha , ehkki hambad olid tal vanad ja nürivõitu . </s> <s> Võõras raputas kahetsevalt pead ning lausus : </s> </p>
<p> <s> “ Ma tõepoolest ei oska öelda , kas sa saad tänase müsteeriumi . </s> <s> Sa oled väsinud , magamata , su silmaalused on kottis . </s> <s> Kuid olgu , praegu me nagunii seda küsimust ei suuda otsustada . </s> <s> Lõppude lõpuks , kellel on meelevald seda sündmust määrata ? ” </s> </p>
<p> <s> Ta püüdis kõnelda rahulikult ja asjalikult , kuid vaatas seejuures kuidagi pinevalt isa Isidori otsa . </s> </p>
<p> <s> “ Miks sina ei ütle ainsatki sõna , isa ? ” lipsas tal ebakindlalt suust . </s> <s> Hambad lõikusid huulde , ta tundis soolast metalset maitset nõrgumas suhu . </s> <s> Isa Isidor õnneks ei vastanud . </s> <s> Kuid ta muigas halvaendeliselt . </s> </p>
<p> <s> Kuidas läheb ta altari aedikusse , olemata pühitsetud ? </s> <s> Kas on kindel , et tema peale ei lange Tema viha ja piksenool ? </s> <s> Ta kartis Teda kogu oma kartusega . </s> </p>
<p> <s> Eriliselt masendas teda see , et käskjalad ei paistnud olevat Iisakusse kohale jõudnud . </s> <s> Ta ei märganud kusagil seda noort vaimulikku , kelle kirikukogu läkitas tema eel kobestama pinnast tema missioonile . </s> </p>
<p> <s> Kas maali ringtantsijad olid üldse suutelised muredeks ja vapustusteks , võibolla asus nende nägudel igavene muutumatu naeratus ? </s> <s> Jakob Hulden ei teadnud seda ega soovinud ka välja uurida , vaid vastupidi , tänas Teda selle eest , et tal puudus säärane teadmine ja kogemus , ta kavatses elada veel pika elu enne kirgastumist , koos kõigi nende väikeste murede ja õnnetustega , mis talle määratud , olgu Tema selle eest juba ette tänatud . </s> <s> Jäi veel määrata tal ainult vaimulik isa . </s> </p>
<p> <s> See küürutas abitult oma kahe luukerest kaaslase vahel , pea ripnemas rinnale nagu tundes jubedaid põrgupiinu , ta püsis püsti vist üldse vaid nende käsivarte najal , tantsis nende käte vahel rippudes , ise peaaegu samasugune kui luukere , sinakas siidpalakas paljastamas piitsõhukest käsivart , mida määris haiglaslik verenire . </s> <s> Miks oli see nii ? </s> <s> Mis oli kunstnikku sedavõrd vapustanud Iisakus ? </s> <s> Ka seda ei tahtnud Hulden teada , talle piisas täiesti sellest , mida ta teadis juba niigi . </s> <s> Kuid talle tundus , et võibolla tundis kunstnik piiritaguse teise usu hingust , kuhupoole ta oli teel oma põgenemises , võibolla juhtisid ta kätt kohalikud maavaimud , kõigest oli näha , et ta oli püha isa portreesse paigutanud oma ahastuse usu kaduvuse pärast , ülempreestri usk ei olnud Iisakus kaugeltki mitte täielikku võitu saanud , Tema kuningriigi lipp ei lehvinud siin uhkelt tuules , vaid pigem küürutas maa poole oma nõrkuses ja raskes koormas . </s> </p>
<p> <s> Pretendente sellele rollile leidus mitmeid , isegi rohkem kui tarvis : isa Isidor , lautomängija , ka tema ise . </s> <s> Kõik nad , kes saabunud mujalt siia , nagu ka usk toodud taevast ülevalt . </s> <s> Kõik nad kangastusid mingil moel selles tegelases . </s> </p>
<p> <s> Ta ei teadnud , kes peaks see olema . </s> <s> Kas see on tema või ta kaaslane siin keldris või – lõpuks võis olla see siiski ka ülempreester ise . </s> </p>
<p> <s> Isa Isidori kõver muie seisis nagu liim võõral silmade ees . </s> <s> Kui tal oleks olnud aega ja võimalust , siis oleks ta püüdnud valmistada ette ohvrit ja lepitada sellega Teda , kuid ta oli jõuetu ja halvatud . </s> <s> Aega oli vähe järel ; aina märgatavamalt nihelesid ülempreester ja jüngrid nurkades , kuhu nad olid pugenud tema eest nagu hiired . </s> <s> Nende elavnemise põhjuseks ei olnud päris kindlasti küürakas veiderdaja , kes püüdis endale parajasti tähelepanu keset põrandat . </s> </p>
<p> <s> Küürselg trumpas virtina , ehkki see paistis selles elemendis maailma parim , ilma vähimagi pingutuseta üle kummarduse sügavuses . </s> <s> Ta paindus ootamatult sügavasti , nina kolises vastu paljaid varbaid ning lihaliud ei vääratanud ta väljasirutatud peopesal – võõras tundis , et ta peab tegutsema ning seda võimalikult kiiresti . </s> <s> Talle näis , et nad tunnevad tema ebakindluse ära ja ammutavad sellest jõudu . </s> <s> Tal justkui ei olnudki enam järel autoriteeti ja võimu , millega ta sisse astus . </s> <s> Kusagilt tulid tugevad võnked , talle tundus , et keegi on hädas . </s> <s> Ta seisis vastamisi millegagi . </s> <s> Vendadega , kloostriga ? </s> <s> Kuid need olid nähtavad . </s> <s> See miski tundus olevat midagi muud , midagi hullemat . </s> <s> Millele ta ei saanud vastu . </s> <s> See imes temast jõudu nagu laugas . </s> </p>
<p> <s> Küürselg rabas samal ajal pealtvaatajaid sellega , et sooritas lihaliuaga hüppe või tantsusammu mööda põrandat . </s> <s> Vanaeit haakus küüraka küünarnuki külge , pildudes hulgaliselt reveransse , knikse , passaaže , sekka tantsusammud – ka see ei pannud teda värahtama ! </s> </p>
<p> <s> Lõpuks tegi Hulden loogilise otsuse , et vähemalt iseenese võib ta kandidaatide hulgast välja jätta , vaatleja . </s> <s> Teda ei saanud kunstnik maalida , nad ei olnud siin kohtunud . </s> </p>
<p> <s> Kui just ei olnud maalitud teda tantsiva vaimuna ; ent talle ei tundunud see mingil moel tõenäoline , ta ju ei tantsinud , ka vaimuna mitte . </s> </p>
<p> <s> Või järsku on nii , et lihast ja luust inimene ning vaim asuvad sedavõrd eraldi , et nad ei kohtugi omavahel ? </s> </p>
<p> <s> Ta vaatas instinktiivselt ringi , ega keegi ei märganud ta mõtet . </s> <s> Midagi niisugust , nii kisendavat hereesiat ei olnud ta iial lugenud . </s> </p>
<p> <s> Etteaste oli veniv ja primitiivne , kaks taaruvat klouni . </s> <s> Ilmselt oli arvestatud vanaeide oskuste järgi . </s> <s> Kuid seejärel oli sunnitud võõras ümber mõtlema : ühesugune repertuaal kordus minutist minutisse . </s> <s> Tants oli skandaalselt ühekülgne . </s> <s> Siin võis peituda mingisugune riugas . </s> </p>
<p> <s> Võõras hakkas märkama , et paar tantsib kogu aeg mööda mingit vaevuaimatavat sipelgarada . </s> <s> Iga ring algas tema juurest , seda tähistas alandlik kummardus , ning rullus siis ikka ja jälle ühe kindla orva suunas , saadetuna ebamäärastest sõrmeviibutustest , mis lähemal vaatlusel ei olnudki nii ebamäärased . </s> <s> Kui sealne asukas end liigutas – taibates ilmselt esimesena , mis kavas – , vahetas oma trassi ka sipelgatee . </s> <s> Tundus , nagu ootaksid nad vaid võõra käsku , et teda kinni võtta . </s> <s> Nõnda mitu korda järjest.Kuni külalisel hakkas igav . </s> <s> Talle meenus ennistine hoiatus , kui ta teele saadeti : </s> </p>
<p> <s> “ Kui reetis , siis võib reeta edasi . ” </s> </p>
<p> <s> Haigutades , peaaegu tukkudes näitas võõras seejärel sõrmega Sofophili peale . </s> <s> Et vaid nürimeelne tants ometi kord lakkaks , millest jõud muudkui kahanes temas . </s> </p>
<p> <s> Lakkaski – küür pudenes vanaeide vangust , paindus varmalt allapoole , kaardus servaga põrandani ja tardus tema ette nagu sild . </s> <s> Võõras patsutas sellele sõbralikult nagu hobuseturjale . </s> <s> Ülempreestri nägu moondus , kuid ta ei lausunud sõnagi . </s> </p>
<p> <s> Lautomängija vaatas Huldenile kaastundlikult otsa ja võttis tal käest . </s> <s> Ilmselt talutas ta Huldeni natuke maalist kaugemale , sest taas oli mullast põrand nende all . </s> <s> Päikese ähmases valguses paistsid võrsed mullast kerkimas . </s> <s> Need olid niisked valkjad varred nagu ussid , mis püüdlesid üles päikese poole . </s> <s> Ent päike asus alles peaaegu laes . </s> </p>
<p> <s> Nendes soojades pehmetes patsutustes koges Sofophil viimaks seda , millest ta oli siiani kogu aeg pidanud ilma olema – arusaamist . </s> <s> Kogu ta elu , tema kõiki samme oli pandud kloostris naeruks , isegi siis , kui neid pealtnäha kiideti . </s> <s> Kõik , mis talle tõotati , maeti seejärel alati unustuse liiva alla , nagu ta ei olekski inimene , kes tunneb , tahab , teab . </s> </p>
<p> <s> Ta arvas juba , et kordub see mis alati , nimelt – talle oli visatud üle õla lubadus , ent juba samade sõnadega oli talle ka valetatud . </s> </p>
<p> <s> Kuid Tema ise nägi praegu , et see ei olnud nii ! </s> <s> Võõras sai aru . </s> <s> Kuigi ta võibolla alguses ei mäletanud enam nende lubadust , võibolla ta ise ei olnudki lubajate hulgas , siis oli talle kindlasti räägitud Sofophilist ja tema palvest ja tal tuli kõik meelde . </s> </p>
<p> <s> Sofophili süda juubeldas õiglusest ja rõõmust . </s> </p>
<p> <s> Ta minetas ülearuse pehmuse ja magususe , mis teda senini ümbritses . </s> <s> Neid kõiki , kellest ta pilk üle libises , oli ta pidanud lakkamatult ümmardama . </s> <s> Paistis , nagu ootaksid nad temalt praegugi liudade ettekandmist , ehkki alles oli see toimunud . </s> <s> Sea jäänused seisid neil kaussides ja sõrmede vahel . </s> </p>
<p> <s> Ah , nad olid julgenud võtta tema tantsu vastu naerulagina ja rütmiliste plaksutuste saatel , nagu oleks ta koomiline tola oma vendade ja nende ülemuste ees ! </s> </p>
<p> <s> Nad olid tekitanud talle iga tantsusammuga aina lootusetuma tunde . </s> </p>
<p> <s> Tema ema vihkasid nad kõik . </s> <s> Sofophil võdistas selle mõeldes oma vigast õlga . </s> <s> Vaene ema , mäherdusi kannatusi ja alandusi oli tulnud tal taluda ! </s> <s> Kuidas oli papp teda meelitanud ja sõimanud ja ta ei tohtinud sõnagi vastu lausuda ! </s> <s> Pidi hambad ristis kannatama ära kõik . </s> </p>
<p> <s> Ta vaatas uhkelt ümberringi . </s> <s> Glasuuri alt vaatas hambaid irevile ajades must hunt söögisaalis . </s> </p>
<p> <s> Vahest Miragaeli oleks ta mõningase vimma saatel võinud isegi edasi teenindada , tegi ta lepliku möönduse , sest teda ei olnud enam palju jäänud välja kannatada . </s> <s> Ent nüüd oli sellega lõpp . </s> </p>
<p> <s> Kuid edasi juhtus midagi arusaamatut . </s> </p>
<p> <s> “ Pööra pahupidu tasku ! ” lajatas võõra käsklus Sofophili susinasse . </s> </p>
<p> <s> Miragael oli ikka alles vahistamata . </s> <s> Sofophil asus täielikus jahmatuses . </s> <s> Ta hakkas varmalt taskuid rebima , näidates , et nendes ei ole midagi peale tühjuse . </s> </p>
<p> <s> “ Tühjus , isa , ” kinnitas ta , “ tuul . ” </s> </p>
<p> <s> Kuid selle asemel et teda rahule jätta , kutsus võõras etteheitvalt pead vangutades kaksikvennad enese juurde , rivistas nad koos nende mullaste labidate , hangude ja rõivastega üles nagu sõjaväe ning osutas sõrmega Sofophili peale , kes seisis keset kandelaabrite halastamatut valgust . </s> </p>
<p> <s> Teda ei usutud ! </s> </p>
<p> <s> “ Tühjus ? ” küsis võõras rangelt ja nookas lõuaga kaksikvendade suunas . </s> </p>
<p> <s> “ Tühjus , ” tunnistas Sofophil veelkord . </s> <s> Nagu oleks tal kunagi olnud raha ! </s> </p>
<p> <s> Võibolla kunagi tal oligi , miks peaks olema linnapea ilma rahata , kuid sellega oli ammu lõpp , Miragael oli võtnud temalt ta viimase , ta süda oli puhas ja kerge selles suhtes . </s> </p>
<p> <s> Ibune ja Übene haarasid küürakal kummastki kaenlaalusest ja raputasid ta pahupidi nagu vaadi . </s> <s> Jalad siplesid lae all . </s> <s> Küüraka nägu värvis tumepunaseks , ilmselt valgus sinna veri ja sooned ei jõudnud seda vastu võtta . </s> <s> Ta ähkis nagu vähk . </s> <s> Taskust pudenes põrandale vaskmünt . </s> </p>
<p> <s> “ Raha ? ” kajas mitmest suust . </s> </p>
<p> <s> “ Raha … ” kajas läbi kloostri . </s> </p></div2><div2 type="alaosa"><head> 23 . </head>
<p> <s> Kloostris valitses haudne vaikus . </s> <s> Kellelgi ei olnud siin raha . </s> <s> Ainult papi voodialuses laekas võibolla veidike , nii palju , et maksta kinni küladest tellitud sool ja vürtsid . </s> <s> Aga nad said hakkama ka vürtsideta . </s> </p>
<p> <s> Võõras vaatas parastavalt Sofophili otsa . </s> <s> Jünger laiutas abitult käsi . </s> </p>
<p> <s> “ Ei olnud … See pani ! ” </s> </p>
<p> <s> Ta osutas konksus sõrmega täis vihkamist Miragael Fabrika peale . </s> </p>
<p> <s> Sofophil pani täiesti mõttetult tähele , kuidas ülempreester istub ja isa Isidor istub tema vasakul käel , vasaku õla taga nagu vaim , nagu hing – ning võõras isa Isidori ei näinud . </s> </p>
<p> <s> “ Aeg rääkida , aeg armastada … ” ütles isa Isidor malbelt , oma kõige avatuma naeratuse saatel ning laksutas keelt . “ Mu armsad , kätte on jõudmas Tõelise Tema müsteerium , jaa ! ” </s> </p>
<p> <s> Ta teadis , et oodata tuleb veel vaid veidi . </s> <s> Juba ilmusid lodjad randa , tuues endaga kootidega mehed neilt kaugeilt maastikelt , mis jäänud silmapiiri taha . </s> <s> Nendega oli kaasas nende Tõeline Tema , keda nad kummardasid niitudel ja väljade peal ja kes rääkis raamatu sõnadega . </s> </p>
<p> <s> Taas oli pool isa Isidori näost varjatud pimedusse , märkas Miragael Fabrika . </s> <s> See võib võtta endale ju mistahes kuju , kuidas ta ometi laskis ennast petta ! </s> </p>
<p> <s> Sellal kui tema , Miragael , kahetses taga raamatu põlemist ning tundis põletavat valu oma hinges , seda , kuidas ta põleb igavestes hukatuses ja põrgupiinades , oli ta tegelikult lennutanud tulle tõelise nõiaraamatu . </s> <s> See paljunes , nõiad ja nõiakesed asusid nurkadest teele . </s> </p>
<p> <s> Vana Aabrami varahommikusel palvel , karjatusel päikesetõusu poole , mis eelnes tema vaikimisele , oli iseäralikku edu : piiri tagant tõusis sõidule vanker . </s> <s> Seda juhtis elevant . </s> <s> Elevanti juhtis Tema . </s> <s> Aga see sai olla ainult teine Tema . </s> <s> Piilurid tõid selle kohta kloostrisse äreva teate . </s> <s> Hobused hirnatasid , justkui tundes vere lehka . </s> <s> Selle nimi olevat Tõeline Tema , öeldi . </s> </p>
<p> <s> Võõra läbinägevad , kõike läbi nägevad silmad peatusid Miragael Fabrikal , kes tinistas saali hämaras kauguses lautokeeltel . </s> </p>
<p> <s> Miragael palvetas oma nurgas ja tema palveid võeti nähtavasti kuulda , ta nägi , kuidas ümberringi on kõik kärisemas lahti liigestest ja luudest , kuid teda ei puudutatud . </s> </p>
<p> <s> “ Ma tean , et ei pannud raha sinna see kloostrivend , ” lausus võõras vaikselt , peaaegu vaikides ja mornilt , nagu oleks miski maailmas vahepeal teiseks muutunud . </s> <s> Vares lendas akna tagant läbi . </s> <s> Teine vares , seejärel terve parv vareseid , kaarnaid ja ronki . </s> </p>
<p> <s> Kas sõda ? mõtles ta ning see vaikne aimdus sundis teda kiirustama . </s> </p>
<p> <s> “ Mina – mina ise panin . ” </s> </p>
<p> <s> Miragaeli kummalisest mängust haljendasid aasad ja kaunilt läikis kastepõld taamal . </s> <s> Tema ümber kogunesid head vaimud . </s> <s> Oli ju papp õngitsenud nad välja nende haudadest , nende pühitsetud mullast ja toonud siia – ihule ligemale , Tema ihu juurde , koguduse mulla peale kloostrisse . </s> <s> Ta tundis , kuidas nad tulevad talle abiväeks võitluses , kuulates ta laulu . </s> </p>
<p> <s> Võitlust veel ei olnud , võitlust võibolla ei olnud tulemaski , ent vaenlane oli astumas kloostri müüridele – olematutele müüridele , sest müürid olid kloostril üksnes taevas , mitte maa peal . </s> <s> Äkitselt raputas lautomängija Huldenit õlast , nagu oleks ta jäänud tukkuma , ning kurjustas : </s> </p>
<p> <s> “ Vaata , vana Aabram on ärganud ! </s> <s> Ta on pesnud end saunas ! </s> <s> Tulelont on Sofophili kätte pääsenud ! </s> <s> Tule , isa ! ” </s> </p>
<p> <s> Sofophil vaatas võõrast segaduses , vaevalt olles üldse võimeline midagi mõtlema . </s> <s> Kui , siis ainult seda : isand naljatab ! </s> </p>
<p> <s> Ent miski selles naeratuses tundus tume . </s> <s> Ta laskus põlvele , seejärel vajus igaks juhuks pikkamisi maha ja suudles võõra jalga – nagu tänutäheks . </s> </p>
<p> <s> “ Sina panid ? </s> <s> Sina panid ? ” kordas ta hõlma külge klammerdudes . </s> </p>
<p> <s> Ent võõras käskis tal püsti tõusta ning naeratus jäi tumedaks . </s> <s> Sest selles maailmas – maailm ei olnud veel muutunud – oli ta ikka veel süüdlane . </s> <s> Puhtaks klopiti isegi Sofophili rõivad ja turi , et ta oleks võimalikult kena . </s> </p>
<p> <s> Sofophil seisis kahvatult langetatud päi . </s> <s> Kuidas oli alles paar tundi tagasi tornis olnud teisiti kõik ! </s> <s> Lihtne ja väärikas ! </s> <s> Kuldhammas ! </s> <s> Kuidas viskles elu ! </s> <s> Nüüd aga oli ta klopitud kenaks üksnes selleks , et kuulata otsust : </s> </p>
<p> <s> “ Sa oled valetanud jüngri peale vaskmündi osas … Sa oled soovinud jüngri hukku … Sa oled mõrtsukas … ” </s> </p>
<p> <s> Sofophil heideti Ibuse ja Übese poolt sõna lausumata suurde hauda , mida nad olid hoolega kaevanud kogu selle nädala , viimane , mis temast näha , olid siplevad jalad , ning virtin , kes oli paljastatud alatu kombinatsiooni peamine süüalune , heideti talle järele ja ikka veel oleks mahtunud inimesi , sedavõrd suur oli auk maas . </s> <s> Veel äraviimise ajal läikis uhiuus kiiskav hammas virtinal suus nagu irvitus , nagu kõige pühaduse tühjakspanu . </s> </p>
<p> <s> Need linnud , seda need lendasid nii etteheitvalt ja käratsedes , mõtles turbanilindiga võõras . </s> </p>
<p> <s> Surnuaial pühitsetud mullas irdus hing pikkamisi ihu küljest ja kadus taevasse . </s> <s> Lõplik õndsus saavutati surres . </s> <s> Tema juba ootas oma saaki . </s> </p>
<p> <s> “ Head teed sul minna ! ” hüüdsid jüngrid surnud kaaslasele ja lehvitasid talle järele , mustad hõlmad tuules valla . </s> </p>
<p> <s> Nad asusid kusagil mujal , ent ikka seisis surmatants Huldenil silme ees , osalt lahustudes värvilaikudeks , aga enamasti tervikpidid . </s> </p>
<p> <s> “ Aga keda siia maetakse , kui küla enam ei ole ? ” küsis Hulden väsinult , ta oli juba palju pidanud rääkima . </s> </p>
<p> <s> “ Küla ei ole , kuid kaugemad maad on alles . </s> <s> Inimesed ikka sünnivad ja surevad ning peavad siin laulatusel käima , lapsi ristima . ” </s> </p>
<p> <s> “ Ma ei ole näinud ei ristimisi ega matuseid . ” </s> </p>
<p> <s> Lautomängija vaatas teda siira imestusega . </s> </p>
<p> <s> “ Kas tõesti ? </s> <s> Neid toimetatakse kirikus päevast päeva , kas sa siis ei näe üldse mitte midagi , isa ? ” </s> </p>
<p> <s> Hulden pidi tunnistama , et kui tal oleks tulnud kirjeldada kiriku välimust , siis kas ta sedagi oleks suutnud . </s> <s> Saabunud öösel , päevad veetnud maa poole silmi pöörates . </s> <s> Kas oli ta üldse kirikut vaadanud või märganud ? </s> <s> Siis märkas , et Fortepian hoiab ikka veel kinni tema teisest käest . </s> <s> Ta rebis oma käe vabaks ning pistis jooksma ! </s> </p></div2><div2 type="alaosa"><head> 24 . </head>
<p> <s> Kõik hinged olid omavahel vennad ja õed . </s> <s> Jean ja Jeannette , tema vanemad . </s> <s> Jean unustas alati ära , et oli tema isa ; ta üldse unustas palju , ajuti paistis , et ta on unustanud kõik , absoluutselt kõik , aeg jooksis temast läbi nagu liiv sõelast ja tema külge ei jäänud midagi . </s> </p>
<p> <s> Selles mõttes oli ta eriti täiuslik ja puhas hing . </s> </p>
<p> <s> Üksildane vapustunud hing püüdles maa alt väljapääsu , igatsedes päikesevalgust ja taevatähti . </s> <s> Tema kõrval asusid teised , kuid vaevalt ta neid nägi või märkas . </s> <s> Nad olid ühesugused ja samad . </s> <s> Ta nõjatus millelegi jahedale hämaruses ja märkas , et see on raudrist ega heitunud sellest , vaid koguni muigas selle üle . </s> </p>
<p> <s> “ Nüüd ma tean , et sa kardad , ” kuulis ta Jeannette'i ütlemas , kui ta jooksis kõikmõeldavatel käänakutel , oksarägus end ära lüües maja sisemuse suunas . </s> <s> Jeannette'i hääl ei jäänud jooksmisele vaatamata temast maha , pigem muutus tugevamaks ja nõudlikumaks . </s> </p>
<p> <s> Jakob Hulden tõstis silmad ja vaatas . </s> </p>
<p> <s> “ Ma teen su soo väga paljuks nagu tähti taevas , ” lausus Jeannette oma kauneima naeratusega tema ees ja sirutas talle käe . </s> <s> Puudutus oli külm , kuid meeldiv . </s> <s> Jakob Hulen seisis tardununa ta ees . </s> <s> Ma olen nõiutud , mõtles ta rumala naeratusega . “ Ma vannun iseenese juures , ma teen su soo suureks nagu liivarand , ” jätkas Jeannette , püüdes sõrmedega naljatades kinni ta rinnast punase roseti . </s> </p>
<p> <s> See oli kiusaja , kuid ilmselt oli see kütkestav ja meeldiv kiusaja nagu sireenide laul , sest Huldenile tundus järsku , et ta ei püüagi selle eest põgeneda . </s> <s> Ta ei kartnud surma , pimedust , valu , ta ei kartnud midagi . </s> <s> Pealegi oli rahu ta hinges ja ta tundis , nagu oleks ta tõusnud elule – täiesti ilma enese pingutuseta ja soovita , otsides hoopis midagi muud neist rõsketest keldritest katakombidest . </s> </p>
<p> <s> Ent selles rahulikus õnnelikus elus , mis oli saabunud Huldenisse , ei jõudnud ta oma jooksuga siiski väga kaugele , sest juba tuli käänukoha taga uks ja uksest välja paiskudes oli ta keset lumehange pikali . </s> <s> Ta vaatas üles . </s> <s> Lautomängija kipras nägu ei ilmunud talle vastu , nagu ta miskipärast arvas . </s> <s> Hoopis kiriku torn sirutus taevasse . </s> <s> Pilved olid väga madalal , seega ei olnud tippu näha , kuid pikk sihvakas must torn viskus nagu tundlaots otse Tema suunas . </s> </p>
<p> <s> Süsimust sünge torn nagu etteheide inimestele nende väiklase elu ja südametunnistuse pärast . </s> </p>
<p> <s> Ta kujutles , kuidas torni tipus , mis jäi tal nägemata , istub Tema ülalpool pilvepiiri ja vaatab oma kõikenägeva halastava pilguga alla . </s> <s> Tal hakkas külm . </s> <s> Ta kloppis rõivad lumest puhtaks , avastades , et viibib särgiväel , ning hakkas kergelt lõdisedes minema kloostrihoone suunas . </s> <s> Ta astus kellegi jalajälgedesse , mis paiknesid veidi liiga pika vahemaa tagant ja sundisid teda hüplema . </s> <s> Kuid see oli lihtsam kui sumbata hangedes . </s> <s> Eriti kuna ka kingi ei olnud tal jalas , ta oli paljajalu . </s> </p>
<p> <s> Ta sumpas kergelt nagu muskushirv . </s> <s> Ning ka nüüd , praegu , selles uues elus , mis tal oli , tundus talle , justkui oleks keegi hoidmas ta kätt . </s> <s> Ei ta mõrsja , kelle ta oli jätnud ukse taha , kuhu ta kuulus , ei ka Fortepian . </s> <s> Kuid ometi keegi , kes teda armastas , viimaks ta taipas , et see pidi olema Tema ise . </s> <s> Tema teda armastas . </s> <s> Ta imestas , et Tema ei tulnud tal kohe meelde . </s> </p>
<p> <s> Tal oli nähtavasti väga külm , sest talle ilmus viirastuslik nägemus , nagu sammuks ta alla mäest . </s> <s> Ning tal oli imeliselt hea tunne , see sai tulla ainult külmast , sest ta nägi , et tema kõrval sammub ülempreester , kes juhatab teed ja talutab teda lõa otsas . </s> </p>
<p> <s> Talle tundus , et seda olukorda on ta kunagi varem juba läbi elanud . </s> <s> Tema , Hulden , särgiväel ja paljajalu kahlamas lumehanges . </s> </p>
<p> <s> Tõepoolest , alles mõned päevad tagasi ta külmetas , kui hobune heitis hinge . </s> <s> Ta ei leidnud teed . </s> <s> Lumi tuiskas , tuul rebis kasuka seljast , lumi mattis saapad , ta lõdises külmast lagedal väljal ja loobus isegi hüüdlemast Tema suunas . </s> <s> Talle tundus , nagu oleks tal süda must . </s> <s> Nagu oleks tal süü hingel , ehkki ei olnud . </s> </p>
<p> <s> “ Näe , siin on tuli ja puud , ” ütles ülempreester ta kõrval ja tal hakkas soe . </s> <s> Must süda seisis ta taga kui torn . </s> <s> Ta läks mööda väikest jalgrada maja poole , eemale kirikust ning kuidagi mõttetu ja tühine tundus talle praegu kogu see võidujooks kantslite poole . </s> <s> Milleks talle tung altari aedikusse kuulutama sõna , milleks kõnelda rahust ja õnnest kõrvadele , mis ei kuule ; ülempreester kõndis ta kõrval , ta vasema õla taga ja oli äsja pidanud kirikus oma müsteeriumi . </s> </p>
<p> <s> Ent vana Aabram ei teadnud Huldeni nägemusest midagi . </s> <s> Müsteeriumi asemel , mis oleks teda lohutanud , asus ta täielikus segaduses , hullumise äärel . </s> <s> Ta vanad silmad pidid nägema , kuidas nende all hukati inimesi ! </s> <s> Vanaeidest ei olnud tal võibolla kahju , tal ei olnud aega ega tahtmist sellele mõelda , kuid jünger . </s> <s> Ta kitkus õnnetult – siiski ainult vaimusilmas – oma habet ja tagus pead vastu põrandat ning jälestas ennast . </s> </p>
<p> <s> Alles praegu märkas ta , ja nüüd oli juba hilja , kuidas Tema oli saatnud talle katsumuse , aga ta ei läbinud seda , ei tundnud isegi ära . </s> </p>
<p> <s> Miks ta ei astunud vahele , omaenese kloostris ? </s> <s> Kuidas ta ei kaitsnud oma õpilast , liha oma lihast ? </s> <s> Kas oli siis võõras tõepoolest nii võimas , lummav ja hirmuäratav , ei olnud ! </s> <s> Ta oli kõhetu kortsus mehike ! </s> </p>
<p> <s> Vana Aabram tundis , et tema südamesse on ilmunud taak , mida ei ole võimalik maha pesta , ükskõik kui põhjalikult ja kui karges vees loputab ta ennast edaspidi jões . </s> <s> Kogu ta vaevaga püstitatud elu oli kokku varisenud ja nurjunud . </s> </p>
<p> <s> Süüdi oli selles õnnetu juhus , et ta ei olnud õigel ajal tundnud ära naist , et ta oli pidanud vanamoori hetke vältel poisikeseks ja õhk väreles nende vahel . </s> <s> See irvitas ta kõrval . </s> <s> Ta põgenes vankudes oma tuppa ja viskus voodile , tõmbas isegi sirmi ette . </s> <s> Hommikuti , mil ristluud valutasid tukkumisest ebamugaval puulavatsil , õõtsutas ta põlvitades edasi-tagasi oma keha ja laskis kuumal voolata ihuliikmetesse , kamina kuumus sulatas vaikselt ta kangestunud ihu ; kolle asus sealsamas . </s> <s> Isa Isidor lendas tema vasema õla taga . </s> </p>
<p> <s> Ent Hulden sammus endistviisi koos ülempreestriga kirikuteed . </s> <s> Aegajalt nad tõmbasid hinge , et plaksutada . </s> <s> Kas seegi oli ainult nägemus , kuid hoovil etendati neile etendust . </s> <s> Mingisugused inimesed , kes olid võõrad – arvatavasti elasid nad jõude kaugemates külades – , saabusid neile jõe poolt salkadena vastu . </s> <s> Alguses tundus , et nad voorivad kirikusse , et saada osa müsteeriumist , et vanad ajad on tagasi tulnud , kui kirikus oli rahvast , kuid siiski mitte . </s> <s> Keegi , keda nad ümbritsesid suure austusringiga , sammus okaskroon peas tummalt jõe äärest kiriku juurde . </s> <s> Tema nimeks oli Aabram . </s> <s> Jõe ääres aga kallati ta enne üle ristiveega . </s> <s> Teises peaosas esines eesel . </s> <s> Aabram üritas eesli seljas sõita , kuid see kõigutas rahva vaimustunud hüüete saatel pead nagu vurri kaela otsas ja seisis tõrkudes , kuni jünger maha ronis . </s> <s> Tema naine samal ajal aga sünnitas saunas . </s> </p>
<p> <s> Tulelondid haarasid juba maju . </s> <s> Varandust päästes – ja väiksemad lapsedki olid majades , nende käest ilmselt tuli läkski lahti – jäi mõni kokkukukkuvate sarikate alla . </s> <s> Ahastus kisendas taevani . </s> <s> Jünger oli kadunud , ilmselt jäänud tulle . </s> <s> Eesel seisis nukralt väljal ; see võis olla ka jäär . </s> <s> Tigedad heitsid temagi tulle . </s> </p>
<p> <s> Ent äkki olid maavaimud vastutasuks nakatanud papi ? </s> <s> Sest miks muidu seisis kirik pärast Iisaku ülesehitust inimtühjana , ainult paar venda esimeses pingireas , needki vaid kohusetäiteks , sest muidu said nad papiga kokku kloostriruumides kogu aja , sel polnud vahet . </s> <s> Ning elu oli püha , iga päev pühapäev , iga paik pühakoda . </s> </p>
<p> <s> Võibolla oli nii , et kui papp sundis nad teenima ennast , siis sundisid nemad omal kombel , oma allaheitlikkusega , olles madalaimad , olles viimased , lõppkokkuvõttes teenima ennast papi ; sest viimastest saavad esimesed ? </s> <s> Nemad saatsid talle ka soomused selga , et tal ei oleks enam tagasiteed . </s> <s> Sest tasakaal valitses maa peal . </s> </p>
<p> <s> Ent kaugele Hulden ei jõudnud , talle tuli vastu käratsedes ja hullates inimjõuk , hulk kaltsakaid , käes hangud ja viglad . </s> <s> Nad olid kui koobaste elanikud – tulid koopast , vidutasid silmi , tundsid päikese eredust . </s> <s> Talle tuli see tuttav . </s> <s> Ilmselt asus ta ikka maali mõju all , sest talle tundus , et käratsejad on maha astunud maalilt , mida ta vaatas . </s> </p>
<p> <s> Lähemal silmitsemisel olid nad muidugi teistsugused – nad ei olnud kindlasti mitte luukered , kuid nad ei olnud enam ka nagu elusad tantsijad nende vahel . </s> <s> Niisuguseid maalil olema ei pidanuks , ent nähtavasti meeldis Huldenile kuidagi selle maali jätkumine , võimalik , et ta oli sellega ära harjunud . </s> <s> Tundus , nagu peaks ta isegi loomulikuks , et maal asub varjuna ta saatel ning vaevalt ta korraks seisatub , kui laotub uuesti ta ette . </s> </p>
<p> <s> Lähemal silmitsemisel tundus sarnasus veelgi suurem . </s> <s> Ta nägi inimeste hulgas nii luukeresid kui ka kunstniku poolt joonistatud arhetüüpilisi tegelasi . </s> <s> Võibolla nad ei olnudki kumbagi eraldi , kuid nad olid justkui kahe vahepealsed . </s> <s> Sellega sümboliseerisid nad talle kloostrit . </s> <s> Eks oli ta kohanud kloostris samuti vahepealsust , mitte absoluuti , mõtles ta leplikult : ka siin olid inimesed arhetüüpide lahjad segatud vormid ja samas vaimud kasvatanud luudele ka liha . </s> <s> Mõlemad olid tema vaimusilmas ebamäärased . </s> <s> Samasugused olid ka tulijad . </s> </p>
<p> <s> Ta ei kartnud neid . </s> <s> Nemad aga ei paistnud teda märkavatki . </s> <s> Nad sammusid puust ja kaltsudest kujusid kandes rõõmsas rongkäigus temast mööda . </s> <s> Algas see väikese ja vaikse harda tulemisena , kuid inimesest möödudes lõid rongkäigu kohal loitma värvid ja kangad . </s> <s> Keegi korraks pillas ebalevalt : “ Jean ! ” , justkui tahaks teda või pigem kedagi enese seast tervitada , olemata eneses päriselt kindel , ent see oli ka kõik . </s> <s> Selja taha vaadates leidis ta kiriku ukse avatuna ja inimesed voolasid sinna sisse , arstid , sadulsepad , parisnikud , isegi mõrtsukad võibolla , sest patud saavad andeks ka kõige tühisemad . </s> </p>
<p> <s> Inkvisitsiooni ratsu valjastati kiiresti ja papp tõmmati kui tomp nööriga hobuse turja külge kinni , et ta ei kaoks . </s> <s> Kuid temal ei olnudki mingit soovi kaduda . </s> </p>
<p> <s> Jakob Hulden avas kiriku rauast ukse . </s> <s> See kääksatas ning mõned lähemalolijad pöörasid pead tema suunas . </s> <s> Kuid tema ilmumine ei tekitanud neis üllatust . </s> </p>
<p> <s> Miragael rääkis ja lautomängija saatis teda kandlel . </s> </p>
<p> <s> Tal oli imelik mõelda , et üks neist on Iisaku kloostri vaim , kes seda ise ei tea , ja teine arvab , et on tema seemnest eostatud poeg . </s> </p>
<p> <s> Ning et tema , Hulden , on tema arvates Jean , kes seda ise ei tea ? </s> </p>
<p> <s> Kes ta oli , kas Jakob või hoopis preester Jean , kellest oli mälestus , et ta oli tõeline elu vaimulik , munk , kes leidis enesele naise ja külvas seemne , kelleks näis teda pidavat Jeannette ? </s> </p>
<p> <s> Naised maalil ? </s> <s> Iga mehega näis kaasas olevat ka naine ning nad olid peaaegu kõrvuti ja teineteise vastu naaldunud , ainult pikk sirge vikatiga mees nende kahe vahel . </s> </p>
<p> <s> Miskipärast tundus Huldenile praegu , et see , mis on ümberringi ja milles ta rähkleb oma rähklemisi , on temast suurema hing , aga see on segaduses ja kannatav hing , eksimiste hing ning seega ei saa olla Tema hing , vaid peab olema kellegi teise hing . </s> <s> See ei ole ka Selle hing , sest tema nurjatu ei kannata . </s> </p>
<p> <s> Inimene peab koolduma pühakoha järgi ja pühakoht valgus täis uusi inimesi , mehi , naisi , lapsi , kilkeid . </s> <s> Huldeni meelest oli see hea . </s> <s> Ta oli vaim vaimude hulgas , hing hingede keskel ja ta oli kodus , üks kapuutsi alla mattunud naine nihkus vargsi oma hämarast taganurgast ja istus tema kõrvale pingile , see oli Jeannette . </s> </p>
<p> <s> Tundis koguni imestust , kuidas üks väike ja tähtsusetu muudatus ruumis , nagu põgus retk Iisaku kloostrikülla , võib paigutada inimese täiesti teistsugusesse asendisse maailma ja selle ilmingute suhtes . </s> <s> Struktuure , milles inimene oleles , sellel teisel territooriumil ei leidunud , sealsed struktuurid aga leidsid talle niisugused asupaigad , mida ta ei teadnud üldse olemas olevat . </s> </p>
<p> <s> Tuli lahvatas kiriku võlvide alla . </s> <s> Lautomängija käes oli tulelont ja ta mängis meloodiat , see tuli oli ta kannel , kandlest tõusis tõrvik ja muusika ei lakanud . </s> <s> Sest aega ei paistnud olevat . </s> <s> Nad olid kõik noored , vabad , õnnelikud . </s> <s> Isa Isidor astus maha altariristilt ja tuli nende sekka , nad tervitasid teda huiletega , ehkki võibolla ei olnud see kirikus kohane . </s> </p>
<p> <s> “ Üks inimene tegi suure söömaaja ja kutsus paljusid , ” lausus isa Isidor ning astus pikkamisi , püstipäi , alasti kiriku haigutavast mustavast uksest välja , soomused sätendamas seljal . </s> <s> Keegi ei vaadanud tema suunas . </s> <s> Keegi ei vaadanud ka seda , kus asub piir ja mis on selle taga peidus . </s> </p>
<p> <s> “ Me oleme siin kogunenud kõik vaimud , ” jätkas Miragael Fabrika , “ ja see on hea . </s> <s> Koguduses on siiski vaid vaimud lehvimas , mitte kehad , mis lohistavad end maa peal ringi ; täisulik vaim on koguduses , nii palju on igaüks koguduses , kui ta on täiuslik , ühisosa , erinevus on Selle töö . ” </s> </p>
<p> <s> “ Ma pühitsen selle mulla Tema väega ja kuulutan paiga nende ühishauaks , vahest aitab sellest ? ” </s> </p>
<p> <s> “ Vahest aitab sellest ! ” hüüti särasilmil ja kahisedes igalt poolt . </s> </p>
<p> <s> Ta üllatus – nad olid olnud seal ja teeninud päikest ja Teda teretanud hommikuti , kuid nende silmades ei olnud sära . </s> <s> Nad arvasid , et oli , vähemalt ajuti oli , kuid neil hetkedel valgustas ilmselt Tema helk nende silmi taevast ülevalt ja tõi päike sinna killu – sära paistis silmades vaid selle tõttu , et teised olid veel tuhmimad . </s> <s> Nad olid siiski , seda ise hinges uskumata , olnud . </s> </p>
<p> <s> Aga nad olidki eraklikud , maailma silmis justkui koobas oli Iisaku . </s> </p>
<p> <s> Kaksikvennad ilmusid oma rännakult ja ootasid süüa . </s> <s> Istusid laua taha , klõbistasid nugadega . </s> <s> Kas see oli nende vaba , muretu , Teda teeniv elu ? </s> <s> Kaksikvennad tundsid end ebamugavalt ja vaatasid nõudlikult ringi . </s> <s> Miragaeli otsa ei taibanud nad vaadata . </s> <s> Tema ei olnud pakkunud neile kunagi midagi peale keeruliste paradoksaalsete lausete . </s> </p>
<p> <s> “ Te viskasite oma toitja mullaauku , ” ütles Miragael neile . </s> </p>
<p> <s> Kaksikvennad urisesid vastuseks nagu Üaakalid . </s> <s> Kloostri oleksid nad pistnud põlema , sest räägiti , et selles kummitab , kuid Miragael ütles : </s> </p>
<p> <s> “ Kummitab tõesti , seda ei tarvitse ümber lükata . </s> <s> Kuid ma olen kuulnud , et kummitavad teie eneste esivanemate hinged seal . </s> <s> Nad on tõstetud välja pühitsetud mullast ega saa asu . ” </s> </p>
<p> <s> Nad möödusid kahest kinnituisanud korjusest , üks oli hobune , teises tundis suletutiga mees külgtasku järgi ära kaplani ja paljastas pooleldi näritud kontide ees pea . </s> <s> Mõtles elu kaduvusest ja mõttetusest . </s> <s> Ta pealage lõhestas pikk põletatud arm . </s> </p>
<p> <s> “ Tema arm olgu kõikidega . </s> <s> Mine rahus , ” lausus ta pikaldaselt , isegi naeratas , sidus papi hobuse turja küljest lahti ja laskis ta vabaks . </s> <s> Lubas endale väikese puhkuse enne pikka teed ning vaatas häitsmeid lõõgastades järele , kuni papp ukerdas oma teed . </s> </p></div2></div1>
    </body>
  </text>
</TEI>
</teiCorpus>
</teiCorpus>
