<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Maa ja armastus 1 </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Maa ja armastus 1 </head>
<p> <bibl> <author> <s> Arno Kasemaa </s> </author> </bibl> </p>
<p> Romaan </p>
<p> <gap rend="ilmumisandmed"/> </p><div2 type="alaosa"><head> 1 . </head>
<p> <s> Kui Vaherpõllu Ann-Leena perele lõunaks toitu lauale kandis , tundis ta , et temaga pole enam kõik korras . </s> <s> Oodatav mahasaamine oli ligidal . </s> <s> Siiski kattis ta veel läbi häda laua , läks vanatoa õuele suure kivi otsa ja hõikas rukkilõikajad sööma . </s> <s> Siis pani vee pliidile sooja ning läks tagatuppa voodisse . </s> <s> Ann-Leena teadis , et eriti pikale see asi ei lähe , sest oli juba kuues kord , kus ta last ootas , ning nende ilmaletulek ei valmistanud talle erilist muret . </s> <s> Kui tal naabrinaisega , Tagavälja Mariga , sellest kord juttu tuli , lausus ta lapse sünnitamise kohta : " Ei tea , mis see siis õieti ära ei ole . </s> <s> Kinnine kõht on igatahes halvem . " </s> <s> Mari oli selle peale halvustavalt huuli muigutanud ning Ann-Leenale siivutusega vastanud , sest vaatamata oma suurele kogule nägi Mari laste ilmaletoomisega hulga rohkem vaeva , kuigi ka temal oli neid juba viis tükki . </s> <s> Kuid seekord vaevas Ann-Leenat selle mahasaamise pärast mure . </s> <s> Mitte et ta oleks sünnitamise valu ja raskuse ees kohkuma löönud . </s> <s> Oi ei , mitte sinnapoolegi ; muret tekitas hoopis see , et oodatav laps oli sigitatud patulustis , mitte oma seadusliku mehega , punasehabemelise vanamehenässakaga – Jüriga , vaid oma südamekallikese , pruunisilmse ning käharpäise Lagenõmme Kustiga , kellega Ann-Leena möödunud suvel nii mõnegi uimastava öö laudalakas lõhnavatel heintel oli veetnud . </s> <s> Ning veel hiljemgi , kui juba kartul võetud ning suviviljarehed pahmatud , tuli Kusti Lagenõmmelt kottpimedatel sügisõhtutel läbi Kivimäe metsa ja passis parajat momenti suure jasmiinipõõsa taga saali akna all kükitades , et aknale koputamisega endast Ann-Leenale teada anda , mispeale see perele märkamatult majast välja lipsas ning kallimaga kusagile hoonevarju ära kadus . </s> <s> Kusti polnud niisugune nagu ta oma vanamehenässakas . </s> <s> Kusti oli mees , kellega maksis püha abielu rikkuda . </s> <s> Alati naerusuine ja heatujuline , kärmas ja keevaline , lumivalged hambad tumepunaste huulte taga nagu ehtsal kuradil . </s> <s> Ja kui mõelda tema hingematvatele kallistustele ! </s> <s> Ilma armastuseta oli ta Jürile , sellele punase habemega järijalale läinud , rohkem küll vanemate sundimisel kui omal vabal tahtel , sest Jüri oli suure ja kuulduste järgi jõuka talu ainuke poeg . </s> <s> Jah , küllap talu oligi see , mille pärast ta oma isakodust ära tuli ja Vaherpõllul perenaiseks hakkas , sest meest ennast selle talu taga polnud olemaski . </s> <s> Nagu tabureti jalg , oli Ann-Leena emagi väimehe kohta halvustavalt öelnud . </s> <s> Juba viis last oli ta selle mahorkatubaka järgi lehkava vanamehega soetanud . </s> <s> Kõik nad olid nagu isa suust kukkunud . </s> <s> Väikesed ja kissis silmadega ning tigedad nagu kuradid . </s> <s> Vähe puudus , et veel sarvi pähe ei kasvanud . </s> <s> Ta ei armastanud oma lapsi , nii nagu ta ei armastanud oma meestki . </s> <s> Ja kui siis ühel kevadel Lagenõmme Kusti Vaherpõllule sulaseks tuli , tundis Ann-Leena , et see pruunisilmne , noorusest ja elujõust pakatav noormees on sootuks teisest puust kui ta oma alatasa kurjalt nohisev ja mahorkaplotskit vedav vanamees . </s> <s> Sellise mehega maksis armastusepattu teha , tema kallistused olid seda väärt , juba üksi nende pärast tasus maailmas elada . </s> <s> Ja küllap Kustigi seda märkas , et perenaine , kuigi temast mitu head aastat vanem , teda ihalevalt silmitses , sest ega ta muidu poleks julgenud ühel keskhommikul , kui perenaine talle Kortekalda põllule kesakordamise ajal keskhommikut läks viima , Ann-Leena piha ümbert kinni krabada ning armulustis ihule anda , mis tema nõudis . </s> <s> Sellele esimesele pattulangemisele , mida Ann-Leena ise küll mingiks patuks ei pidanud , järgnes veel palju ilusaid ja hinge ning ihu erutavaid päevi ja öid , kuni sügiseni välja . </s> <s> Kuid siis ühel päeval rehepeksu ajal unustasid nad valvsuse ja põllult koju rukkiseemet võtma tulnud Jüri leidis oma naise sulasega reheall kuldkollasel õlehunnikul lõbutsemas . </s> <s> Jüri vidutas tükk aega rehealuse väravatel seistes oma roosakaid kiss-silmi paksude punakate puhmaskulmude all , enne kui aru sai , mis nurgas õlekool toimus . </s> <s> Siis aga ruttas ta üle sahiseva rukkilademe sündmuspaigale , sasis sulase tagumikust kinni ning tegi asjale lühikese ja järsu lõpu . </s> <s> Armatsejad pagesid jõekaldasse lepavõssa ja Ann-Leena redutas seal kuni õhtuni , enne kui julges välja tulla . </s> <s> Kusti aga naeris vanale Jürile näkku , õnnistas peremeest solvavate sõnadega tema kasina mehelikkuse arvel ning läks Vaherpõllult , kaks kätt taskus , läbi Kivimäe metsa Lagenõmme poole , nii nagu ta kevadel oli tulnudki . </s> <s> Naisel kiskus aga Jüri õhtul sabad üle pea ning andis talle sedelgarihmaga tubli keretäie . </s> <s> Ann-Leena kiljus , nii palju kui kõrist tuli , kuid mitte valu , vaid viha pärast , sest ei suutnud kuidagi taibata , miks ta ei või kätte anda mehele , kes on igat kanti etem kui ta oma mees , kellele mõeldagi praegu oli jälk . </s> <s> Lapsed aga karjusid ema kisa kuuldes , sest nad nägid pealt , kui isa emale nahapeale andis . </s> <s> Ja siis oli Vaherpõllul kogu maja ning õu kisa täis , nii et naabridki seda kuulsid . </s> <s> Tagavälja Mari arvas , et üleaedsed tapavad keset kibekiiret rehepeksu ja külvamise aega veel õhtul hilja siga , sest kes see muu ikka nii heleda häälega kiljuda võis kui seakesik , kellele parajasti pussi kõrisse torgati . </s> <s> Alles tükk aega hiljem said Tagavälja omad teada , et Vaherpõllu Jüri karistas sel õhtul oma ülekäte läinud naist , andes talle sedelgarihmaga truudusemurdmise eest üle palja tagumiku , mis pidi patulusti Ann-Leena ihust igaveseks välja uhtuma . </s> <s> Kuid Jüri eksis , sest armastusevalu Lagenõmme Kusti vastu oli suurem kui seadusliku mehe käest saadud keretäis ja Ann-Leena kohtus sulasega salaja edasi . </s> <s> Kuid sellest patusest vahekorrast jäi ta ära ja vaevles nüüd nurgavoodis ning ootas hirmuga käopoja ilmaletulekut . </s> <s> Mis siis , kui laps on läinud isasse ja sünnib Lagenõmme Kusti pruunide silmade ning pigimustade krässus juustega . </s> <s> Jüri lastel olid kõikidel tuhkblondid juuksed ning vesihallid kissis silmad . </s> <s> Kui nüüd see maimukene teistmoodi välja näeb , on vanamehel otsekohe päevselge , et see ei ole tema teost . </s> <s> Niisuguste mõtetega lebas Vaherpõllu Ann-Leena oma abieluvoodis õlekotil ja ootas , millal lapsukene sündima hakkab . </s> <s> Kuid asi venis seekord pikale . </s> <s> Ann-Leenaga polnud seda veel juhtunud . </s> <s> Ikka oli nii , et vaevalt jõudis ta esimesi valusid tundes hädapärast vajalikud ettevalmistused ära teha ja voodisse minna , kui lapsukene oligi käes . </s> <s> Täna aga kiskus päev juba õhtusse , kuid nurganaine ägas endiselt suurtes valudes , ilma et laps sündima oleks hakanud . </s> <s> Ann-Leena tõusis ning hüüdis Leo ja Volli tuppa . </s> <s> Poisid olid lastest kõige nooremad , kolm tüdrukut lõikasid juba isaga põllul rukist . </s> <s> " Leo , mine kutsu isa põllult koju ja ütle , et Liide peab Mäe Mari järele minema . " </s> <s> Leo tõmbas kuuekäisega märja ninaaluse puhtaks , saatis ema poole ebasõbraliku pilgu ning hakkas rukkipõllu poole lonkima , väike Volli tema kannul . </s> <s> " Mis emal viga on ? " küsis Volli , kui nad auklikul ja kivisel teel rukkipõllu poole sammusid . </s> <s> " Titte hakkab tooma , mis muud . " </s> <s> – " Kust sa seda tead ? " – " Eks ma näe . </s> <s> Juba ammu on sihuke . </s> <s> Kõht maailmatuma suur , nagu pada ees . " </s> <s> – " Kas siis hakkab titt tulema , kui kõht suureks läheb ? " – " Muidugi . </s> <s> Nagu sa ise ei teaks . </s> <s> Tagavälja Maril oli ka paar aastat tagasi õieli ja punnis , enne kui Villem sündis . " </s> <s> Leo hüüdis juba eemalt : " Isa ! </s> <s> Mine kohe koju , ema tahab . " </s> <s> Jüri ajas enda rukkieel sirgu ning silmitses põllupeenral seisvat poega ega lausunud sõnagi , vaid asetas sirbi kinniköidetud rukkivihule ning hakkas nohisedes kodu poole astuma . </s> <s> " Liide mingu Mäe Mari järele . </s> <s> Titt ei sünni muidu ära . </s> <s> Ema käskis . " </s> <s> lisas Leo täienduseks juurde . </s> <s> Nüüd peatus Jüri ja vaatas tagasi . </s> <s> " Laps ei sünni ära ? " küsis ta ja kissistas higist liimerdavaid roosakaid silmi . </s> <s> Mis seal siis lahti peaks olema , et laps ära ei sünni ? </s> <s> Tema Ann-Leena , kes tänini lapse sünnitamisega alati üksinda toime on tulnud , laseb endale järsku Mäe Mari appi tulla . </s> <s> Kuidas saab Mari seal aidata ? </s> <s> Ja veel tedagi tuppa käsutada , keset kibekiiret rukkilõikust , kus tera juba pudenemas . </s> <s> Lausa ennekuulmatu , et niisuguse tühise asja pärast , nagu seda on lapse sünnitamine , peab mees töö juurest ära tulema . </s> <s> Midas too naisekrõhvats ometi mõtleb ! </s> <s> Terve möödunud suve mehkeldas sulasega , selle kaabaka ja lakekrantsi Lagenõmme Kustiga . </s> <s> Mine tea , ehk on see lapski , kes praegu ilmaletulekuga nõnda tõrgub , et Mäe Mari abita tuldud ei saa , Kusti teost ja treimisest . </s> <s> Jüri nohises kurjalt . </s> <s> Sai see naiseniru küll seekord sedelgarihmaga tubli keretäie , nii et oleks pidanud aitama , kuid mine sa neid raipeid tea . </s> <s> Ka Kusti kihutas ta päevapealt minema , et see naist lõplikult ära ei raiskaks , kuid nad võisid salaja ikkagi kokku saada , ilma et tema seda oleks märganud . </s> <s> " Liide , mine siis juba ! </s> <s> Ja kohe kiiresti ! " hüüdis Jüri tüdrukutele , kui nägi , et lapsed omavahel millegi üle ägedasti vaidlesid . </s> </p>
<p> <s> Kodus leidis ta vaevahigist nõretava naise eest . </s> <s> Jüri seisis voodi ääres ja silmitses ägavat elukaaslast . </s> <s> Ann-Leena keeras pea kõrvale , sest ta nägi mehe vesihallides silmades vaenu . </s> <s> " Kas saatsid Liide Mäe Mari järele ? " – " Saatsin , " urahtas Jüri . </s> <s> " Aga midas too Marigi siin , kui ise tulema ei hakka . </s> <s> Ja on sel Maril nüüd keset kibekiiret rukkilõikust aegagi , " arvas ta . </s> <s> Ann-Leena ei vastanud midagi , sest nüüdsama tuli uus suur ihu rebestav valuhoog , mis viis kõik muud mõtted peast . </s> <s> Kas avada oma süda selle karvadesse kasvanud vanamehenässaka ees ja öelda talle , et laps , keda ta praegu ootab , pole tema oma , vaid Kusti teost , kelle Jüri möödunud sügisel nii näotult Vaherpõllult Lagenõmmele tagasi kupatas , ehk on siis sünnitamine pisutki kergem . </s> <s> Kuigi Ann-Leena kirikus käimisest suurt ei hoolinud ning jumala nimegi harva suhu võttis , tuli talle praegu ometi Jürile püha altari ees antud tõotus meelde ning ta pani oma praeguse häda kõik selle vande murdmise arvele , sest miks muidu pidi ta selle lapsega nii ränka vaeva nägema , kuna eelmised viis tükki nagu iseenesest õige tee kätte leidsid . </s> <s> Ta oli juba suud avamas , et voodi ees seisvale ja totralt silmi pungitavale Jürile oma süüd pihtima hakata , kui ruttamisest õhetav Mäe Mari uksest sisse lennutas , hingeldav Liide tema kannul . </s> <s> Mari asus kohe asja juurde . </s> <s> Jüri saatis ta sooja vett tooma , kapist võttis puhtaid rätte ning lapsed , kes uudishimulikult uksel seisid , käsutas ta õue , et need , ninad pikal , juures ei vahiks . </s> <s> Et majas polnud ühtegi täiskasvanud naisterahvast peale nurgavoodis ägava perenaise , pidi Jüri appi tulema . </s> <s> " Pane lamp põlema ja näita tuld . </s> <s> Suured vahtrad akna all , tuba pime nagu tondi perse , ei tea , mis sa siin näed või oled . " </s> <s> Jüri nohises kurjalt ning pungitas oma roosakaid silmamune , kuid täitis siiski kuulekalt käsu . </s> <s> Mari püüdis aidata , kuid nurganaine vaevles edasi , ilma et laps oleks sündima hakanud . </s> <s> " Nojah , eks ma ütle , lapsel nabanöör ümber kaela , kus ta saabki ilmale tulla , " teatas Mari lõpuks . </s> <s> Jüri käsi värises . </s> <s> Ta asetas lambi voodiotsale , et see käest maha ei kukuks . </s> <s> " Näita tuld ! </s> <s> Mis sa seal voodi jalutsis ometi teed ! </s> <s> Lamp väriseb nagu sandi till , " pahandas Mari . </s> <s> Lõpuks ometi nägi maimuke ilmavalgust . </s> <s> Kõhn ja sinine , hoopis armetuke oli see vastsündinu , kelle pärast Ann-Leena nii palju vaeva oli näinud – ja tüdruk veel pealekauba . </s> <s> Vaevatud ema heitis pilgu lapsukesele . </s> <s> Jumal tänatud ! </s> <s> Täpselt sama vurhvi kui eelmisedki viis . </s> <s> Ei mingit märki Kusti tumedast verest . </s> <s> Ann-Leena ohkas kergendatult . </s> <s> Mari õiendas lapsukesega nagu vilunud ämmaemand kunagi ning kui ta kõigega valmis oli , küsis nurganaiselt : " Noh , kuidas on ? </s> <s> On sul nüüd kergem ? " </s> <s> Ann-Leena raputas pead . </s> <s> " Nagu poleks teda sündinudki . " </s> <s> – " Mis sa räägid ! " jahmus Mari ning tõmbas lamajalt teki pealt . </s> <s> " Jüri , too ruttu valgust ! </s> <s> Issand Jumal ! </s> <s> Siit tuleb ju teine veel ! " </s> <s> Surmani kohkunud peremees ruttas ligi . </s> <s> " Teine veel ! </s> <s> Ütle kuradit ! " – " Mis sa peletis vannud ! </s> <s> Käskis sind nii vehkida , et kohe kaks tükki korraga . </s> <s> Võta nüüd aga vastu , kui õigel ajal ei märganud piiri pidada . </s> <s> Ise nagu karvanässakas , aga vaata kui väge ja võimu täis ! " </s> <s> Nurganaine oigas ja hirmunud Jüri värises , nii et hambad suus plaksusid , nagu oleks tal kõrge palavikuga vappekülm kallal . </s> <s> Ja siis ta tuli , see Ann-Leena valu ja vaeva põhjus . </s> <s> Tuli just niisugusena , nagu ema teda kõik need üheksa kuud hirmuga ette oli kujutanud . </s> <s> Suur ja priske , pigimustade krässus juuste ning suurte pruunide silmadega tüdruk , turja peal paks liharull , täielik vastand nõrgale ja äbariku olemisega kaksikõele . </s> <s> Niisugust kuradisigitist nähes pühkis Jüri koos lambiga nagu tuuleiil minema . </s> <s> " Kuhu sa lollakas lähed ! " hüüdis Mari . </s> <s> " Nüüd , kus mul valgust just kõige rohkem vaja läheb , lased sa jalga ! </s> <s> Tule ruttu tagasi ! </s> <s> Õhtu juba käes , tuba pime ! " – " Ei mina tule . </s> <s> Kes teab , kui palju neid musti tukiotsi lambitule peale veel välja ronib . " </s> <s> – " Loll oled ! </s> <s> Mis see valgus siin loeb . </s> <s> Eks neid tule nii palju kui sa tegid . " </s> <s> – " Valgus meelitab välja . " </s> <s> – " Käi sitale oma pläraga ! " </s> <s> Jüri viivitas , kuid tuli siiski lõpuks tagasi , et Mari näeks naise kallal õiendada . </s> <s> Ilmavalgust näinud , mustlaslikult tõmmu nahaga lapsuke pistis täiest kõrist karjuma . </s> <s> Ann-Leena sulges silmad , vastsündinud maimukene tundus talle nii võigas , et ta teda nähagi ei tahtnud . </s> <s> Kui Mari lõpuks niikaugel oli , et lapsukesed rinna otsa imema võis panna , haaras mustasilmne otsekohe rinnanibu huulte vahele ning asus ahnelt nälga kustutama . </s> <s> Nõrga ja hädise õega nägi aga ema tükk aega vaeva , enne kui see rinna suhu võttis ja imema hakkas . </s> </p>
<p> <s> Vaherpõllu Jüri oli lihtne ja harimata mees ning mingist peenest hingeelust ei saanud tema juures juttugi olla , kuid täna õhtul tundis ta , et temaga on midagi nagu korrast ära . </s> <s> Nähes naise sünnitatud tütreid oli tal tunne , nagu oleks keegi välisukse pärani lahti kiskunud ning lasknud tõmbetuultel läbi Vaherpõllu tubade tuhiseda . </s> <s> Ta nagu polnud enam peremees oma isakodus , sest sinna oli tunginud keegi võõras , keda ta näha ei tahtnud . </s> <s> Jüri otsis kapist puskaripudeli , poetas selle püksitasku , ning pilkugi heitmata naise poole , kes voodis lamas ja lapsukestega õiendas , astus toast välja ning hakkas pikkade sammudega rukkipõllu poole minema . </s> <s> Ann-Leena oma kaksikutega ei läinud talle praegu põrmugi korda . </s> <s> Neid nagu polnud tema jaoks olemaski . </s> <s> Palju tähtsam oli praegu rukkipõllule minek , et seal vihud kokku korjata ning hakkidesse panna . </s> <s> Jüri mõtted olid üpris sünged , kui ta mööda väljavaheteed hämaruses valendava rukkipõllu poole sammus . </s> <s> Kuigi ta mehe ja naise vahelistest suhetest kuigi palju ei teadnud , taipas ta praegu ometi , et see tõmmunahkne mustlasplika , kes äsja emaihust välja ronis , ei ole tema teost . </s> <s> Oli ju selle päritolu lausa silmaga näha kõigile , kes Lagenõmme Kustit tundsid ja tema patutempudest Vaherpõllu Ann-Leenaga teadsid . </s> <s> Kuidas oli lugu aga tolle esimesega , kes enne Kusti patusigitist ilmale tuli , kas see kuulus temale või on samuti sulase riistaga tehtud , seda Jüri ei teadnud . </s> <s> Nii kaugele tema napp tarkus selles asjas ei küündinud . </s> <s> Ja Jüri jäigi vaevlema ning pead murdma , kuidas sellesse maimukesse suhtuda , kas nii nagu omasse või sootuks võõrasse . </s> </p>
<p> <s> Jüri rüüpas tubli lõualise pudelist ning asus vihke kokku kandma , et need öise kaste alla ei jääks . </s> <s> Võib-olla oleks selline kahetsusväärne avastus oma naise truudusetusest hellema hingeeluga mehe sootuks rööpast välja viinud , kuid Vaherpõllu Jüri nurgelises ja tahumatus hinges ei tekkinud selle pärast eriti suurt tunnetelainetust . </s> <s> Kui rukkipõld koristatud ning hakid kõik ilusasti sirgesse ritta seatud , istus Jüri lamedale kivile põlluservas ning kuulatas rohutirtsude lakkamatut siristamist . </s> <s> Kas tuli see nüüd Ann-Leena pruulitud puskarist või rohutirtsude siristamisest või koguni jaaniusside külmalt säravatest tulukestest põllupeenral , kuid Jüri meel muutus üpris rahulikuks ja ta ei mõelnud enam meelehärmiga naise kaksiktütardele , kelle ilmaletulekut ta oli lambitulega valgustanud , et maimukestel kergem oleks õiget teed leida . </s> </p>
<p> <s> " Kas nägite , mihukese musta rongapoja vanaeit sünnitas , " sosistas Aliide oma noorematele õdedele , Maiele ning Elviirale , kui nad õhtul lauda juures lehmi lüpsid . </s> <s> Aasta noorem , heledapäine Maie noogutas . </s> <s> " Ei tea , miks ta nii tõmmu on ? " – " Ah miks või ? </s> <s> Kusti tehtud , sellepärast . " </s> <s> – " Kas Lagenõmme Kusti või ? " – " Muidugi . </s> <s> Nagu sa ise ei teaks . </s> <s> Sellepärast vanamees ta läinud sügisel minema kupataski , et hakkas emaga sügavat sehvti pidama . </s> <s> Mees ei salli seda , kui naisel on tema kõrval keegi teine , " rääkis Aliide elutargalt . </s> <s> " Alles ma sain selle Volli hoidmisest lahti , nüüd jälle uus patsakas . </s> <s> Ja veel kaks tükki korraga . </s> <s> Kuulsin ükskord , kui ema isa vastu tusendas , et vehid neid lapsi teha , rops ropsu peale . </s> <s> Aga näe , vanamees ei saa Lagenõmme Kustile mitte ligigi . </s> <s> Kusti oskab nii , et tuleb kohe kaks tükki korraga . </s> <s> Ei tea , mis vanaeit nendega nüüd peale hakkab . </s> <s> Mina seda mustlaseplikat küll hoidma ei hakka . </s> <s> Karjub kui kurivaim . </s> <s> Nii kui pea pistis , nii röökima hakkas . " </s> <s> Aliide turtsatas naerda . </s> <s> Ta oli umbes viieteistaastane , madal ja matsakas tüdruk , tuhkblondide juuste ning väikeste vesihallide , kurjalt vilkuvate silmadega . </s> <s> Lastest kõige vanem , pidi ta ema igas majapidamistöös aitama . </s> <s> Oma ema ta ei armastanud ega austanud , vaid haukus talle vastu , kui vahemaa ema ja tema vahel vähegi kindlat põgenemist lubas . </s> <s> Kuid ikkagi juhtus , et ema ta kätte sai ning läbi kolkis . </s> <s> Aliide hakkas vastu ning virutas emale tihti esimese ettejuhtuva esemega . </s> <s> " Mäletate , kuidas vanamees möödunud sügisel ema tagumiku sedelgarihmaga üle uhtus . </s> <s> Perse punetas nagu peet . </s> <s> Aga miski ei aidanud . </s> <s> Küll mul oli hea meel . </s> <s> Sai kordki tubli keretäie . </s> <s> Ta on mind küll ja küll sugenud . " </s> <s> Nooremad õed ainult noogutasid , sest nad teadsid , et Aliidele vastu rääkida ja oma arvamist avaldada polnud kasulik . </s> <s> Sest Aliidel oli kombeks oma tõekspidamisi teistele rusika- ja jalahoopidega peale suruda . </s> <s> Miks aga Aliide ema sellepärast parastas , kui isa teda sedelgarihmaga nii halastamatult uhmerdas , nii et nemadki ema kisa kuuldes teisiti ei saanud , kui pidid kaasa karjuma , sellest ei saanud nooremad õed kuidagi aru . </s> <s> Seda teadis ainult Aliide ise . </s> <s> See oli niisugune saladus , mida ta eluilmaski kellelegi öelda ei või . </s> <s> Ja selle saladuse pärast , eriti möödunud suvest saati , ta ema vihkaski . </s> <s> Vaatamata sellele , et ta läinud suvel oli alles neljateistkümnene , tegi ta Kustiga terve suve laudalakas armastusepattu . </s> <s> Kui aga sulane emaga mehkeldama hakkas , tuli ta ainult veel harva tema juurde ja see täitis Aliide südame põletava vihaga . </s> <s> Kas Ann-Leena tütre ja sulase armusuhetest midagi aimas , seda Aliide ei teadnud . </s> <s> Kuid ta kaldus arvama , et emal asjast aimugi pole . </s> <s> Vaatas teda vahetevahel küll kuidagi uurivalt , nagu kahtlustaks milleski lubamatus , kuid juttu ei teinud . </s> <s> Võib-olla et ema tedagi vihkas , kuna neil oli ühine mees jagada , kuid see vihkamine toimus siis kusagil alateadvuses , ilma et kumbki , ema ega tütar , seda täie teadmisega oleks tunnetanud . </s> <s> Aliide ei sallinud ka isa . </s> <s> Sellepärast , et too Kusti niimoodi päevapealt minema kupatas . </s> <s> Kusti-sugust lustakat sulast ei näe Vaherpõllu kivised põllud vist mitte kunagi enam , sest Leo oli juba nii suur , et võis iga töö juures isale abiks olla . </s> <s> Nii et ka vanal Ann-Leenal endal on sulaste koha pealt pulk suus . </s> <s> See oligi Aliide ainuke lohutus . </s> </p>
<p> <s> Umboja peremees Mihkel seisis rehealuse avatud väraval ja pidas aru , mida teha või kuhu minna . </s> <s> Tükk aega oli ta juba vaadanud , kuidas pääsukesed oma vastsündinud poegi toitsid . </s> <s> Ikka suure vuhinaga lauta , peadpidi pesasse ning jälle välja tagasi . </s> <s> Ise hüüdsid Mihklit nähes " vidiit " ning kihutasid , tiibadega siksakke tehes , kärbestele ja sääskedele järele . </s> <s> Küll on ikka põli ! </s> <s> Ei mingit muud muret , kui püüa aga putukaid ja topi poegadele kurku , niimoodi päevast päeva . </s> <s> Milliseid ohtupäevi peavad aga inimesed nägema ! </s> <s> Kui saaksid nemadki niimoodi läbi , et lähed õue ja ahmid suuga õhku ning neelad alla , mis sinna satub . </s> <s> Aga ei . </s> <s> Inimene muudkui kündku ja külvaku , õiendagu lehmade , sigade ja setukatega ja tont teab millega veel . </s> <s> Aina üks sagimine ning ruttamine . </s> <s> Ja ikka on veel vähe , ei ole seda ega teist , ilmast ilma näpud põhjas . </s> <s> Ja siis veel see tagantsurkimine . </s> <s> Naine nagu olekski talus selleks , et meest alatasa liikvele susida . </s> <s> Nagu tänagi hommikul . </s> <s> Vaevalt oli kõht täis söödud , kui too Almiira kamandama kukkus . </s> <s> Et laudas sitavall lehmade perse taga nii kõrge , et enam lüpsmagi ei pääse , roni või redeliga . </s> <s> Kuid Mihkel ei viitsinud praegu niisuguse asjaga jandama hakata . </s> <s> Eks selle päevaga jõua . </s> <s> Peab siis kohe nii poole sõna pealt kõiki naise totraid käskusid täitma . </s> <s> Hea , kui õhtukski valmis saab . </s> <s> Kui kohe ära teha , tuleb uus töö otsemaid järele . </s> <s> Selles asjas ta juba oma naist tundis . </s> <s> Ning Mihkel hiilis talli juurest minema ja otsustas hoopis õngega jõe äärde minna , et proovida , kuidas harjust täna võtab . </s> <s> Minnes võttis ta laudast Almiira lüpsipingi kaasa , et poleks jõe ääres vaja niiskele rohule istuda ega püksitagumikku märjaks teha . </s> <s> Kähku laskus ta maja taha , võssa kasvanud jõe kaldasse , enne kui naine märkab ning tema plaanid nurja ajab . </s> <s> Umboja peremees teadis mitmeid häid sügavaid hauakohti Suuresulli ja Paalipere meeste heinamaade kohal , mis lausa kubisesid vimbadest ja harjustitest . </s> <s> Tarvitseb ainult jõe äärde maha istuda ning neid õngega välja loopida . </s> <s> Milline õnnis ajaviide , ei riku konti ega rebesta liha . </s> <s> Ja mõtteidki oli niisuguse istumise juures hea mõlgutada , keegi ei seganud . </s> <s> Pea kohal tirtsusid ja sidistasid kaldapääsukesed surusääskede parvedes , toomingapõõsastes laksutasid ööbikud nagu meeletud ja vahetevahel sagisesid paskrästadki pea kohal , sabad vihaselt püsti . </s> <s> Neid rojusid Mihkel ei sallinud . </s> <s> Kord , kui ta koplisse kase alla uudistama läks , mille otsas mõni kolm-neli paskrästa pesa oli , kukkus üks nendest pesalkükitajatest otsekohe kurjasti tänitama ning natukese aja pärast tiirles neid terve parv Mihkli pea kohal , silmad pungis , sabad püsti . </s> <s> Ja kui ta siis ülespoole vaatas , et neid terasemalt silmitseda , laskis üks jultunud närakas talle sooja paska otse silmaauku . </s> <s> Mihkel kartis , et jääb pimedaks . </s> <s> Pärast seda hoidus ta nendest sulistest saatanatest eemale . </s> <s> Ainult kividega pildus , kui nad õues sõstrapõõsaste kallale tikkusid . </s> <s> Üldse meeldis Umboja peremehele rohkem looduses niisama ringi hulkuda ning tema imepärast värki vaadata kui mingit kasulikku tööd teha . </s> <s> Mõni aasta tagasi oli tal isegi kiikar , millega ta kauguses askeldavaid linde ja metsloomi vaatles . </s> <s> Ja kui selle veidra riistapuu ette sattus mõni inimene , ega ta siis sedagi vaatamata ei jätnud . </s> <s> Linnasaksad , kes Umbojal ühel suvel peatusid , tõid pikksilma kaasa ning hulkusid sellega jõekaldaid pidi . </s> <s> Almiira kinnitust mööda olnud nad tema sugulased , kuid Mihkel seda hästi ei uskunud , sest tema terav silm märkas peagi , et naine tegi tema ja linna untsantsakate vahel vahet . </s> <s> Jootis neid lüpsisooja piimaga ning söötis rasvase seapeki ja pannil praetud härjasilmadega . </s> <s> Isegi Mihkli püütud harjustid toppis Almiira nende vurlede kurku . </s> <s> Sihukest ninaesist ei saanud tema , Mihkel , mitte uneski näha . </s> <s> Ka kiskus naine endal kleidi seljast ja sahlas katmata kintsudega ning poolpaljaste tissidega jõe ääres , pikas niitmata heinas , mehed kannul . </s> <s> Mihkli vastu oli tõrges ja tige , nähvatas sõnadega , kus aga sai . </s> <s> Linnameeste ees lidistas aga nagu pääsuke , hambad paljad , suu kõrvuni peas . </s> <s> Kui aga nood vurled lõpuks nädala-paari pärast minekut tegid , jätsid nad kiikari saunakambrisse lauale . </s> <s> Kas ta ununes sinna või jäeti meelega , seda Mihkel teada ei saanudki . </s> <s> Tema võttis selle imepärase riistapuu endale ning riputas rihmapidi kaela . </s> <s> Kiikar oli tõesti huvitav . </s> <s> Suurest kaugusest tõmbas kõik esemed ligi , nagu oleksid nad otse tema ees , peopesa peal . </s> <s> Mihkel mügistas naerda , kui ta sellele mõtles . </s> <s> Isegi Vaherpõllu Ann-Leenat käis ta jõe kaldal istudes sirvimas , kui see pesu loputas ja pärast riidest lahti võttis ning endagi ihu vees jahutas . </s> <s> Ei olnud vigagi tol jöntsaka kehaga Vaherpõllu perenaisel , kes kuulduste kohaselt oma talu sulasele , Lagenõmme Kustilegi ära ei öelnud . </s> <s> Kõhust klatt ja tagumik pruntis , nagu polekski lapsi sünnitanud naine , vaid alles kuueteistkümnene plika . </s> <s> Mihkel muigas . </s> <s> Kui ta ainult oma suu avaks , saaks üleaedne , Jõepere Jaangi teada , kuidas tema naine Miili oma peigmeestega , Sirbi ja Vaatsiga hundinuiade taga sügavas vees hullas . </s> <s> Kuid ta ei tohtinud , sest Jõepere Miilit kartis Kivinõmme külas iga mõistlik inimene . </s> <s> Miili oma kahtlaste abilistega oskas igaühele kätte maksta , kes iganes tema kohta midagi öelda julges . </s> <s> Umboja peremees pidas paremaks keel hammaste taga hoida , et sealt ainsatki ülearust sõna välja ei lipsaks , sest Miili viha alla ta sattuda ei tahtnud . </s> <s> Aitas sellestki , mida Almiira naabriperenaisest külas latras . </s> <s> Siis aga unustas Mihkel pikksilma ühel päeval tuppa laua peale ning Juku , see pooltohmakas viltupea , sai selle kätte ning tahtis näha , mis seal sees on , et kõik kauged esemed nõnda ligi veab . </s> <s> Kui Mihkel lõpuks jaole sai , ei olnud kiikarist enam muud järel kui kaks mustavat toru ning mõned klaasikillud . </s> <s> Küll uhmerdas isa oma poolearulise poja rihmaga läbi , kuid kiikarit see enam terveks ei teinud . </s> <s> Ja nõnda pidi nüüd Mihkel sellega leppima , mis palja silmaga näha oli , kuigi pikksilmaga oli kõik hoopis huvitavam ja ihaldusväärsem . </s> <s> Kiikari läbi nägi ta Putkala Loonatki esmakordselt tema täies ilus ja veetlevuses , kui see hundinuiade taga jahedas vees lillutas , nii et Mihkel ei saanud parata , vaid pidi temaga pisut tiivaripsutama , sest ta oma puine Almiira ei andnud nõtke ja vetruva Putkala metsatöölise naisega mitte võrreldagi . </s> <s> Nagu vedrumadrats , mitte naine . </s> <s> Ja Mihkel mügistas taas heameelenaeru . </s> </p>
<p> <s> Päike tõusis kõrgemale , rohi kuivas ning harjust lakkas võtmast . </s> <s> Mihklile tuli magus unerammestus peale . </s> <s> Ta kraamis ennast paljaks , laotas riided alla , et rohukõrred alasti ihu ei torgiks , ning sirutas luud-liikmed välja . </s> <s> Milline õnnis olemine ! </s> <s> Pikuta ristseliti maas , lase ennast päikesel soojendada ning vaata sinetava suvetaeva avarusse . </s> <s> Kodus otsib Almiira teda kindlasti juba taga , et käske ja korraldusi jagada , üks totram kui teine . </s> <s> Siia ta niru ühelgi juhul ei tea tulla . </s> <s> Ja Mihkel suigatas magusasse unne . </s> </p>
<p> <s> " Teised naised kusevad püsti , minu aga naine kuseb kükakil , " jorises Mihkel laulda ning kõmpis , õngeritv ja kalakott õlal , Almiira lüpsipink näpu otsas , peale lõunat kodu poole . </s> <s> Ometi kord üks ilus ja õnnestunud päev , millele maksab veel hommegi mõelda . </s> <s> Kuid nagu ikka , eksis Umboja peremees ka seekord . </s> <s> Kodus võttis teda vastu riidu kiskuv Almiira , kes seisis uksel , käed puusas , nagu oleks ta kodu poole venivat ning laulu jorutavat peremeest kogu aeg oodanud . </s> <s> " Kus sa , kurivaim , ometi logeled ! </s> <s> Veskile on vaja minna . </s> <s> Silmapilk rakendad hobuse vankri ette , paned paar kotti teri peale ja lased Porgastes mulle leivajahu . </s> <s> Segasin leivad sisse , segaduseks jatkus , sõtkejahu tuleb aga puudu . " </s> <s> Ütles ja keerutas minema , nii et seelikusabad ähvardasid ukse vahele kinni jääda . </s> <s> Mihkel seisatas . </s> <s> Säh sulle ilus päev ! </s> <s> Kõik rikkus see alatasa tüli noriv vanamoor ära . </s> <s> Veskile ! </s> <s> Niisuguse leitsakuga , kus parmuparv nagu mesilaspere ümber pea piriseb . </s> <s> On sel Almiiral aga nõudmised . </s> <s> Ja Mihkel pungitas meelepahast oma kiss-silmi ega teadnud , mida nii järsku peale hakata . </s> <s> Kas naisele vastu raiuda ning veskile minek alles homme ette võtta või kuidas . </s> <s> " No mis sa veel vahid ! " ilmus Almiira taas uksele . </s> <s> " Kolad nagu poisike mööda jõekaldaid , õngeritv õlal , kodus kõik tööd ripakil . </s> <s> Tee kähku , varsti juba õhtu käes . </s> <s> Millal sa ükskord minema saad . " </s> <s> – " Ei mina viitsi . </s> <s> Parmud praegu väljas , kes neid eemale jõuab tõrjuda . </s> <s> Panevad Liivoja metsa vahel hobuse nahka . </s> <s> Saada Juku Oru poodi , las toob paar-kolm naela sepikut . </s> <s> Eks ma hommikul viluga lähe , kui parmusid väljas pole , " püüdis Mihkel naisele vastu vaielda . </s> <s> " Mis asja sa ometi mögised ! </s> <s> Mul juba hommikul kohe sõtkejahu vaja . </s> <s> Või homme ! </s> <s> Küll ma tean , mida see homme tähendab . </s> <s> Kes teab , mis siis jälle viga on . </s> <s> Tule ruttu tuppa , mul parasjagu söök laual , kinnita pisut keha ja hakka siis ruttu kohmima . </s> <s> Tead ise küll , kui palju sul iga asjaga aega läheb . </s> <s> Ja mis sa selle lüpsipingiga tegid ? </s> <s> Mina otsin lõunaaeg pinki , mitte kusagil . </s> <s> Kükitasin lehma alla , kintsooned pärast kanged , vaata , et jäägi lehma alla . </s> <s> Tema kolab mööda võpsikut , lüpsipink kaenlas . " </s> <s> Mihkel järgnes naisele , sest vastupunnimine oli mõttetu . </s> <s> Kui Almiira kord juba midagi pähe võttis , siis ei ajanud seda sealt mingi vägi välja , liiatigi veel , kui tegemist oli leivaküpsetamisega ja sõtkejahuga , mida juba hommikul vaja läks . </s> <s> Kuid veskileminekuga polnudki nii lihtne , et kohe silmapilk , nii nagu Almiira arvas . </s> <s> Kõigepealt oli vaja terad salvest kotti kühveldada , siis kotisuud hoolikalt kinni siduda , kotid vankrile tõsta ning lõpuks veel hobune koplist üles otsida , sest kes teab , kuhu see setukas parmude eest pugenud on . </s> <s> Tusaselt tatsas Umboja peremees aida poole ning siunas mõttes naist , kes oma tagantsurkimisega kogu ilusa päeva ära rikkus . </s> <s> Aidast ei leidnud Mihkel ainsatki tervet kotti , mis rukkiteri kinni oleks pidanud . </s> <s> Kõigi kallal olid hiireraisad oma hambaid proovinud . </s> <s> Mihkel lappas läbi kogu Umboja talu kasina kotitagavara . </s> <s> Ainult üks oli terve , kuid seda pidas Mihkel liiga suureks . </s> <s> Sihukese kahevakase tõstmisega venita naba paigast või sooled kubemesse . </s> <s> Mihkel haaras paar esimest ettejuhtuvat kotti , mille alumistes soppides haigutasid rusikasuurused augud , ning tuias nendega toa poole . </s> <s> " Kotid on katki . </s> <s> Hiireraisad on närinud . " </s> <s> – " Tõmba kinni . " </s> <s> – " Anna nõela ja niiti ! " – " Oh sa igavene hädavares ! </s> <s> Kõik toogu sulle kätte . </s> <s> Otsi ise . " </s> <s> Ning Almiira tuhistas minema . </s> <s> Kuid kotinõela ja sobivat niiti polnudki Umboja majapidamises nii kerge leida . </s> <s> Mihkel tuhnis kõik naise niidi- ja nööbikarbid läbi , enne kui leidis , mis vaja . </s> <s> Kui terad lõpuks kotis olid , selgus , et polnud paela , millega kotisuid siduda . </s> <s> " Almiira ! </s> <s> Too kotipaela ! " hüüdis Mihkel üle õue lennutavale naisele . </s> <s> " Issand jumal ! </s> <s> Sa ikka alles minemata ! </s> <s> Õhtu varsti käes ! " – " Tood siis paela või ? " – " Mis paela mul sulle anda on . </s> <s> Ei ole mul mingit paela . " </s> <s> Mihkel murdis pead , kust paela võtta , et kotisuid siduda . </s> <s> Tatsas uuesti toa poole . </s> <s> Sahvris puutusid näppu naise pika säärega nöörsaapad , harutas nendelt paelad pealt , ise aga mõtles : " Ega tal neid enne vaja lähe kui talvel . " </s> <s> Siis lõikas viilaka kivikõvaks kuivanud leivakannikast , mille puremisega Almiira hommikul oma valtshambad ära murdis , ning läks koplisse hobust püüdma . </s> <s> Valge setuka kättesaamine oli samuti omaette tegu . </s> <s> Sel ruunanirul oli niisugune komme , et ta ei tahtnud kätte anda . </s> <s> Vahel tuli teda kurjavaimu kogu perega püüda . </s> <s> Aiste vahel tuias edasi nagu täi , koplis püüdmisel oli tal aga jalgu , nii et ole mees ja jõua järele . </s> <s> Mõnikord ei saanud isegi leivaviilukaga hakkama . </s> <s> Krahmas kannika kätevahelt ära ning laskis kõrvu lingutades jalga . </s> <s> Täna aga oli hobusekronu parmude eest kopli kõige kaugemasse nurka tihedasse võssa pugenud ning vehkis oma vihtja sabaga , nagu Mihkel naist saunalaval leilitas . </s> <s> " Suksu , suksu ! " kutsus peremees setukat , leivaviilukas näpu vahel . </s> <s> Valge tõmbas kõrvad lingu ning silmitses maiuspala kõhklevalt . </s> <s> Mihkel sasis setukal aegsasti tukast kinni , et see jalga ei laseks , ning torkas alles siis leivatüki ruunale nina alla . </s> <s> Hobune haaras selle välkkiirelt esihammaste vahele , tegi järsu liigutuse , tõmbas Mihkli kõhuli maha ning lohistas peremeest veel hea törtsu maad mööda kõvaks kuivanud , krobelist karjateed edasi , enne kui see tukast lahti märkas lasta , lärtsutas tagumikku ning oligi läinud . </s> <s> Mihkel vandus tulist kurja ning tõotas ruunale verist kättemaksu , niipea kui see aiste vahel on . </s> <s> Kuid valge ei andnud enam ligigi . </s> <s> Niipea kui peremeest lähenemas nägi , lidus , kõrvad pead ligi , kõige kaugema lepavõsa poole . </s> </p>
<p> <s> " Ei mina hobust kätte saa , " teatas Mihkel toa juures naisele ja pühkis higist liimerdavat jämedat nina . </s> <s> " Jääb see minek täna küll minemata . </s> <s> Eks ma hommikul lähe . " </s> <s> Kuid Almiira ei tahtnud sellest kuuldagi , et homme , vaid asus ise hobust püüdma . </s> <s> Ta tegi talliukse lahti ning meelitas setuka leivatükiga sisse . </s> <s> Parmude käes vaevlev hobusekronu oli talliminekuga üpris rahul . </s> <s> Mihkel toppis ruunale päitsed pähe ning tahtis teda sealsamas paigas tümitama hakata , kuid häbenes naist ja mõtles : " Eks sellega aega ole . </s> <s> Liivoja metsas murran hea sitke vembla ja annan talle kuradile selle nalja eest sihukese keretäie , et eluaeg mäletab . " </s> <s> Kuid Liivoja metsani oli hea tükk maad , oma kolm-neli versta ja selleks ajaks hakkas Mihkli viha setuka vastu juba lahtuma . </s> <s> Ka ei viitsinud ta vankrilt maha ronida , et toomingapõõsast parajat malakat võtta . </s> <s> Vanker rappus auklikul metsavaheteel ühe juurika otsast teise otsa ja Mihkel tundis , et elul pole isegi niimoodi viga midagi , sest mets lõhnas meeldivalt , kägu kukkus ning parmud pinisesid ümber pea . </s> <s> Peaks vist seda ruunatuiamit pisut tagant ergutama , sest päike kiskus vägisi õhtusse , Porgaste veskini oli aga hea törts kõige halvemat teed . </s> <s> Mihkel suigatas , vesi valgus suhu . </s> <s> Ja Umboja peremees leidis , et see oli isegi hea , et naine ta veskile saatis . </s> <s> Mis viga tal praegu vankril istuda ning ilusast jumalailmast rõõmu tunda . </s> <s> Ega naine talle koduski asu poleks andnud . </s> <s> Võib-olla oleks pidanud minema kartuleid muldama või lauta lehmale asemeid tegema . </s> <s> Igatsugu majapidamistööde väljamõtlemises oli Almiira lausa geenius ise . </s> <s> Küllap ta jõuab seal veskilgi nüüd ära käia ning saab see Almiira oma sõtkejahudki õigeaegselt kätte . </s> <s> Ja Mihkel tukkus edasi . </s> </p>
<p> <s> Päike oli juba üsna madalal , kui Mihklile lõpuks Porgaste külavahel veskitammilt laskuva vee kohin kõrvu kostis . </s> <s> Mölder oli just päevast tööd lõpetamas , rinnutas veskiväravatel ja vaatas , kuidas lepamaimud tammi peal sagisid . </s> <s> " Mida sel Umboja peremehel veel nii õhtul hilja veskile asja oli ? " – " Eks Almiiral olnud noid sõtkejahu nappi kätt . </s> <s> Seepärast siis tulingi , et oleks hommikul kohe võtta , " püüdis Mihkel oma hilist tulekut vabandada . </s> <s> " No lähme siis kohe ja laseme terad kolusse . </s> <s> Varsti päike juba loojas . " </s> <s> Mehed läksid , veskipoiss ees , Mihkel tuiates järel . </s> <s> " Kus need kotid sul siis on ? </s> <s> Või tõstsid juba sisse ? " küsis mölder ja kergitas triibulist vankritekki . </s> <s> Mihkel astus nohisedes ligi . </s> <s> Vanker oli tühi . </s> <s> Alles nüüd meenusid talle rukkikotid , mis olid hobusesetukat püüdes sootuks ununenud . </s> <s> " Näe , kotid unustasin koju , " lausus Mihkel ja naeratas süüdlaslikult . </s> </p>
<p> <s> " Teised naised kusevad püsti , minu aga naine kuseb kükakil , " jorises Mihkel laulda , kui ta Liivoja metsa vahel mööda auklikku ja männijuurikalist teed Umboja poole logistas . </s> <s> Sääski valgus musttuhat soisest jõepoolsest lodumetsast teele ning laskus Miku valgele laudjale . </s> <s> Mihkel vehkis neid lõhnava kasevihaga ning kuulatas läheneva suveöö hääli . </s> <s> Magus haigutus kiskus ta veerandkuud meenutava kõvera suu pärani ning Mihkel mõtles , et peaks vist seda ihuvett laskma , kuna tundis järsku pakitsevat vajadust . </s> <s> Kuid ta ei viitsinud vankrilt maha ronida . </s> <s> Kui ehk üle serva . </s> <s> Ning Umboja peremees nööpis oma püksid eest lahti , kus enam tegelikult polnudki midagi lahti teha , sest kunagisest viiest nööbist oli ajapikku järele jäänud vaid üksainus , nihutas enda võimalikult vankri servale ning soristas teeveersele rohule , ise kasevihaga sääski ropsides , kes pinisedes ligi tikkusid , et Umboja peremehe mehelikkusel rooga võtta . </s> <s> " Ütle kus on kuradid ! </s> <s> Küll on sindritel ikka haisutundmine , " siunas Mihkel , kasetuustiga enda ümber vehkides . </s> <s> Taevas ülal puulatvade kohal tumenes ja Mihkel arvas , et ei teeks paha , kui ta vankril pisut külitaks , lõhnavad kopliheinad külje all ning triibuline vankritekk peal , nii et sääsed ei saaks liiga teha . </s> <s> Läheb see Mikk nüüd isegi otsejoones Umboja poole , ei pea teda ilmtingimata kogu aeg ohjadest sakutades taga sundima . </s> <s> Ning Mihkel laskus vankrile külili , keeras ohjad ümber käe , et need Mikule jalgu ei langeks , kohendas kaseviha pea alla , tõmbas vankriteki peale ning tundis , et mõnusamat magamisaset pole tal eales olnud . </s> <s> Nurjunud veskilkäik ei tulnud enam kordagi meelde , sest elu tundus olevat nii lõpmata ilus . </s> <s> Niimoodi Umboja perenaine oma mehe õuevärava tagant leidiski , kui ta , lüpsik näpuotsas , hommikul lauda juurde lehmi läks lüpsma . </s> </p>
<p> <s> Ann-Leena andis oma tütardele nimeks Leonoore ja Tereese . </s> <s> Nõrk ja nääpsukene sai Leonoore , mustajuukseline ning pruunisilmne aga Tereese . </s> <s> Kohe algusest peale kaldusid kõik õrnemad ematunded heledapäisele Leonoorele , Tereeset vaatas Ann-Leena aga põlastusega . </s> <s> Niisugune must jurakas , nagu tukiots . </s> <s> Silmad justkui hõõguvad söed , nahk tõmmu , nagu oleks ta mustlasega korjatud . </s> <s> Ka külanaised , kes katsikul käisid , vaatasid maimukesi arvustavalt . </s> <s> Kõigile oli päevselge , et vähemalt Tereese oli Lagenõmme Kusti teost . </s> <s> Ajagu Ann-Leena ise vastu kuidas tahab , kuid vanal Jüril pole selle lapsega mingit matti . </s> <s> Ja naabrinaised kihistasid katsikult koju minnes kahjurõõmsalt . </s> <s> " Kuidas küll vana Jüri sihukest asja ei näe , et tal käopoeg pesas on , " imestas Õllepoe Leontiine . </s> <s> " Aga mis ta sinna parata saab . </s> <s> Ega ta naist ometi maha lüüa ei või . " </s> <s> – " No andku talle siis tubli keretäis sihukese tüki eest . " </s> <s> – " Eks ta ole saanud ka . </s> <s> Möödunud sügisel olevat kohe sedelgarihmaga ladunud . </s> <s> Ann-Leena kiljus , nii et meilegi ära kostis . </s> <s> Aga või see enam midagi aitas , " seletas Tagavälja Mari . </s> <s> " Nüüd kasvata muudkui võõraid lapsi . " </s> <s> – " See teine näikse olevat hoopis erinevat vurhvi , nii nagu vanemadki lapsed . </s> <s> Ehk on see Jüri oma . " </s> <s> – " Mine sa oma jutuga ! </s> <s> Kui kaks tükki korraga sünnivad , on mõlemad ühe ja sama mehe tehtud . </s> <s> Ühe raksuga valmis löödud , nii nagu sünnivadki . " </s> <s> Ja naised naersid parastavalt . </s> <s> Ann-Leena ise oli aga iga kord pärast katsikul käijaid tükk aega tujust ära ja vihane , sest vaatamata sellele , et keegi midagi just loalausa suu sisse ei öelnud , märkas ta ometi naiste nägudel varjatud kahjurõõmumuiet ja nii mõnigi hoidis naeruturtsatust tagasi , kui ema mustajuukselise Tereese kätele võttis , et teda katsikulistele nagu kord ja kohus näidata . </s> </p>
<p> <s> Nii nagu ema ise , suhtus ka Aliide pruunisilmsesse õekesse ilmse vaenulikkusega . </s> <s> Alatasa toitu nõudva ning karjuva Tereesega nägid kõik majalised vaeva . </s> <s> Ta tüütas peagi vanemad õed ära , sest kaksikute hoidmine ja nendega kantseldamine oligi nüüd peamiselt suuremate tüdrukute asi , kuna emal vaevalt nende jaoks aega jätkus . </s> <s> Kui aga lärm mõnikord liiga suureks läks , pidi Ann-Leena appi minema . </s> <s> Kui vanemad tütred ka kõige muuga toime tulid , siis rinda andma pidi ema ometi ise tulema . </s> <s> Väike ja nääpsuke Leonoore ei jaksanud kunagi rinda tühjaks imeda , vaid jäi iga kord ema tissi otsa magama . </s> <s> Tereesele aga ei jätkunud ühest rinnast ja ta tõmbas ka selle tühjaks , mille Leonoore poolikuks jättis . </s> <s> " Kusti mis Kusti , " sosistas Aliide noorematele õdedele . </s> <s> " Karjub , kõri laiali , nagu rongapoeg Kivimäe kuusikus , pea üle pesaserva . " </s> <s> Ainuke , kellele mustajuuksine Tereese meeldis , oli heledapäine ning sinisilmne Maie , ainult aasta Aliidest noorem . </s> <s> Kui Aliide ja Elviira karjuvale õekesele ligigi ei läinud , võttis Maie ta sülle ning sussutas suu juures magama . </s> <s> " Mis sa sellest Lagenõmme Kustist nii hellitad ! </s> <s> Las lõugab . </s> <s> Ei mina teda puuduta . </s> <s> Karjugu või hing välja . " </s> <s> – " Ei mina raatsi . </s> <s> Ta ju nii ilus . </s> <s> Silmad nagu söed . " </s> <s> – " Päh , või ilus ! " osatas Aliide . </s> <s> " Ena mul asja ! </s> <s> Küllap tuleb tast samasugune tükimees nagu ta isagi . " </s> <s> – " Mihuke tükimees ? " – " Seda sul jah vaja teada . " </s> <s> Kui Ann-Leena kord Aliidele ütles , et see lapsele kuivad lapid paneks , vidutas tütar ema poole oma tigedaid kiss-silmi ja küsis : " Mihukesele lapsele ? </s> <s> Kas Kustile või ? </s> <s> Mina seda mustlaseplikat oma käega ei puuduta . </s> <s> Kui sa ta ilmasse korjasid , siis kasi ta sitta ka ise . " </s> <s> Vaen ema ja tütre vahel kasvas iga päevaga , kuni sellest sai lausa teineteise vihkamine . </s> <s> Siis ühel päeval oli Aliide kadunud . </s> <s> Keegi ei teadnud , kuhu ta läks , sest oma minekukavatsustest ei rääkinud ta kellelegi , isegi mitte Maiele , kes oli Vaherpõllul vist ainuke , keda Aliide sõbralikul toonil kõnetas . </s> <s> Maie ei vaielnud talle kunagi vastu ning talus kõik vanema õe tujud vaikides ära . </s> <s> Aliide ei armastanud Maiet rohkem kui teisigi õdesid-vendi ja peksis teda siis , kui heaks arvas . </s> <s> Teised tõstsid põrgulärmi , kui Aliide neid tuuseldas ning tõttasid otsekohe emale kaebama , Maie aga puges kusagile nurka ning nuttis seal vaikset , hääletut nuttu , kuni saadud nahatäis ununema hakkas , tuli siis oma peidikust välja ning naeratas Aliidele , nagu poleks midagi juhtunud . </s> <s> Nüüd aga otsiti Vaherpõllul Aliidet taga . </s> <s> Ann-Leena oli morn ning sünge , käis läbi kõik lakad ja ulualused , heinaküünid ja aganiku , sest mine tea , olid nad ju nii mõnigi kord tütrega lausa karvupidi koos , ehk pistis pea vihahoos , emale kättemaksuks , silmusesse ja kõlgub praegu kusagil penni küljes . </s> <s> Kuid mingid otsimised ei andnud tagajärgi . </s> <s> Jüri ei rääkinud naisega sõnagi , ainult nohises ja vedas endisest veelgi innukamalt oma mahorkaplotskit , süüdistades mõttes tütre kadumises naist , sest isegi Jürile , kes oma hingelt oli nii tahumatu ja kandiline , ei jäänud märkamata vaen Ann-Leena ja Aliide vahel . </s> <s> Ka märkas Jüri seda , et vanemale tütrele viimased kaksikõed ei meeldinud , eriti see mustasilmne kuradisigitis , keda ka Jüri näha ei tahtnud ning oma südamesopis soovis , et ta mingi tõve kätte kärvaks . </s> <s> Nende kaksikute kaudu oli Jüri saanud Aliidest nagu mingi salajase liitlase . </s> <s> Kuigi põhjused selle sõnatu liidu tekkimiseks olid üpris erinevad . </s> <s> Jüri ei suutnud kuidagi andestada , et naine sulasega kaksikud lapsed korjas , Aliide aga jälle seda , et ema temalt armsaks saanud poisi üle lõi . </s> <s> Kuhu aga Aliide nii päevapealt kaduda võis , ei teadnud Vaherpõllul keegi . </s> </p>
<p> <s> Kuid nii äkki ja salapäraselt nagu ta oli kadunud , nõnda ilmus tütar ühel päeval jälle lagedale . </s> <s> Ema küsimuse peale , kus ta oli , ei vastanud Aliide musta ega valget . </s> <s> Aga kui Ann-Leena pinnimist ei jätnud ja peale käis , kus ikkagi tütar nädalapäevad või enamgi elas , karjatas Aliide järsku südametäiega , vaadates emale laial pilgul otsa : " Meest otsisin endale ! </s> <s> Magasin temaga nii nagu sinagi , kui need kaksikud korjasid ! " </s> <s> Ann-Leena oli niisugusest puhtsüdamlikust ülestunnistamisest tumm ja keeletu ega mõistnud tütrele midagi vastata . </s> <s> Aliide kadus aga kevadel uuesti ega tulnudki enam tagasi . </s> <s> Lõpuks sai Ann-Leena teada , et tütar oli läinud Veskiorule suviliseks . </s> <s> Samas talus oli sulaseks ka Lagenõmme Kusti . </s> <s> Ann-Leena süda aimas halba . </s> <s> Oli see nüüd juhuslik kokkusattumus või läks Aliide Veskiorule tõesti Kusti pärast ? </s> <s> Et asjasse igatpidi selgust saada , võttis Ann-Leena ühel pühapäeval teekonna Veskiorule ette . </s> </p>
<p> <s> Talu asus naaberkülas , versta viis eemal . </s> <s> Ann-Leenal olid liiga hästi meeles Kusti tulikuumad kallistused ja tema ohjeldamatu temperament , millega mees teda laudalakas põletas . </s> <s> Mis siis , kui ta tütrega sedasama teeb ? </s> <s> Ja küllap tuleb Aliidel lapski , sest kuhu siis seegi jääb . </s> <s> Kui üks mees naisega nii pöörasel kombel ümber käib , nagu Kusti seda teeb , tuleb laps surmkindlalt . </s> <s> Võib-olla meisterdab see mustavurruline saatan plikalegi kaks tükki korraga , nii nagu temalegi . </s> <s> Kus selle häbi ots ! </s> <s> Viimati tuleb samasugune must ka veel , nagu Tereesegi . </s> <s> Siis on kõigil päevselge , et emal ja tütrel on ühine mees . </s> <s> Juba mõeldagi sellele oli hirmus . </s> <s> Sellepärast peabki tema , Aliide lihane ema , vahele astuma ning niisuguse näotu asja nurja ajama , enne kui Kusti tüdruku ära jõuab solgutada . </s> <s> Niisuguste mõtetega kõndis Vaherpõllu Ann-Leena Veskioru talu poole , et seal oma silmaga ära näha , kuidas selle Aliide ning Kustiga lood on . </s> <s> Ehk on tema kartus hoopis ülearune . </s> <s> Kuid Ann-Leena kartus ei olnud ülearune , sest kohe õue astudes nägi ta , kuidas seal Veskiorul asjad arenevad . </s> <s> Aliide tuli parajasti laudast lõunaselt lüpsilt , raske piimalännik käe otsas , naeru lõkerdav Kusti , hambad paljad , samuti lüpsikuga , tema kannul . </s> <s> Ise vahtis plikale põlevi silmi otsa , nagu jänesetäkk enne tähtsale toimingule asumist . </s> <s> Ann-Leena südames kihvatas . </s> <s> Kui Kusti plikat juba niimoodi vaatas , siis olid neil ammu õrnemad suhted sisse seatud . </s> <s> Temasugune mees juba niisugust prinki plikat niimoodi ripakil ei pea , et tüdruk küla pealt kavaleri peab otsima . </s> <s> Ann-Leena tegi , nagu poleks ta Kustit märganudki , kuigi süda seda kuradit nähes kokku kiskus . </s> <s> Ta palus tütart , et see pisut kõrvale astuks , tema tahtvat rääkida . </s> <s> Aliide saatis ema poole ebasõbraliku pilgu , andis piimalüpsiku Kustile näpuotsa ning jäi kortsus kulmul ootama . </s> <s> " Kuulsin , et oled siia Veskiorule suviliseks tulnud . </s> <s> Tulin vaatama , kuidas sul läheb , " algas Ann-Leena ääri-veeri . </s> <s> " Ah või seda tulid vaatama . </s> <s> Ja Kustit näha ei tahagi , " oli vaenulik vastus . </s> <s> " Ära sa mulle tule puru silma ajama . </s> <s> Tean küll , miks sa enda siia ajasid . " </s> <s> Ann-Leena ei teinud tütre teravatest sõnadest väljagi , vaid jätkas : " Ootasime ikka , et tuled koju tagasi . </s> <s> Sinu abi kuluks isale marjaks ära . </s> <s> Ma ei saa ju lastest kusagile , alles väikesed . " </s> <s> – " Kes käskis sul neid korjata , kui nüüd pole , kes kantseldab . </s> <s> Ja seda ära loodagi , et mina Vaherpõllule tagasi tulen . </s> <s> Kui ma siia poleks tulnud , siis kusagile mujale ikkagi . </s> <s> Tahan hakata ise oma elu seadma . </s> <s> Sa korjad võib-olla iga aasta paar väntsikut korraga ja mina muudkui hoidku . " </s> <s> – " Mis eluseadja siis sina juba , ise alles kuueteistkümnene , sul aega küll . " </s> <s> – " See on minu asi . </s> <s> Mina olen nõnda otsustanud ja teen ka . </s> <s> Kuidas teie seal Vaherpõllul hakkama saate , see mind ei huvita . " </s> <s> – " Eks sa katsu ennast ikka hoida . </s> <s> Mehed ju kavalad , näevad , et oled noor ja rumal . " </s> <s> – " Sina ära tule mind õpetama . </s> <s> Kas sina ennast hoidsid , kui Kusti juurde magama ronisid . " </s> <s> Aliide pööras selja ning läks , jättes ema keset Veskioru õue seisma . </s> <s> Tükk aega vaatas Ann-Leena tütrele järele ning ta süda täitus vihaga . </s> <s> Nüüd polnud enam mingit kahtlust . </s> <s> Kusti pärast oli Aliide siia tulnud ning raisku veab see põlevate silmadega saatan tüdruku , see on kindel . </s> <s> Aga kui ta sellest ilmahulgusest endale patsaka külge saab , siis koju ärgu oma nägu küll enam näidaku. Või emale silmile ! </s> <s> Kuidas ta küll oma rinnapiimaga niisuguse kuradi ilmasse on kasvatanud ! </s> <s> Keel nagu rästikul , aina mürki ajab suust välja . </s> <s> Oleks pidanud teda , saatanahinge , plikastpeast rohkem vemblaga uhtma , nii et perse triibuline , ei siis julgeks nüüd oma lihase ema vastu hambaid irevile ajada . </s> <s> Et ta ka nii tobedalt siia üldse tuli . </s> <s> Ning Vaherpõllu Ann-Leena kahetses hinge seest , et ta oma pühapäeva selle plikaniru jälgi ajades ära oli raisanud . </s> <s> Nüüd jääb siis ainult ära oodata , millal Aliide , silmad peos , koju tagasi taarutab . </s> <s> Siis aga võtab ta sedelgarihma ning annab sellele Kusti poputajale niisuguse nahatäie , nagu ta ise sellesama kuradi pärast Jüri käest sai . </s> </p>
<p> <s> Umboja oli Kivinõmme külas kõige suurem talu ja kunagi , Almiira isa ajal , ehk kõige jõukamgi . </s> <s> Head , päikese poole veerjad põllud , kus rukis ja talinisu üle mehe pea kasvasid , niisked , rohurikkad ojaäärsed heinamaad ja talu taga suur tükk ilusat palgimetsa – selle üle maksis uhke olla . </s> <s> Kuid Umboja peremees suri noorelt , talu jäi naise ja tütre pidada ning käis alla . </s> <s> Almiira ema oli kaupmehe tütar , linnast pärit ning teadis taluasjadest vähe . </s> <s> Ka Mihkel oli suurest seltsist , saksema rahva soost . </s> <s> Tema isa , tähtis kirikutegelane , Laiatüki talu peremees ning vallavanem , oli mitte üksi Kivinõmme külas tuntud mees , vaid lugupeetud kaugemalgi . </s> <s> Kuid poeg ei käinud isa jälgedes . </s> <s> Laisavõitu ja taluasjades saamatu ning ebapraktiline , jättis ta oma isatalu varsti unarusse ning Laiatüki müüdi võlgade katteks oksjonil maha . </s> <s> Mihklit tunti neidude seas heldekäelise kavalerina , kes rahakoti raudu mitte just eriti kõvasti koos ei hoidnud . </s> <s> Ja küllap sinna talu rahad läksidki . </s> <s> Ka teadsid kurjad keeled sosistada , et Mihklil üsnagi sageli nõndanimetatud titerahasid tuli maksta , sest paljud tüdrukud lootsid Laiatükile perenaiseks saada ja andsid naistemaiale perepojale liiga kergesti järele . </s> <s> Kui aga talu laostus , hakkasid ka pruudid Mihklist eemale hoidma ja lõpuks jäi sõelale ainult Umboja Almiira , kes polnud just iluduseks sündinud ning aastadki kiskusid vägisi kolmekümnest üle . </s> <s> Nõnda siis juhtuski , et Laiatüki Mihklist ning Umboja Almiirast sai paar . </s> <s> Mihkel kolis oma isatalust Umbojale koduväiks . </s> <s> Et Umbojal varemgi veidralt taluasju oli aetud , ei olnud mingi saladus . </s> <s> Sellest kõnelesid selget keelt ripakil hooned , lahjad hobusesetukad ning luukõhnad , punast kusevad lehmakondid , keda kevaditi köite ja hoobadega jalule tuli upitada . </s> <s> Aga kui Mihkel ja Almiira pühapäeviti kirikusse sõitsid , oli nii perenaisel kui ka peremehel endal valge siidrätik kaelas ja kindad käes , sest kuidas siis muidu , olid nad ju Umbojalt . </s> <s> Ja kirikulised istusid vedruvankris , kübarad peas , kuigi setukas aiste vahel hädavaevalt kehakat peremeest ning tema korpulentset naist Almiirat vedada suutis . </s> <s> Külarahvas aga irvitas , et Umboja peremees ja perenaine sõidavad kirikusse , vares istub aisa otsas , et kui setukas aiste vahel kärvab , saab varestekari raipe kohe soojalt kätte . </s> <s> Kuid asjaosalisi endid see ei häirinud . </s> <s> Nad olid harjunud , et külarahvas nende kallal oma hambaid kippus teritama . </s> <s> Küllap tundsid kadedust , et nad ise polnud Umbojalt . </s> <s> Kunagi Almiira isa ajal olid Umboja laudas kümme lüpsilehma , nüüd oli aga tegemist , et neljalegi heina jõuti teha . </s> <s> Mihkli arust olid Mädaoja ja Liivoja heinamaad nii lõpmata kauged ja sinna minek niisuguse hobusesetukaga nagu Mikk ületamatult raske ja vaevaline ettevõte . </s> <s> Hea seegi , kui Naistemetsa ja Jõenägeme niidud üle jõudis käia . </s> <s> Need olid lähemal ja sinna võis hädapärast ka jalgsi kõmpida . </s> <s> Almiira ja ema pidasid pärast isa surma sulast ja tüdrukut , kes suurema osa talutööst ära tegid . </s> <s> Mihkel ei viitsinud aga nendega jännata . </s> <s> Haukusid teised vastu ning rohkem logelesid kui tööle takka panid . </s> <s> Sulasel pead sa ise alati ees ja taga olema ning teda näpuga torkima , et ta vähegi miskit liigutaks . </s> <s> See aga Mihklile ei meeldinud . </s> <s> Almiira mäletas väga hästi , kuidas ema , kadunuke , – jumal ülendagu hinge , alandagu pattu – neil järel kõndis ja nende kallal alatasa torises , sest niipea kui silm vältis , külitasid nad tüdrukuda põõsa vilus või solistasid hundinuiade taga jahedas vees . </s> <s> Seepärast pidas Umboja Mihkel paremaks ise niipalju teha kui jaksu ja viitsimist oli ning sulaste ja tüdrukutega mitte oma närve rikkuda . </s> <s> Oleks veel , et pojastki oleks tulnud asjalik mees , aga see pooltohmakas viltupea , keda külas Kõverkaela Jukuks kutsuti , oli igasugusest sulasest veelgi saamatum . </s> <s> Aina sepitses lorilaule ning laulis neid simmanitel , naerust röökiv poistekari ümber . </s> <s> Küll oleks Mihkel rohkem lapsi tahtnud , kuid Almiira ihu ei võtnud enamaks vedu . </s> <s> Selles asjas oli Mihkel ära proovinud kõik teadupärased tarkused , mida üks mees naisterahva juures üldse proovida võis , et naine käima peale jääks , aga Almiira õliastja ei plahvatanud ka kõige hoolsama kastmise juures mitte ning oli kuiv nagu kasetael . </s> <s> Mihkel küttis sauna kuumaks ja viis naise lavale ning proovis enne ja pärast leilitamist , laskis naisel vahepeal ümber nõgestesse kasvanud sauna joosta , ise järel , meesterahva vägevust otsast otsani täis – ehk jääb naine siis pidama – viis siis lõõtsutava Almiira uuesti saunaleili ning uhtus teda seal uhtumisi , kuid miski ei aidanud . </s> <s> Naine jäi sigimatuks ja Mihkel vaatas kadedusega naabrite lasterohkust , millele ei paistnud lõppu tulevatki . </s> <s> Et aga Umboja Mihklile , nii nagu muilegi meestele meeldis lapsi maailma sigitada , siis hakkasid õige pea Kivinõmme külas jutud liikuma , et Pajapõllu Leena surutõrres käivat keegi võõras mees viinamarju sõtkumas , sest oma mehe teost ei minevat vein käärima . </s> <s> Ja nagu kadedate juttude kinnituseks jäi Leena käima peale ning sünnitas õige pea poja , kes oleks nagu – ime küll – Umboja Mihkli suust kukkunud . </s> <s> Nüüd ei kahelnud selles enam keegi , sest kõik arvasid korraga teadvat , et Pajapõllu Priidik ise on järglaste soetamiseks kõlbmatu . </s> <s> Leidus isegi neid , kes seda Leenale endale suu sisse ütlema läksid . </s> <s> Kui Putkala Loona Pajapõllu vastsündinud maimukest nägi , ütles ta : " See on ju nagu va Umboja Mihkel , jämeda nina ja kissis silmadega . " </s> <s> Ent Pajapõllu Leenale ei meeldinud niisugune tõe näkkuütlemine ja ta ajas Loona uksest välja ning õnnistas teda aunimetustega , mis vihjasid vägagi tugevasti naiste vanimaile teadaolevale ametile . </s> <s> Sellele aga vastas Loona vanasõnaga : " Hoor ei usu õiget , varas ei usu vaga , " mis riivas Pajapõllu Leena ausa abielunaise puhast nime . </s> <s> Ta võttis solgiämbri ning lennutas selle lehkava sisu õuel tänitavale Loonale järele . </s> <s> Paraku tuli Leenal oma nappi au veel neli-viis korda taolisel moel kaitsta ning jalule upitada , sest esimesele pojale tuli õige pea veel teine , kolmas ning neljaski järele ja kõik nad olid nii kohutavalt ühte nägu , nii et Leenal endalgi neid vaadates piinlik hakkas . </s> <s> Umboja Mihkel oli aga olukorraga väga rahul , sest ta tundis , et on täitnud selle kohustuse jumala ees auga , milleks looja ta maailma oli lasknud sündida . </s> </p>
<p> <s> Vaherpõllu Ann-Leena oletused Aliide suhtes ei petnud teda , sest keset talve , umbes küünlapäeva paiku ilmus Aliide järsku koju . </s> <s> Ei olnud raske tema olukorda taibata . </s> <s> See oli ka võhikule päevaselge . </s> <s> Ema silmitses tütart tükk aega vaenulikult , enne kui suu lahti tegi : " Seda ma arvasin kohe , et sa ükskord niisugusena tuled ! " – " Missugusena ? " küsis tütar vastu . </s> <s> " Eks ikka sellisena , nagu sa praegu oled . " </s> <s> – " Nojah , eks sa tea omast käest . " </s> <s> – " Kellega sa ta korjasid ? " – " Sellesamaga , kellega sinagi selle musta tukiotsa , " karjatas Aliide vihast kiiskavate silmadega . </s> <s> " Ja mis sa temaga tegema hakkad ? " – " Mis see sinu asi on . </s> <s> Mina kantseldasin sinu väntsikuid . </s> <s> Eks sina õienda nüüd minu omaga . " </s> <s> – " Ei , " oli lühike vastus . </s> <s> " Ilma pealt sa ta korjasid , mine temaga ka sinna , kust sa tulid . " </s> <s> Aliide ei vastanud emale midagi , vaid kohmitses oma asjade kallal . </s> <s> Kui Jüri õhtul tütart söögilauas nägi , vaatas ta küsivalt naisele otsa . </s> <s> Ann-Leena tegi , nagu poleks ta mehe pilku märganudki . </s> <s> Et naine kokkupigistatud huultega mornilt enda ette põrnitses , järeldas Jüri , et ta sellest praegu rääkida ei taha . </s> <s> Alles õhtul voodis pikutades küsis Jüri : " Kust see Aliide nüüd nii järsku ? " – " Mis järsku . </s> <s> Eks sa vaata , mihuke ta on , tänaseks-homseks . " </s> <s> – " Nojah , ema ees , tütred takka järel , " urahtas Jüri ning keeras naisele selja . </s> </p>
<p> <s> Kui Ann-Leena ühel lõikavalt külmal veebruariõhtul lauda juurest loomi talitamast tuppa tuli , oli Aliide vajaka . </s> <s> Keegi polnud tema kadumist märganud . </s> <s> Ema võttis tormilaterna ning käis läbi kõik aidad , rehetoa , rehealuse ning lakadki , kuid tütart ei olnud kusagil . </s> <s> Kuigi Ann-Leena Aliidet eriti ei armastanud , tundis ta ometi , et teda niisuguses olukorras üksi jätta ei tohi . </s> <s> " Ehk uputas enda jõkke , jääauku , " arvas Maie , kes oli kuulnud , et tüdrukud niisuguses olukorras endale sageli otsa peale teevad . </s> <s> Ann-Leena süütas uuesti laterna ning uuris kõik teeveered läbi , kuid midagi leidmata tuli lõpuks tuppa tagasi . </s> <s> " Ei tea , kus ta lagundkeha on . </s> <s> Ei jõua mina teda otsida , " lõi ta tüdinult käega ning heitis magama . </s> </p>
<p> <s> Kui Aliide esimesi sünnitusvalusid tundis , hiilis ta märkamatult toast välja . </s> <s> Kus võiks olla koht , kuhu keegi peale ei satu ? </s> <s> Mitte ükski elav hing ei tohi tema last näha , mitte keegi ei tohi teadagi , et ta üldse ilmavalgust näeb . </s> <s> Ta vihkas teda juba praegu , kui ta alles emaihus oli . </s> <s> Lauda juures talitas ema loomi , rehetoas ja reheall oli aga külm . </s> <s> Aliide läks heinasarasse , tõmbas väravad kinni ning piilus laudade vahelt , kuni ema piimalüpsikuga toa poole tatsas . </s> <s> Siis lippas ta kähku lauta ning pani ukse seestpoolt haaki . </s> <s> Vaevalt et siia täna õhtul enam keegi tuleb . </s> <s> Teised lehmad olid alles kinni , ainult vana Kirjak oli poeginud ja selle lüpsis ema juba ära . </s> <s> Aliide istus pingikesele ja jäi ootama . </s> <s> Kas ta tuleb lapse sünnitamisega üksi toime ? </s> <s> Mis siis , kui midagi teisiti on , kui olema peab . </s> <s> Ta mäletas hästi , kuidas ema terve päev otsa kaksikuid sünnitades vaevles ja lõpuks ainult Mäe Mari abiga lapsed ilmale sai . </s> <s> Mis siis , kui temaga praegu samuti juhtub ? </s> <s> Uus valuhoog , eelmisest tunduvalt tugevam , sundis teda tõusma . </s> <s> Aliide tõi rehealt sületäie põhku , laotas maha ning heitis pikali . </s> <s> Sünged mõtted tikkusid pähe . </s> <s> Olen nagu vana Kirjak sitahunniku otsas , kes alles paar nädalat tagasi siinsamas vasika ilmale tõi . </s> <s> On ta tõesti oma lapsesaamisega looma tasemele laskunud ? </s> <s> Ta vihkas praegu iseennast , vihkas Kustit , seda kuradit , kes kogu selle häda oma armulustis talle kaela sokutas , vihkas ema , kes ta maailma oli sünnitanud ja vihkas veel kedagi nimetut , kellest ta ei teadnud , kas teda üldse maailmas oli olemas . </s> <s> Ühesõnaga – ta vihkas kõiki . </s> <s> Ihu rebestavad valud suurenesid ja Aliide ei suutnud oigeid tagasi hoida . </s> <s> Keha vappus ja kattus vaevahigiga . </s> <s> Kui ta praegu Kusti kätte saaks , torkaks talle kõhklemata pussi kõrisse , nii nagu nuumorikale . </s> <s> Kevadtalvine tähistaevaga öö edenes ning Aliide vaevles üha suurenevate valude käes . </s> <s> Sünniks see saatanasigitis ometi hommikuks ära , enne kui ema lauta Kirjakut lüpsma tuleb . </s> <s> Aliide kiristas viha ja valu pärast hambaid ning karjus puhuti nii palju kui kõrist tuli . </s> <s> Vahetevahel tõusis ta põhkudelt ning jooksis mööda lauta ringi , sest siis oli kergem . </s> <s> Kuid lõpuks ei suutnud ta enam tõusta , ainult vähkres , sest tal oli tunne , nagu rebiks keegi ta ihu täiest jõust , kisuks tükkhaaval liha luudelt . </s> <s> Alles vastu hommikut , kui väljas juba hahetama hakkas , vabanes ta oma koormast . </s> <s> Tükk aega ei suutnud Aliide ennast väsimuse pärast liigutada , ainult lebas põhkudel . </s> <s> Ukse alt hoovas külma jäist õhku ja pani higist märja ihu tarduma . </s> <s> Jalgade vahel liigutas ennast mingi ligane olend ning vääksus võika häälega . </s> <s> Aliide kobas jaki taskust taskulambi , ajas end küünarnukkidele ning valgustas seda vääksujat , kelle hääl meenutas sulide tänitavat koorilaulu kevadel jäätükkide vahel meres . </s> <s> Valgusvihk langes äsjasündinule . </s> <s> Aliide jahmus . </s> <s> Samasugused pigimustad pikad juuksed nagu Tereesel ning Kustil endalgi . </s> <s> Lapsel on ehk külm , peaks midagi peale viskama , sähvas korraks mõte läbi vaevatud aju . </s> <s> Kuid samas meenus talle , et seda lapsukest ei tohi ju keegi näha . </s> <s> Selleks ta siia lauta sitahunniku otsa teda sünnitama tuligi , et keegi ei teaks ega näeks . </s> <s> Ning Aliidet haaras järsku mingi seletamatu raevuhoog oma äsjasündinud lapse vastu . </s> <s> Ta küünitas käe , haaras maimukesel jalast kinni ning kiskus ta endale lähemale . </s> <s> Siis otsis jakitaskust määrdunud taskurätiku ning surus käe lapsele suule . </s> <s> Laps vonkles ja siples kogu oma ahta jõuga , kuid ei suutnud ema vajutava käe alt vabaneda . </s> <s> Alles siis , kui maimukese kehake lõtvus ja Aliide veendunud oli , et eluõhk temast on lahkunud , võttis ta käe ära . </s> <s> Peaks ta kusagile peitma , et ema üles ei leiaks . </s> <s> Kuid ükski peidik ei olnud tema arust küllalt kindel . </s> <s> Nagunii hakkab va Ann-Leena laudas ja reheall tuhnima , et lapsukest üles leida . </s> <s> Mine tea , ehk torkab veel politseilegi ette ja laseb lapse tapmise pärast vangi panna . </s> <s> Aga ega tema ainuke ole , kes niisuguse teoga hakkama on saanud . </s> <s> Raiesmiku tüdrukud , Luise ja Hilda , toovad neid iga aasta ja löövad mättasse . </s> <s> Poisid nagu mesilased ümber , aina vorbivad teisi valmis . </s> <s> Lagenõmme Kustigi kuulukse olevat seal otsaline . </s> <s> Ning Aliide ukerdas oma vaevatud ihuga kuidagimoodi püsti , leidis seina äärest sõnnikuhargi , urgitses Kirjaku külje alla augu ja toppis lapsukese laiba sinna sisse . </s> <s> Alles nüüd märkas ta , et oli sünnitanud tüdruku . </s> <s> Mädanegu siin , kael kõveras , mõtles ta ning puges Kirjaku sõimesse , sest ukse alt hoovas sisse külma , mis pani ihu lõdisema . </s> <s> Järsku meenus talle Kusti . </s> <s> Temale mõeldes läbis Aliide südant valuhoog . </s> <s> Kuidas ta seda naerusuist närakat praegu vihkas ! </s> <s> Miks see küll maailmas nii ülekohtuselt seatud on , et ainult naine armastuse patu pärast kannatab . </s> <s> Poiss naerab pealegi , ega teagi võib-olla , kui palju ta neid lapsi eluea jooksul valmis on vorpinud . </s> <s> Hulgub mööda küla ja jätab neid nagu sitahunnikuid tee äärde vedelema . </s> <s> Ning Aliide puhkes ohjeldamatult nutma . </s> <s> Ta valas kõige ehtsamaid viha- ja võimetusepisaraid . </s> <s> Miks ta seda mehejäära küll nõnda armastas , et ta temale ära öelda ei suutnud ! </s> <s> Ta ju ometi teadis , et ta ei ole Kustile ainuke tüdruk . </s> <s> Tal oli neid kümneid . </s> <s> Kui ta tema emagagi magas , mis siis veel noortest neidudest rääkida . </s> <s> Pikkamööda hakkas Aliide nägema oma lapse tapmist kõige koledamates värvides . </s> <s> Mida rohkem ta nuttis , seda hirmsamana tundus talle tema äsjane tegu . </s> <s> Ta on ju mõrtsukas . </s> <s> Issand jumal ! </s> <s> Mida ta ometi tegi ! </s> <s> Ta tappis oma lihase lapse , kaitsetu ja abitu maimukese , kes alles natuke aega tagasi tema ihust ilmale tuli . </s> <s> Kägistas õrna ja hapra inimolendi surnuks nagu kõige viimane jätis ning toppis sõnniku sisse lehma külje alla mädanema ! </s> <s> Aliide kartis , et kaotab mõistuse , sest hingepiin tundus olevat suurem , kui ta praegu taluda suutis . </s> <s> Kui see ometi unenägu oleks , millest võib hetke pärast ärgata ! </s> <s> Kuid ei , see ei olnud unenägu . </s> <s> See oli kohutav tõde , kõige hirmsam , millega ta kunagi silm silma vastu oli seisnud . </s> <s> Ja Aliide valas esimest korda oma elus kibedaid kahetsuspisaraid . </s> <s> Kuid siis meenus talle , et hommik on käes ning varsti tuleb ema lauta loomi talitama . </s> <s> Ta peab oma nutust võitu saama , peab kõik oma inimlikud tunded , mis momendiks lõkkele lõid , maha salgama . </s> <s> Keegi ei tohi näha , et ta oma teo pärast kannatab ja kahetsuspisaraid valab , ema kõige vähem . </s> <s> Ning Aliide surus pisarad tagasi ja suigatas unne . </s> </p>
<p> <s> Ann-Leena virgus hommikul , kui juba suur valge väljas . </s> <s> Esimene mõte oli : kus on Aliide ? </s> <s> Ta lükkas ukse lahti ja heitis pilgu Aliide voodile . </s> <s> See oli puutumata . </s> <s> Tähendab , tüdruk oli öö otsa kadunud . </s> <s> Rahutult tatsas ta lauda juurde , et Kirjak ära lüpsta ning loomadele heinu ette visata . </s> <s> Ega midagi , peab teda , lagundkeha , otsima hakkama . </s> <s> Küll on ikka risti ja viletsust lastega , siunas ta endamisi ning kobas käega sõimest heinapuru , et seda lüpsiku alla riputada . </s> <s> Kuid heinapuru asemel leidis ta sealt lamava tütre eest . </s> <s> " Issand jumal ! </s> <s> Surnud või ! " jahmus Ann-Leena . </s> <s> Aliide polnud aga hoopiski mitte surnud , vaid lamas suletud silmil selili lehmasõimes , ega avanud neid ka siis , kui ema teda õlast raputas . </s> <s> " Kas laps sündis ära ? </s> <s> Kuhu sa ta panid ? " </s> <s> Nüüd avas Aliide oma vesihallid kiss-silmad ja vaatas emale vaenulikult otsa . </s> <s> " Kus laps on ? " kordas jahmunud ema oma küsimust . </s> <s> " Mis see sinu asi on . </s> <s> Sinu silmad teda ei näe . " </s> <s> – " Püha jumal ! </s> <s> Sündis ta sul surnult või ? </s> <s> Või tegid talle ise otsa peale ? " – " Kas see ükskõik ei ole , kuidas ta kõnges . </s> <s> Ja oleks olnud tark tegemine , kui sa oma väntsikutega samuti oleksid teinud , " vastas Aliide süngelt ning püüdis end jalule upitada . </s> <s> " Mis sa siia lehmasõime siis külmetama ronisid , ilma abita . " </s> <s> – " Mis abi siin veel vaja oli . </s> <s> Ja kuhu ma oleksin pidanud siis minema , kas lumehange otsa või . " </s> <s> – " Mis nüüd inimesed ütlevad ? </s> <s> Kõik ju teadsid , et sa last hakkad tooma . </s> <s> Kui üles antakse , lähed vangi . " </s> <s> – " Mis sest kui lähen . </s> <s> Siis ma vähemalt tean , mille eest see on , " vastas Aliide vaenulikult ning tuigerdas laudast välja . </s> <s> Kuhu ta , peletis , ometi selle surnud maimukese pani , mõtles Ann-Leena hirmuga . </s> <s> Ehk jättis kusagile lohakile , koerad saavad kätte , kisuvad lagedale . </s> <s> Kuidas ka muretsev ema laudas ei otsinud , ei leidnud ta lapsukese laipa mitte kusagilt . </s> <s> Alles kevadel , kui Jüri laudast sõnnikut hakkas vedama , sattus talle vana Kirjaku asemelt hargi otsa surnud tütre-tütre laip . </s> <s> Pikad süsimustad juuksed ja maimukese lehkav keha ajasid Jürile hirmu peale , nii et ta sõnnikuveo sinnapaika jättis ja tuppa ruttas . </s> <s> Seal võttis ta kapist puskaripudeli ning jõi selle kulinal tühjaks . </s> <s> Ann-Leena küsimuse peale , mis seal lauda juures juhtus , ei vastanud ta midagi , ainult pungitas oma roosakaid silmamune ning lirtsas läbi pruunide esihammaste köögi paekivist põrandale . </s> <s> Ann-Leena süda aimas halba . </s> <s> Ta ruttas lauda juurde ning taipas silmapilk , milles asi seisis . </s> <s> Ta keeras lehkava laibakese vana riidetüki sisse ning peitis aganikku . </s> <s> Kui õhtul pimedaks läks , kaevas ta aeda mesipuude vahele augu ning mattis maimukese maha , ilma et ta kellelegi sõnakestki oleks iitsatanud . </s> <s> Ka temale ei jäänud märkamata lapsukese süsimustad juuksed . </s> <s> Tahtmatult meenusid talle Lagenõmme Kustiga veedetud armuööd tulikuumade suudlustega , kuid ta hoidus nendele mõtlemast . </s> <s> Liiga palju pahandusi , muret ning südamevalu oli see kurat Vaherpõllule toonud . </s> </p>
<p> <s> Morn ja sünge Aliide peitis ennast kuni kevadeni külarahva eest ega väljunud paari kuu vältel Vaherpõllu talu piiridest . </s> <s> Alles siis , kui juba soojaks läks ning lumi sulanud oli , kadus ta ühel kevadpäeval teadmata kuhu ega tulnudki enam koju tagasi . </s> </p>
<p> <s> Kuigi Tagavälja Villem oli alles seitsmeaastane , oli ta isa arvates juba küllalt suur , et võis hakata karjas käima . </s> <s> Karjamaa oli ligidal ja enamuses aedki ümber , kuid heinamaad see-eest laiali , üks tükk siin , teine seal ja seepärast ei saanud , eriti suve teisel poolel , ilma karjaseta kuidagi läbi . </s> <s> Juba varakult oli Villem vanemate vendade , Aleksandri ja Gustavi kõrval õppinud simlit mängima ning laulma . </s> <s> Tagavälja Mari laulis ise ja õpetas ka lapsed laulma , sest tema arvates polnudki see täisväärtuslik noor inimene , kes laulda ja pilli mängida ei osanud . </s> <s> Villem oli pillimängust nii võlutud , et ta võttis simli isegi karja juurde kaasa ja plõnnitas seal laululindudega võidu . </s> <s> Vaherpõllu ja Tagavälja talu piirimail asus sügava oru põhjas allikas , ning selle allika kaldal liivaauk , kust talu ehituste tarbeks liiva võeti . </s> <s> See oli Tagavälja laste armastatuim mängupaik . </s> <s> Kõik nad olid seal mänginud . </s> <s> Varem , kui naabrid veel pahuksis ei olnud ja omavahel läbi käisid , tulid ka Vaherpõllu lapsed vahetevahel üle allika ning võtsid Tagavälja laste mängudest osa . </s> <s> Kui aga üleaedsed tülli läksid , ei tohtinud ka lapsed omavahel läbi käia . </s> <s> Eriti rangelt valvas Vaherpõllu Ann-Leena selle järele , et tema omad üle allika Tagavälja liivaauku ei läheks . </s> <s> Nõnda siis kasvasidki lapsed üksteisest eraldatuna ega puutunud rohkem kokku kui kooliteel . </s> <s> Et Tagavälja Villemist nooremaid lapsi enam ei olnud , oli tema liivaaugu peremees . </s> <s> Ja Villem rajas siia suure talumajapidamise hoonete , karjaaia , keldri ning viljapuuaiaga . </s> <s> Vahel võttis ta ka simli kaasa , istus laiale kivile liivaaugu kaldal ning mängis ja laulis vanematelt vendadelt ja õdedelt kuuldud laule . </s> <s> Varsti hakkas ta aga märkama , et keegi käib tema talus siis , kui teda ennast ei ole . </s> <s> Pehme liiv oli väikesi jalajälgi täis tipitud , vahel isegi kelder või karjatara maha tallatud . </s> <s> Kord , kui Villem jälle oma segamini sõtkutud majapidamist taastas , nägi ta , et põõsaste vahelt keegi teda piilus . </s> <s> Ta tõusis püsti ning jäi vaatama . </s> <s> Kes see küll võiks olla ? </s> <s> Ehk ongi tema see , kes liivaaugus jälgi käib tegemas . </s> <s> Kaldal jäi aga kõik vaikseks ning Villem askeldas edasi . </s> <s> Siis ilmus turjale , mis üle allika viis , mustajuukseline tüdruk . </s> <s> Ta seisis liikumatult ning vaatas üksisilmi poisi poole . </s> <s> Villem jättis mängimise ning uudistas tükk aega tüdrukut . </s> <s> " Kes sa niisugune oled ? " küsis ta lõpuks . </s> <s> " Tereese . " </s> <s> – " Kas sina käid minu liivaaugus jälgi tegemas , kui mind ei ole ? " </s> <s> Tereese vaikis tükk aega ja põrnitses poissi altkulmu , siis noogutas pead . </s> <s> " Miks sa siis käid , kui mind ei ole ? </s> <s> Tule siis , kui mina ka olen . </s> <s> Mängime koos . </s> <s> Ma õpetan sind liivast maja ehitama ning keldrit tegema . " </s> <s> Tüdruk muutus julgemaks ning astus paar sammu poisile lähemale . </s> <s> Tal olid süsimustad krässus juuksed ja tumedad silmad nagu söed . </s> <s> Villem oli niisuguseid juukseid ja silmi näinud ainult mustlastel . </s> <s> Tüdruk mõtles veidi , nagu peaks ta aru , kas minna poisi juurde liivaauku või mitte . </s> <s> " No tule , tule ! " kutsus Villem . </s> <s> Tereese saatis veel kord kõhkleva pilgu valgejuukselise poisi poole , kes teda nii lahkesti kõnetas , ning tuli kaldast üle . </s> <s> Ta asetas käed seljale ning vaatas hindavalt Villemi majapidamist . </s> <s> " Mis see siin on ? " küsis ta ning näitas varbaga vitstest punutud madalale tarale , kus seisid ruskevärvilised lepapulgad reas . </s> <s> " See on karjaaed . " </s> <s> – " Aga lehmad ? " küsis Tereese , sest mis karjaaed see ilma lehmadeta on . </s> <s> " Lehmad on siin , kas sa ei näe . " </s> <s> Ja Villem osutas lepapulkadele aia ääres . </s> <s> " Ah need ongi , " imestas tüdruk , kes kuidagi ei taibanud , et niisugused puupulgad võiksid lehmad olla . </s> <s> " Aga nad pole ju põrmugi lehmade moodi , " vaidles Tereese vastu . </s> <s> " On küll . </s> <s> Näed , sarvedki peas . " </s> <s> Ja Villem võttis karjaaiast ühe niisuguse lehma ja viitas okastüügastele puupulga küljes . </s> <s> " Ah need ongi siis sarved , " imestas tüdruk . </s> <s> " Muidugi . " </s> <s> – " Kuidas sa niisuguse asja peale tulid ? " </s> <s> Villem kehitas õlgu ja istus lamedale kivile liivaaugu kaldal . </s> <s> Tereese kükitas maha ning uuris Villemi ehitatud talu . </s> <s> Tema arust oli kõik nii ilus ja huvitav ning Tereesel hakkas kahju , et nendel niisugust liivaauku ei ole , kuhu saaks talu ehitada , kus oleks kõik nii nagu päris talus . </s> <s> Maja , karjalaut lepapuust lehmadega , karjaaed ja liiva sisse urgitsetud kartulikoopadki . </s> <s> Isegi õunaaed ei puudunud , ainult õunapuude asemel olid sinakate marjadega paakspuuoksad . </s> <s> Sellest päevast alates said Villemist ja Tereesest lahutamatud mängukaaslased . </s> <s> Ei läinud ainsatki lõunatundi mööda , kus Villem poleks liivaauku jooksnud , et seal Tereesega koos oma talu pidada . </s> <s> Kord , kui ta jälle sinnapoole tõttas , värsked paakspuuoksad käes , sest vanad õunapuud olid juba närtsinud , ootas Tereese teda juba laial kivil kükitades . </s> <s> " Mis need on ? " küsis tüdruk ning silmitses sinkjasmusti marju okste otsas . </s> <s> " Õunapuud . </s> <s> Panen uued . </s> <s> Vanad on juba närtsinud , " seletas Villem , kiskus närtsinud oksad liiva seest välja ning viskas kaldasse . </s> <s> Värsked aga tippis asemele . </s> <s> " Kas neid õunu süüa ka võib ? " küsis Tereese . </s> <s> " Ei tohi . </s> <s> Need on mürgised , teevad haigeks . </s> <s> Ema ütles . " </s> <s> Kuid tüdruk ei teadnud , mis see mürk on , ning ta otsustas siiski proovida , kui Villem ei näe . </s> <s> Küllap Villem oli lihtsalt kade , ei raatsinud talle neid anda , seepärast ütleski , et teevad haigeks . </s> <s> " Kuidas sa küll kõike oskad niimoodi teha ? " imestas tüdruk . </s> <s> " Ma oskan veel muudki , " vastas poiss . </s> <s> " Mida siis veel ? " – " Simlit mängida . " </s> <s> Kuid ka simlist ei olnud Tereesel aimu . </s> <s> " Mis asi see simmel on ? " küsis ta ning vaatas Villemile võlutult otsa . </s> <s> " See on niisugune pill , mille peal saab lauluviisi mängida ning tantsulugusid ka . </s> <s> Ainult sõnu ei saa , neid peab ise laulma . " </s> <s> Kuid Tereese polnud ühtegi pilli näinud ega võinud ka sellepärast teada , kuidas nende peal mängitakse . </s> <s> Laulugi oli ta vaid Tagavälja Villemi suust kuulnud . </s> <s> " Tahad , ma toon simli kaasa , kui järgmine kord tulen , siis kuuled , kuidas tema peal mängitakse . " </s> <s> – " Tahan küll . " </s> <s> Üldse tahtis Tereese seda kõike kangesti näha ja kuulda , mida neil Vaherpõllul ei olnud ja mida Tagaväljal oli . </s> <s> Ja kui Villem järgmisel päeval karjast koju tuli ning lehmad lauta pani , et nad parmude käes lepikus ilmaaegu ei jookseks , sest ema ütles , et lehmad tõmbavad palavaga piima ära , võttis ta simli kaenlasse ning lipsas salaja uksest välja , et liivaauku minna ja seal Tereesele näidata , kuidas simli peal lauluviisi ja muidki lugusid mängitakse . </s> <s> Kuid nagu õnnetuseks kohtus Villem õues emaga , kes parajasti kaldast üles tuli , rasked rohukorvid käe otsas , et sigadele ette viia . </s> <s> " Kuhu sa selle simliga nüüd lähed ? " – " Liivaauku . </s> <s> Tereese tahtis näha , kuidas tema peal mängitakse . " </s> <s> – " Mis sa selle Tereesega jahid . </s> <s> Isale ei meeldi , et sa nende Vaherpõllu lastega läbi käid . </s> <s> On valtsid inimesed . " </s> <s> – " Ega ma siis teistega , Tereesega ainult , " püüdis Villem ennast õigustada . </s> <s> " Kas see Tereesegi parem on . " </s> <s> – " On küll , " vastas Villem tõsiselt ning vaatas emale oma siniste silmadega otsa . </s> <s> Tagavälja Maril hakkas oma kõige nooremast pojast kahju , kes praegu nii tõsiselt tema ees seisis , simmel kaenlas , et ta ei saanud teda keelata , kuigi teadis , et talitab praegu isa tahtmise vastu . </s> <s> " Eks sa siis mine pealegi , kui Tereese seda pillimängu nii kangesti kuulata tahab . </s> <s> Aga ära sa liiga kauaks jää , tule söögiajaks koju , nii et isa ei märka . </s> <s> Muidu saame mõlemad riielda . " </s> <s> Ja Villem läks , istus laiale kivile liivaaugu kaldal , asetas simli põlvedele ning hakkas mängima . </s> <s> Kuid Tereeset ei tulnud . </s> <s> Villem mängis kõik lood ära , mida ta oskas , kuid Tereeset ei ilmunud kusagilt . </s> <s> Teda ei tulnud ka järgmisel ega ülejärgmisel päeval . </s> <s> Küllap ema ei luba . </s> <s> Sest kui vanemad kokku ei sünni , siis ei tohi seda ka lapsed mitte . </s> <s> Villem jäi üpris nukraks . </s> <s> Ilma Tereeseta polnud simlimängulgi mingit mõtet , ega ka talu ehitamisel liivaaugus . </s> <s> Ja kui Villem ka neljandal päeval Tereeset asjatult ootas , lükkas ta kõik majad ja karjakoplid segi ning lehmadelegi astus jalaga peale , nii et need keset selga katski läksid , aina krõks ja krõks , ning läks tusasena koju ja otsustas mitte kunagi enam liivaauku minna . </s> <s> Kodus aga oli poiss pahur ja tujust ära , nii et emagi seda märkas ja küsis : " Mis sul viga on ? </s> <s> Kas läksid Tereesega riidu või , et sa enam lõunaajal liivaauku mängima ei lähe ? " </s> <s> Villem vaikis tükk aega ja vaatas maha , enne kui ütles : " Ei läinud tülli , aga ta ei tule enam liivaauku . " </s> <s> – " Miks siis ? " – " Kust mina tean . </s> <s> Ema vist ei luba . " </s> <s> – " Tereese nüüd ema keelust hoolib , " arvas Tagavälja Mari ega teinud enam Villemist väljagi . </s> <s> Kuid Villem murdis peagi enda antud lubadust ja ühel päeval , kui kari lauta oli aetud , lonkis ta liivaaugu poole . </s> <s> Ega ma sinna juurde lähegi , vaatan ainult eemalt , otsustas poiss endamisi . </s> <s> Suur oli aga Villemi imestus , kui ta teisel pool kartulipõldu Tereese musta pead märkas . </s> <s> Tüdruk askeldas kiiresti edasi-tagasi , nagu oleks tal seal Villemi mängude keskel midagi väga tähtsat toimetada . </s> <s> Villem pidas aru , kas minna üldse Tereese juurde või pöörduda koju tagasi . </s> <s> Siis aga astus pikkamisi liivaaugu poole . </s> <s> Tereese oli Villemi talu taastamisega nii kibedasti ametis , et ei pannud esialgu poissi tähelegi . </s> <s> Alles siis , kui ta hetkeks püsti tõusis , märkas ta liivaaugu kaldal kükitavat Villemit . </s> <s> Tüdruk oli tükk aega vait , siis küsis : " Kes see talu ära on lõhkunud ? </s> <s> Lehmadki kõik keskelt pooleks . " </s> <s> – " Mina . " </s> <s> – " Sina ise ? " – " Jah ! " – " Miks siis ? </s> <s> Ise ehitasid ja lõhkusid ära ka , " imestas tüdruk ning istus Villemi kõrvale . </s> <s> Poiss noogutas . </s> <s> Alles tüki aja pärast vastas : " Sinu pärast ! " – " Minu pärast ? </s> <s> Miks siis minu pärast ? " – " Sellepärast , et sa ei tulnud . </s> <s> Ootasin mitu päeva . </s> <s> Simmelgi oli kaasas . </s> <s> Kus sa olid ? " </s> <s> Ja alles siis vaatas Villem oma heledate silmadega tüdrukule otsa . </s> <s> " Haige olin . </s> <s> Tead , sa ütlesid küll , et neid õunu sinu aiast süüa ei tohi , teevad haigeks . </s> <s> Aga mina mõtlesin , et sa oled lihtsalt kade ega raatsi mulle anda , kardad , et söön kõik ära . </s> <s> Ja kui sa ei näinud , sõin ikkagi . </s> <s> Seepärast jäingi haigeks . </s> <s> Oksendasin ja seest oli lahti . </s> <s> Ema ütles , et see on lendva , mis niimoodi päevapealt läbi lööb . " </s> <s> – " Kas sa ütlesid emale , et see nendest marjadest oli ? " </s> <s> Tüdruk raputas pead . </s> <s> " Ei , siis ta poleks mind enam siia lubanud tulla . " </s> <s> – " Kas sa käid siin salaja , ilma ema teadmata ? " – " Jaa . </s> <s> Meie ema ei salli teie omi , et on igavesed kehkadiveid need Tagavälja omad , mitte täie otsaga inimesed . " </s> <s> Lapsed vaikisid . </s> <s> " Miks sa simlit kaasa ei võtnud , ise lubasid , " küsis tüdruk järsku ja vaatas Villemile otse silma . </s> <s> " Ma ei teadnud , et sa siin oled . </s> <s> Ta oli mul iga päev kaasas , aga sind ei tulnud ju . " </s> <s> – " Kas sa mängisid ka ? " – " Ikka . </s> <s> Mõtlesin , et sa siis tuled . </s> <s> Kas sa ei kuulnud , kui ma mängisin ? " küsis Villem . </s> <s> " Ei . " </s> <s> Tereesel oli sellest kangesti kahju , et ta ei kuulnud , kui Villem temale mängis . </s> <s> " Kui sa tahad , ma siis lähen koju ja toon simli kaasa . " </s> <s> – " Tahan küll . " </s> <s> Ja Villem tõusis kivilt ning läks pikkade sammudega üle kartulivagude hüpates , et mitte ümber põllu käimisega aega viita , sest Vaherpõllu Tereese tahtis kangesti kuulda , kuidas tema , Tagavälja Villem , simlit mängib ning ise kaasa laulab . </s> <s> Villem oli peagi pilliga tagasi , istus lamedale kivile , võttis oma mänguriista sülle ning laskis lugudel tulla . </s> <s> Tereese kükitas poisi kõrval rohu peal ega saanud silmi Villemi väledatelt sõrmedelt . </s> <s> " Kui ilus ! </s> <s> Kuidas sa seda küll oskad ? " imestas ta siiralt . </s> <s> " Mis siin osata . " </s> <s> Ja Villem laskis edasi . </s> <s> " Kui ma suureks saan , kas sa võtad mind siis naiseks ? " – " Võtan küll . " </s> <s> – " Aga kas ema lubab ? " – " Seda ma ei tea . </s> <s> Võib-olla et lubab ka . " </s> <s> – " Ma kardan , et meie ema vist küll ei luba , " arvas Tereese mõtlikult , kui oli tükk aega Villemi simlit plõnnitavaid käsi vaadelnud . </s> <s> " Meie ema on üldse hirmus tige . </s> <s> Ma kardan teda . </s> <s> Nii kui ligi saab , nii kohe tutistab või võmme kuklasse annab . </s> <s> Leonooret hoiab , teda ei löö kunagi . " </s> <s> – " Miks ta siis sind ei salli ? " – " Ma ei tea . </s> <s> Vist sellepärast , et ma olen Kusti nägu . " </s> <s> – " Kes see on ? " – " Ega minagi tea , aga Aliide ütles , et ma olen Lagenõmme Kusti tehtud , mitte oma isa . </s> <s> Meie mõlemad Leonoorega . </s> <s> Aga Leonoore on ema nägu , sellepärast ta teda hoiabki . </s> <s> Mina aga läksin Kustisse ja see teeb emale viha , sest nüüd teavad kõik , et ma olen sulase laps , mitte oma isa , " seletas Tereese tõsiselt . </s> <s> " Aliide ütles veel , et ma ei saagi mehele , eluilmaski mitte . " </s> <s> – " Miks ta seda arvab ? " – " Sellepärast , et mul niisugused mustad juuksed on . </s> <s> Ta ütles , et ükski poiss ei taha niisugust musta nuustikut . </s> <s> Aga see ei ole tõsi . </s> <s> Sina ju tahad mind , ei tee väljagi , et mul on mustad juuksed nagu mustlasel . </s> <s> Eks ju ? " – " Tahan küll , " vastas poiss ja libistas käega üle simli keelte . </s> <s> " Aliide ütles veel , et ega seegi päris kindel ei ole , et ma Kusti tehtud olen , et võib-olla vanaeit korjas mu hoopis mustlasega . " </s> <s> Lapsed vaikisid . </s> <s> Villem sõrmitses simli kallal ja ümises mingit viisikest . </s> <s> " Tahad , ma õpetan sulle ilusa laulu . " </s> <s> – " Tahan küll . " </s> <s> Villemil oli kõrge , puhas hääl . </s> <s> Laule oli ta õppinud endast vanematelt õdedelt – Almalt ja Johannalt , sest Tagaväljal laulsid kõik . </s> <s> Laulis ema , kui ta vokiga ketras või pliidi alla tuld tegi , laulis isa , kui ta mingit tööd enda ette nokitses , vanematest õdedest ja vendadest rääkimata . </s> <s> Simmelgi oli vanema venna Aleksandri oma . </s> <s> Kuid Aleksander enam simlit ei mänginud , sest tema käis nüüd koos endast noorema venna Gustaviga pasunakooris mängimas ning laulukooris laulmas . </s> <s> Seal käisid ka vanemad õed . </s> <s> Ja mõnikord laulsid nad koduski , kohe nelja hääle peal . </s> <s> Tagavälja Mari oli selle peale väga uhke . </s> <s> Kuid Vaherpõllul ei laulnud keegi , ei ema ega isa , ei vanemad õed – Aliide , Maie ja Elviira , ei ka vennad – Leo ja Volli . </s> <s> " Miks teie omadest keegi ei laula ? " küsis Villem äkki . </s> <s> " Ma ei tea . </s> <s> Ei oska vist . </s> <s> Ema ütles kord , et Tagavälja omad aina lõõritavad kalda otsas laulda , nagu poleks neil muud paremat teha . </s> <s> Vana Mari , kõri laiali , ees , lapsed takka järel . " </s> <s> – " Ütles ta tõesti nõnda ? " imestas Villem ning jättis plõnnitamisegi seisma , sest tema arvates oli see nii veider , et kellegi ema niimoodi üldse öelda võis . </s> <s> " Minu arust on laul ju nii ilus , eriti siis veel , kui mitme hääle peal , nii nagu meie omad . " </s> <s> – " Jah , aga meie omadele ei meeldi . </s> <s> Kui sa mind õpetaksid , siis mulle kindlasti meeldib . " </s> <s> Villem asetas käed simlile ning hakkas mängima , ise laulis kaasa : " Pea õitseb sirel ja laulab ööbik ja uuel ilul hõiskab ilm . </s> <s> Ja sina , minu kallis , kes sa ka oled , sa oled minu ainus rõõm ja õnn . " </s> <s> Tereese meelest oli see laul nii lõpmata ilus . </s> <s> Täis hardumust vaatas ta Villemi suu peale ning püüdis ise kaasa ümiseda . </s> <s> Kuid tema hääl ei läinud Villemi omaga kokku . </s> <s> " Mul ei tule välja , " oli Tereese õnnetu . </s> <s> " Proovime veel . </s> <s> Laula minuga ühes , " õpetas poiss . </s> <s> " Küll ta lõpuks välja tuleb . " </s> <s> Ning Tereese proovis uuesti . </s> <s> Ja tõesti . </s> <s> Kui nad mitu korda laulu algusest lõpuni läbi laulsid , tabas Tereese enamuse sellest juba õigesti . </s> <s> Tal oli oma edusammudest lõpmata hea meel . </s> <s> " Kui sa mu ära võtad ja meil lapsed tulevad , siis hakkame samuti lastega koos mitme hääle peal laulma , nii nagu teie omad praegu . " </s> <s> – " Kindlasti . </s> <s> Siis ostan ma endale teise pilli , viiuli , niisuguse , mida poognaga mängitakse , tead , niisuguse , nagu Sauna Jaanil on . </s> <s> Kas sa pole kuulnud , kuidas Sauna Jaan sellel " Viru magedat " mängib ? " </s> <s> Kuid Tereese polnud kuulnud . </s> <s> Tema ei teadnud üldse midagi , mis mujal maailmas sünnib , sest nende ema ei lasknud neid Vaherpõllu piiridestki välja . </s> <s> " Kui suureks saate , siis on teil aega küll maailmas hulkuda , " oli ta kord Leole öelnud , kui see jaanitulele minna tahtis . </s> <s> Seepärast ei teadnud Tereese isegi seda , kuidas Sauna Jaani viiul välja näeb , rääkimata sellest , kuidas ta tema peal " Viru magedat " mängib . </s> <s> Tema teadis ainult seda , kuidas Tagavälja Villem simlit plõnnitab ning ise peenikese häälega kaasa laulab ja Tereese arvates oli seegi nii ütlemata ilus , et sure või selle ilu kätte ära . </s> <s> Imelik , millest see küll tuli . </s> <s> Nende maja asus otse Tagavälja talu piiri ääres , ainult kitsas allikas vahet , mis kevadise suurvee ajal nii salapäraselt kohises ja teisel pool allikat oli nii palju ilu , et Tereese poleks tahtnudki mujal olla , kui vaid selle liivaaugu kaldal istuda ja kuulatada , kuidas naabri Villem simlit mängib ning peenikese häälega kaasa laulab . </s> <s> Sealjuures olid Villemi helesinised silmad nii kurvad , et Tereesel tihti mulje jäi , nagu nutaks poiss , kui ta , pill süles , lamedal kivil istus ja oma muusikariista plõnnitas . </s> <s> Tereese ei saanud aru , kuidas Villem niimoodi hääletult nutta võis , et pisaraid polnud näha . </s> <s> Tema nuttis hoopis teistmoodi , kui ema talle naha peale andis või juustest sakutas . </s> <s> Tema karjus nii , et terve Vaherpõllu kajas ja pisaradki veeresid nagu helmed põrandale . </s> <s> Tereese arvas isegi nende kõlinat kuulvat . </s> <s> Villem aga mängib simlit , laulab ja nutab ka veel , kuigi ainult silmadega . </s> <s> Ja Tereese lugupidamine Tagavälja Villemi vastu aina kasvas . </s> <s> Kuid Tereese kohtumisele naabripoisiga said teised Vaherpõllul peagi jälile . </s> <s> Kõige enne taipas selle ära Leo , kes oli peaaegu sama tige kui Aliidegi . </s> <s> " Mis see Tagavälja linapea siin kalda otsas iga päev kükitab , simmel põlvede peal , nagu sant kirikuväravas . " </s> <s> – " Laulu õpetab mulle , " vastas Tereese uhkelt . </s> <s> " Laulu õpetab ! </s> <s> Ja sinule ! " </s> <s> Ning vend puhkes järsku täiest kõrist naerma . </s> <s> " Kas kuulsite ! " hüüdis Leo läkastades teistele lastele , kes vanatoa õuel mängisid . </s> <s> " Kusti õpib laulmist ! </s> <s> Ja teate , kes õpetab ! </s> <s> Tagavälja poolnapakas linapea , kes karja juureski simlit plõnnitab . " </s> <s> Ja Leo naeris nii , et silmad märjad . </s> <s> Kuid Tereese oli hingepõhjani solvunud . </s> <s> " Pole ta ühtegi poolnapakas . </s> <s> Ta on mitu korda targem kui sina . </s> <s> Ja minu nimi ei ole mitte Kusti , vaid Tereese , seda peaksid sa ka teadma ! " – " Oled jah Kusti ! </s> <s> Va Lagenõmme Kusti pulgaga tehtud , nagu ma ei teaks . </s> <s> Ja hiljem tegi Kusti Aliidele samasuguse musta väntsiku kaela nagu vanaeidelegi . " </s> <s> Lärm läks suureks ja varsti karjusid vanatoa õuel kõik lapsed läbisegi . </s> <s> Silmapilk asusid teised Leo poolele , Tereeset toetas ainult õrnahingeline Maie , kuna kaksikutest veelgi noorem Ellen kellegi poole hoida ei osanud , vaid niisama teiste seas ringi lällas . </s> <s> Asi lõppes sellega , et raevuhoogu sattunud Tereese oma tõde ja õigust kaitstes Leole hammastega säärde kinni kargas ning kõigest jõust pures . </s> <s> Leo karjus ja sakutas metsikut õde juustest ning jagas talle hoope paljale tagumikule , kuni see venna sääremarja lahti laskis . </s> <s> " Või hammastega ! </s> <s> Niisugune kuradisigitis ! </s> <s> Päris Kusti mis Kusti ! " </s> <s> Tüli lõppes sellega , et ema toast tuli ning kaklejad vemblaga laiali kihutas . </s> <s> Õnnetuseks sattus aga ema vuhiseva malaka ette Volli , kel kakluses kõige tühisem roll oli . </s> <s> " Mis sa , vanamoori tüügas , mind taod ! </s> <s> Ega mina milleski süüdi ei ole . </s> <s> Anna kõigepealt Kustile ! " – " Mis Kustile ! " tõmbas Ann-Leena kulmud kipra ja silmad vidukile . </s> <s> " Eks ikka sellele mustale värdjale , kelle sa nurgaääres korjasid ! " karjus vihane Volli teisel pool kiviaeda emale vastu . </s> <s> Ann-Leena silmis läigatas vihatuluke kõigi oma laste vastu . </s> <s> Mis see siis olgu ! </s> <s> Kui juba nüüd silmile kargavad , mis siis veel rääkida , kui ükskord täiskasvanuks saavad . </s> <s> Siis tapavad vist päriselt ära . </s> <s> Millest ometi niisugune õelus üksteise ning oma ema vastu ? </s> <s> Nagu sarvilised saatanad , suud püsti peas . </s> <s> Vaja oleks neid malakaga rohkem uhtuda , küll siis õelus südamest ära kaoks . </s> <s> Ning ta äigas veel kord üle aia Vollile tubli nähvaka . </s> <s> See pistis suure häälega töinama ning peagi oli lastepere unustanud omavahelise tüli ja kakluse ning kõik ühinesid nagu mingi sõnatu kokkuleppe alusel emavastaseks liiduks , sõimates ja tänitades kõigest väest . </s> <s> Ann-Leena nägi , et niisuguse koerakarja vastu on ta võimetu midagi ette võtma , viskas vembla maha ning lahkus tuppa . </s> <s> Lapsed aga jooksid talle järele ning irvitasid ukse ees edasi . </s> <s> " Lagenõmme Kusti tahab Vaherpõllu Jüri käest naist ära võtta , ei saa , ei saa , ei saa ! " püüdsid Leo ja Volli Kõverkaela sepitsetud lorilaulu jorutada . </s> <s> Türdukud lausa kiljusid vaimustusest ja seekord oli Vaherpõllu õuel lõbu laialt . </s> </p>
<p> <s> Tagavälja Villem oli hella ja tundelise hingega poiss , kes kõikide hädadele ning äpardustele sügavalt kaasa tundis . </s> <s> Ta ei raatsinud isegi kärbsele liiga teha , rääkimata mõnest suuremast loomast . </s> <s> Kord , kui ema aidast isa nahakastist Villemile teada oleva hiirepesa leidis ja sinakad , ilma silmadeta abitud pojad ilma pikema jututa kassi kätte andis , nuttis Villem neid mitu päeva taga ega andestanud emale kaua aega niisugust koledat mõrtsukatööd . </s> <s> Tema meelistegevuseks oli mööda metsi ja heinamaid hulkuda nind pilli mängida ja laulda . </s> <s> Seepärast sobis talle karjaseamet ülihästi . </s> <s> Sinna võttis ta oma simli kaasa , istus kivile või kännule ning laulis ja mängis . </s> <s> Kuid veel rohkem kui simmel köitis Villemit hoopis huvitavam mänguriist , nimelt viiul . </s> <s> Seda oli ta ainult paar korda oma elus näinud , kui Sauna Jaan selle peal " Viru magedat " mängis . </s> <s> Ka Villem oleks endale niisugust mänguriista tahtnud , kuid ta ei teadnud , kust niisugust saab ning kust selle ostmiseks raha võtta . </s> <s> Kui ta seda kord vanema venna Gustavi käest küsis , vastas see , et kasva natuke suuremaks , siis tema toob ja õpetab mängima ka . </s> <s> Kuid Villemit see ei lohutanud . </s> <s> Tema oleks tahtnud nüüdsama , kohe , sest huvi viiulimängu vastu oli nii suur , et ta ei läbenud oodata . </s> <s> Gustav võttis teda kord seltsimajja kaasa , kui seal suur pidu oli ja siis ta kuulis esimest korda , kuidas orkester mängis . </s> <s> Ta kuulas , suud-silmad pärani , ning unustas kõik muu oma ümber . </s> <s> Isegi siis , kui orkester juba ammu oli lõpetanud ning mehedki , läikivad pasunad kaenlas , lavalt lahkunud , vaatas Villem ikka veel üksisilmi sinna , sest talle näis , et seal praegugi veel mehed , pasunad suu peal , põsed punnis , neid puhuvad . </s> <s> Alles siis , kui vend teda käisest tõmbas , et aeg on koju minema hakata , taipas ta , et lava on tühi ning kuulajadki saalist ei tea kuhu läinud . </s> <s> Pärast seda elas Villem kaua aega selle muusika mõju all . </s> <s> Isegi karjakellade kõlin meenutas talle orkestrit . </s> <s> Tema jaoks oli seegi imeilus pillimäng . </s> <s> Kord , kui Sudisoo metsavahi kari nende kaerapõldu tuli , saatis ema Villemi loomi ära ajama , et need vilja ära ei tallaks . </s> <s> Aga kui Villem Uuejõe põllu äärde jõudis , kuulis ta seal nii imeilusat karjakellade kõlinat , et tal hing rindu kinni jäi . </s> <s> Ja selle asemel et loomi viljast ära hirmutada , istus Villem põllupeenrale lõhnava valge ristikheina ning kollase hiireherne keskele ja jäi võlutult karjakellade muusikat kuulama . </s> <s> Isegi liigutada ei julgenud ta , sest kartis , et võõrad loomad teda nähes ehmuvad ning ära jooksevad . </s> <s> Nagu mingi võlujõgi voolas karjakellade helin poisikese kõrvus , kumises peas , isegi põski nagu paitas . </s> <s> Villem ärkas oma lummusest alles siis , kui ema koeraga Uuejõele jooksis , sest Sudisoo kari paistis Tagavälja õuele ära . </s> <s> Koer tormas suure raginaga loomadele kallale , need tõmbasid sabad selga ning kihutasid tuhatnelja Sudisoo poole . </s> <s> Ema suureks imestuseks istus Villem põllupeenral ega teinud loomade äraajamisest asjagi . </s> <s> " Miks sa võõraid loomi viljast minema ei kihutanud ? </s> <s> Näed , kuidas oras kõik ära tallatud . </s> <s> Kaer oleks hakanud juba varsti looma . </s> <s> Mis nüüd isa ütleb ! " </s> <s> Villem oli ema tõredast häälest niivõrd jahmunud , et ei saanud tükil ajal sõnagi suust . </s> <s> " Ema , aga see karjakellade helin oli nii ilus , et ma ei raatsinud loomi ära ajada ! " </s> <s> Kuidas küll ema aru ei saanud , et Sudisoo lehmadel on niisugused kellad kaelas , mis oskavad nii imelist muusikat teha , et lase või terve Uuejõe kaerapõld ära tallata , peaasi , et nad ära ei läheks . </s> <s> " Rumal laps ! " hüüdis ema . </s> <s> " Kes siis sellepärast oma vilja laseb võõral karjal ära sõtkuda , et nende kaelas kellad nii ilusasti kõlisevad ! " </s> <s> Kuid nähes oma kõige noorema poja silmis pisaraid , ei saanud Tagavälja Mari muidu , kui äigas ise põllenurgaga üle silmade , sest nutvat poega enda ees nähes tundis temagi , et midagi valgus laugude alt päevitunud põskedele . </s> <s> Ta tõmbas nuuksuva Villemi oma kaenlasse ning ütles : " Ära nuta midagi . </s> <s> Kui isa linna läheb , annan talle raha kaasa , et ta ka meie lehmadele niisugused kellad kaela ostaks , nagu Sudisoo omadel on . </s> <s> Siis võid neid iga päev kuulata . </s> <s> " </s> </p>
<p> <s> Et Umbojal rahaasjad iga aastaga halvemaks läksid , sest talu ei toonud enam midagi sisse , otsustas ettevõtlik ning teotahteline Almiira põrsastega proovida . </s> <s> Kuigi sealiha suuremat midagi ei maksnud , ei saanud talumajapidamised ometi sigadeta läbi , sest oma pere jaoks oli liha ikkagi vaja . </s> <s> Paljudes taludes , kus peremehed kõik uuendused otsekohe vastu võtsid , et ummikolukorrast kuidagi välja rabelda , oli alustatud peekonsigade kasvatamisega ekspordi jaoks , mille pealt kuulduste kohaselt head tulu võis lõigata . </s> <s> Üks sellistest peremeestest oli Kivinõmme külas Tagavälja Juhan . </s> <s> Temale järgnes õige pea teine edumeelne mees , Paalipere Oskar , kes igas asjas Juhaniga sammu püüdis pidada , ja siis veel paljud teised . </s> <s> Seepärast siis tuligi Umboja Almiira geniaalsele mõttele hakata peekonikasvatajaid põrsastega varustama . </s> <s> Umbojal oli parajasti ilus noor emis sulus , nagu loodud põrsaste soetamiseks . </s> <s> Almiira rääkis asjast aegsasti Mihklile ning sundis meest vastavatele ettevalmistustöödele . </s> <s> Mihkel nohises ning vidutas oma vesihalle silmi , sest asi ei olnud talle harjumuspärane , kuid naisele vastu hakata ta siiski ei julgenud . </s> <s> Ja kui siis asi lõpuks niikaugel oli , et emise veoks sobiv kast vankrile oli tõstetud , teatas naine ühel hommikul , et aeg on ülimalt sobiv , kuna emis olevat oma leegitseva armulusti haripunktis , rakendas Mihkel suure vastumeelsusega vana Miku aiste vahele , ajas naabrite , Paalipere Oskari ning Putkala Jaani abiga emise mööda pikki laudu kasti ning asus Selivere poole teele , kus Mädasoo talus Paalipere Oskari kinnitust mööda olevat niisuguseks asjaajamiseks sobiv kavaler . </s> <s> Tema käinud oma emisega alles möödunud nädalal . </s> <s> Asi oli Umboja Mihklile enam kui vastukarva , kuid teha polnud midagi . </s> <s> Almiira istus nagu vastik ämblik turjal ning Mihkel pidi tahes-tahtmata kõik tema käsud ja korraldused täitma . </s> </p>
<p> <s> Armuvalus emis ei tahtnud olukorraga kuidagi leppida , vaid tonksis kärsaga vastu puuri seina ja otsis asjatult väljapääsu . </s> <s> Päike kõrvetas ja kärbsed tikkusid ligi , Mihklile kippus tukastus peale . </s> <s> Valge ruun suutis suure vaevaga auklikul külavaheteel vankrit , rahutult röhkivat emist ning unevaevas tookuvat peremeest vedada . </s> <s> Määrimata rattad kriuksusid pahaendeliselt , koorem rappus ühe kivi otsast teise otsa ning vajus vahetevahel ähvardavalt kaldu . </s> <s> Mihkel kirus endamisi Almiirat , kes teda niisuguseks vastikuks asjaajamiseks sundis . </s> <s> No nüüd leidis tulutoova ettevõtmise , põrsastega jandamise . </s> <s> Neid raipeid tuleb ju teadupärast öösigi õiendada , et emis ära ei magaks või raevuhoos nahka ei paneks . </s> <s> Mihkel vihkas hingest igasugu kõrvalekaldumisi , mis elu igapäevaseid toimetusi segasid . </s> <s> Talutöö ning tavaline loomadega õiendamine oli harjumuspärane ning sellega tuli leppida . </s> <s> Kuid emist kusagile seitsme-kaheksa versta taha kuldi juurde vedada ning tagasi tuua oli Mihklile võõras ning vastumeelt ja ajas vihale . </s> <s> Lase või siinsamas võpsikus sita järgi lehkav emiseroju , kelle sabaalune nii näotult punane ja sätendas , vankrilt maha ronida , mingu kus kurat oma sigitamislustiga , ja keera sussid sinetava taeva poole ning maga tunnikene-poolteist magusat keskhommikuund . </s> <s> Kuid seda ei tohtinud , sest kodus ootab Almiira kannatamatult , silmad kella sihverplaadil , meest koos paaritatud emisega , et põrsaste pealt õige pea suurt raha saada . </s> <s> Lõpuks ometi jõudis Mihkel Tadriku küla mädamülkast välja suurele sõiduteele , kus vanker ühtlaselt põrises . </s> <s> Ta sulges silmad ning püüdis mitte mõelda emisele ega tema võikale armulustile ega üldse mitte millelegi , mis oli selle ebameeldiva käiguga seotud . </s> <s> Tal oli tuline kahju kuldilusast suvepäevast . </s> <s> Mis viga oleks praegu kusagil Umboja-äärses lepikuvõsas külitada , metsvindi laulu kuulatada ning vaadata , kuidas väikesed havinolgid konnakulleseid püüavad , või ülal männikuservas putukatega võidu tõrvalilli nuusutada , või ükskõik kus pisut luuslanki lüüa . </s> <s> On seda töödki nüüd eluajal küll ja küll rühmatud ning saab seda veelgi tehtud , kui tahtmist ja jaksu on , aga niisugust suvepäeva nii tülika asjaajamisega ära raisata tundus Umboja Mihklile küll suur patt . </s> </p>
<p> <s> Mädasoo talu õuel , kuhu Mihkel lõpuks lõuna paiku jõudis , võttis teda vastu kurjalt klähviv koerakari . </s> <s> Oli neid põrgulisi seal oma kolm-neli tükki , üks kurjem kui teine . </s> <s> Luukõhn peremees , pikk nagu pilvelõhkuja , ilmus uksele ning silmitses Mihklit uudishimulikult . </s> <s> Umboja peremehel hakkas ebamugav . </s> <s> Ta kohmitses vankrilt maha ning ei teadnud , kuidas sihukesest näotust asjast rääkima hakata . </s> <s> Pikk peremehe-koljat astus lähemale . </s> <s> " Kas Umboja mehi või ? " küsis ta lõbusalt muiates . </s> <s> " Sealtkandist ja , " vastas Mihkel põiklevalt . </s> <s> " Mis sul seal kastis on ? " – " Emiseniru ikka . </s> <s> Kulti otsib . </s> <s> Kuulsin , et siin Mädasoo meestel pidavat olema niisugune kavaler , kes temaga toime tuleb . " </s> <s> Peremehe nägu venis laiale muigele . </s> <s> Ta seiras Mihklit kuidagi häbematult , siis tuksatas ta pika , siniseks paelaks kokkusurutud veretu suu ümber midagi ja ta lausus : " Ei , kulla Umboja peremees . </s> <s> Meil küll sihukest elukat ei ole , kes su pruudi seal puuris õnnelikuks teeb , aga ma võin sulle hea mehe poolest juhatada , kus niisugune väärt loom asub . " </s> <s> Mihkel kohkus . </s> <s> Ta oli lootnud , et selle talu õuel lõpuks ometi vinguva emise ja ta endagi siiasõidu vintsutused lõpevad , kuid nüüd juhatab see surmakutsar teda veel teab kuhu pärapõrgusse . </s> <s> " Ega see kaugel ei ole ? " – " Oh ei ! </s> <s> Siinsamas , paari vaevase versta taga . </s> <s> Sa mine siit ilusasti suurele teele tagasi , keera vasakule , Selivere mõisast läbi ning siis otse edasi kuni Sea-Peetri taluni . </s> <s> Seal see väärt elukas ongi . </s> <s> On teine küll suure kõhuga ja kõõrdigi kuulukse natuke vaatavat , aga selle eest on jälle riist hea , just niisugune , nagu see ehalev pruut vajab . " </s> <s> Mädasoo peremees ütles seda kuidagi laial irvitusel , ise naeru tagasi hoides , ning sulges Mihkli järel õuevärava . </s> <s> Mida's too harkjalg küll nõnda irvitas ? </s> <s> Ega ometi tema üle ? </s> <s> Ise nagu tulepuu , ei mingit peremehele väärikat olemist . </s> <s> Ja Umboja Mihklile meenus , et noid peenekoivalisi Mädasoo poisse hüüti kurgedeks . </s> <s> Sobiv nimi , mõtles ta naeru mügistades . </s> <s> Valge setukas aiste vahel tuikus ja puristas , Mihkel kissitas eredasse päikesesse silmi ning tõmbas supitaldriku sarnase sonimütsi allapoole , et kiiskav päikeselõõsk jämedale ninajuurikale liiga ei teeks , ning püüdis ennast kastinukal kükitades võimalikult mugavasti sisse seada . </s> <s> Orasepõldude kohal kõrges sinitaevas aga lõõritasid lõokesed nagu meeletud , sest nendel polnud asja tolmupilves sörkiva valge hobusega ega kastinukal kükitava Umboja peremehega . </s> <s> Kasti surutud emise rahulolematus näis aina kasvavat . </s> <s> Ta müksis kärsaotsaga vastu Mihkli pehmet tagumikku ja kiunus ning röhkis vaheldumisi . </s> <s> " Mis sa kurat ! " tõrjus peremees ning püüdis piitsavarre otsaga kastilaudade vahelt sea kärssa tabada . </s> <s> Indlev emis mõistis aga Mihkli püüdlusi hoopis vastupidiselt ning hakkas veelgi südikamalt oma ninaotsa peremehe pehme tagumiku vastu suruma . </s> <s> " No ütle , kus on lollakas ! </s> <s> Kas sa jätad oma lõugamise järele ! </s> <s> Küll sa varsti saad , mis sul vaja on , nii et võta vastu , kui tolle Mädasoo kure juttu uskuda . " </s> <s> Ja Umboja peremees mõtles kahetsusega , et tal parasjagu gaasid ei käinud . </s> <s> Oleks tollele röhkijale praegu hea kärtsaka otse lõugade vahele laristanud . </s> <s> Ning Mihkel mügistas taas naerda . </s> <s> Ka Sea-Peetril võttis Umboja peremeest vastu kuri koeranässakas , kes ei lasknud isegi õueväravat avada , vaid karjus , valged kihvad paljad , aia najal püsti ning oli valmis igaühele rindu kargama , kes õuele julges astuda . </s> <s> Pika hüüdmise ning väravale kloppimise peale ilmus lõpuks maja tagant suur mehemürakas . </s> <s> Peas oli tal silmile lükatud sonimüts , nii nagu Mihklilgi , päevitunud ülakeha paljas ja üle püksivärvli rippus rasvavoltides karvane kõht . </s> <s> Ta tuli väravast välja , tõrjus klähviva koera tagasi ning jäi , käed küünarnukkideni püksitaskus , harkisjalu Mihkli ette seisma . </s> <s> " Mis on , külamees ? </s> <s> Näo järgi paistab , et oled sealt Umboja poolt mehi ! " – " Sealt kandist jah , " vastas Mihkel . </s> <s> " Mis hea asi sind siis niisuguse suvise kõrvetusega Sea-Peetrile tõi ? " – " Eks emiseniru ikka . </s> <s> Kulti otsib , kurat . </s> <s> Vanamoor ajas peale , et mine käi seal Selivere mõisa kandis , lase ära paaritada . </s> <s> Põrsaste pärast , " seletas Mihkel . </s> <s> " Ja mis sa siis siia tulid ? " – " Ütlesin ju , et emis otsib kulti . " </s> <s> – " Seda'nd küll , aga mul pole teda . " </s> <s> – " Kuidas ei ole ? </s> <s> Mulle öeldi , et Sea-Peetri peremehel just on . </s> <s> Võtke maksu mis võtate , aga toimetage asi ära . </s> <s> Kaua ma seda emiseniru küla mööda ringi vean , " seletas Mihkel õnnetult . </s> <s> " Kus sa siis juba käisid , et küla mööda ? " – " Mädasool . </s> <s> Sealt'ap mind siia Sea-Peetrile juhatatigi . " </s> <s> Karvase kõhuga hiiglane tiris järsku uskumatu nobedusega käed püksitaskust välja , astus Mihklile sammukese veelgi lähemale ning küsis : " Kes sind siia juhatas ? " – " Too pikakoivaline Mädasoo oma . </s> <s> Eks ta vist peremees oli , kes muu . </s> <s> Ütles , et temal küll kulti ei ole , aga tema teab juhatada . </s> <s> Et Sea-Peetril . </s> <s> Olevat küll suurevõitu kõhuga ja silmad kisuvad kõõrdi , aga see-eest pidavat riist olema väärikas , kohe üle mitme valla , " rääkis Mihkel , ise oma nalja üle muiates . </s> <s> Kuid nüüd juhtus midagi niisugust , milleks Umboja peremees polnud ette valmistatud . </s> <s> Sea-Peetri peremehe suu vajus järsku lahti ja tema kõõrdsilmis süttis viha . </s> <s> " Kuradile käi oma kuldijutuga ! </s> <s> Ja tee , et sa mu värava tagant kaod ! " – " Miks sa nii hirmsasti kurjustad ? </s> <s> Ega mina midagi , too Mädasoo oma . " </s> <s> – " Välja minu talu piiridest , vanamehenässakas koos oma emise ja valge setukaga ! </s> <s> Või ma näitan sulle , kuradile , mis niisugune kuldijutt sulle maksma läheb ! " </s> <s> Ning raevune Sea-Peetri peremees sasis Mihkli valge setuka suukõrvast kinni ning keeras tal otsa küla poole . </s> <s> Siis avas õuevärava ja päästis keti otsas kargleva koeranäru lahti : " Ass ! </s> <s> Võta , võta ! " </s> <s> Peremehele kuulekas koer kargas suure lõrinaga Mihklile tagumikku kinni ning lõhkus kõigest väest . </s> <s> Suure vaevaga suutis Umboja peremees vihase koera lõugade vahelt lõpuks vankrile ronida , andis ruunale mitu head nähvakat piitsaga ning katsus , et minema sai . </s> <s> Kui ta tagasi vaatas , seisis Sea-Peetri kõõrdsilmne karvadesse kasvanud peremees ikka veel samal kohal , rebis lotendavad püksid rebadele ning soristas ihuvett sinna , kus Mihkel äsja oli seisnud . </s> <s> " See ju püsti hull . </s> <s> Pole aruraasugi peas . </s> <s> Kargab kohe , asja ees , teist taga , kallale . </s> <s> Ei lase rääkidagi , et midagi selgitada , " mõtles Mihkel ning lajatas ruunale piitsaga , nagu oleks tema tänastes äpardustes süüdi just see hobusesetukas . </s> </p>
<p> <s> Alles vastu õhtut jõudis päevasest palavusest ning söömata olekust nõrkema kippuv hobusekronu koos emisega ning süngeilmelise peremehega Umboja väravasse . </s> <s> " Noh ! " oli uudishimus põlev Almiira õuel vastas . </s> <s> " Mis noh ? " – " Kuidas läks ? " – " Üldse ei läinud . " </s> <s> – " Miks ? " – " Kust mina tean . " </s> <s> – " Kesse siis teab ? </s> <s> Ega mina ometi ? </s> <s> Sina ju käisid emisega . " </s> <s> – " Käisin küll , ja see ongi kõik . " </s> <s> – " Mis tähendab – ongi kõik . </s> <s> Kas said asjad aetud ? </s> <s> Oli paras aeg ? " – " Mis asja ? " vidutas Mihkel naise poole oma vesihalle silmi ning kohmitses kasti kallal . </s> <s> " Ma küsin , et kas emisel oli paras aeg ? " – " Emisel võib-olla oli , aga kuldil ei olnud . " </s> <s> – " Mis möga sa ometi ajad . </s> <s> Kuldil on alati aeg paras , kui emis talle ette viiakse . </s> <s> Kult on ju nii nagu mehedki , et anna aga kätte . " </s> <s> – " Pole ühti . " </s> <s> – " Mis ta siis ootas ? </s> <s> Siis oli ehk aeg ikkagi varastvõitu , või oli tal see tuhin juba üle läinud , " ei saanud Almiira Mihkli jutust aru . </s> <s> " Ei mina tea , mis seal oli , varane või hiline , aga ette ta ei võtnud . </s> <s> Pakkusin küll maksu , aga ikkagi ei võtnud . </s> <s> Pistis karjuma . " </s> <s> – " Kesse ? " – " Kult . " </s> <s> – " Kuule , vanamees , sina oled küll tänase päevaga lolliks läinud , veel lollimaks , kui sa enne olid . </s> <s> Räägi ometi , mis seal juhtus , et ma midagi taipaksin . " </s> <s> – " Mis seal rääkida . </s> <s> Sa juhatasid mind Mädasoole , seal pole kulti ollagi . " </s> <s> – " Kuidas ei ole . </s> <s> Kõik käivad seal . </s> <s> Alles möödunud nädalal käis Paalipere Oskar oma emisega . </s> <s> Kuhu too Mädasoo Mart selle kuldi siis selle ajaga pani ? " – " Ei mina tea . </s> <s> Ütles , et temal sihukest elukat ei ole , aga tema võib hea inimese poolest juhatada . " </s> <s> – " Noh , ja kas siis juhatas või ? " – " Juhatas küll , aga seal oli peremees lolliks läinud . </s> <s> Selle asemel et asi ära toimetada , kukkus mind sõimama , keeras hobuse ümber ning ässitas koeragi veel kallale . </s> <s> Näed , kuidas uued püksid lõhki kiskus . " </s> <s> Ning Mihkel keeras katkistes pükstes tagumikku , kust paistsid mehe õrnemad kehaosad , naise poole . </s> <s> " Issand jumal ! " kohkus Almiira . </s> <s> " Mis koht see oli , kuhu Mädasoo Mart sind saatis ? " – " Sea-Peetri . " </s> <s> Naine oli tükk aega vait , ainult vahtis Mihklit , nagu näeks ta enda ees lummust . </s> <s> " Mis sa seal Sea-Peetril käisid ? " – " Seda , mida Mädasoo Mart mulle ütles . " </s> <s> – " Ja mida ta siis ütles ? " – " Ütles , et minul kulti küll ei ole , aga Sea-Peetril on . </s> <s> Olevat küll suurevõitu kõhuga ja kõõrdi kiskuvate silmadega , aga riist seevastu suur ja võimas , kohe üle mitme valla ! " – " Püha Maarja ! " jahmus Almiira ja lõi käsi kokku . </s> <s> " Ja sa , igavene tola , läksid tõesti niisuguse jutuga Sea-Peetrile ! </s> <s> Ei mina mõista enam midagi kosta . </s> <s> Kas sa , loll , siis ei teadnud , et Sea-Peetri peremeest ennast kutsutakse kuldiks . </s> <s> Oh issand , issand ! </s> <s> Ei noh , sa vanamees oled oma tobeduses lausa ületamatu . </s> <s> Täna õnne , et sa seal kolki ei saanud . </s> <s> Mul tuleb halvatuse hoog peale . </s> <s> Sa lähed oma emisega ja pakud seda auväärt peremehele asjaõiendamiseks ! </s> <s> Kas sa tõesti polnud niisugust asja varem kuulnud ? " – " Ei . " </s> <s> – " Kus ilmaotsas sa , kurat , siis elad , et niisuguseid asju ei tea ! " – " Mis siis nüüd saab ? " – " Mis siin enam saada on . </s> <s> Emis tuleb sulgu ajada ning kast maha võtta . </s> <s> Oleksin pidanud ikka ise minema , oleks asi olnud kombes . </s> <s> Nüüd emis paaritamata ja silmad häbi täis veel pealekauba . " </s> <s> Emis , kes päeva peale oli rahunenud , paistis oma olukorraga leppivat ning jalutas pikka lauda mööda sulgu tagasi ning perenaise viidud toidugi võttis vastu . </s> <s> Almiira aga näägutas terve õhtu Mihkli kallal , et see oma totrusega kõik tema plaanid ära rikkus . </s> </p>
<p> <s> " Täna õhtul on Möldrimäel jaanituli ! " hüüdis Villem juba eemalt , kui ta ühel lõunatunnil liivaauku jooksis , et seda ka Tereesele öelda . </s> <s> " Kas sina ka tuled ? " – " Ei vist , " vastas tüdruk tõsiselt . </s> <s> " Miks ? " – " Ema ei luba ja mul pole uut kleiti ka . " </s> <s> – " Mis siis sellest , et uut kleiti pole . </s> <s> Vanaga kõlbab ka . " </s> <s> Tereese raputas pead . </s> <s> " Kingi mul ka ei ole . " </s> <s> – " Pole vajagi . </s> <s> Tule paljajalu . " </s> <s> – " Kui ema teada saab , annab naha peale . " </s> <s> – " Kust sa tead ? </s> <s> On ta sulle juba niisuguse asja pärast andnud ? " – " Niisuguse asja pärast küll mitte , sest ma pole ju kusagil käinudki , aga muu asja pärast küll . </s> <s> Kas sina lähed ? " – " Muidugi . </s> <s> Meie läheme kõik . </s> <s> Ka pillid võtame kaasa . </s> <s> Sinna tuleb isegi Sauna Jaan oma viiuliga , Gustav ütles . </s> <s> Siis mängime kokku . " </s> <s> – " On see ilus ? " – " Muidugi . </s> <s> Siis sa alles kuuled , kuidas mängitakse . </s> <s> Teie Leo lubas ka tulla , ütles mulle . </s> <s> Tule temaga ühes . " </s> <s> – " Ei , Leoga koos ma küll ei tule . </s> <s> Tema ei salli mind hoopiski . </s> <s> Ta on peaaegu niisama tige kui Aliide ning emagi . </s> <s> Nii kui ligi saab , nii kohe võmmu kuklasse annab . </s> <s> Kusti pärast , " seletas Tereese õnnetult . </s> <s> Villem jäi sellest üpris nukraks . </s> <s> Ta oli kogu aeg lootnud , et ka Tereese jaanitulele tuleb , sest siis saab ta kuulda , kui ilusasti Tagavälja omad ja Sauna Jaan kokku mängivad . </s> <s> Aga kui nüüd Tereese hoopiski ei tule , pole sel tema minekulgi sügavat mõtet . </s> <s> Parem istub oma simliga siinsamas liivaaugu kaldal ja mängib , nii et Tereese seda kuuleb . </s> <s> " Kui sina ei tule , ega siis minagi vist lähe . </s> <s> Tulen parem siia ja mängin , nii et sa kuuleksid , " rääkis Villem . </s> <s> " Ära sa minu pärast küll minemata jäta , ei ma seda taha . </s> <s> Võib-olla , et ma tõesti katsun tulla , vaatan eemalt , suurte mändide alt , nii et keegi mind ei märka . </s> <s> Muidu näeb igaüks , et mul on vana kleit ja paljad jalad . </s> <s> Ja tulema hakkan alles siis , kui Paul juba läinud on , muidu ajab ta mind veel tee pealt tagasi . </s> <s> Ja kui veel ema teada saab ! " – " Miks ta sind igale poole keelab ? " – " Ega mind üksi , meid kõiki . </s> <s> Kui Elviira ja Aliide seltsimajas peol käisid , tahtis ema tüdrukute kingad paku peal kirvega puruks raiuda . </s> <s> Aga Aliide ei lasknud , võttis ära ja andis vanaeidele endale . " </s> <s> – " Miks siis ema kingad tahtis puruks raiuda ? </s> <s> Need maksavad ju raha . </s> <s> Miks ema seltsimajja minna ei luba ? " ei saanud Villem Vaherpõllu emast aru . </s> <s> " Ema kardab , et seltsimajas lähevad kõik tüdrukud litsiks , nii nagu Raiesmiku omadki , et toovad lapsi ja tapavad ära . " </s> <s> Villem jäi mõttesse . </s> <s> Alles tüki aja pärast lasus ta , kui oli asja üle põhjalikult aru pidanud : " Aga meie omad , Alma ja Johanna käivad küll seltsimajas peol , aga laste sünnitamisest ning nende tapmisest ei tea nad midagi . </s> <s> Võib-olla , et Vaherpõllu ema kardab ilmaaegu , sest ega siis kõik tüdrukud pole nii , nagu Raiesmiku Luise ja Hilda . " </s> <s> Kuid Tereese arvas , et see ei loe midagi , sest kui nende ema kord juba midagi niisugust uskuma hakkab , siis usub ta seda edasi , ära püüagi asja selgeks teha , tema aru nagunii ei saa . </s> <s> Kuid jaanitulele tuleb ta täna õhtul kindlasti . </s> <s> Katsub hiilida nii salaja , et ükski elav hing ei märka . </s> <s> Andku vanaeit talle homme naha peale , kui teada saab . </s> <s> On ta neid keretäisi varemgi saanud kohe küll ja küll – ja küllap ta kannatab sellegi välja . </s> <s> Peaasi , kui ta kuuleb , kuidas Villem oma simliga suurte meeste hulgas mängib . </s> <s> Villemil oli aga sellest nii kangesti hea meel , et Tereese tulla lubas , ja ta hakkas sealsamas liivaaugu kaldal tiritamme kasvatama ning kätel käima , sest ka seda minevat õhtul jaanitulel vaja , nagu Gustav oli öelnud . </s> <s> Ka Tereese proovis tiritamme kasvatada , kuid temal ei tulnud välja , sest kleit langes üle pea ning käed takerdusid sellesse kinni . </s> <s> Ka ei osanud ta tasakaalu hoida ning kukkus kohe väntsti maha , niipea kui jalad üles tõstis . </s> <s> Ei aidanud ka see , et Villem jalgu püsti püüdis hoida , sest Tereese oli nii raske , et vedas Villemi ka veel pikali , käed-jalad segamini – ja siis said mõlemad naerda . </s> <s> Lõunatund oli aga lühike ja Villem kiirustas koju , sest vaja oli õhtuks sättima hakata , nagu ta Tereesele ütles . </s> <s> Ka ei tohtinud karja väljalaskmisega hilineda , sest Tagaväljal oli hea lüpsikari ning nende isa valvas hoolega selle järele , et piimatoodang meiereis ei langeks . </s> <s> Siis sai Villem otsekohe võtta . </s> <s> Tereesel polnud midagi sättida , sest temal ei olnud teist kleiti kui vaid see , mis parasjagu seljas . </s> <s> Elviiral , Maiel ja Aliidel olid küll , isegi uued kingad , kõrged kontsad all , sest nemad teenisid juba ise , käisid kevadel metskonna taimeaias rohimas ning pärast istutamas , kuid Tereese oli töö jaoks veel liiga väike ja sellepärast polnud tal ka uut kleiti ega kingi . </s> <s> Tereese oli selle üle nii hirmus õnnetu , lausa nutt tikkus peale , kuid parata polnud midagi . </s> </p>
<p> <s> Kui Tagavälja omad õhtul Vaherpõllult mööda Möldrimäele jaanitulele läksid , tähendas Ann-Leena põlglikult : " Juba Tagavälja kehkadiveid lähevad , pillitörtsud kaenlas , jalad valged nagu vasikatel all . </s> <s> Villem ka suuremate kannul . </s> <s> Ime veel , et vana Mari ise sinna ei taaruta , kõri laiali karjuma . " </s> <s> Tereese seisis vanatoa õuel ja vaatas Tagavälja omadele järele ning tundis valutorget südames . </s> <s> Kas ükskord tuleb aeg , et tema niimoodi teistega koos jaanitulele minna võib , uus kleit seljas , valged tenniskingad jalas . </s> <s> Vist mitte . </s> <s> Kui Ann-Leena tuppa astus ja nägi , et ka Elviira ja Maie ennast jaanitulele minekuks ehtisid , küsis ta : " Kuhu nüüd , sabad seljas ? " – " Välja , " oli lühike vastus . </s> <s> " Niikaua te tõmbate mööda metsaaluseid ja pidusaalisid , kui ükskord on lapseväntsikud kaelas . " </s> <s> – " Ega me sinuks ole , " nähvas Elviira vastuseks ning astus uksest välja , Maie tema kannul . </s> <s> Kuigi Maie Vaherpõllu lastest ema ja tema alatasa vuhisevat vemmalt kõige enam kartis , läks ta täna õhtul siiski Elviiraga kaasa . </s> <s> Tema haukus ka emale kõige vähem vastu . </s> <s> Kuid ega ema teda seepärast rohkem ei armastanud kui teisigi lapsi , vihkas samuti ning tuuseldas ja kiskus juustest , kui aga ligi sai . </s> <s> Ja Vaherpõllu laste arvates vihastas nende ema iga asja pärast ning jooksis kallale . </s> <s> Ainult Tereese kaksikõde Leonoorat ei löönud ta kunagi . </s> <s> Isegi paremad toidupalad tõstis ta kõik Leonoora ette . </s> <s> Ja seepärast hakkasid teised lapsed omakorda Leonoorat ja ka ema vihkama . </s> <s> Nii et Vaherpõllul vihkasid kõik üksteist . </s> <s> Isa vihati sellepärast , et ta nii tossikene oli ja emal ennast kamandada laskis , ema sellepärast , et ta lastele alatasa malakat andis , ja Tereeset sellepärast , et ta oli läinud ema kallimasse , Lagenõmme Kustisse ning on ilusam kui teised õed . </s> <s> Leo ja Volli olid aga poisid ning õdede meelest üldse hirmus lollid ja õelad , kelle seltsis ei tasunud kusagile minna . </s> <s> Lisaks kõigele muule näppas Leo veel ema tagant puskarit ning rüüpas seda pudelisuust ja andis Vollilegi , kes oli temast paar aastat noorem . </s> <s> Kui Leo alles väiksem oli , malgutas ema teda samuti nagu tüdrukuidki , kuid nüüd oli Leo varsti juba täismees ning Ann-Leena ei julgenud enam poja nina all vemmalt vibutada . </s> <s> Kord , kevadise künni ajal võttis Leo salaja kapist puskaripudeli ning jõi enda täis , kohe silmili maha ning ema tahtis teda selle eest õpetada , kuid Leo kargas Ann-Leenale kallale ja lõi tal silma siniseks . </s> <s> Sest ajast peale ei julgenud ema enam Leod ja Vollit puudutada , ainult põletas poisse vihaste pilkudega , kui nad talle vastu haukusid . </s> </p>
<p> <s> Kui Tereese lõpuks jaanitulele jõudis , oli tõrvatünn juba süüdatud ning pidu täies hoos . </s> <s> Küll oli seal rahvast ! </s> <s> Tereese polnud kunagi veel ühelgi peol käinud ning tema arust oli seal kõik nii hirmus ilus . </s> <s> Kõrgema künka otsas olid naised ja mehed sirgete ridade kaupa üles rivistatud , naised ees ning mehed nende selja taga , ja laulsid . </s> <s> Üks ilusas valges kleidis naine seisis nende ees , seljaga rahva poole , ja vehkis kätega . </s> <s> Tereese tundis naiste seas ära Tagavälja Johanna ja Alma ning meeste seas Gustavi ja Aleksandri . </s> <s> Tereese vaatas suuril silmil lauljate poole , sest midagi nii ilusat polnud ta oma elus veel kuulnud . </s> <s> " Ükskord aastas jaaniööl loitvad leegid eluteel . </s> <s> Siis murest ma vaba ja rõõmus minu meel , " laulis koor . </s> <s> Tereese kuulas , suu ammuli , ja unustas momendiks oma vana määrdunud kleidi ning kastemärjas rohus paljad jaladki – ja ainult kuulas . </s> <s> Nagu jõgi voolas mitmehäälne laul tüdruku kõrvadesse ja valgus sealt üle kogu keha laiali , nii et Tereese oli otsast otsani selle imelise laulu võimuses . </s> <s> " Ükskord aastas jaaniööl loitvad tuled eluteel . </s> <s> Mu armsam ei maga , mind koidul ootab veel , " laulis koor edasi . </s> <s> Tereese astus kõrgete männitüvede varjust välja , ilma et ta seda isegi oleks märganud , ning nautis voogavat helidemängu . </s> <s> " Ükskord aastas jaaniööl loitvad leegid eluteel . </s> <s> Siis murest vaba ja rõõmsalt laulab keel . " </s> <s> Kui laul lõppes , tundis Tereese , et üle põskede veeresid pisarad . </s> <s> Oli see sellest ilusast , südamesse minevast laulust või millestki muust , seda ta ei teadnud . </s> <s> Nüüd mõistis ta ka seda , kuidas võis Villem simlit mängides nõnda hääletult nutta . </s> <s> Kui koorilaul lõppes , võtsid tüdrukud ja poisid üksteisel kätest kinni ning moodustasid suure ringi . </s> <s> Ka Elviira ja Maie läksid teiste hulka . </s> <s> Tagavälja Johanna , kel oli kõrge ja helisev hääl , alustas , ning peagi laulsid kõik : " Üks jahimees läks metsa see kasemetsa pool . </s> <s> Üks jahimees läks metsa , metsa , see kasemetsa pool . </s> <s> Sui oli kätte tulemas , tali oli mööda minemas , toomingatel õiepungad olid lahti minemas , toomingatel õiepungad olid lahti minemas . " </s> <s> Poisid ja tüdrukud võtsid paaridesse ning tantsisid ringi keskel , nii et maa müdises . </s> <s> Tereese oli võlutud . </s> <s> Ta oleks meelsasti ka ringi keskele läinud ning teiste hulgas tantsinud , kuid ta ei osanud , sest oli alles liiga noor ja väike . </s> <s> Kui ta kord vanemaid õdesid palus , et need teda tantsima õpetaksid , naerdi ta lihtsalt välja . </s> <s> Ka polnud tal kingi jalas ega uut kleiti seljas , mis keerutades ilusasti laiali lõi , nii nagu Tagavälja Almal ja Johannal . </s> <s> Ja Tereese pidi praegu ainult sellega leppima , et vaatas kõrgete männitüvede varjus pealt , kui suured tüdrukud ja poisid lõbutsesid . </s> <s> " Tal tee peal vastu tuli noor , ilus tütarlaps . </s> <s> Tal tee peal vastu tuli , tuli noor ilus tütarlaps , " üürgas Tagavälja Johanna . </s> <s> Ja kui alustati : " Sui oli kätte tulemas , tali oli mööda minemas , toomingatel õiepungad olid lahti minemas , toomingatel õiepungad olid lahti minemas , " läksid paarid ringi keskele tantsima . </s> <s> Pärast ringmängu alustati uue mänguga : " Ass , ass , tagumine paar välja ! " </s> <s> Nüüd ei suutnud Tereese enam pidada , vaid astus mändide alt välja ning otsis silmadega Tagavälja Villemit , et temaga leske jooksma minna . </s> <s> Ehk ei pane keegi üldises mängutuhinas tema vana kleiti ning paljaid jalgu tähelegi , mõtles ta endamisi . </s> <s> Nagu kutsumise peale tuligi Villem , ning mõlemal oli üpris hea meel , et nad koos leske võisid joosta . </s> <s> Üksik , see tähendab lesk , seisis paaridesse heitnud mängijate ees ning hüüdis : " Ass , ass , tagumine paar välja ! " </s> <s> Seepeale jooksis viimane paar mängijate rivi ette , ning lesk pidi neid tabama . </s> <s> Kui ta oli poiss , pidi ta püüdma tüdrukut , kui tüdruk , siis poissi . </s> <s> Ei suutnud üksik mängija endale paarilist leida , pidi ta uuesti hüüdma ning ka püüdmine jätkus . </s> <s> Ära jooksnud paar asus mängijate rivi etteotsa . </s> <s> Kui järg Tereese ja Villemi kätte jõudis , pistsid mõlemad nagu marutuul punuma . </s> <s> Säravi silmi ning rõõmust õhetavate põskedega tulid nad käsikäes oma kohale tagasi ja Tereesele ei tulnud enam ta paljad jalad ning vana kleit meeldegi . </s> <s> Peaasi , et nad Villemiga teineteist niimoodi püüda võisid , et keegi neid kätte ei saanud . </s> <s> Kui jooksmise järg teist korda nendeni jõudis , oli püüdjaks Tereese vend , poolpurjus Leo . </s> <s> Nähes oma nooremat õde vanas igapäevases kleidis ning ilma kingadeta teiste mängijate seas , käratas ta toorelt kõikide kuuldes : " Mis sa , Kusti , siin paljajalu hilberdad ! </s> <s> Tee , et koju saad ! " </s> <s> Tereese jahmus , nagu oleks talle keegi järsku rusikaga näkku virutanud . </s> <s> Ilma pikemalt mõtlemata pistis ta kodu poole punuma ning jooksis seni , kuni hingetult maha kukkus . </s> <s> Siis surus näo suurte kuuskede all samblasse ning puhkes nutma . </s> <s> Miks pidi Leo tema tänase õhtu oma toorusega ära rikkuma ? </s> <s> Kui ilus ja hingeülendav oli seal kõik ! </s> <s> Ja selle hävitas ta oma vend paari jõhkra sõnaga . </s> <s> Miks nad teda seal Vaherpõllul ometi vihkasid ! </s> <s> Tereese mõtles jaanitulele tagasi . </s> <s> Nüüd jäigi tal võib-olla see kõige ilusam osa , kuidas Villem oma suurte vendade ning Sauna Jaaniga kokku mängis , nägemata ja kuulmata . </s> <s> Sellepärast ta sinna ju läkski , et sellest osa saada . </s> <s> Ja esimest korda tajus Tereese oma lapsesüdamega , et inimesed võivad olla otsatult õelad ja hoolimatud teiste inimeste vastu . </s> <s> Oleks Leo praegu tema juures , ta kargaks kõhklemata oma suurele vennale kallale ja küünistaks ning pureks teda tema jämedate sõnade eest . </s> <s> Kuid Leod polnud ja Tereese valas oma kibedaid pisaraid üksikuna Vaherpõllu koplis suurte kuuskede all , kus isegi südapäeval oli hämar ja vaikne . </s> <s> Tereese nuttis ja ahastas rohelise sambla- ja jänesekapsavaibal , kuni tundis külma värahtust ihus . </s> <s> Siis tõusis ta , vantsis koju ning puges laudalakka magama . </s> <s> Kuid veel uinudeski helises ta kõrvus jaanitulel kuuldud koorilaul : " Ükskord aastas jaaniööl loitvad tuled eluteel . </s> <s> Mu armsam ei maga , mind koidul ootab veel . </s> <s> " </s> </p>
<p> <s> Veel palju aastaid hiljem , kui Tereese sellele jaanitule õhtule tagasi mõtles , tundus just see tema elu kõige suurema alanduse ja solvanguna . </s> <s> Kuigi neid ka hiljem otse kuhjaga tuli , jäi see nurjunud jaaniõhtu teiste seas meelde otsekui pühaduse rüvetamine , mis sööbis sügavale hinge ning tegi valu . </s> <s> Tagavälja Mari ja Juhan istusid tagakambris laua taga ja pidasid aru . </s> <s> Vaja oli Villemi kooliminek ära otsustada . </s> <s> Poisil oli algkool , kuues klass läbi ja nüüd pidi hästi kaaluma , mida edasi teha . </s> <s> Kooliõpetaja oli soovitanud Villemil kindlasti gümnaasiumi minna , sest tal olevat erakordselt lahtine mõistus igas õppeaines ning lisaks veel suurepärased eeldused muusikas . </s> <s> Mari oli selle poolt , et poiss Rakverre kooli saata , Juhan oli aga vastu , sest ajad olid rasked ning sissetulekud kasinad . </s> <s> Majandusliku kriisi ajajärk oli nagu kammits jalus , ei saanud edasi ega tagasi . </s> <s> Kust võtta poisi koolitamiseks raha ! </s> <s> Alles hiljuti oli müüdud lehm , vana Lauk , kuid mis raha see oli , mis tema eest sai . </s> <s> Kõigest see kolmkümmend krooni . </s> <s> Ja hea veel , et oli tuttav lihunik , kes ostis . </s> <s> Muidu ära mine rääkimagi . </s> <s> Samasugune lugu oli sealihaga . </s> <s> Karnid olid liha täis , sest inimestel polnud raha , millega osta . </s> <s> Kunda vabrik töötas poole koormusega , kuna tsemendil puudus turg . </s> <s> Järjest vallandati töölisi . </s> <s> Juba mitu kuud seisis siga Kunda lihakarnis järjekorras , kuid tappa ja ära viia ei saanud . </s> <s> Liha läbimüük , kuigi see oli odav , oli naeruväärselt väike . </s> <s> Lausa toiduainete uputus . </s> <s> Ainuke , millest veel pisutki raha võis loota , oli kartul , mida soomlased igal sügisel ja kevadel oma alustega rannas ostmas käisid . </s> <s> Sinna läksid valitud , suured kartulid , segakartulit võis talvel müüa Selivere ja Karula viinavabrikule . </s> <s> Kuid kõik need sissetulekud olid ikkagi väikesed , sest hinnad olid erakordselt madalad . </s> <s> Poisi koolitamine oleks kõik tulud neelanud . </s> <s> Kuid kohamaksud ja väljaminekud tööriistade peale ! </s> <s> Tagavälja Juhan ei olnud rumal mees ja ta ei teinud midagi uisapäisa , mõtlematult , vaid kaalus igat ettevõtmist põhjalikult järele , enne kui otsustas . </s> <s> Nii ka praegu . </s> <s> Pärast Juhani isa surma jagati talu kolme venna vahel ära , kuna igaühel oli oma isatalust õigus võrdne osa pärida . </s> <s> Et Tagavälja oli niigi väike koht , siis ei oleks sealt kolmeks osaks jaotamise korral keegi midagi saanud . </s> <s> Seepärast loobusid nooremad vennad oma pärusosast ning läksid kodunt välja laia maailma ning Juhan , kes tallu peremeheks jäi , pidi vendadele nende osa rahas välja maksma . </s> <s> Aastaid istus maksmiskohustus nagu must tont nurgas ja alles möödunud sügiseks jõudis Juhan suurte pingutustega niikaugele , et lõpetas vendadele maksmise . </s> <s> Kuid talu oli välja kurnatud ja kui nüüd Villemi koolitamine peale tuleb , ei saa ta jalgu alla saamagi . </s> <s> Oleks veel , et endised ajad , kus loomade müügist raha sai . </s> <s> Peaaegu iga aasta oli Juhan kasvatanud noore hobuse ning laadal maha müünud , kuid kõik läks vendadele . </s> <s> Aga mis noore hobuse kasvatamine maksma läks ! </s> <s> Selle toiduga , mis noor hobune ära sõi , oleks võinud paar head lüpsilehma rohkem pidada . </s> <s> Möödunud aastal lõid Kivinõmme ja Väliku küla peremehed kampa ning asutasid piimaühisuse . </s> <s> See oli suur samm edasi . </s> <s> Nüüd võis vähemalt piimastki pisut rohkem raha saada , sest kodus võid tehes ja seda linnas turul müües ei olnud sellest saadud sissetulek nimetamisväärtki . </s> <s> See innustas rohkem lüpsilehmi pidama ning ka karja tootlikkust tõstma . </s> <s> Hobusekasvatus jäi tagaplaanile , minetas oma tähtsuse . </s> <s> Tagavälja Juhan oligi üks esimesi , kes endale eesti maatõugu pulli muretses ning karja tõuomadusi püüdis parandada . </s> <s> Temale järgnesid paljud teisedki nii Kivinõmme kui ka Väliku külas . </s> <s> Juba aastakümneid tehti rannaäärsetes taludes tööd esiisade kombel . </s> <s> Kuid nüüd tungisid masinad vägisi peale . </s> <s> Vardad ja koodid , tuulamisharjad ning käsi-linalõugutid või kolgipuud , nii nagu neid kusagil nimetati , visati nurka ning rehealustes hakkasid undama hobujõul ringi veetavad peksumasinad ning käsituulikud . </s> <s> Ka see oli suur samm progressi suunas . </s> <s> Kui ei suutnud neid üksinda osta – ja seda suutsid vähesed – siis lõid naabertalunikud rahad kokku ning muretsesid masinad mitme peale . </s> <s> Selivere ning Põllu küla meestel olid aga juba ratastel liikuvad rehepeksugarnituurid ja nad ei keelanud oma abi ka väiketalunikele , kuhu teeolud vähegi juurdepääsu võimaldasid . </s> <s> Kõik need uuendused nõudsid aga raha . </s> <s> Neid asjaolusid kaalus Tagavälja Juhan oma naise Mariga , kui oli otsustamisel kõige noorema poja , Villemi koolisaatmine Rakvere Üldgümnaasiumi , kuhu Mari igaks juhuks juba kevadel Villemi tunnistuse ning muudki vajalikud dokumendid sisse viis . </s> <s> Lõppresultaadina leidsid mõlemad pärast pikka arupidamist , et kui nad tahavad ajaga ja tema nõuetega kaasas käia , ei tule poja koolitamisest midagi välja . </s> <s> Niimoodi võib juhtuda , et ühel heal päeval on talu läinud , otsast otsani võlgades ning poeg ka ilma hariduseta . </s> <s> Eks ole kujukaks näiteks Allika Kustu oma koolitatud tütre Mandaga . </s> <s> Talu on võlgades , ei jätku enam niigi palju raha , et teenijatele maksta , sest koht ei too midagi sisse . </s> <s> Kuid mis on Tagavälja Allika kõrval ! </s> <s> Popsikoht , mitte talu . </s> <s> Kustu on Allika peale juba mitu obligatsiooni teinud , oksjonihaamer kõlgub korstna kohal . </s> <s> Mis kasu tal sellest oli , et tütar on koolitatud . </s> <s> Tööd teha ei oska ega tahagi , pea täiskasvanud inimest üleval nagu parasiiti ! </s> <s> Ja nii ahvatlev kui poja koolisaatmine Marile ka ei olnud , pidi ta seekord mehele järele andma . </s> <s> Villem jäi seks talveks koju , eks siis tuleval sügisel näe , ehk on ajad juba paranenud ning talust saadavad rahadki suuremad . </s> <s> Praegu aga ei kannata isa rahakott poja koolitamist mitte kuidagi välja . </s> </p></div2></div1>
    </body>
  </text>
</TEI>
</teiCorpus>
</teiCorpus>
