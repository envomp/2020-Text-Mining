<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Elajas trepi eelastmel </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Elajas trepi eelastmel </head>
<p> <s> See tekst sisaldab arutlusi , mis võivad mõnele lugejale olla solvavad . </s> </p>
<p> <s> " Sa haiget küll teha ju tahad , kuid piht on sul hiiglama pisi . </s> </p>
<p> <s> Luigekael , graatsia sul ? </s> <s> Küllap sa lömaks meid lööks . " </s> </p>
<p> <s> ( Kiri Pala-Karksi mõisa seinalt , sügavalt sisse kraabitud . ) </s> </p><div2 type="alaosa"><head> Tuli </head>
<p> <s> Sa võid alati Euroopasse õppima minna , kui sul on selleks vajadust , ainult vaesus võib takistada . </s> </p>
<p> <s> Ma ise olen pärit vanast aadlisuguvõsast , Pala-Karksis Transpaleni maakonnas Liivimaa põhjanurgas on meie kivine mõis . </s> <s> Mu isa armastas eraklikkust ja rajas nii häärberi ning pargi kui ka mõisa päris metsa sisse . </s> <s> Mäel on tuulik ja vesiveski , all voolab ilus oja . </s> <s> Ainult suits käib teinekord akendest ja ustest välja , kui kaminat köetakse . </s> <s> Sellest ilmub nõgi ukselävele . </s> </p>
<p> <s> Neis paikades saatsin mööda oma lapsepõlve , mis oli ilus ja paljutõotav kui käo kukkumine . </s> </p>
<p> <s> Olin oma isa teine poeg ega saanud seepärast pärida meie mõisamajapidamist . </s> <s> Me perekonnapärimus jutustab meist kui parunitest , kelle suguvõsa juured vanemad , kui keegi iganes võib arvata . </s> </p>
<p> <s> Mõned minu eelkäijad kaks inimpõlve tagasi olid lasknud vana kuulsa suguvõsa lörri minna . </s> <s> Nad süüdistasid omakorda oma eelkäijaid : kord oli osa mõisamaast talupoegade mässu pärast vähenenud , kord olid süüdi teised mõisnikud . </s> <s> Üks meie kauge esivanem oli pidanud ränga rahaga kinni taguma oma poja prassinguvõlgu . </s> <s> Isegi mitte ülikooli omi , lihtsalt võlgu . </s> <s> Seda kuuldes otsustasin ülikoolitee jalge alla võtta , ehkki oleksin saanud oma mõisa mõnes teises Eestimaa nurgas , meie sugulaste juures , kellest paljud olid lasteta . </s> </p>
<p> <s> Verinoorena olin kiindunud naabermõisniku tütresse , kellega koos leidis ükskord aset järgnev juhtum . </s> </p>
<p> <s> Olin kahekümneaastane , kui tutvusin Sugalepa Julianenbergi noore parunessi Ingeborgaga , sündinud Henneken von Otten , kes vastas täpselt mu maitsele ja iluideaalile . </s> <s> Meil sujus jutt ja Ingeborga kinkis mulle esimese musi . </s> <s> Sel ajal saingi ma külge ülikooliplaanid . </s> </p>
<p> <s> Iseäranis on mulle meelde jäänud unenäoliselt ilus suvekuu kaugest kodust , millest jutustan , kuna olen ju seotud vandega rääkida unenägudest ülepea . </s> <s> Unes tuleb kauge noorusaeg sageli nii ähvardavalt ja hämmastamapanevalt lähedale , et isegi imestad . </s> </p>
<p> <s> Minu isa ja Ingeborga isa polnud mõisnikena sugugi heal järjel . </s> <s> Mõlemal olid väikesed häärberid ja talupoegade arvuga polnud neil samuti kiidelda . </s> <s> Kihelkonna suurematel vakusepidudel saadi siiski kokku , lõbutseti ja vahetati kogemusi . </s> </p>
<p> <s> Lõbutsesid vaid vanad mõisnikud ise . </s> <s> Noorem rahvas kohtus harvem . </s> <s> Kümmekond aastat tagasi ei olnud Liivimaa aadel nii ühtehoidev ja heal järjel , et võinuks omale lubada ei tea mida . </s> <s> Ja põhjus oli ikka üks : ordu , kelle alale me kuulusime . </s> <s> See neetud ordu oli järjekindel ja Tarbatu piiskopile armukade püha isa soosingu pärast . </s> <s> Ja kui siis ordu piiskop Henricus Wrangelli vangistas , jäid Tarbatu toomkapiitel ja toomkooli majagi mõneks ajaks tühjaks . </s> </p>
<p> <s> 1409 suveharjal pidas ordu Kirumpääl väikest maapäeva . </s> <s> Kõrgmeister ajas nii kõrget poliitikat , et selline provintsimõisnik nagu minu isa võis selle peale kõigest nohiseda ja oma halle vuntse keerutada . </s> <s> Sest kõne all oli ei vähem ega rohkem kui orduvasallide seljatagune ühine hoop siitilma ühele vägevaimale ilmlikule valitsejale , Leedu vürst Vytautasele . </s> <s> Rüütlid ajasid Vytautasega kangekaelset poliitikat . </s> <s> Nüüd , kui mul on suurem elukogemus , mõtlen , et küllap olid Vytautasel ordu vastu samasugused või siis ehk veel hullemadki plaanid , olgugi et kehtis vaherahu . </s> </p>
<p> <s> Meie kuulusime kindlale ordualale , kõrval asuva Tartu piiskopkonna piiskop oli aga vaid nominaalne . </s> <s> Ta oli ordu poolt paika pandud mees ja kandis nende valget rüüd . </s> <s> Ta oli igas mõttes ajutine . </s> <s> Tol ajal viibis ta Kirumpääl ühes teiste ordumeestega . </s> <s> Arutas asju . </s> <s> Minu isa ja Ingeborga isa sõitsid talle vasalliraha maksma . </s> <s> Sõitsid ja ise arutasid : " Nood ordupapid ei kõlba millekski , see on kolmas ja viimane andam , mida me neile maksame , moskoviiti aga meie ei karda , moskoviit sõitku seenele . " </s> <s> Mina nurusin ennast isaga kaasa , sest soovisin näha ordu kiviheitemasinaid ja panne , kus piiramiste ajal läidetakse liikuvat tuld . </s> <s> Ingeborga aga nurus ennast samuti kaasa , sest tahtis näha ilusaid sirgeid ordurüütleid . </s> <s> Viimane asjaolu läks mulle väga südamesse . </s> </p>
<p> <s> Isad aga ütlesid : " Lapsed jäävad Viljandisse munkade hoole alla , Kirumpääle teid kaasa ei võeta . " </s> <s> Minu vanatoi lisas : " Sind , Adolf , võtaksin küll ordulossi kaasa , saaksid näha õilsaid kombeid ja ehk mõõgavõitlustki . </s> <s> Aga kus sa nüüd ikka hakkad sinna noore daamiga minema , su Ingeborga saab veel halbu mõjusid . </s> <s> Jäägu ordu külalistemajja . " </s> </p>
<p> <s> Meid majutati Viljandis ühte kindlustallu , mind ühte ja Ingeborgat teise tiiba . </s> <s> Neiu silmad olid suured nagu põldvutimunad , ta kandis valget pitspõlle ja rohelist sõrmust . </s> <s> Ingeborgal olid meelad täidlased huuled ja tumekollased lokid . </s> </p>
<p> <s> Meie vanal heal Liivimaal , mida nimetati ka Jäämamaaks ? kõik enesest lugu pidavad , kes sinna kord saabunud olid , sinna ka jäid ? , dikteerisid moodi need kauged ja kaunid naised , keda ma oma pikas jutustuses tutvustama hakkan . </s> <s> Ingeborga-sugused , muuseas , teevad alati nii , nagu mood dikteerib . </s> <s> Nad panevad oma niigi valgeile palgeile jahvatatud karikakraehmeid . </s> </p>
<p> <s> Lähen siis edasi oma unenäo eelloo jutustamisega . </s> </p>
<p> <s> See oli ilus suvi meil seal Viljandis . </s> <s> Õiekesi kiigutas mahe tuul , madalatipulistelt künkaharjadelt tõusis lõo rõõmulaul , ööbik hüüdis õitsva toominga ladvas . </s> <s> Kõik oli vist helesinine , vähemalt ei suutnud ma taevas märgata mingit muud värvi . </s> <s> Istusime Ingeborgaga vainul , meie ümber rõkkas aas , mesilased sumisesid , karvased ohakanutid kiikusid sinna ja tänna . </s> </p>
<p> <s> Meie aga ei teinud muud , kui puhkasime teineteise rinnal ja ehk sattus mõni õrn musigi selle istumise sekka . </s> <s> Kogu suur ruum , mis jäi neiu valge siidise lehvi kohale , oli lõolaulu täis . </s> <s> Ja too lõo ütles vaid kaht silpi , milles leidusid pehmed helid . </s> <s> Nüüd mõistsin ma , millest tuli maarahva sõna " laul " . </s> </p>
<p> <s> Suudlus lõppes ja mina ütlesin Ingeborgale : " Kõikide lindude laul on väga lihtne ja jäljendab kuigivõrd inimeste keelt . </s> <s> Talupoegade keelt , meie keelt . </s> <s> Iga lind oskab harilikult öelda oma nime . </s> <s> See eksemplar siin oskab veel öelda : " Laul . </s> <s> " " </s> </p>
<p> <s> Olin ma nii öelnud , hakkas karjasarv puhuma ning pasundas : " Tutu-lutu-tutu-lutu ... " </s> <s> Kuulsime , et see kostis kuuskede tumeda müüri tagant . </s> <s> Need olid ilusad hääled , aga siis kostis krõõksumist , just nagu oleks see noa ihumine . </s> <s> Teadsin , et karjasarve sees väriseb niimoodi kasetohik , räsib ja rässutab end , tõmbub kokku ja paiskub siis taas valla . </s> </p>
<p> <s> Taamal algasid külad , kus elasid vastristitud mittesakslased . </s> <s> Ja laps , kes seda häält kuuldavale tõi , jäi meist väga kaugele . </s> <s> Nondel vastristituil aga oli tihtipeale suuremgi usuline hardumus kui meil . </s> </p>
<p> <s> Laps hakkas lõpuks laulma . </s> <s> Laps laulis kenal saksa viisil , kuid maakeelsete sõnadega . </s> <s> Ta laul rääkis armastusest ja surmast , kohati kosimisest , paiguti patust . </s> </p>
<p> <s> Pärast püüdsime karjalapselt järele uurida , kui vana ta siis selle laulu peale on . </s> <s> Nende puhul on seda raske öelda , sest kirikuraamatuisse neist ju erilisi märke ei jää . </s> <s> Aga et see poiss oli küllap kord kenasti saksalaste mängudest osa võtnud , vastas ta : </s> </p>
<p> <s> " Ik byn noch nicht olt dann seven yar . </s> <s> " * </s> </p>
<p> <s> Neil aastail oli talupoegadel hea põli . </s> <s> Vihma ja päikest tuli võrdselt , rukis kasvas , oder idanes . </s> <s> Ainult kaer kahanes , ent hobustele söödeti kapsast-kaali . </s> <s> Võisime Ingeborgaga rahulikult Viljandis ringi ratsutada ja keegi ei vaadanud meile viltu . </s> <s> Püha Jeruusalemma kiriku ees näppis üks takuses hames talupoeg puiseid palvehelmeid . </s> <s> Otsustasin asja lähemalt kaeda . </s> </p>
<p> <s> Päike hakkas loojuma , mäekingud kaskede ja kuuskedega vajusid punasesse uttu . </s> <s> Sel ajal istus Ingeborga väsinult viltu daamisadulas , kuna mina suitseist ratsut talutasin . </s> <s> Vaatasin neidu , siis jälle talupoega . </s> <s> Kusagil mu puusa kandis rappus Ingeborga valge linane kleidisiil.Talupoeg aga seisis , pea norus , kaapkübar silmile veetud , kanasulg kaabul ... </s> <s> Äkki mõistsin , et ma ju oskan selle talumehe keelt , ma võin teda hea tahtmise korral kõnetadagi ... </s> <s> Ja eks seda siis saigi tehtud . </s> </p>
<p> <s> MINA : Loet'sa roosipärga ? </s> </p>
<p> <s> TEMA : Susi om kalimb kut kurat . </s> </p>
<p> <s> MINA : Sa loet kuradille ? </s> </p>
<p> <s> TEMA : Mette eal . </s> </p>
<p> <s> MINA : Ega sa siinkandis ... </s> </p>
<p> <s> TEMA : Kurat om kalimb kut puuk . </s> </p>
<p> <s> MINA : Sa loet kuradille ikke ? </s> </p>
<p> <s> TEMA : Mette eal , esä . </s> </p>
<p> <s> Nad nimetasid isikuid , kes neist oma seisuselt selgelt kõrgemal seisid , isadeks , mis oli seda imelikum minu puhul , kes ma ju vaevalt olin kaheksateist täis . </s> <s> Ingeborga võis sel hetkel minu üle uhkust tunda . </s> </p>
<p> <s> Nüüd jutustan ma oma elukäiku edasi . </s> </p>
<p> <s> Isa saatis mind laia maailma . </s> <s> Alul olin ordus vapiga teenijavennaks , siis külalisvennaks . </s> <s> Meie konvent asus Riias , Karnide tänava nurgal . </s> </p>
<p> <s> Õppisin meretaguseid keeli , liikusin Preisimaal ja maandusin lõpuks Praha ülikooli . </s> <s> Seal keskendusin jurisprudentsile ja mõistusefilosoofiale . </s> <s> Kui saksa professorid hakkasid lugema õigusteadust , võtsin endale kõik need loengud ega puudunud ühestki . </s> <s> Nii õppisin selgeks ivakese siit ja ivakese sealt , tõeline koolimees sai minust aga alles hiljem , " professorite ülikoolis " Pariisis . </s> </p>
<p> <s> Praha ülikoolis algas peagi mõnede kirikuametitega kaubitsemise ehk simoonia vastane võitlus , boheemia natsioon sai akadeemilistel päevadel kaks kolmandikku hääli , kollegiaadiks ja esimeheks valiti Stefanus Palec . </s> <s> Siis aga tekkis vaidlus Wyclifi neljakümne viie artikli üle , mis kritiseerisid kiriku tahet olla ilmalike vürstide ja valitsejate üle . </s> <s> Neid artikleid toetasid Praha Petlemma kabeli jutlustaja Jan Hus ( Hani ) ja tema õpilane Hieronymus . </s> <s> Saksa doktorid eesotsas rektoriga lahkusid seepeale kõik ülikoolist ja läksid teistesse universiteetidesse , saksa üliõpilasi jäi vaid käputäis . </s> <s> See kestis peaaegu kaks aastat , kuni keiser ühel akadeemilisel päeval saksa poole hääleenamuse ootamatult taastas . </s> </p>
<p> <s> Varsti pärast seda lahkusin Konstanzi , kuid enne kirjutati mulle välja licentia operandi , mis tähendas , et ma võisin tegelda ükskõik millise kohtuasjaga maa-alade võrgustikus , kus on maksev ladina keel . </s> <s> Ma olin juba peaaegu midagi magistritaolist . </s> </p>
<p> <s> Kuidas ma lõpuks Konstanzi jõudsin , sellest parem vaikin . </s> <s> Pole ju mõtet hakata teile ette laduma asjaolusid , miks liigub lugupeetud õigusteadlane mööda kaubateid või miks peatub teisejärgulistes trahterites . </s> </p>
<p> <s> Konstanzis peeti suurejoonelist kirikukogu . </s> <s> Paavst oli jäänud ilma saksa natsiooni toetusest ega suutnud enam sõdida Napoli ilmalike riikidega . </s> <s> Nende asemel toetas paavst hoopis Pariisi valitsejaid . </s> </p>
<p> <s> Kirik asus siis süüdistama Praha Petlemma kiriku jutlustajat Jan Husi . </s> <s> Juba mõni kuu varem oli selge , et Hus ei pääse . </s> <s> Süüdistus koosnes kolmekümnest punktist , millest mõned olid ilmselt valepunktid . </s> <s> Kaks eemaldati hiljem meie alma mater'i teoloogide poolt , nõnda jäi punkte kakskümmend kaheksa . </s> </p>
<p> <s> Ma ei kujuta ette oma lugeja kannatlikkust . </s> <s> Mina kannatasin ja kannatan välja kõigi süüdistuste kuulamise . </s> <s> Loodan kogu südamest , et seda teeb ka lugeja , ehkki see on raske . </s> <s> Süüdistus loeti ette Konstanzis , kuhu ma just olin jõudnud . </s> <s> Selle avalik ettelugemine toimus ei kusagil mujal kui Konstanzi toomkirikus , mis juba noil päevil oli kõige sobivam sedalaadi suurteks kontsiilideks . </s> <s> Kohal oli palju vaimulikke aukandjaid , nende seas tarkpeast vaar , professor Jean de Charlier de Gerson , kelle teoloogiaalased teosed olid vahest just sel hetkel tuntuimad üle kogu Euroopa . </s> <s> Mäletasime siis meiegi , tudengid , tema kuulsat traktaati De potestate ecclesiastica , kus ta igale lihtkristlasele andis õiguse esitada piiskopikandidaati . </s> <s> Ma ise pidin selle kohta väikese töö kirjutama ja sain selle eest avalikul kaitsmisel parima hinde . </s> <s> Nüüd siis nägin Gersoni näost näkku , ehkki seisin ainult lihtkoguduse seas ühe oma ammuse tuttava kõrval ja trügimise tõttu palju poodiumile ei näinud . </s> </p>
<p> <s> Süüdistuse andis kõigile teadmiseks üks hallipäine Pariisi usuteaduse doktor . </s> <s> Ta rääkis ainult kantslist , kõlava selge häälega . </s> <s> Ta teatas keerulises sõnastuses , mis on magister Husi mõttekäigus viga , ja lisas siis sõnakese respondeo ( vastan ) , nagu oleks ta püha Thomas Aquinost . </s> <s> Sellele järgneski tema vastus : </s> </p>
<p> <s> 1 . </s> <s> Hus ütleb : " Kristus ei loovutanud oma võimust mingitki osagi apostlile . " </s> <s> Error alias Parisiis reprobatus et revocatus . </s> * <s> Vastan . </s> <s> Tegemist on Johannes Parisiensise hereesiaga , mis on kirikuvande all ja millest too hereetik on lahti öelnud . </s> <s> Kiriku seisukoht selle kohta , et tema asutused on Peetruse ja tema läbi Kristuse vikariaat , on siin : " Kõigile maadele on teada antud , et apostel Peetruse järglased on kõik piiskopid , vaimulikud ja nende pea Rooma paavst , kelle vaimulik õigus on Gallia , Britannia , Burgundia , Boheemia etc . ristirahva üle . " </s> </p>
<p> <s> 2 . </s> <s> Hus veenab , et ka maapealset kirikut juhib ainuüksi Kristus . </s> <s> Error juxta communem doctorum acceptionem . </s> ** <s> Vastan . </s> <s> Doctor Angelicus on juhtinud tähelepanu , et Õnnistegija rajas kiriku , andis sellele õnnistuse , kirik eksisteerib tema armust . </s> <s> Kiriku täiuslikkus , jumalikkus , vendlus , nähtavus ja jagamatus on tema armust . </s> <s> Kirik on üksnes Jumala maapealne riik , " aeg on täis saanud ja Jumala riik on lähedal ; parandage meelt . " </s> <s> ( Mark . </s> <s> 1 : 15 ) . </s> <s> Kuid Kristus ei juhi kirikut vahetult . </s> </p>
<p> <s> 3 . </s> <s> Hus ei tunnista , et armulauda antakse vaid ühelainsal kujul . </s> <s> Error contra determinationem apostoli primo ad Corinth . </s> <s> IX positam . </s> *** <s> Vastan . </s> <s> Apostel Paulus ütleb selge sõnaga : " Eks teie tea , et need , kes pühakojas tööd teevad , pühakojast ka söövad , et need , kes teenivad ohvrialtari juures , oma osa saavad altariga samal määral . " </s> </p>
<p> <s> 5 . </s> <s> Hus ei usu , et Püha Peetrus oli kalju , kellele Lunastaja rajas oma kiriku . </s> <s> Error contra communem doctorum acceptionem de ecclesia . </s> **** <s> Vastan . </s> <s> Lunastaja sõnad " Sina oled kalju , kellele ma rajan oma kiriku " pole öeldud mitte kõigile apostlitele , nagu süüdistatav arvab , vaid just nimelt Peetrusele , sest ta pöördus isiklikult apostel Peetruse poole . </s> </p>
<p> <s> 6 . </s> <s> Hus leiab , et preestrid elavad kõlvatult , ja nagu kirikule halba teinud pojad kunagi , ei tohi nad talitada eestpalveid , tseremooniaid , tsensuure , sakramente , ordureegleid . </s> <s> Hus ei usu , et preestrid tohiksid läheneda pühadele reliikviatele . </s> <s> Error contra communem doctorum acceptionem de ecclesia . </s> <s> Vastan . </s> <s> Preester toimetab sakramente jumaliku väega , mitte omaenda isikuga . </s> <s> Süüalusel ei ole tõendeid , et kirik kui jumalik ühiskond hoiab oma rüpes talle halba teinud poega . </s> </p>
<p> <s> 7 . </s> <s> Hus peab paavsti institutsiooni Caesarist tulenevaks . </s> <s> Error pridem et expresse reprobatus contra Paduanos et Gendinos et sequaces . </s> * <s> Vastan . </s> <s> See on mõni aeg tagasi Padua ülikoolist edasi levinud hereesia , mille eest Avignoni püha isa ekskommunitseeris eksiõpetuse levitaja Marsiliuse . </s> <s> On teada , et Caesar Augustus saatis oma inimesed Pilatust karistama . </s> <s> Sellepärast ei tulene temast veel paavsti institutsioon . </s> <s> Augustus ei karistanud Pontius Pilatust , kes oli süütu üksnes inimeste , mitte aga Jumala kohtu ees . </s> </p>
<p> <s> 8 . </s> <s> Hus ei usu , et kellelgi oleks õigus kuulutada end kogudusejuhiks , nii ei ole ka Rooma pontifeks Rooma kiriku pea . </s> <s> Error scandalosus et temerarius . </s> ** <s> Vastan . </s> <s> Juhtimise jumalik vägi ei tule lammastelt , vaid Karjaselt . </s> <s> On kirjutatud , et õndsaks ei saa mitte ainult sõna , vaid teo läbi , need teod on aga mõeldud jumaliku õigluse kuulutamiseks maa peal . </s> <s> Hus ei ole katoliiklane ega üldse kristlane , kui ta leiab , et kogudused tuleb jätta juhtideta . </s> </p>
<p> <s> 9 . </s> <s> Hus ei tunnista , et paavstil oleksid juhiõigused igas üksikus pühas kirikus . </s> <s> Error prius . </s> *** <s> Vastan . </s> <s> Kristus ei valinud kõiki oma jüngreid ja kari ei vali oma karjast . </s> <s> Võim koguduste üle tuleb taevaselt väelt . </s> </p>
<p> <s> 10 . </s> <s> Hus leiab , et keegi ei saa tunnistada end Kristuse või Peetruse järglaseks või asemikuks , ilma et ta järgneks neile oma loomuselt . </s> <s> Error in fide et moribus pridem et pluries condemnatus . </s> **** <s> Vastan . </s> <s> Ükski inimene ei saa järgneda Kristusele sel kombel , sest Kristus ei olnud patune . </s> </p>
<p> <s> 11 . </s> <s> Hus leiab , et kui kardinalid ei ela apostlite kombel , siis nende valitud paavst ei ole kristliku kiriku pea , vaid Juudas Iskarioti mees . </s> <s> Error temerarius . </s> * <s> Vastan . </s> <s> See on ammu tuntud gnostiline hereesia , mis ei võta arvesse , et kirik suudab Pühakirja pandud nõudmisi täita vaid tegutsevate episkopaatidena . </s> </p>
<p> <s> 12 . </s> <s> Hus peab pilaatlikuks kiriku doktorite seisukohta , et need , kes ei ole allunud käsuõpetusele ja prohvetitele , tuleb anda kohtumõistmiseks ilmalikele võimudele , nii nagu variserid ei soovinud kedagi ise tappa . </s> <s> Idem . </s> ** <s> Vastan . </s> <s> Kas ei kirjutanud püha Thomas Aquinost : " Hereetikute puhul ei aita ekskommunikatsioonist , vaid nad tuleb surma mõista , tulesurma . " </s> </p>
<p> <s> 13 . </s> <s> Hus väidab , et kõigis punktides pühakirjale toetumata preestrielu on sõnakuulmatuspatt . </s> <s> Error temerarius . </s> *** <s> Vastan . </s> <s> Hus ei võta arvesse , et alandlikkusereegel algab oma ebatäiuslikkuse tunnetamisest südames . </s> </p>
<p> <s> 14 . </s> <s> Hus tunnistab , et kiriku liige ei pea paavstile alluma , kui paavst jutlustab , ilma et oleks võimalus teda ekskommunitseerida . </s> <s> Error ad priores articulos . </s> **** <s> Vastan . </s> <s> Johannes XXIII valiti puuduliku koosseisuga kolleegiumi poolt . </s> <s> Püha Isa ei olnud legitiimselt valitud , kuid kaitses paavstiriiki ilmalike valitsejate rünnakute eest , mis on tähtsam kui tema valimise legitiimsus . </s> </p>
<p> <s> 15 . </s> <s> Hus peab vajalikuks , et kõik , kes võtavad vastu preestriornaadi , peavad ka jutlustama , kartmata võimalust saada ekskommunitseeritud . </s> <s> Error scandalosus et totius ecclesiasticae hierarchiae confusivus . </s> ***** <s> Vastan . </s> <s> See on sõnakuulmatusepatu sõnaline vorm. </s> </p>
<p> <s> 18 . </s> <s> Hus nimetab õigusetult valitud viletsat paavsti kuradiks , suliks , Juudaks , sohilapseks . </s> <s> Error ut prius . </s> <s> Vastan . </s> <s> Kirikuorganid võrduvad kirikuga . </s> </p>
<p> <s> Ja nii edasi ja nii edasi kuni kolmekümnenda punktini , ikka süüdistus ja selle selgitus . </s> <s> Kes jõuabki neid kõiki siinkohal üles lugeda ? ! </s> </p>
<p> <s> Gnostiline hereesia . </s> <s> Pariisi ülikooli hereesia . </s> <s> Praha hereesia . </s> <s> Padova alma mater'i hereesia . </s> <s> Kui hästi vangerdas see mees piiblitsitaatide ja dogmadega , ainult ühest ja tähtsaimast tähendamissõnast ta ei mõelnud : esimese kivi viskamisest . </s> <s> Kes on siis see õige ja õigeusuline , kelle pihta tuleb visata kivi ? </s> <s> Süüdistuse oli koostanud Gerson . </s> <s> See oli tema stiil . </s> <s> Meil Praha õigusteaduskonnas levis üks salajane käsikiri vanal paksul pärgamendil . </s> <s> Sel ajal oli mu usk Kirikusse nõrk , aga Jumalasse tugev , ja ma jäin seda uskuma , veel praegugi ei anna see mulle rahu , ehkki ma olen näinud üliõilsaid ja ülimalt pühendunud kristlasi . </s> <s> Tekst kuulus Nicolaus Utracuriensisele , kes kaotas oma teosed lõõmaval riidal nagu paljud teisedki . </s> <s> Lihtne kuulutus ilma mingisuguse alandliku meeleta : " " Jumal on tõeväärtus " võrdub väitega " Jumalat ei ole " . " </s> <s> Utracuriensisel oli selline mõistete lahtiseletus : " Kui a on b ja viimase tõsikindlus on tõestatud , siis järelikult a. " Selle põhjal aga saab Jumala olemasolu ikkagi pigem jaatada , sest maailma olemasolus saab ja tulebki kahelda . </s> <s> Seega pole b tõsikindel , maailma eksisteerimise fakt pole tõestatud , võib vaid väita , et a on b . </s> <s> See on jumalakartmatu keerutamine , kuid ... nii kummaline , kui see ka ei ole , tuletab see keerutamine meelde mu armsaid koduseid talupoegi , meie mõisateenijaid . </s> <s> See kõik , mis kuidagiviisigi minu noorusaegadele viitab on minu silmis armu leidev . </s> </p>
<p> <s> Toomkirikus Bodensee kaldal toimus Jan Husi kiriku rüpest väljaheitmise tseremoonia . </s> <s> See oli pidulik talitus , sest kohal olid linna kõik kõrgeimad aukandjad ja Konstanzi kirikukogu täies koosseisus . </s> <s> Tähtsaim mees selles seltskonnas oli Ungari ja Saksa kuningas Sigismund , keskealine , juba hallinevate juustega mees , kes troonis koori keskosas . </s> <s> Ta oli ümbritsetud ihukaitsjaist ja mähkunud purpurtoogasse . </s> <s> Jahe kirik pakkus palavuse eest varju kõigile , isegi lihtpublikule , keda seekord siiski nii armutult vähe leidus . </s> </p>
<p> <s> Trügimisest hoolimata märkasin , et Sigismund hoiab põlvel kuldkrooni kalliskividega ning ta pilk eksib alailma poodiumile . </s> </p>
<p> <s> Mina mahutasin ennast kuidagiviisi kahe pika dominikaani bakalaureuse vahele ära . </s> <s> Kohe pärast sisenemist lasin silmil ringi käia . </s> <s> Mungad palvetasid , üliõpilased aga , keda oli seal terve hulk , vaatasid ülbel pilgul ümbritsevat ja naersid vaoshoitult . </s> <s> Ma ei märganud meie omi , prahalasi . </s> <s> Saksa tudengite seas polnud Hus sugugi populaarne . </s> <s> Kuigi eluajal põlatud , oli ta nüüd , surma eel , neile ometi autoriteediks . </s> <s> Kui kaasus oli lõppemas tema kui " hereetikute peamehe " väljaandmisega ilmalikule võimudele ehk , nagu seda kutsuti , tributatio brachium saeculare , vältisid Praha sakslased ikkagi kogu üritust , hoolimata nende kunagisest antipaatiast , millega magistrit Praha alma mater'is sageli vaadati . </s> </p>
<p> <s> Õigupoolest pidasin minagi vägivalda õpetatud Husi kallal häbiväärseks . </s> <s> Nagu oli kuulda , tuli magister oma vabal tahtel Konstanzi , et kaitsta oma seisukohti kirikukogu ees . </s> <s> Selleks oli kuningas andnud talle turbekirja , kuid möödus veidi aega ja inkvisitsioon võttis õpetlase kinni ning paigutas ta vangikongi kemmergu kõrvale . </s> <s> Just mina olen inimene , kes pidi kindlasti hukka mõistma sedalaadi sündmusi . </s> <s> Milleks ma siis neli aastat õigust tudeerisin , milleks ? </s> <s> Miks pingelised ööd Justinianuse koodeksite ja keisriõiguse kallal ? </s> <s> Siin rikuti ju kõige põhilisemat inimõigust — ärakuulamise oma . </s> <s> Kas pole see siis igale inimesele vääramatult antud , isegi kui ta on " väärusu preester " ? ! </s> <s> Hus tahtis tõestada , et tal on õigus , aga tal ei lastud . </s> <s> Ja pealegi kõneles Hus sellest , et paavst on vääritu . </s> <s> Kõik teadsid seda , et Johannes XXIII oli nooruses olnud mereröövel . </s> <s> Ainult vähesed julgesid seda välja öelda , Hus nende hulgas . </s> <s> Kes aga ei julgenud — eks need andsid oma südames valetunnistusi , rikkudes kaheksandat käsku . </s> <s> Heakene küll , Hus ütles , et paavst tuleb maha võtta . </s> <s> Kas mereröövlit ei või maha võtta ? </s> <s> Eriti jabur koht Gersoni artikleist kõlas : " Preester toimetab sakramente jumaliku väega , mitte omaenda isikuga . " </s> <s> Nii-nii , kui mereröövel ajab endale selga vaimulikurüü , määrides sellega kiriku au , kas ta siis endiselt toimetab pühi sakramente jumaliku väega ? </s> <s> Nagu mõnitusena kõlavad ka sõnad paavsti taevasest privileegiumist . </s> <s> Millisest kolmest paavstist on jutt ? </s> <s> Kas Johannes XXIII , Benedictus XIII või Gregorius XII ? </s> <s> Kui esimene paneb kirikuvande alla teise ja kolmanda ja ülejäänud talitavad samamoodi , kas nad on siis kõik eksimatud ? </s> <s> Kas Jeesus ütles sellepärast Peetrusele " valva mu karja " ? </s> <s> Kas piiskopi- ja paavstikohtadega äritsemine on karja valvamine ? </s> </p>
<p> <s> On ju loomulik , et Hus soovis lõpetada kala mädanemist peast . </s> <s> Kuid proovi sa midagi öelda patusele , proovi öelda , et ta püherdab patus , kui ta peab end eksimatuks autoriteediks ! </s> <s> Evangeelium õpetab olema alandlikus meeles nende vastu , kes on pandud meie üle . </s> <s> Me ei saa öelda , et Hus poleks olnud alandlik , aga kelle vastu siis ? </s> <s> Missugusele neist kolmest paavstist tuli tal vanduda truudust ? </s> <s> Et ta seda ei teadnud , mis jäi tal üle muud , kui laskuda oma alandlikus meeles põlvili Kristuse enese ees . </s> <s> Aga jälle häda : Kristuse nimele kirikus ei apelleerita . </s> <s> Olen märganud , et häda tekib alati siis , kui mõtled või õigust räägid . </s> <s> Ainult valetama peab , siis ei puuduta sind keegi . </s> <s> Ja kui me nüüd tõeks tunnistame , et see jääbki nii , mis kasu oli siis kogu doktriinist , kogu Summa theologiae'st ? </s> <s> Kas kirik saab olla igavene ja ühtne , kui teda juhivad valevorstid ? </s> <s> Mida peab siis kirikust arvama lihtne talupoeg , kes loeb korrapäraselt oma paternostereid ja avemariasid ? </s> <s> Ta ju näeb , et paavstid lõikavad üksteise kõrisid , ja küllap esitab ka küsimuse , miks ei võiks temagi kõrisid lõigata . </s> <s> Nii kaotab kogu asi mõtte . </s> <s> Lõpetame siis juba asja ära , läheme laiali ja ütleme : " Issand , meie ei ole ikka seda väärt , et sinu jälgedes käia . " </s> <s> Ja siis tuleb Viimne Päev . </s> <s> Valepaavstid mõistetakse igavesse surma või põletab neid kurat . </s> </p>
<p> <s> Niisiis , ma andsin endale aru , et sel päeval hakatakse põletama tõelist jumalateenrit , kartmatut ja väga moraalset inimest . </s> <s> Hus võis olla eeskujuks igale kirikutegelasele , ometi nad põletasid ta . </s> <s> Mis sellest , et ta jagas armulauda kahel kujul ? </s> <s> Mis sellest , et tahtis , et paavst endale tuhka pähe raputaks ? </s> <s> Sellest , et nad ta põletasid , saame aru , kui alla lastud on meie aeg . </s> <s> Kui aga keegi tõepoolest pahatahtlikult eksib , näiteks õpetab , et Jeesus oli ainult inimene , siis pole inkvisitsiooni ollagi . </s> <s> Sest väikesed sulid võib niisama maha koksata või kusagil kambrinurgas rattale keerata . </s> <s> Küll inkvisitsioon teab , mis ta nendega teeb . </s> <s> Pärast on nad nagu varjud kusagil surnuaial , paras valge lina ette tõmmata ja tagant valgust näidata . </s> <s> Milline vaatemäng siis tuleks ! </s> </p>
<p> <s> Lubage , et selgitaksin oma mõtteid väikese rahvajutuga , mille mulle kord vestis talumees ja mõisaametnik Kupja-Theobald . </s> </p>
<p> <s> Ühel lesknaisel suri mees ära ja ta jäi pimedal talveõhtul üksi . </s> <s> Teenijad ning teenijannad kõik välja pidusse saadetud , vaikus ja rahu , ainult hiired krobistavad tühjas mõisasaalis . </s> <s> Äkki hakkab keegi hirmsasti ust lõgistama ja naine vaatab ? vana surnud mees ukse taga . </s> <s> " Naine ! " röögatab see hirmsa häälega . </s> <s> " Anna süüa ! " </s> <s> Juba vananev , aga ikka veel päris ilus lesknaine toob hernesupi ja munad lauale , ütleb , et rohkem ei ole . </s> <s> Siis on hirmus vaadata , kuidas mees sööb munad kõige koortega , herned aga koorib viksilt ära . </s> <s> " Sõidame , " ütleb mees lõpuks , kui söödud saavad . </s> </p>
<p> <s> Eks naine siis vaatab , et suur must saan on ees ja must hobune niisamuti . </s> <s> Kõik läigib ilusti , kuu paistab . </s> <s> " Kuu paistab , kooljas sõidab , " ütleb surnud mees , kui saani istuvad . </s> <s> Annab naisele ühe verise inimesekäpa , kui sõitma saavad . </s> <s> " Naine ! </s> <s> Söö käpp ära ! " käsib . </s> <s> Naisel ei jäägi midagi muud üle , võtab käpa , aga peidab saani põhja . </s> <s> " Kuu paistab , kooljas sõidab ! " ütleb mees . </s> <s> " Ilus , kallis , armas , kas kardad ? " </s> <s> ? " Mis man'd kardan , kui oma armuke kõrvas , " vastab naine . </s> <s> ? " Kas käpp söödud ? " </s> <s> ? " Ei veel , mehekene , ei veel , " vastab naine ja poetab käpa istumise alla . </s> </p>
<p> <s> " Kuu paistab , kooljas sõidab , " hüüab mees ja küsib : " Käpp , kus sa oled ? ! " </s> <s> ? " Perse all , " vastab käpp . </s> <s> " Söö käpp ära ! " röögib mees veel kord . </s> <s> Naine aga pistab käpa põue . </s> <s> " Ilus , kallis , armas , kas kardad ? " küsib mees oma hauatagusel häälel . </s> <s> ? " Ei ole ma veel tulbiõienestega suud värvinud ega palgetele puudrit pannud , " vastab naine . </s> <s> " Mis ilus ma siis olen , minu oma mehekene on ikka kõva väljamõtleja . " </s> </p>
<p> <s> Nad jõuavad surnuaiale , kus ulub tuul ja okstel kraaksuvad poolunne jäänud varesed . </s> <s> Aga kirikus põleb tuli ja preestrid loevad seal oma lõputuid palveid . </s> <s> Altaril Peetruse kõrval on suur kukk . </s> </p>
<p> <s> Siis vaatab Taevaisa taevast ja näeb , et naisel hirmus häda käes on . </s> <s> Ja püha Taevaisa võlub selle maalikuke päris kukeks . </s> <s> Ja siis see päriskukk hakkab kirema ja peletab hirmsa mustasaanimehe hauda koos aiste ja saanijalgadega . </s> <s> Naine jääb siiski maa peale ja näeb , et tema jaoks on siin juba ammu haud valmis kaevatud , ilus rõngasrist veel haua servas ja tema nimigi peal . </s> <s> Edaspidistel tundidel ei saa ta muud teha kui palvetada . </s> </p>
<p> <s> Nõnda palju on sellest aega möödas , kui ma vana Kupja-Theobaldiga viimati juttu puhusin . </s> <s> Ma isegi ei mäleta enam , kas ta ikka ütles " Taevaisa " . </s> <s> Samuti seda , kas ta ütles , et Taevaisa võlus kukke , " võttis kuke teha " või koguni nõidus ... </s> </p>
<p> <s> Aga seda tean ma küll , et toda lugu kuulsin ma päris esimest korda just mittesakslaselt , Küti Jouhanilt , kelle vana tarkus oleks austatud ja teretulnud igas Liivimaa nurgas . </s> <s> Kukelaul on talumehe hinge nii mõjunud , et tal selle kohta sajad muinasjutud ja tähendamissõnad lausuda on . </s> <s> Pealegi viivad kõik jutud , mis kuke kohta eales lausutud , tagasi pühakirja juurde : </s> </p>
<p> <s> Mt 26 : 72-74 : " Ja tema salgas taas vandega : " Mina ei tunne seda inimest . " </s> </p>
<p> <s> Aga üürikese aja pärast tulid tema juure need , kes seal seisid , ja ütlesid Peetrusele : " Tõeste , sinagi oled nende seltsist , sest sinu keelgi tunnistab sind üles . " </s> </p>
<p> <s> Siis hakkas tema ennast väga ära needma ja vanduma : " Ei ma tunne seda inimest ... " ja sedamaid laulis k u k k. " </s> </p>
<p> <s> Mk 14 : 69-72 : " Ja tüdruk nägi teda jälle , ja hakkas ütlema neile , kes seal juures seisid : " Seesinane on üks nende seast . " </s> </p>
<p> <s> Aga tema salgas taas . </s> <s> Ja üürikese aja pärast ütlesid need jälle , kes seal juures seisid , Peetrusele : " Tõeste , sina oled nende seast ; sest sina oled Kalilea maa mees ja sinu keelemurre on seda viisi . " </s> </p>
<p> <s> Aga tema hakkas needma ja vanduma : " Ei ma tunne seda inimest , kellest te räägite . " </s> </p>
<p> <s> Ja k u k k laulis teist korda , siis tuli Peetrusele meele sõna , mis Jeesus temale oli ütelnud : " Ennegu k u k k kaks korda saab laulnud , salgad sina mind kolm korda ära . " </s> <s> Ja tema kattis oma silmad kinni ja nuttis . " </s> </p>
<p> <s> Kukk laulab alati kaks , mitte kolm korda . </s> <s> Ja kuri vaim , kes selle laulmisega oma rada läheb , on samuti kahekordne , õieti kaovad inimese seest alati kaks vaimu , kui neid välja ajada . </s> <s> Seda teab harimatu talupoeg , aga seda , nagu näha , ei tea püha inkvisitsioon . </s> </p>
<p> <s> Andsin endale aru , et inkvisitsioon — kiriku püha relv — on sulide ja kaabakate käes , kes on ehk valmis oma emagi maha müüma . </s> </p>
<p> <s> * </s> * <s> * </s> </p>
<p> <s> Kaunis suvehommik vaatas sisse pühi isasid tihedalt täis kirikusse . </s> <s> Ungari palgasõdurid tõid kirikukogu ette magister Jan Husi , kes tavakohase jumalateenistuse ajal oli kirikuuksel seisnud . </s> <s> Olgu siin siis tema kirjeldus . </s> </p>
<p> <s> Hus oli tavaline munk tavalise tonsuuriga . </s> <s> Äraaetud juuksed olid ilmselt olnud mustad . </s> <s> Husi habe oli täiesti hall ja ta silmad kiirgasid midagi head . </s> <s> Palgasõdurid juhatasid ta häbipinki istuma . </s> <s> Ta võttiski sel teistest kirikupinkidest eemale toimetatud ja veidi kõrgemal istumiskohal täiesti rahulikult istet , nagu oleks kõik toimuv maailma kõige harilikum asi . </s> </p>
<p> <s> Tema kõrval võttis koha sisse habemeajaja , keda pidi peatselt vaja minema tema kui hereetiku tonsuuri eemaldamiseks . </s> </p>
<p> <s> Kooriruumi istete kaks esimest rida täitsid pika laua otstarvet . </s> <s> Nende taga istusid üheksa piiskoppi , kaks kardinali , kolm doktorit ja kontsiili prokuraator Henricus de Piro . </s> </p>
<p> <s> Kõik pika laua taga istujad olid väga rahutud , alailma oli neil sekeldamist mingisuguste paberitega . </s> <s> Omavahel rääkimisest aga hoiduti ning vaadati sageli altari poole . </s> </p>
<p> <s> Magister ei saanud kaua istuda , ta kamandati kiiresti püsti . </s> <s> Needmistalitus oli alanud . </s> <s> Süüalune püüdis algusest peale midagi seletada , kuid kardinal Petrus de Allaco , kelle pea ümber oli lumivalgetest juustest ring otsekui pärg , röögatas süüalusele Jeeriku pasuna laadsel kurdihäälel : " Taceat nunc , bene postea simul ad omnes respondebitis ! " </s> * <s> Veel enne , kui ta lõpetada jõudis , vastas Hus talle selgel häälel : " Et quomodo debeo ad omnes simul respondere , cum non possum eos simul omnes cogitare ? " </s> ** <s> Talle vastas võimas Firenze kardinal Zabarella , kelle lippu nägin ennist kirikuuukse kõrval , suur punane rist peal veretamas kui tuline sepaääs : " Taceas nunc , jam enim suffecienter te audiavimus . " </s> *** <s> Hus tahtis veel midagi öelda , kuid üks pikk sõdur tõukas teda tugevasti vastu õlga ; seepeale läks sealsamas oma kaaskonna hulgas istuv kuningas näost tulipunaseks . </s> <s> Kuningas Sigismundi näost ei kadunud veri veel siiski , kui tseremoonia edasi läks . </s> </p>
<p> <s> Süüalune pidi saadud hoobist äärepealt lavalt alla kukkuma , kuid kirikuteenrid püüdsid ta kinni . </s> <s> Ta hakkas ikkagi kõnelema ja seekord andis valitseja käe tõstmisega kõikidele märku , et teda ei peatataks . </s> <s> Hus ütles sõna-sõnalt järgmist : " Rogo propter Deum , audiatis me , ne astantes credant , me errores tenuisse . </s> <s> " **** </s> </p>
<p> <s> Aga nüüd läks lahti tõeline mürgel , üliõpilased vilistasid , mungad ja piiskopid trampisid jalgadega . </s> <s> Kontsiili süüdistaja Henricus de Piro tõstis mõlemad käed ja püüdis kõikidest üle karjuda , et nad vait jääksid . </s> <s> Husi käed väänati selja taha ja valvurid sulgesid otsemaid ta suu . </s> <s> Lõpuks saabus rusuv vaikus , Piro tõusis ja luges ette paar katket Husi teostest , muuhulgas sellegi : </s> </p>
<p> <s> " Kas kinnitavad kirikupead end olevat Kristuse ja apostlite järglased ? </s> <s> Kui nad vastavalt käituvad , siis nad seda ka on , kui aga vastupidi , siis nad on valetajad ja petised . " </s> <s> Seepeale hakkasid mõned uuesti karjuma , süüdistatuvastane enamus toetas karjujaid küll vaikselt , aga siiski järjekindlalt . </s> </p>
<p> <s> Püsti tõusis Corki peapiiskop , võttis värisevate käte vahele paberilehe ja luges ette veel viis süüdistuspunkti . </s> <s> Hus vastas , et süüdistuspunktid üks , kaks , kuus , seitse ja kaheksa on tema vastu pahatahtlikult tõstetud valesüüdistused . </s> <s> Ta lisas : " Nominetur ille doctor , qui hoc contra me testatus est . </s> <s> " * </s> </p>
<p> <s> Ärritus ka Corki peapiiskop ja põrutas rusikaga lauale . </s> <s> Ta karjus , et süüalune on ennast juba ammu nimetanud neljandaks isikuks kolmainsuses , et nemad kõik teavad seda ja kedagi ei huvita seejuures asjaolu , et magister ei ole täie mõistuse juures . </s> <s> Selle sõnavõtu ajal hakkasid magistri huuled liikuma . </s> <s> Ta muigutas suud nagu kala kuival , selle vana punkti väljakäimine paistis teda üllatavat . </s> <s> Ta andis otsekohe vastuse : " Absit a me misero , quod me quartam personam in divinis vellem nominare , cum nec hoc in cor meum ascendit , sed constanter assero , quod Pater et Filius et Spiritus Sanctus unus deus et una essentia et trinitas est personarum . </s> <s> " ** </s> </p>
<p> <s> Magistri esialgsest sirgeselgsest hoiakust oli veel üsna palju järel , kui prokuraator võttis käsile tema väite , tema teostes palju korduva hoiaku , mille järgi ka maapealset kirikut juhib ainuüksi Kristus . </s> <s> Kuid prokuraatori arvates ei juhtinud Kristus siiski maapealset , s.o. võitlevat kirikut . </s> <s> Hus laiutas käsi ja ütles : " O Domine Deus ! </s> <s> Ecce jam hoc consilium tua facta et legem damnat ut errorem , qui cum ab inimicis tuis gravatus opprimereris , sed Deo Patri tuo justissimo judici causam tuam commisisti . </s> <s> " *** </s> </p>
<p> <s> Mõned süüdistajad soovitasid magistril patukahetsuses öelda , et ta ei ole kunagi kuulutanud temale omistatavaid eksimusi , s.o. neid viit punkti , millest eespool oli juttu . </s> <s> Tema lükkas üldse tagasi võimaluse , et ta talle omistatavat valet " punktidena " " võiks käsitleda " ja hakkas rääkima hoopis sellest , et tema praegused süüdistajad on talle kunagi isegi salvus conductus'e ehk turbekirja andnud , et ta võiks kirikukogu ette vabatahtlikult ilmuda . </s> </p>
<p> <s> Kardinal de Allaco luges ette kolm armulauda puutuvat kohta süüdistuskirjast , sest just need valmistasid konsiilile enim peavalu . </s> <s> Hus vastas igale punktile eraldi , saates oma juttu kiirete peanoogutustega . </s> <s> Kaheteistkümnendale punktile vastas Hus kõige pikemalt : " Nec sum pertinax , sed semper desideravi et die hodierna desidero informationem efficaciorem ex scripturis . </s> <s> Et hodie dico , quod et si uno verbo omnes errores destruere et convincere possem , libentissime hoc efficierem . </s> <s> " * </s> </p>
<p> <s> Püsti tõusis magister Palec , Husi kõige süngem vaenlane . </s> <s> Ta valetas , et Hus on piibli tšehhi keelde valesti tõlkinud , tal olevat tunnistusi ja ta võib need kohe ette tuua . </s> <s> Nähes parimast kalevist kuues Palecit , muutus Hus hulga leebemaks . </s> <s> Ta pöördus näoga akna ja päikese poole : " Evangeeliumi seadus kehtib kindlasti kõikide kristlaste , järelikult ka paavsti ja tema esindaja kohta . </s> <s> Evangeeliumi seadus käsib eksinut karistada , ja kui ta oma sõnakuulmatusest ei loobu , siis teda eneste hulgast minema ajada . </s> <s> Niimoodi ei rikuta vähimalgi määral põhilist käsku , ja see kõlab : " Ära tapa ! " </s> <s> Te võite põletada mu raamatud , ma polegi selle vastu . </s> <s> Kas nad aga lihtrahva keelde valesti on tõlgitud , seda võib igaüks otsustada , kes seda keelt tunneb . </s> <s> Palun vaadake minu raamatud üle , nad on avatud kõikidele . " </s> </p>
<p> <s> Seepeale andis keegi sõjasulaste pealik märku ja süüdistatava käed päästeti taas lahti . </s> </p>
<p> <s> Palec vaatas veel kord Husi , pigistas siis ühe silma kinni ja soovitas oma endisel õpetajal vanust vaateist lahti ütelda , võtmaks vastu kirikukogu enamuse omad . </s> <s> Palec oli veel üks väheseid saalis viibivaid tšehhe , ta demonstreeris seda teo ja sõnaga , ta oli kui uhke kannustega kukk . </s> <s> Kuid keegi ei pannud tema kangekaelsust tähele . </s> </p>
<p> <s> Magister Jan aga vältis Paleci pilku , tõstis käed ja hüüdis : " Domine Jesu Christe ! </s> <s> Ignosce omnibus inimicis meis , propter magnam misericordiam tuam te deprecor . </s> <s> Et tu scis , quia false accusaverunt me , falsos testes produxerunt et falsos articulos contra me confinxerunt . </s> <s> Ignosce eis propter immensam misericordiam tuam ! " ** </s> </p>
<p> <s> Taas oli kirjeldamatu lärm süüdistuse poolel . </s> <s> Piro tagus haamrikesega kaks korda vastu lauda . </s> <s> Kuuriaprokuraator Augustus , Lodi ja Riia peapiiskopid , Corki peapiiskop ja teised nooremad piiskopid hüppasid Husi juurde puulavale ning rebisid temalt vaimulikuornaadi . </s> <s> Hus tõstis käed , püüdes neid asetada õlgade juurde , kust valge riie kõige enam kärises . </s> <s> Nüüd seisis ta pikkade valgete nahkpükste väel oma häbipingi ees , kõikide pilkude all . </s> <s> Ta astus sammu tagasi ja purskas südantlõhestavalt nutma . </s> <s> Üle ta mõlema pale veeresid väikesed vanamehepisarad . </s> <s> Tahtsin hüüda : " Lõpetage ometi ! " </s> <s> Ent sõnad ei tulnud üle mu huulte . </s> </p>
<p> <s> " Nüüd siis on sinu kuubki ära jagatud ! " hüüdis Riia peapiiskop Joannes . </s> <s> Minul hakkas kohutav häbi oma kaasmaalase pärast : et just Riia peapiiskop , kes kuuldavasti koduste asjadega üldse ei tegelnud ja pidevalt väljamaadel viibis , midagi selletaolist ütelda võis . </s> </p>
<p> <s> Ent sõdurid andsid kaebealusele selga kotiriidest kuue , aga ka suure paberist hereetikutiaara , mille peal tuld sülitavad draakonid ja kiri : " Hic est haeresiarcha ! " * </s> </p>
<p> <s> Nüüd võttis Riia peapiiskop laualt armulauakarika ja andis selle kaebealusele . </s> <s> Husi sõrmed sulgusid kindlalt karika ümber . </s> <s> Ja peapiiskop läks kiirel sammul altari ette ja hüüdis : </s> </p>
<p> <s> " O Juda maledicte ! </s> <s> Ut qui dereliguisti consilium pacis et cum Judaeis consiliatus es , auferimus a te calicem hunc redemtionis . " </s> ** <s> Kolm dominiiklaste eestseisjat kõndisid ümber ristimisvaagna ja kordasid kolm korda : " Nii olgu , nii olgu , nii olgu . " </s> </p>
<p> <s> Riia peapiiskopi viimaste sõnade ajal jooksis süüdistatava juurde Lodi peapiiskop , kes oli parajasti teenistuses , haaras tema käes olevast armulauakarikast ja üritas seda jõuliselt ära rebida . </s> <s> Hus hakkas vastu , tema küüned libisesid armulauakarika kullal . </s> <s> Teenivale hingekarjasele tuli aga appi Czerny piiskop , Husi ümber lõi kiiresti kokku sõjasulaste värvikirev summ . </s> <s> Tekkinud rüsinas ei saadud mitte aru , kes tiris või kes tõmbas , ühteaegu aga kadus magistri peast narrimüts ja veeres suitsutusastja alla . </s> <s> Hus pidi siis ka karika loovutama , ta seisis nüüd altarile lähemal , hoidis südamest kinni ja lõõtsutas . </s> <s> Lodi peapiiskop aga kõndis , karikas käes , ümber süüdistajate laua parema nurga , kus istusid kuuriasekretärid , ning ütles : " Fiat , fiat , fiat . " </s> <s> ( " Nii olgu , nii olgu , nii olgu . </s> <s> " ) </s> </p>
<p> <s> Hus ei jäänud karika äravõtmise ajal samuti vastust võlgu ja hüüdis üle kogu kiriku : " Confido in Dominum Deum omnipotentem , pro cujus nomine hanc blasphemiam patienter sustineo , quod ipse suae redemtionis a me calicem non auferet , sed spero firmiter , quod hodie in regno suo bibam illum ! " * </s> </p>
<p> <s> Süüdistaja kardinal Leaudit nägi , et Hus sel hetkel peakatteta oli , ja andis valvuritele selge käsu : " Tõmmake talle uuesti pähe see kübar , et teda põletataks koos kuraditega , tema käskijatega , keda ta siin maa peal on teeninud . " </s> </p>
<p> <s> " Küllalt ! " hüüdis üks poola dominiiklane , kellel oli küllap hale süda . </s> <s> Teda ei kuulanud aga enam keegi . </s> <s> Kõigi meeled olid kinni magistri ja tema peasüüdistajate juures . </s> </p>
<p> <s> Hus viidi suure ümmarguse kausi juurde , kus teenivad vennad tema küüsi lõikasid . </s> <s> Ta heitis pilgu üle õla ja vaatas hoolega Õnnistegija viit haava altari eri nurkades . </s> <s> See oli aeg , mil süüdistuse ette ilmus kirikuprelaat Johannes Dominici Roomast ning alustas viimse usuakti ettelugemist . </s> <s> Üle kogu kiriku kõlasid tema sõnad : " Commitimus animam tuam diabolo . " </s> ** <s> Ent rahu ja visadusega , mis kutsus nähtavasti esile isegi tema vaenlaste lugupidamise , andis Hus vastulöögi igale rünnakule , nõnda ka nüüd : " Et ego eam commito piissimo domino Jesu Christo ! " *** </s> </p>
<p> <s> Kardinal Johannes Dominici langetas pea altarikrutsifiksi ees ja jätkas kondemnatsioonitseremooniat , lugedes ühtlasel häälel , ühtegi sõna rõhutamata : " Seesinane kontsiil võtab endise jutlustajavenna Johannese liha ja annab saatanale hukkamiseks , sest kirjutatud on : " Kas minu asi on mõista kohut nende üle , kes on väljas ? </s> <s> Eks teie mõista kohut nende üle , kes on sees . </s> <s> Ent nende üle , kes on väljas , mõistab Jumal kohut . </s> <s> Lükake siis kurjategijad endi keskelt välja . </s> <s> " " </s> </p>
<p> <s> Ja sõdurid lükkasidki " endist jutlustajavenda " kiriku ukse poole . </s> <s> Vägev valitseja Sigismund tõusis ja koos temaga mitu valgetes mantlites ja pügatud mustade habemetega nõunikku . </s> <s> Valitsejale lähenes linnarae delegatsioon põlvpükstes , mis pidi tähendama alandumist kuninga vägevuse ees . </s> <s> Ta seletas neile midagi elavalt , kätega vehkides . </s> <s> Sigismundi ümbritses igast küljest ta kaardivägi ja kedagi peale ametlike linnadelegaatide ei lastud ta ligi . </s> </p>
<p> <s> " Minge , talitus on lõppenud , " ütles Lodi piiskop ja tseremooniameister talutas Husi tagaruumidesse , kus tal tonsuur eemaldati . </s> <s> Kirikuuksed tehti lahti ja nüüd võis ka väljas seisnud rahvas kuulata viimset usuakti . </s> <s> Samal ajal astusid kaks kuuriaprokuraatorit üle kirikuläve . </s> </p>
<p> <s> Ühes neist tundsin ära skolastik Michal de Causise , kes Jumala armust aastaid Praha ülikoolis oli intrigeerinud . </s> <s> Kiirustasin väljapääsu poole , et teda lähemalt kaeda . </s> <s> Konstanzi oli kokku tulnud 150 piiskoppi , nende kirjutajaid ja abilisi oli vähemalt kaks korda sama palju . </s> <s> Kõik abilised jäid kirikuuste ümber seisma , osalt hoovi , osalt kiriku sisse , et oodata oma isandaid . </s> <s> Pruunid frantsiskaanlased , hallid augustiinlased ja mustad dominiiklased seisid vaikiva müürina . </s> </p>
<p> <s> Kirikuesisest väljakust saati lugesin ma palju ratsamehi ja palju lippe . </s> <s> Suurima ja uhkemaina seisis seal paavstilipp ruudulise kilbiga . </s> <s> Üle kõige lehvis Kristuse enda lipp musta ruudu ja ristiga . </s> </p>
<p> <s> Kellade katkematu käik oli aega veeretanud üle keskpäeva , õhk virvendas kuumusest ja Kristuse lippu hoidva munga käed värisesid . </s> <s> Pressisin end raesulaste lähedale , et need paneksid mu ette oma hellebardivarred , kui trügimiseks läheb . </s> <s> Kiriku peauste ees oli vaba ruumi kolmnurkne pind , kuhu astusid protsessioonil osalejad . </s> <s> Kõige ees kõndis toosama noor Czerny dominiiklane , kes oli ennist arvanud , et Husi alandamisest aitab . </s> <s> Ta hoidis käes pikka valget risti . </s> <s> Piiskopid astusid väärikalt ja kindlalt , nii et nende karjasekeppide ühtlast kopsimist oli kuulda üle rahva rüma . </s> <s> Edasi ma ei näinud , sest minu poole pöördus kikkvurruline raesõdur , tundes huvi , kes ma selline olen . </s> <s> Minu välimus võis tõesti olla pentsik . </s> <s> Ma kandsin musta koolimehekuube , mille hõlmade vahelt turritas keskmiselt suurem rahakott . </s> <s> Selles polnud mitte ainult kuldnaid , selles leidus ka medaljon Ingeborga pildiga , paar üksikul tunnil kirjutatud luuletust , kaitsepühaku kujuke ning haruldased mängukaardid , millest pikemalt hiljem , kui tuleb selleks õige aeg . </s> <s> Ent minu kuuel oli veel üks haruldane omadus . </s> <s> Ta oli kulunud puusalt , millel kandsin laia rüütlimõõka . </s> <s> Taskust piilus välja valge linane kinnas . </s> <s> Neid jagas meie fakulteet ülikooli lõpetamise puhul . </s> <s> Tõepoolest pentsik välimus . </s> <s> Kes ma siis olin , kas rüütel ja rändmunk ? </s> <s> Konstanzi rae arvamust mööda võisin ma olla salakuulaja . </s> <s> Ida kaupmeeste kahtlustav linn ! </s> </p>
<p> <s> Ma ei jõudnud raesõdurile vastata ei lühemalt ega pikemalt , sest lämbet õhku täitis kohutav kisa . </s> <s> Tõstsin pilgu ja nägin , et kiriku ette on ilmunud süüalune kuue palgasõduri ja kahe rohelises kuubes inkvisitsiooniteenri spaleeris . </s> <s> Munkade rividele tuli elu sisse . </s> <s> Husi poole tõsteti krutsifikse ja pühakukujukesi , käed käisid kiiresti , rämedad hääled hüüdsid : " Vade post me , satana ! " </s> * <s> Lõpuks ei saanud vist enam keegi aru , mida hüüti . </s> <s> Ja munkade ahelast murdsid läbi käsitöölised , kes kõik Husi poole rusikat raputasid , pannes oma vandesõnadega õhu värisema : </s> </p>
<p> <s> " Põle elusalt , nurjatu usumurdja ! " </s> </p>
<p> <s> " Sa jumalateotaja ! " </s> </p>
<p> <s> " Sa väärusu must sikk ! " </s> </p>
<p> <s> " Kas näed seda maamehe rusikat , ketser ! " </s> </p>
<p> <s> " Tulesurma ! </s> <s> Tulesurma ! " </s> </p>
<p> <s> " Ole neetud ! " </s> </p>
<p> <s> Ja naised . </s> <s> Suured ja väikesed , kõhnad ja paksud . </s> <s> Silmad erutusest pungis , sülitati magistri poole . </s> <s> Lihtsad naised saalisid agaralt edasi-tagasi . </s> <s> Nad näitasid Husi vastu üles kogu oma põlgust . </s> <s> Põsed tõmmati lohku , et sülge koguda , kuid tihti ei tulnud kaugsülitamisest midagi välja . </s> <s> Ungari palgasõdurid surusid rahvast tagasi , kuid kaua ei võinud see ju enam kesta . </s> <s> Hus oma protsessiooniga oli keeranud Kassi tänavale ja tuli nüüd sealtkaudu alla . </s> </p>
<p> <s> Minu lähedal seisis üks must mees . </s> <s> Tal oli korstnahari kaenlas ja väike kirka vööl . </s> <s> Tema siis ütleski elutargalt : " Need naised sülitavad . </s> <s> Aga kurat võib ju nii neile keelele tulla . </s> <s> Eks ole ju see seal usuteotaja ! " </s> </p>
<p> <s> Kõlas läbilõikav vile ja magistri suunas lendas halvasti sihitud munakas . </s> <s> Kivi kolksatas vastu ühe sõduri kiivriharja . </s> <s> Laubast ei jäänud just palju puudu , nii et sõjamees pidi hetkeks seisma jääma ja silmi pungitama . </s> <s> Kõlas kiire ja asjalik käsk ; igat masti sõjamehed sööstsid rahvahulgale kallale . </s> <s> Nüüd lasti ratsapiitsadel ja piikidel tagasihoidmatult vihiseda . </s> <s> Kostis matsatusi , karjuti . </s> <s> Sel hetkel ei olnud Konstanzis kirikut , mille kellad ei oleks parasjagu helisenud . </s> <s> Koguduste lipud olid ju tõstetud , järelikult pidid ka kellad helisema . </s> </p>
<p> <s> Hus oli jõudnud mööda minna , sõdurid ja raeteenrid lahkusid sellelt kohalt . </s> <s> Rahva hulgast hüüti , et nüüd olevat ka valitseja kiriku teise ukse kaudu lahkunud . </s> <s> Pidin protsessioonist ette jooksma , et sündmuste keskel olla . </s> <s> Ekslesin lähematel tänavatel , nägin Schotteni kabelit . </s> <s> Piiskopid läksid kodudesse laiali . </s> <s> Silmasin , kuidas aidati hobuse selga Antiookia patriarhi , kelle ma tundsin ära kuldsest ristist ja palmioksast süsimustal rüül . </s> <s> Tõmbusin kabeli varju ja pöördusin mõttes Jumalaema poole . </s> <s> Kas ei olnud mina nüüd see Juudamaa mees , kes oli sunnitud kellegagi koos käima ühe penikoorma ? </s> <s> Mina aga valmistusin käima kaks , et näha pühamehe kurba lõppu . </s> </p>
<p> <s> Siis lähenesin protsessioonile uuesti , aga rahvarohkuse tõttu ei suutnud mu silm taas midagi seletada . </s> <s> Mungad olid hakanud laulma sekventsi . </s> </p>
<p> <s> Jõudnud linnast välja , kõndis Hus ikka veel jala ja püstipäi , häbitiaara endiselt peas . </s> <s> Enam teda ei tülitatud . </s> <s> Laulis mahe kümnehäälne mungakoor , saatjaks pooleldi juba ununenud flöödiviis . </s> <s> Lähemal seisjad võisid eristada sõnu : " Patused oleme , patused ... " </s> <s> Vilistasid flööt ja šalmei , nende puhujad ei jäänud protsessioonist sammugi maha . </s> </p>
<p> <s> Nägin , et on võetud suund Surmaelu lossile ega suutnud mõista selle märgi õiget tähendust . </s> <s> Tee ääres ei olnud enam maruvihast rahvast . </s> <s> Üldse liikus seal mehi vähem , oli aga küllalt nutunaisi , kes agaralt palvetasid . </s> <s> Hus laulis psalme , tema värisev hääl muutus järjest heledamaks ning mul tuli imeks panna tema suurepärast mälu . </s> <s> Mäe peal , kus põletati mõni eksemplar Husi teosest " Kirikust " , ütles üks itaalia kardinal , kes oskas saksa keelt : " Ärge imestage , et kurat ja tema deemonid oskavad vaimulikke laule ! </s> <s> Roojane madu , kes roomas väljal , oli esimene , kes esiema Eeva poole pöördus , magusad sõnad huulil . </s> <s> Eks öelnud madu Eeva vastu : " Üksi Jumal teab , et mil päeval te sellest sööte , lähevad teie silmad lahti ja te saate Jumala sarnaseks , tundes head ja kurja ! " </s> <s> See häbikott siin , kes kõnnib oma rasket häbiteed , pani ennast neljandaks isikuks kolmainsusse . </s> <s> Eks temagi omistanud omale Jumala tarkuse ! </s> <s> Hereetilistes kirjatükkides , mis siin põlevad , on öeldud : " Jumala ettenägemine kaob viimsetes asjades . " </s> <s> See on kõige hullem , mida võib kirjutada . </s> <s> Aga siiski palvetage , lihtrahvas , selle õnnetu hinge eest ! </s> <s> Palvetage , sest püha kiriku halastus ja pikameelsus on suur , sest meie ei või mitte ette näha seda osa , mida Issand Jumal on meile kõikidele määranud . </s> <s> Ütles ju ka Kristus Õnnistegija , et tema oma lõputus halastuses käsib ütelda eestpalveid haigetele , eksinutele , väljatõugatutele , sest terved ei vaja arsti . </s> <s> On ju Jumal kord temagi loonud , ka selle äraneetud ketseri . " </s> </p>
<p> <s> Aga sealsamas hakkas üks punapäine frantsiskaanlane kardinaliga vaidlema . </s> <s> Ta tegi seda ladina keeles , et lihtrahvas ei mõistaks . </s> <s> Vaga mees ütles : " Et scribit hic magister insuper , quod qui duplex est misericordia , sapientia sua praedestinavit vitam aeternam , a qua non potest praedestinatus finaliter excidere . " </s> * <s> Julge mees tõestas , et kardinal on magistri teostest välja kiskunud valetsitaadi , mille olemasolu tema , kardinal , vist isegi ei usu . </s> <s> Valejutlustaja kardinal pidi kohe taganema ; ta ronis ratsu selga ja liitus protsessiooni tagumiste ridadega , kus kanti pühapilte ja lauldi . </s> <s> Frantsiskaanlast aga ei puutunud keegi , mehed ja naised kõndisid temast mööda . </s> </p>
<p> <s> Protsessioon tõusis mäkke , Hus õnnistas pealtvaatajaid ristimärkidega ja laulis tasa : " Eks Tema näe mu teed ... ja loe kõiki mu samme ... " </s> <s> Selleks ajaks olid rüütlid rongkäigust kadunud ja jäänud vaid kleerikud . </s> <s> Rahvas aga arutas : " Näe , lähevad Totlebeni teele ... </s> <s> Sinna on linnapea suure tuleriida valmis pannud . </s> <s> Matilda käis oma perega sinna pool päeva hagu viimas . " </s> <s> — " Linna voorimehed viisid kümme koormat . </s> <s> Igaks juhuks , kui peaks puudu tulema . " </s> </p>
<p> <s> Nüüd jõuti ristteeni , kust kari igapäiselt üle läheb . </s> <s> Siit oli näha suur haokubu , taustaks punase sametiga ületõmmatud poodium . </s> <s> Rongkäik marssis orgu . </s> <s> Vaatasin vastu päikest , kuni silmadel hakkas valus . </s> <s> Korraks õnnestus näha Husi laia selga ja valget torumütsi . </s> <s> Kumbki kõikus edasi-tagasi madalamate männiokste varjus . </s> <s> Olin oma silmi liialt pingutanud , pigistasin nad kinni ja neist valgusid pisarad . </s> <s> Jäin teistest veidi maha ja lihtrahvas kihutas minust mööda . </s> </p>
<p> <s> Mu kõrvu kostis imelik teadaanne , et lähima tunni jooksul oli keelatud müüa õlut ja kompvekke , keelatud oli tassida pinke hukkamiskoha lähedale . </s> <s> Oli vist terve rida kaupmehi , kes selle otsuse all kannatasid . </s> </p>
<p> <s> Tuleriit oli ehitatud korrapäraselt kokkuseotud haokubudest , kokku pandud nii , et tuli võis tungida otseti hagude turritavate otste vahele . </s> <s> Maasse oli taotud otsast peeneks löödud ning hoolega laasitud jäme palk , millel vaigupisarad veel näha . </s> <s> Poodium oli üles pandud pisivürstide ja mõnede õpetatud meeste ja piiskoppide jaoks , kes arvasid heaks tseremoonial viibida . </s> <s> Jeesuse Kristuse lippu hoidsid nüüd kaks kardinali , kes aga varsti väsisid ja selle edasi andsid . </s> <s> See lipp lehvis väikese külasurnuaia tara taga . </s> <s> Sõdurid ja inkvisiitorid , kes ratsa , kes jala , moodustasid uudistava lihtrahva seas kaheksa ringi , nii et ratsude laubad kokku puutusid . </s> <s> Nii muutus hukkamispaiga ründamine , mida sel päeval vist eriti kardeti , väljastpoolt võimatuks . </s> </p>
<p> <s> Ent hagu ei leidunud üksnes hunnikus . </s> <s> Hus juhatati ühe haokubu juurde ja pandi sinna istuma . </s> <s> Maa tema ümber oli mustaks tallatud , värske muld hakkas saabaste ja sandaalide külge kinni . </s> <s> Nagu öeldud , jõudsin ma tuleriidapaigale hiljem ega näinud , mida süüalune oma uuel häbipingil tegi . </s> <s> Vaevalt nautis ta seda suurt rahvahulka , kes siin ainuüksi tema pärast kokku tulnud . </s> <s> Ma ei olnud kuulnud küll süüdistuse algust , aga seda loeti siin monotoonse häälega edasi . </s> <s> Just selsamal ajal oli mul tegemist päralejõudmisega . </s> <s> Leiti , et Hus on teinud sõnakuulmatusepattu , et ta on solvanud kirikut , et ta on pannud kahtluse alla pühade Peetruse ja Pauluse apostliõigused . </s> <s> Lisaks kiriku solvamisele on ta ka teda pilganud , levitades saatana teenri Wyclifi õpetust , mille kohaselt Kristuse ihu on ka ilmikute jaoks . </s> <s> Ent doktriinile vastavalt on Hus antud vanakurja käsutusse , sest ütleb ju pühakiri : " Nende seast on Hymenaios ja Alexandros , keda ma olen andnud saatana meelevalda , et nad karistuse all võõrduksid pilkamisest . " </s> <s> ( 1Tim 1 : 20 ) Nelikümmend kiriku doktorit olid leidnud , et Hus on süüdi blasfeemias . </s> <s> Kirik on pärast pikka uurimist otsustanud selle ketseri igaveseks välja heita oma emalikust rüpest ning anda kogu ta juhtum arutuseks ilmalikele võimudele . </s> <s> Kuna mitme surmapatu palgaks on surm , siis on Husi hing pühitsetud saatanale , kuid sellegipoolest palub kirik lahendada Husi asi kiiresti , ilma tema luid murdmata , nii nagu ka põrguteele sattunud Pilaatus lahendas kord oma paratamatu asja . </s> <s> Otsuse oli allkirjastanud Sigismundi paladiin Louis ja teinud seda õigusega , mida Isa on Pühale Saksa-Rooma Keisririigile andnud , sest kuninglik kohus võrdub jumaliku kohtuga . </s> <s> Süüasja seekordne arutamine võttis aega tunni jagu ja neid arutamisi oli juba kolm sel päeval . </s> </p>
<p> <s> Magister tõusis püsti , pani käed risti rinnale ja ütles , et sõnakuulmatusepatu palgaks ei ole surm . </s> <s> Magister on Augustinusest lugenud , et seda pattu teinud eksinud hing tuleb karjase karistajavitsaga ajada tagasi karja hulka . </s> <s> Augustinus aga ei ole mitte lihtsalt doktor , vaid püha Doctor Universalis . </s> <s> " Kas teie ei tea evangeeliumi tähendamissõna kadunud lambast ? " päris magister retooriliselt . </s> </p>
<p> <s> " Nüüd on liiga hilja midagi rääkida , " sõnas süüdistaja Leaudit vaikselt ja peaaegu leebelt . </s> </p>
<p> <s> Seda näitasid ka punastes särkides timukad , kes magistrile otsustaval sammul ligi astusid . </s> <s> Ta kisti särgiväele , talutati üle tuleriida ja kinnitati kõvasti tulba külge raske roostes raudketiga , mida keegi vaene mees oli seni kasutanud lehmade jaoks . </s> <s> Seda tunda saanud , ütles magister kohe : " Dominus Jesus Christus redemptor meus et salvator duriori et graviori catena vinctus est , et ego miser non vereor hanc pro ipsius nomine ligatus sustinere . " </s> * <s> Jalas olid tal kingad , ta oli jalgupidi pakus kinni . </s> <s> Puud pandi talle ümberringi , vaheldumisi õlgedega , kuni kurguni välja . </s> <s> Tema jalapaku alla heideti kaks seljatäit puid . </s> <s> Mõned vanemad naised , kes olid harjunud kehalist tööd tegema , tõid Husi jalgade juurde hagu , mis oli üldistest kimpudest maha pudenenud , et Jumalalt oma pattudele andestust saada . </s> <s> Magister muigas ja ütles : </s> </p>
<p> <s> " Oo , püha lihtsameelsus ! " </s> </p>
<p> <s> See lauseke oli taas Augustinuselt . </s> <s> 71. jutlus : " Ütlesin endale : püha lihtsameelsuse ilma-avarus pole sama mis deemonite osavus . " </s> <s> Hiljem lisas Püha Franciscus Assisist : " Puhas püha lihtsameelsus ajab maailma hingede ja kehade tarkused segamini . " </s> </p>
<p> <s> Mõned kirikutegelased vastasid sellele tunnustusüminaga . </s> <s> Ja mina vaatasin ümberringi : rahvahulk oli ülimalt suur ja võimas , see ulatas kõikjale , kuhu silmalgi oli määratud ulatuda . </s> </p>
<p> <s> Sel ajal hakkas ümberringi seisev kleerus vaidlema , kes peaks hukkujale viimset jumalaarmu andma . </s> <s> Dominikaani kleerikutel oli jutlustabel kaasas , nad lappasid seda . </s> <s> Üks ütles : " Ta läheb ju otse põrgu , ma ei saa talle kaasa anda teeleminekusõnu . " </s> </p>
<p> <s> Teine ütles : " Laulame lihtsalt Offertorium'i ja Kyrie't , need ongi tema teeleminekusõnad , mis tal muud veel vaja . " </s> </p>
<p> <s> Aga ette astus üks mustade vuntsidega noormees , kes ütles , et ta on teoloogiabakalaureus Petrus Mladenovicz , magister Johann Husi pihiisa . </s> <s> Kõik jäid talle otsa vaatama , ent Mladenovicz teatas , et tema kaitsealune on auditus et absolutus , vajalikud toimetused on temaga sooritatud juba kartseris . </s> <s> Rahva hulgast eraldus doktor Gerson , keda ma ei olnud selle pika hullumeelse päeva jooksul näinud juba tükk aega tegutsemas . </s> <s> Ta tuli sametpoodiumilt alla ja ütles , et Hus läheb siitilmast viimse võidmiseta , kuid talle jääb õigus üles tunnistada oma viimased patud , mida ta on sooritanud kaheksa tunni jooksul pärast viimast pihti . </s> </p>
<p> <s> Seda kuulnud , astus sõdurite seast esile kuninga õuemarssal mustast kalevist ja ilunööpidega pihtkuues . </s> <s> Ta oli väike ja turjakas . </s> <s> Ta tõstis käe ja ütles , et on õuemarssal Augustin Tappe . </s> <s> Et ta on võimsa valitseja Sigismundi saadik . </s> <s> Tema taga oli hertsog Ludwig ja sõjasulane . </s> <s> Ludwigi käes olid pikk paberirull ja väike kaheteraline mõõk tupes . </s> <s> Suurt rüütlimõõka kandis Ludwig vööl . </s> </p>
<p> <s> Kõrge isand ütles kõigile siinviibijatele , et magister Husile kingitakse jäädavalt elu , kui ta võtab vaevaks lahti ütelda oma eksiõpetusest . </s> <s> Need sõnad tekitasid rahva hulgas täieliku vaikuse . </s> <s> Hus vaatas ainiti marssal Tappet . </s> <s> Siis vastas ta kiiresti , tõstes oma tumepruunid silmad taeva poole : " Deus mihi testis est , quod ea , quae false mihi ascribuntur , per falsos testes mihi imposita , numquam docui nec praedicavi , sed de principali intentione meae praedicationis et omnium aliorum meorum actuum vel scriptorum exsistit , ut solum homines retrahere possem a peccatis , in ea vero evangelii veritate , quam scripsi , docui et praedicavi ex dictis et ex positionibus sanctorum doctorum hodie laetanter volo mori . </s> <s> " * </s> </p>
<p> <s> Seda kuulnud , kappas marssal Tappe koos hertsog Ludwigiga minema . </s> <s> Timukad süütasid tuleriida . </s> <s> Päike oli just päeva veerule jõudnud . </s> <s> Toomkirikus löödi veel kella , need olid hingekella kahesed paugud . </s> <s> Linn oli küll kaugel , aga kumisevas suvises vaikuses oli kõik hästi kuulda . </s> <s> Ja ehk olid kauged sündmused osalt kuulda sellegi pärast , et rahvas kui üks mees lähemale nihkus . </s> </p>
<p> <s> " Domine Christe , Fili Dei vivi , miserere nobi-i-i-is ! " laulis Hus kaeblikult venitades . </s> <s> Puudele kukkunud häbimüts paljastas ta paljaks raseeritud pea , millel pärlendasid higipiisad . </s> <s> Aeglaselt tõusis paksu mustjaspruuni suitsu . </s> <s> Tuleriit süüdati mitmest kohast , nii selja tagant kui ka alt . </s> <s> Puud võtsid kuumuses hästi tuld . </s> <s> Suits kandus kohe hukatava suhu ja silmi , kuid ei seganud tal edasi laulmast : " Christe Fili Dei vivi , miserere mei ! " </s> <s> Ja siis neitsi nimi : " Qui-i natus es ex Maria Virgine-e ! " </s> <s> Leegid kandusid kiirelt edasi ja haarasid magistri nina alt tema pabermütsi . </s> <s> Suits mattis ta üleni , selle mustadest lontidest paistis üksnes ta hele pärlendav pea . </s> <s> Tulemöll tuli talle liiga ligi ja sundis vaikima . </s> </p>
<p> <s> Aga rahva seast hüüti , et kurat ei jäta väärusu preestrit niisama lõkkele praadimiseks . </s> <s> Tekkis lausa vaidlus , kas kurat tuleb , kui Jeesust enam taga ei nõuta , või siis jätab kurat üldse tulemata . </s> <s> Koletust palangust hoolimata püüdis rahvas riidale läheneda , kuid mõned jalamehed tõukasid inimsumma oskuslikult kõrvale . </s> </p>
<p> <s> Läbi tulemöllu paistsid ta huuled ikka veel liikuvat . </s> <s> Punased ja kollased leegid kaardusid ümber tema ja ta posti , nii et ta üksvahe kõigil silmist kadus . </s> <s> Kuumuse pärast ei suudetud esialgu läheneda , isegi timukad varjasid oma nägusid mantlitega , et mitte kõrvetada saada . </s> <s> Sädemed lendasid kogu aeg nende ümber nagu üks teatav liik helendavaid sooputukaid . </s> <s> Täideviijad luurasid Husi ümber , et tabada hetke , mil esimesed halud varisevad ning must , paljudest kohtadest lõõmav surnukeha kettide raskuse all lonti vajub . </s> <s> Tuleriit laiba ümber muutus korratuks , püsti asetatud halud vajusid praginal kokku . </s> <s> Laip seal keskel oli augulist laadi , aukude südaosas lõõmas ja helendas . </s> <s> Seejärel lähenes üks timukatest suurte hõõguvate tuletangidega ning tal õnnestus otsast kiskuda magistri parem jalg , mis kentsakalt oma süsimustade rippuvate ja suitsevate veresoontega allapoole vänderdas ja kallerdas . </s> <s> Teine timukas lükkas tulematerjali keskele , ta kraapis nii palju halge , kuni tahutud post varises ning peale jalast väljapudenenud säriseva mustjaspruuni vereklombi hõõguval palgil ei viidanud miski , et seal oli seisnud inimene . </s> </p>
<p> <s> Ühel õnnelikul timukal õnnestus üles leida ketseri süda ning torgata see kaheharulise ridva otsa . </s> <s> Teised toimetasid niikaua raudkeppidega ja peksid puruks hukatu kolba , mille ülaosa tules hõõgus . </s> <s> Kolbad hõõguvadki nii , sest tuli läbistab mõne hetkega luu õhukese üdikihi . </s> <s> Kuival ajal põleb krõbe luu kiiresti ära ja timukal pole vaeva isegi mustjashalliks tõmbunud aju tulesüdamikku lükkamisega : see tuleb sealt ise välja nagu munavalge koorest . </s> </p>
<p> <s> Kui nüüd inimene täielikult lammutatud sai ja temast oli järele jäänud kõigest söestunud luukere , lükati kogu riit lõplikult kokku . </s> <s> Kui aga timukas südant ridva otsas näitas , hüüdis eelnimetatud Mladenovicz : " Nespravne ! " </s> <s> Vähesed mõistsid , et see tähendas böömi keeles " ebaõiglane " . </s> </p>
<p> <s> Mis oli viimsete hetkedeni selle kolba sees , on tähtsaim . </s> <s> See mees suutis mind päriselt Jumalat uskuma panna , tema Looja ei olnud Utracuriensise Looja , abstraktne mõiste kusagil nominaalide sügavuses . </s> <s> Uskuma panna , et Jumal on südames teistsugune kui filosoofide jutus . </s> <s> Ja et ilma on veel õiglust jäänud . </s> <s> On inimesi , kes armastavad tõde surmani . </s> <s> Nii põletas ajastu tähtsaim tuleriit minugi mütsi sisse augu . </s> </p>
<p> <s> Jah , see tõsidus kõikvõimalike mördivalajate , kannuvalajate , võrusseppade , habemeajajate , tislerite nägudel andis selge märgi , et Hus ei olnud surnud asjata . </s> <s> Isegi nüüd , kui timukad laias kaares viskasid tuleriidale tema asjad , tõusis tema raamatuist selge puhas leek . </s> <s> Ka väike tinakann , mida magister oli tarvitanud lauanõuna , kadus tule rüppe . </s> <s> Sulatina jooksis laiali ja peegeldus nagu tiiglis . </s> <s> Rahvas läks laiali ega olnud miskipärast rahul . </s> <s> Ma tundsin rahva loomust , juristid teavad seda kõige paremini . </s> <s> Ehk hakkas plebeideni jõudma , et põletati Jumalale meelepärane mees . </s> <s> Sest deemonid ei tulnud väärusu preestrit ära viima välkude , vihmapilvede , maalihete ega ka Astarothi ehk Beliali ehk Lutsiferi enda läbi . </s> <s> Vaid üksi Hus oli surnud , evangeeliumisõnad huulil . </s> <s> Ja otse keset tuld , kus ilge põrguvalu , oli ta lugenud issameiet , samas kui ülejäänud oma ohutuis kohtades seda nii vähe tegid . </s> <s> Mina kui äsjane tudeng , just Praha ülikoolist tulnud , teadsin ometi , et hukatu isegi oli võidelnud hereesia vastu , küll omal kombel . </s> <s> Ta õpilane Hieronymus Pragensis oli kord ühel kevadpäeval jätnud meie alma mater'i teadetetahvlile kommemoraadi tuhande aasta möödumisest ariaanlaste eksiõpetuse likvideerimisest Aleksandria koguduses . </s> <s> Hieronymus hoiatas juba aasta tagasi , et kui lihtsad maamehed pühi miraakleid seletavad , siis võib nende arutlustes ariaanlik hereesiatulekahju uuesti puhkeda . </s> <s> Sest kui oled lihtne ja külast pärit , kui oled jõhker talumats , siis on sul hõlpsam öelda , et Jumala poegki oli vaid inimene , ta oli loodu , ta oli muutuv ja seega Isaga mitte olemusühtne . </s> </p>
<p> <s> Aga kui Hus ja Hieronymus oleksid elanud tuhat aastat varem , siis oleksid nimelt nemad väärusu preestrilt Ariuselt nõudnud eksiõpetusest lahtiütlemist , võib küll olla , et veidi pehmemalt ja vägivallatumalt . </s> <s> Siis oleksid vahest nemad olnud maailma sündmuste suunajad . </s> </p>
<p> <s> Asjade põletamise mõte oli , et hereetikud ei saaks tuleriida kohalt omale väärtuslikke reliikviaid . </s> <s> Kui aga siiski nägin , et lõkkesse läks Husi vilaja kujuga tinakannuke , siis teadsin , et tina tilgub mulla ülemistesse osadesse . </s> <s> Ning kui ma siis mõnel öösel tulen , siis loodetavasti pole mul raske neid üliväärtuslikke tinatükikesi kätte saada . </s> <s> Olin absoluutselt kindel , et kui mul oleks niisugune Husi tinatükike , siis kaitseks see mind vääramatult kogu elu ja hingeraamatusse tuleks minu nimele üks pookstav juurde . </s> <s> Siis oleks see tina lausa kaitseingli sõrmus . </s> </p>
<p> <s> Sel ööl ma ei saanud tulla , ka järgmisel ööl mitte . </s> <s> Siis aga peitsin väikese labida otsustavalt mantlihõlma alla ja hiilisin mööda magistri kolgatateed . </s> <s> Taas oli üks neist selgetest soojadest öödest , millega lõunaalad nii sageli on õnnistatud . </s> <s> Suveilu ei olnud kustunud ka öösel . </s> </p>
<p> <s> Jõudnud mäele , mida rahvas oli juba jõudnud hakata Kuradimäeks kutsuma , nägin ma ehmatusega , et tuleriidaväli on üles küntud . </s> <s> Tubli ja ausameelse talumehe sahk oli vedanud lõhnavaid künnivagusid . </s> <s> Süütasin korraks küünla , lähendasin seda maapinnale ja varjasin pihuga tema hubisevat leeki . </s> </p>
<p> <s> Mu kohal põles ere punane täht , mida minu teada kutsuti Regulaks ehk Reegliks . </s> <s> Selle tähe ja veetleva Ingeborgaga seoses olen luuletanud ühe väikese tagasihoidliku asja : </s> </p>
<p> <s> " Mea manus meus vis mea prosperitas est </s> </p>
<p> <s> Ideo , Senatus meus maximum potest , </s> </p>
<p> <s> Mea lilia , mea rosa , meus liber , mea lex , </s> </p>
<p> <s> Mea regula magna et dulcis supplex . " </s> </p>
<p> <s> Võidakse ju küsida , miks ma luuletasin just nõnda ? </s> <s> Mida tähendab , et minu rusikas on minu jõud ja õnn , mida seegi , et minu senat suudab suurimat ? </s> <s> Ja need õrnad armastussõnad seal lõpus , mis mu daami kuulutavad liiliaks , roosiks , raamatuks , seaduseks , reegliks ja sulniks palujaks ? </s> </p>
<p> <s> Senati all mõtlen ma oma rahakoti sisu , mis dikteerib kogu mu elu , nagu Senat dikteeris Cicerole . </s> <s> Seal , minu rahakotis , on kuldnad , haruldased mängukaardid ja medaljon Ingeborga pildiga . </s> <s> Kui nüüd reliikviate hulka lisandub ülipüha tükike Husi kannust , siis tuleb kaardid minema visata , aga südamedaam võib jääda . </s> <s> Kuna kaardid on ilmalaste mängukann . </s> </p>
<p> <s> Minu käsivars ja mõõk on daami teenistuses ja ka minu isikliku vahvuse näitajaks , mis peaks mulle teises ilmas õndsust tooma , kui ma ka edaspidi surmapattu ei tee . </s> </p>
<p> <s> Ühes kohas künnivagude vahel oli siiski veel tuhka alles . </s> <s> Kustutasin kähku küünla ja hakkasin sellest kohast kaevama . </s> <s> Selle püha tegevuse juures ehmatati mind kõige hirmsamal kombel . </s> <s> Nimelt teatas üks hääl minu selja tagant : </s> </p>
<p> <s> " Olen sama asja pärast siin kui sinagi , mu poeg . " </s> </p>
<p> <s> Pöördusin välkkiirelt ja nägin sama punapäist frantsiskaanlast , keda olin silmanud protsessiooni ajal kardinaliga lunastuse küsimustes vaidlemas . </s> <s> Need sõnad olid öeldud kaunis puhtas ladina keeles ja kõlasid nii usaldust äratavalt , et ma peaaegu kohe rahunesin ega hakanud oma kuulsat mõõka välja tõmbamagi . </s> <s> Kui liigutav , et püha isa on tulnud siia samuti reliikviaid kaevama ! </s> <s> Ta asus oma labidaga appi . </s> <s> Kui olime umbes pool tunnikest kaevanud , kolksatas tema labidas vastu metallasja . </s> <s> Maa alt tuli välja tinatükke , mida jagus meie mõlema rahakottidesse . </s> <s> Mina panin enda jao kiiresti kukrusse , et see — hoidku jumal — välja ei pudeneks . </s> <s> Enne seda aga viskasin välja mängukaardid . </s> <s> Viskasin sinnasamasse rüvetatud mullale . </s> </p>
<p> <s> " Mis sa teed ? " küsis munk ja uuris kahtlustava näoga kaarte . </s> </p>
<p> <s> " Puhastan oma Senatit , " vastasin . </s> </p>
<p> <s> " Senatit ? </s> <s> Kuidas nii , mu poeg ? " </s> </p>
<p> <s> " Mängukaardid mahtusid ühte rahakotti daami pildiga , aga koos püha magistri tinakannu osadega nad ei mahu . " </s> <s> Siis seletasin ära , mis mu südames toimub , kuni luuletuse , reegli ja raamatuni välja . </s> <s> Astusime mööda jahedat öist kasteteed ja mõlemal oli hea , vähemalt tema ei hakanud protesteerima . </s> <s> Selle asemel vestis ta mulle järgmise loo : </s> </p>
<p> <s> " Oleme vist üheealised ja meid ühendab see asjaolu , et me oleme naiste sõbrad . </s> <s> See on väga hea , et sa oma tengelpunga sisuga just nii talitasid . </s> <s> Mina olen munk Iirimaalt , Corki doomist . </s> <s> Kümme aastat tagasi leidsid mu vanemad , et olen mõistuselt nõrk , ja panid mu sellepärast kloostrisse . </s> <s> Ah jaa , ma pole veel oma nimegi öelnud . </s> <s> Ristinimi on mul Benedictus , kuid teised vennad kutsuvad mind Collatinuseks , sest mul on punane pea . </s> <s> Punapäised mehed on aga läbi aegade suuri asju teinud , ka Doctor Angelicus oli punapea . </s> <s> Gerson samuti , aga tema ei ole just suuremat saavutanud , kui mitte arvestada halbu tegusid . </s> </p>
<p> <s> Nii . </s> <s> Minu jutustus läheb siis nüüd edasi . </s> <s> Kuna ma teadsin , et mul on punane pea , siis oletasin , et pean saavutama suuri asju , kuna punapead peavad saavutama ja peavad tegema suuri asju . </s> <s> Kui nad on punapead . </s> <s> Ja selleks , et saavutada suuri asju , hakkasin ma lugema pühade õpetatud meeste kirjutatut . </s> <s> Kogu kloostri raamatukogu lugesin läbi . </s> <s> Ükski autor ei jäänud mul kahe silma vahele . </s> <s> Sellegipoolest ei leidnud teised õpetatud mungad mulle kloostrikommunioonis paremat ametit kui hingepalvete lugemist . </s> <s> Siis ma lugesingi : kakskümmend , kolmkümmend , nelikümmend , viiskümmend hingepalvet . </s> <s> Esimese saja juures oli see veel mõnus amet , aga kui sa pead neid elus lugema sadu tuhandeid , siis tüütab ikka ära küll . </s> <s> Otsustasin ümber mõtelda , ja hakkasin mungapühitsusest hoolimata pesunaistele ja kapsahapendajatele tampimise nuie valmistama . </s> <s> Minu nuiadest said kõik linnalähedased kloostrid osa ja neid nuiasid kulus kui leiba , sest mõned vagad vennad kippusid olema koletu suure jõuga ning rübistasid kõik mu osavalt treitud nuiad vastu tündri põhjalaudu puruks . </s> <s> Pesunaistega oli parem koos töötada , sest nemad vajutasid pehmelt ega suutnud mitme aasta jooksul minu nuiasid isegi kriimustada . </s> <s> Siin aga hakkas mind jälle kiusama lihahimu . </s> </p>
<p> <s> Kes on sellega lähemalt kokku puutunud , too juba teab , mis see on . </s> <s> Sest provintsielust päästis mind piiskop Patrick , kes oli parasjagu teel Konstanzi kirikukogule . </s> <s> Õnneks võttis tema mind oma saatkonda , et ma võiksin talle ja tema kolleegidele , teistele pühadele piiskoppidele , söögiriistu voolida . </s> <s> Kui ma aga nüüd nägin , mis siin kõik toimunud on , siis on mul häbi , et minustki on saanud selle kollektiivse kuriteo kaasosaline . </s> <s> Minust on pärast selle magistri hukkamist saanud vandemurdja , käsuõpetuse rikkuja . </s> <s> Ma soovin lahkuda sellest saatana sünagoogist ja minna põhja poole , et vahest mõnest teisest , paremast kloostrist oma õnne otsida . </s> <s> Olgu küll , et ma sellega hirmsal kombel oma leivaisale selja pööran , sellest ei ole midagi , sest Issandal on oma kaalud , millega ta kaalub muu hulgas ka minu tegusid . </s> <s> Kas olen mina süüdi , et piiskop Patrick murdis pilaatlikult käsuõpetust ... </s> <s> Tema hääletas ju Husi ilmalikele võimudele väljaandmise poolt ! </s> <s> Nüüd lahkun tema juurest . </s> </p>
<p> <s> Sest mina olen selgele äratundmisele jõudnud , et ma ei ole vaimust vaene . </s> <s> Jah , kui maailmas üldse on asju , millega mul on läbinisti hea suhe , millega kõik , kõik on korras , siis on see just minu mõistus . " </s> </p>
<p> <s> " Aga siis on meil ju ometi üks tee , Collatinus ! </s> <s> Minugi sooviks on liikuda läbi kogu Germaania põhja poole , et olla lähemal oma kodulinna peaaegu et naaberlinnale Revalile . " </s> </p>
<p> <s> " Ah Revalile ? </s> <s> Kas see asub Kambrias ? " </s> </p>
<p> <s> " Ei , Reval , see on üks põhjalinn . </s> <s> Seletan nüüd sulle hästi ära , kuidas sinna jõuda . </s> <s> Kui Tacitust lugenud oled , siis pole mul vaja pikalt teha . </s> <s> Venedicus Sinuse otsas on Elbingi linn . </s> <s> Sealt lähed viissada penikoormat ja siis oled sa Kurlandias . </s> <s> Sealt purjetad üle , aga hoia , et sa mereröövlite kätte ei satu , siis on su lips läbi . </s> <s> Kui ei satu ja kõik läheb kenasti , jõuad peagi Merevaigurannikule . </s> <s> See on saar , ja kui minna üle selle saare , siis jõuame Dagarile . </s> <s> Dagaril lähed uuesti laeva peale , aga kui oled taas purjetamas , siis tuleb hoiduda saatanlikust kohast , mida kutsutakse Umeriae Virginis . " </s> </p>
<p> <s> " Umeriae Virginis ? </s> <s> Neitsiõlad ? </s> <s> Mis koht see on ? </s> <s> Kas seal on kenasid neitsisid ? " </s> </p>
<p> <s> " See on saar ja seal on nad kõik ilusad kui naiskuradid enne viimsetpäeva . </s> <s> Omad mehed neid vähe vaatavad . " </s> </p>
<p> <s> " Ja suuremalt jaolt neitsid , ütled sa ? " </s> </p>
<p> <s> " Nojah , mehi on seal vähe . " </s> </p>
<p> <s> " Ah , läheme lihtsalt põhja poole , ma ei tahagi sinna naiste maale jõuda . </s> <s> Üks rist ja viletsus nende naistega . </s> <s> Muide , täht , millest vestsid , ei ole Regula , vaid Regulus , see tähendab väikest printsi , vist ka kauges murjani keeles , kust see nimetus ongi tulnud . " </s> </p>
<p> <s> Kõndisime oma öist teed , arutasime teoloogilisi küsimusi . </s> <s> Collatinus koukis isegi ümmarguse õunaveinipudeli taskust ja selle rüüpasime tilgatumaks . </s> <s> Kõndisime aina põhja poole , lootes hommikuks kuhugi öömajale jääda . </s> </p>
<p> <s> Jõudsime ühe astangu juurde , kust vulises vaikselt vett tumerohelisse rohtu . </s> <s> See oli ilus öö , filosoofide ja maheda hinge öö . </s> <s> Olime mõnda aega vait püsinud , siis aga tõid viimaste päevade sündmused sõnad huulile . </s> <s> Ütlesin : " Hus peab pilaatlikuks kiriku doktorite seisukohta , et need , kes ei ole allunud dogmale , tuleb anda kohtumõistmiseks ilmalikele võimudele . </s> <s> Õnnistet vend , mis oli Pontius Pilatuse tõde ? </s> <s> Kas Pilatusel oligi üldse mingit tõde ? " </s> </p>
<p> <s> Mu vestluskaaslane mõtles sügavalt ja vastas siis : " Pilatus oli Juuda maavalitseja , Rooma soost , temale allusid kõik juudid . </s> <s> Pilatusel oli ainult kaks tõde , ja esimene , see tähtsaim , kõlas : " Sina ei pea mitte tapma . " </s> <s> Jeesus ei vastanud muudele Pilatuse küsimustele , kui ainult sellele , kas ta on juutide kuningas . </s> <s> Ja ometi ei tahtnud maavalitseja temale kurja . </s> <s> Aga Pilatusel oli veel teinegi tõde , mis selgus , kui ta laskis Jeesuse ristile kirjutada " Jeesus Naatsaretlane , juutide kuningas " . </s> <s> Kohe tulid kirjatundjad tema juurde ja palusid kirjutada , et ta on end üksnes nimetanud juutide kuningaks , mitte ei ole seda tegelikult . </s> <s> Maavalitseja aga vastas neile tõsiselt : " Mis ma olen kirjutanud , olen ma kirjutanud . " </s> <s> Teine tõde oli siis selle kohta , et mees ei tohiks iial taganeda oma sõnast . " </s> </p>
<p> <s> " Aga kas naine tohib ? " </s> </p>
<p> <s> " Ka naine ei tohi taganeda oma sõnast , kui see on tõesõna , mu poeg . </s> <s> Aga vaata , kui keeruliselt on Issand maailma asjad seadnud . </s> <s> Naisel on ju enamasti lisaks veel ilutõde , mida tuhanded mungad nimetavad saatanaks . </s> <s> Aga ei ole teps mitte õige ilutõde sel kombel nimetada . </s> <s> Mõned neist munkadest tahavad ka ennast lõigata , et need pallikesed jalgade vahel , mida Aadam nägi veepeeglist siis , kui talle näis , et ta on alasti , kaoksid . </s> <s> See pole õige . </s> <s> Päästja ütleb : " On kohitsetuid , kes emaihust nõnda on sündinud , ja on kohitsetuid , kes inimeste poolt on kohitsetud , ja on kohitsetuid , kes ise on ennast kohitsenud taevariigi pärast . </s> <s> Kes suudab aru saada , saagu aru ! " </s> <s> See ei tähenda veel , et kui oma liha oled võitnud , saad kohe taevasse . </s> <s> Kui aga tuleb kena naine vastu , mida siis munkki saab teha ? </s> <s> Kas ta peab iseendas oma liha tapma ? </s> <s> Seda ei ole Jeesus Kristus öelnud , ta on öelnud vastupidi : kui inimesed kohitsevad kedagi endi hulgast , siis on see halb . </s> <s> Mõistaandmisest aitabki , sest Kristus ütleb : " Kes suudab , saagu aru ! " </s> <s> Aga Origenes , kes ennast lõikaski , ei saanud sellegipoolest aru . " </s> </p>
<p> <s> Teoloogiline dispuut oli hakanud võtma huvitavaid piirjooni , sellepärast ütlesin : " Kuidas sa seda ette kujutad , vend Collatinus ? </s> <s> See asjandus , mis ühest mehest mehe teeb , on üks vänge ja kange asi . </s> <s> Igatahes tuleb hullupööra verd , kui see eemaldada . </s> <s> Pikali olles ei saa seda teha , sest jalad tuleb ajada laiali , püsti aga inimene vist siis ei püsi ... " </s> </p>
<p> <s> " Origenes ei olnud summe boni , pigem medio criter boni . </s> * <s> Arvatavasti ei saanud Origenes endalõikamisega õndsaks , pigem andis ta eeskuju halvaks kombeks , mida neeti ka Nikaia kirikukogul . </s> <s> Temale on taevariik avatud vaid purgatooriumi ukse kaudu . </s> </p>
<p> <s> Hirmus , see Origenes keeras ju noorte meeste musklid tuksi ja pani neid haledasti kiunuma . </s> <s> See mõjub otsekohe häälepaelte peale , lööb need peenikeseks , nagu taotaks puust laaste . " </s> </p>
<p> <s> Järgmisel päeval jätkasime üheskoos oma radu . </s> <s> Armastuseteemale jõudsime tagasi Lõuna-Saksamaa linnakese Reuchlingi lähedal aasal istudes . </s> <s> Aasal , kus kasvas lademete viisi valget ristikut ja kaugel looklevas jõekäärus paistis väike valge klooster , umbes poole tunni tee kaugusel . </s> <s> Haruldaselt soe suvi oli antud meile , väikest viisi palverändureile : linnud , lilled , liblikad ... </s> <s> Vaga vend istus metsõunapuu all ja järas hapu näoga üht selle vilja . </s> <s> Nägu krimpsutades ja taeva pääsulinde vaadates ütles ta järgmist : </s> </p>
<p> <s> " Abielu on maise pori jaoks , aga neitsilikkus on taevariigi tarvis . </s> <s> Nõnda kõnelesime juba Konstanzi piirides . </s> <s> Naistest ja armastusest kõnelda on sinuga parim . " </s> </p>
<p> <s> Meie teele , mis meie ees asuval piirideta väljal pea lõputult edasi lookles , jäid vihmast küllastunud tumerohelised vanad Baierimaa metsad . </s> <s> Ja sealsamas taamal sinetas veel ka maagimägesid , need viljakad mäed paiknesid eesoleva maakoha ümber kaares nagu kett atsaka kõhu ümber . </s> <s> Muidugi leidus siin samuti helesiniseid jõgesid ( neid oli enam kui küll ) , sest neid toitis kõigi jõgede ema – Rein . </s> <s> Tundsin , et peaksin nüüd uuesti alustama jutukest Prahast ja oma Carolina ülikoolist , kuna õppeasutus , mille uksed oled enda järelt edukalt ja õnnelikult sulgenud , tuleb sulle elus alati meelde . </s> <s> See kool ei jäta sind iial , mis ka ei juhtuks . </s> </p>
<p> <s> " Nagu sa tead , olen ma Prahas õppinud , Carolinas . </s> <s> Üsna hea hariduse saanud . </s> <s> Prahas on üks seesugune koht nagu Josefov ja selle paiga keskel asub tumepruuni õlle pruulikoda . </s> <s> Mõnikord kogunevad sinna ette libud , vahetavad isekeskis mõtteid ... eks seal saab neid siis ka omamoodi " ära rääkida " . </s> <s> Ükskord tõmbas keegi mööduv kodanik ühel libul saba ära , nagu oleks too libu vihmauss . </s> <s> Pole ju kahtlust , et kui vihmaussil saba ära tõmmata , siis kasvab uus saba otsemaid asemele . " </s> </p>
<p> <s> " Ah et tõmbas saba ära ? </s> <s> Kleidisaba ? " </s> </p>
<p> <s> " Noneh , kleidisaba , nagu kord ja kohus . </s> <s> Mõnikord saadetakse see tegu korda kirehoos . </s> <s> Õige natukene otsast , aga see libu ei olnud sedagi ära teeninud . </s> <s> No see oli vist küll kõige inetum tegu meie linnas üle pika aja . </s> <s> Inimene ei ole ju ometi ussike . </s> <s> Inimesega peab ilusti ümber käima , inimest peab armastama . </s> <s> Ja sel ajal , mil ta seda tegi , mõtlesin minagi : neitsilikkus on ainult taevalikkuse ja taevariigi tarvis . " </s> </p>
<p> <s> Jätkasin mõne aja pärast : </s> </p>
<p> <s> " Et see just nii on , sellest hakkan ma juba ammu aru saama . </s> <s> Mu kodumõisa lähedal elas kord selline tegelane nagu noor Reinekehusen , puhastverd junkur . " </s> <s> ( Sellest tegelasest tuleb meil hiljem veel korduvalt juttu . ) </s> <s> " Ta oli meile , lastele , köitnud kokku ilusa saksakeelse raamatukese . </s> <s> Ja see raamat algas nõnda : " Külmal talvel talleke / lume peal kui inglike . </s> <s> " " </s> </p>
<p> <s> " Aga edasi ? " </s> </p>
<p> <s> " Edasi tuli tavaline : </s> </p>
<p> <s> " Lume peal , et käpikuis </s> </p>
<p> <s> ligi tuleks neitsike . </s> <s> " " </s> </p>
<p> <s> " Kas NEITSIKE oli kirjutatud suurte tähtedega ? " päris Collatinus lootusrikkalt ja vaatas üles taeva poole . </s> </p>
<p> <s> " Ei olnud päris suurte tähtedega , aga kõige suuremas tähes olid kõrged talvised kuused , neitsikene tuli nende vahelt . </s> <s> Reinekehusen oskas ilusasti joonistada . </s> <s> Järgmises suurtähes pani talleke oma lõuakese naise käpikuile ja paistis , et nemad kaks on seal pildil nagu suurem lohe , kes on tule purskamisest juba väsinud , ja väiksem lohe , kes alles asetab oma hambad tuletaelale . " </s> </p>
<p> <s> Nüüd nägin ma mehe pisaraid . </s> <s> Ja nõnda ütlen ma teile : need pole just mitte ilusad . </s> </p>
<p> <s> " See erutab minu meeli väga . </s> <s> Silme ette kerkivad pildid noorusest . </s> <s> Silme ette kerkib ka üks pilk piigaga hullamisest kloostri aidas , jahukoti taga . </s> <s> See piiga oli sinisilmne ja punapõskne , aga huuled olid tal kahvatud . </s> <s> Tema küsis : kas sa võiksid selle jahukoti minu meeleheaks üles tõsta ? </s> <s> Minul aga tuli väga kurb tuju , ma nägin otsekui kaduvikku enda ees ja ütlesin temale peene isanda Lille'i Alanuse kombel : </s> </p>
<p> <s> Omnis mundi creatura </s> </p>
<p> <s> quasi liber et pictura </s> </p>
<p> <s> nobis est in speculum ; </s> </p>
<p> <s> nostrae vitae , nostrae mortis , </s> </p>
<p> <s> nostri status , nostrae sortis </s> </p>
<p> <s> fidele signaculum . </s> </p>
<p> <s> Nostrum statum pingit rosa </s> </p>
<p> <s> nostri status decens glosa </s> </p>
<p> <s> nostrae vitae lectio ; </s> </p>
<p> <s> quae dum primum mane floret , </s> </p>
<p> <s> defloratus flos effloret </s> </p>
<p> <s> vespertino senio . * </s> </p>
<p> <s> Collatinus lisas juurde : " See rütmikas kloostrilaul läheb veel edasigi , aga kõike pole vaja avalikustada , sest see võib sattuda hereetikute kätte . </s> <s> Minagi olen hereetik , sest minu asi on palvetada , preestrina ka sakramente toimetada , kuid ma võtan sõna asjadest , millest ma ei tohiks midagi taibata . </s> <s> Minusugused " poolearulised " ei tohigi teada saada pühade raamatute valmistamisviisi , Antiookia piiskop Teophilus näiteks kirjutas , et profaansetel autoritel ei ole üldse õigust tõde teada saada . </s> <s> Aga see on minu arvamine , ja olgugi ma paavstide silmis hereetik . </s> <s> Igaühel on õigus oma arvamisele . " </s> </p>
<p> <s> Pärisin , mida tegi naine ladinakeelse värsi peale . </s> </p>
<p> <s> Collatinus kahvatas seda meenutades : </s> </p>
<p> <s> " Ta muutus süngeks ja jooksis lõpuks mu käte vahelt . </s> <s> Hiljem olen miljon korda kahetsenud , et ma sel tunnil niimoodi käitusin . " </s> </p>
<p> <s> Leidsime endale mõlemad toekad kepid , mille otsa oma paunad kinnitada , ning võtsime uuesti tee jalge alla . </s> <s> Heitsin pilgu oma jalavarjudele : sandaalid olid omadega läbi . </s> </p>
<p> <s> " Raha meil jagub , et osta omale suksud , " ütlesin mina . </s> <s> " Võin osta ka sulle , kui sul rahast puudu jääb , aga ma arvan , et oma kirikuülema teenistusest , kust sa põgenesid , leidsid sa omal ajal küllalt vähemalt rahalist tuge . " </s> <s> — " Nii see on , minu nuiad olid täitsa head . </s> <s> Kuid ma ei talunud seda , et minust kõrgemad kleerikud teevad kõike valesti ega taha teadagi , kuidas pühakirjas tegelikult on . " </s> </p>
<p> <s> Päike punastas kirjude pilvede vahelt ja vaatas naerusui alla . </s> <s> Kloostri ümbruses kasvasid päevalilled ja sõstrad . </s> <s> Talunaised küürutasid , et sõstraid korjata . </s> <s> Ent oli ka küllalt kloostrivendi , kes neid aitasid . </s> <s> Mõned naised olid siin ilusad , niisugused tumedad . </s> <s> Need alad kuulusid kord Burgundia koosseisu , Worms oli siit vaid saja penikoorma kaugusel . </s> <s> Siis olid siin valitsenud Karl Suur ja Badeni pisivürstid , nüüd aga Saksa kuningas . </s> </p>
<p> <s> Niipea kui jõudsime kloostrisse viivale haruteele , jätsid kolm meile lähimat naist töö katki ja , näinud mungapaela Collatinuse tagasihoidlikel riietel , vahtisid veel natuke ... ja kummardasid sügavasti . </s> <s> Ühte neist nägime omaette paternosterit pomisemas , seepärast astus vaga vend ta juurde ja kõnetas teda erakordselt viletsas saksa keeles . </s> <s> Collatinus ütles talunaisele oma sõnumi : " " Ave Maria " ? peas ? " </s> </p>
<p> <s> Talunaine ei suvatsenudki vend Collatinusele vastata , kehitas vaid õlgu ja tegi väikese ristimärgi , liiga pisikese ta suure käe kohta . </s> </p>
<p> <s> See oli väike hall frantsiskaaniklooster . </s> <s> Kõrgel taral ilutsesid keerulise ehitusega viinamarjad ja pikad väänlevad kassitapud . </s> </p>
<p> <s> Kloostriülem isa Johannes oli ütlemata rõõmus meid nähes , viis meid väikesesse Kontemplationshaus'i , kus andis seal meile suurima ja ilusaima toa . </s> <s> Natukese aja pärast tuli munk hernesupiga ja seisis sealsamas kõrval , kui Collatinus luges söögipalve . </s> </p>
<p> <s> " Nüüd on teil puhkuseaeg kuni vesprini , " ütles meie külalislahke teenija . </s> <s> " Sööge seda magusat viinamarjamoosi , mis on siin riiulil . </s> <s> Issand olgu teiega . " </s> <s> Siis ta läks . </s> </p>
<p> <s> " Ja sinu hingega ! " hüüdis Collatinus talle järele . </s> </p>
<p> <s> Collatinus seadis end väikeses ruumis korralikult sisse . </s> <s> Ta pani oma riided lavatsile , maitses veidi moosi , võttis taskust väikese musta märkmeraamatu ja kuulutas : </s> </p>
<p> <s> " Kiriku heaks ja tarkuse levitamiseks hakkan ma nüüd kirjutama raamatut De Idiotae ( " Rumalatest " ) . </s> <s> Rumalaid on täis terve ilm . </s> <s> Nad ei saa aru Jumala keerulisemaist asjadest . </s> <s> Neid hüütakse lihtsalt : simplex , lihtsameelne . </s> <s> Mõnel pool nimetatakse selliseid ka süüta ja kirjaoskamatuteks ilmalasteks . </s> <s> See on neis kohtades , kus armastatakse suuri ja teravaid üldistusi . </s> <s> Seesinane simplex ei vasta midagi , kui küsida temalt kõige lihtsam küsimus " Ave Maria " kohta . </s> <s> Minu filosoofia on , et simplex'eid on küll palju , kuid nad ei ole alati nii lollid , kui välja paistavad . </s> <s> Tihtipeale on lollid ka haritud hereetikud ja need on need kõige ohtlikumad . </s> <s> Mõningad õpetatud mehed Pariisi ülikoolist on oma raamatuis kujutanud haritud hereetiku ja lihtsa tõsikatoliiklase vahelist vestlust , milles hereetik küsib ärritunult : " Quare rides , cum contra concludatur ? " </s> * <s> Tõsine usklik aga vastab irvitades : ma ei tahagi saada sinu järelduste vastu . </s> </p>
<p> <s> Tõsiuskliku jutt ei saa olla plenum erroribus , täis vigu . </s> <s> Ketser aga naergu , midagi ta ei suuda oma loogikaga . </s> <s> Teatud asjaolud tegid ka Origenesest hereetiku , mõnes küsimuses koguni suure idioodi . </s> <s> Ma tean , et pole ilmas suurimat pattu kui meie kiriku endise piiskopi , usust ära langenud valeprohvet Mahoundi kummardamine , aga pange naised Mahoundi-väärusu moodi riidesse , kott üle pea , ja te ei pea tegelema nende ilu küsimustega , vaid võite rahumeeli keskenduda mungaelule . " </s> </p>
<p> <s> Kui huvitav ! </s> <s> Alles hiljuti ütlesid tema vanemad talle , et Collatinus , sinu pea ei võta ... </s> <s> Nüüd hakkab veel raamatut kirjutama ! </s> </p>
<p> <s> Mul polnud võimalust talle väga vastu vaielda , kuna vesprikell kutsus meid palvusele , ja me läksime mööda käiku , millele olid kirjutatud sõnad Justinuse " Lippiflorumist " : " Pole miski kindel , mis siitilmast . " </s> </p>
<p> <s> Ärkasin öösel mitmest unenäost . </s> <s> Suvine päike polnud veel tõusnud . </s> <s> Akna taga rabistasid tuvid . </s> <s> Collatinus oli juba ärkvel , istus laua taga ja kirjutas . </s> </p>
<p> <s> " Vaata , " ütles ta . </s> <s> " Alustasin raamatuga De Idiotae , esimene osa . </s> <s> Siin tuleb kogu materjal konspektiivselt : idiootide liigid , alaliigid , operaatorid , klassifikaatorid . </s> <s> Teine alaliik : idiootide süllogistika ja retoorika . </s> <s> Ignorants ajaloolise ideena . </s> <s> Varjatud idiootsus Origenese teose " Matteuse evangeeliumi kommentaarium " 16. peatükis " Variseridest ja saduseridest " . " </s> </p>
<p> <s> " Aga armas sõber , " tuli mulle järsku meelde – mulle meenus , kui palju kordi on kõrkus maailmas karistatud saanud ja kui palju kordi saab ta veel . </s> <s> " Sina sarjad siin idioote , lolle . </s> <s> Kas selleks , et ilmuda Jumala palge ette , peabki olema nii väga läbinägelik ? </s> <s> Ütles ju Jeesus , et pisikesel armsal lapsel on esmaõigus taevariigis ; sinna oodatakse teda . </s> <s> Selleks , et olla ja nautida osadust ristikoguduses , peame me tõusma lapse seisusesse . </s> <s> Me peame saama selleks , kes nii kogenematult seda ümbritsevat ilma vaatab ... ja ... " </s> </p>
<p> <s> Ning sellel hetkel meenus mulle Ingeborga , armas laps ristikoguduses . </s> <s> See oli ilus pilt , mis mulle silme ette kangastus . </s> <s> Tõesti , nii kaunilt ja lapselikult vaatasid tema loojanguvalge lume ja hommikuste varjude segu värvi silmad , et oleks saanud uskuma hakata , et ... see armastus on mulle Jumalast antud . </s> <s> Kui me tuttavaks saime , siis oli Ingeborga süütus väga ehtne . </s> <s> Ja süütu ja mitte eriti ettenägelik laps murdub ühel hetkel täiskasvanuks . </s> <s> Kui ta on naine , siis just sellest hetkest saadik mehed teda tahtma hakkavad . </s> <s> Minu järeldus on alati olnud : inimene on ikka olnud üks kindel inimene ; tal on palju omadusi , inimest üleüldse ei saa olemas olla . </s> </p>
<p> <s> Kõndisime mööda ristikäiku kloostri raamatukokku . </s> <s> Seal viibiv prelaat tervitas meid väga aupaklikult ja ütles , et kõik köited on meie käsutuses , kui me neid kohapeal loeme . </s> </p>
<p> <s> Nüüd otsis Collatinus tüseduselt teise köite , avas selle keskelt ja hakkas lugema : " Millise jälestusega loeme me sabiinitaride röövimisest roomlaste poolt ! </s> <s> Kui seisuse- ja võimetekohane on seal igale mehele haarata üks sabiinitar . </s> <s> Needsamad sabiinitarid , kes ju ometi olid tulnud vaatamisväärsustena etendusele ! </s> <s> Kes olid toodud Rooma ainult selleks , et olla vaatamisväärsused etendusel . </s> <s> Kas sabiinid tegid valesti , et ei andnud oma tütreid roomlastele , kui nood neid küsisid ? </s> <s> Roomlased küsisid tütreid ja ähvardasid siis sõjaga , aga sõda tulnuks ju varem kuulutada ! " </s> </p>
<p> <s> Küsisin mungalt , miks ta seda ometi loeb , mis lähevad talle korda röövitud sabiinitarid ? </s> <s> Kuid ta ei osanud vastata . </s> </p>
<p> <s> Veel samal päeval jätsime jumalaga kloostriülem Johannesega , kes vaatas meile veel kahtlustavalt järele : ei tea , mida küll sihukesed suvised rändurid siit üldse otsisid ? ! </s> <s> Collatinus viipas talle roosikrantsiga ning kõik küla koerad saatsid meid metsaservani . </s> <s> Me olime taas teel ja saime rahulikult mõtteid vahetada . </s> </p>
<p> <s> " Rändrüütliks ei hakka ma kunagi , " ütlesin mina . </s> <s> " Tõsi , mul on südamedaam , kellest ma ei saa mõtteis üle ega ümber . </s> <s> Suurel kuningliilial on kuus õielehte , mis kokku kaaluvad vaevalt rohkem kui paber . </s> <s> Näha sama suurusega ja sama värvusega kätt , tunda selle puudutusi , see paneb mind kahtlema , kas saab olla suuremat hüve õndsatel , kes taevas on Jumala inglid , nagu ütleb evangeeliumisõna . </s> <s> Puudutus on õrn ja siidine ja pilgudki saavad olla sama sulnid . </s> <s> Issand pani Eevat kandma pärispatu raskeimat osa , kuid vahest on just patt see , mis annab naisele võime pakkuda mehele suurimat naudingut isegi oma eemalolekuga . </s> <s> On juba kord nii säetud , et lind võib lennata taeva alla , kui talle liiga tehakse , sarve-elukas võib äsada sarvega , hobune anda kabjaga , ahv võiks ennast pakkujooksmisega päästa , aga mis siis naisel on ? </s> <s> Mis naisel on panna jõu vastu ? </s> <s> Aga asi on just selles , et naisel on ilu , millega tema võidab terve maailma ära . " </s> </p>
<p> <s> Tundsin uhkust selle viimase fraasi üle ja nüüd hakkas minu teekaaslane rääkima : </s> </p>
<p> <s> " Vaata , sellele metsalagendikule suure rahnu juurde me teeme tule , et ehtsat saksa vorsti praadida ja natuke veini rüübata . </s> <s> Püha Thomas Aquinost on kirjutanud , et Aadam oli loodu , Eeva aga oli produtseeritu . </s> <s> Aadama loomisel ei olnud Issandal otsest eeskuju , kui mitte arvestada seda , et Issand lõi mehe oma näo järgi . </s> <s> Kuna Eeva oli producita , siis oli tema loomiseks vaja matriitsi . </s> <s> Matriitsina kasutas ta Aadamat . </s> <s> Nõnda siis võib öelda , et naine on ebatäiuslik mees , kuid ka mees ei saanud jääda pärast Aadama loomist täiuslikuks . </s> <s> Eeva tundis Aadamast paremini head ja kurja ja see omadus on kandunud edasi kõikidele eevatütardele . </s> <s> Kirikuisa Cyprianus on kirjutanud , et Issanda inglid väljal räägivad ainuüksi meestega , ja ka teiste kirikuisade pühad retseptuurid on mõeldud meestele , sest neitsinahk on võti patu jaoks . </s> <s> Kui palju patte ja kuradeid on nähtud Saksamaal ... </s> <s> Cyprianus väidab , et Jumala palge ees on mees ja naine üks liha . </s> <s> Ometi ei tasu kõikjale toppida sõnakest " üks liha " , sest armastajail on erinevad ihud ja ... " </s> </p>
<p> <s> " Kuidas saab minu Ingeborga olla ebatäiuslik ? </s> <s> Tema kassilik nõtkus , tema kuldblondid juuksed , tema altarirohelised silmad , tema pikad ilusad ripsmed , tema väike jalg , tema viimistletud keel , tema peenikene vöö , tema ... </s> <s> Ütlevad ju reisivad skolastikudki naise kohta , et </s> </p>
<p> <s> " Süda mul lubab , </s> </p>
<p> <s> kuid jahedus keelab . </s> </p>
<p> <s> Süütus teeb süüdlaseks , </s> </p>
<p> <s> olen peaaegu vaba . " </s> </p>
<p> <s> Edasi tuleb ses laulusalmis , et vooruslik naine hoidub alati natuke tahapoole . </s> <s> Esimese hooga on seda raske mõista . </s> <s> Teisalt hoiab igaüks tahapoole Issanda Jumala viha ja armu ees , sest Jumal ei ole alati pika meelega . </s> <s> Rändrüütliks ei hakka ma aga sellepärast , et rändrüütlite lugudes on palju valet . </s> <s> Et naised kaitsevad Südame Kindlust või nii . </s> <s> Naistest ei ole mingeid kindluse kaitsjaid . </s> <s> Kõik saa olla lugulaulude kangelannad . " </s> </p>
<p> <s> Meie lõkke leegid keerutasid juba kenasti üle märgade puude . </s> <s> Metsas oli sume ja soe , ainult mõned sääsed tülitasid . </s> <s> Mu rännukaaslane oli sandaalid jalast võtnud ja soojendas tule paistel oma jalataldu . </s> <s> Ma ei unustanud sel hetkel mõtlemast , kui südantsoojendav on niiviisi kahekesi reisil olla ja kõik maailma asjad selgeks arutada . </s> <s> Kui ükskord koju oma Ingeborga juurde jõuan , on maailm küllap selgem . </s> </p>
<p> <s> Äkki hakkas keegi täpipealt mu kõrva juures käristit taguma . </s> <s> Sealsamas kostis kümne mehe huikeid . </s> <s> Võsas algas rabin ning leppade vahelt pudenes välja kari jäneseid . </s> <s> Loomad tormasid meist mööda , et jõuda kraavipervele , kus neid ootas peaaegu läbitungimatu padrik . </s> <s> Jänesed jooksid läbisegi , nende hallid seljad vilksatasid tule paistel . </s> <s> Ja otsekohe oli seal ka kari talumehi , kes ühtlase seltskonnana metsast välja astusid , käies täpselt jänese jälil . </s> <s> Ilmselt olid mehikesed mitu külavahet järjestikku kütnud , sest nende viisud olid takjaid täis ja rinnaesistel revääridel pärlendasid ilaribad . </s> <s> Niisugune oli siis nende teenistus ... </s> </p>
<p> <s> Tormasin neile vastu ja käratasin : " Noh , noh , mehed , kuhu nüüd ? " </s> </p>
<p> <s> " Ajame ärrale jänesseid ette , " vastas pikim talupoegadest . </s> <s> " Õhta rukkilõikus , päeval jänesejaht . " </s> </p>
<p> <s> Mehed jätsid jänesed kus seda ja teist ja kogunesid troppis ümber minu . </s> <s> Ma olin isandlikult riides , minu kuuel kuldsed kirjad , mantlil sametpaelad ja krooked . </s> <s> Tundsin , et need lihtsad ja tagasihoidlikud mehed ootavad minult sõnu nagu kuldmune . </s> </p>
<p> <s> " Ja kus , " pärisin julgelt , " kus on siis teie härrad ? </s> <s> Ma ei näe teie härrasid , kes ilmselt on parimail ratsudel ? " </s> </p>
<p> <s> " Ärrad varitsevad ristteel , kuhu jänesed küllap joudma peavad . </s> <s> See on juba jäneste viis vibude ette jooksta . " </s> </p>
<p> <s> " Vibude ? " hõikas frantsiskaan tule äärest ladina keeles . </s> <s> " Vibud tulevad sealt , kus lõpevad rüütlivoorused . </s> <s> Vibudest hakkavad laskma need inimesed , kes ütlevad enese kohta : nullum pacti sunt commodum ehk – ükski leping ei pea ! " </s> </p>
<p> <s> Munk pööras end inimestest ära ja vaatas põgenevaid loomi . </s> </p>
<p> <s> " Nonne aliquis cariottam habet ? " </s> * <s> küsis munk tasa ja nagu muuseas . </s> </p>
<p> <s> " Kas tõesti kellelgi ei juhtu olema porgandit ? " tõlkisin ma otsemaid teekaaslase lause . </s> <s> Üks talumees hakkas seepeale kuuetaskus kohmitsema ; kulus tükk aega , enne kui ta tõmbas välja kaks tohletanud porgandit . </s> <s> " Naine pani ommuku kaasa , " kohmas ta . </s> </p>
<p> <s> " Anna aga siia , pärast tasume sulle kahekordselt , " vastasin mina ja andsin köögivilja frantsiskaanile . </s> </p>
<p> <s> Frantsiskaan tõusis ja astus suunda , kuhu alles hiljuti olid kadunud jänesed . </s> <s> Peagi kadus ta kaharate puude alla , kuhu mina ühes mõne talupojaga talle järgnesin . </s> <s> Kuulsime , et vend Collatinus laksutab keelt , sumistab , pudistab ja huugab nagu hüüp . </s> <s> Tema toekat kogu võis näha puude vahel , kus ta porgandi ja jänestega midagi sekeldas . </s> <s> " Ka Püha Franciscus tegeles loomadega ja pidas neile jutlusi , " sõnasin ma talupoegadele . </s> <s> Nad pomisesid härdunult issameiet . </s> </p>
<p> <s> Astusime toimuvast veelgi kaugemale ja nägime , kuidas jäneste hall kari kogunes vaimuliku ümber . </s> <s> Kissitasin silmi , et paremini näha , kuid vahemaa oli paisunud liiga suureks . </s> <s> Nägin vaid , et jänesed tulid päid koogutades ; erkpunane asi , mis meile kätte paistis , oli ilmselt porgand . </s> <s> Samal hetkel jõudsid ka mõisnikuisandad ratsudega kohale ning nemadki puurisid oma pilgud mungale . </s> <s> Nad tõmbusid tagasi , nähes , mis toimub , ja hetk hiljem võis neid näha põllupeenral palvetamas . </s> </p>
<p> <s> Lõpuks saabus päevakangelane tagasi meie juurde , mõlemad käed porgandeist vabad . </s> <s> Meie keskel valitses usuline hardus . </s> <s> Talupojad ja nende isandad vaatasid taevaavarustesse , käed ristatud tänupalveks . </s> </p>
<p> <s> " Mis jutluse sa neile pidasid ? " hõikasin juba kaugelt . </s> </p>
<p> <s> " Jutluse aluseks oli Esimese Moosese raamatu kirjakoht : " Ja kõikidele loomadele maa peal ja kõikidele lindudele taeva all ja kõigile , kes roomavad maapinna peal , annan ma haljast rohtu toiduks . " </s> </p>
<p> <s> " Püha isa , ega's sa ometi jänestega ladina keelt ei rääkinud ? " </s> </p>
<p> <s> " Oh , ainult mõned fraasid . </s> <s> Püha Franciscuse üks esimesi imetegusid oli hundi kasvatamine lambaröövijast palukeste mangujaks . </s> <s> See hunt , kelle ta ära rääkis , elas veel mitu aastat , jäi vanaks ja halliks ning kõigil Assisi elanikel oli suur au teda vastu võtta oma ukse taga , kus ta lakkus koputit , julgemata koputada . </s> <s> Hunt ei teadnud , et on kirjutatud : kes koputab , sellele avatakse , ja kes iseennast alandab , seda ülendatakse . " </s> </p>
<p> <s> " Koputi lakkumine nüüd mõni hundipärane eluviis ! " kritiseerisin mina . </s> </p>
<p> <s> Meid paluti külla ühe saksa pisivürsti juurde , kes tegeles hobuste kasvatamisega . </s> <s> Collatinus oli ümberkaudsetes külades korrapealt peaaegu pühakuks kuulutatud ning teda käidi vaatamas nii siit kui ka sealt . </s> <s> Ta püüdis ka inimesi ravida . </s> <s> Ühelt naiselt võttis ta ära halltõve , silmahaiguste vastu tema võlujõud aga ei ulatunud . </s> <s> Meie sealviibimisega oldi rahul ikkagi ja vürst Tiesenhausen kinkis meile suurepärased lumivalged traavlid , ehtsaimad palefridus'ed ehk võitlusratsud . </s> </p>
<p> <s> Kui Collatinus vürstide ja hertsogitega asju ajas , mõtlesin mina lakkamatult hundi ja trepi peale . </s> <s> Kui võimas eksempel ! </s> <s> Kristlik hunt ulub trepil , samas kui tähed pliks-pliks-pliks süttivad katuste harjadel . </s> <s> Ikka nendesamade katuste harjadel , mille all on majad ja pehkima kippuvad trepid . </s> <s> Trepid , mis vahest lõhnavad lapsepõlve ja murakamoosi järele , mida lapsed on just trepile tilgutanud . </s> <s> Liigutav idüll hundist , kes palub ! </s> </p>
<p> <s> Alles suve lõpu poole saime taas põhja teele asuda . </s> <s> Harilikult peatusime sügavates metsades , eemal igasugusest inimasustusest , et meie dispuudid paremini välja tuleksid . </s> <s> Seal ütles mulle Collatinus : </s> </p>
<p> <s> " Püha Franciscuse juures on kõige imelisem just see , et ta nimetas hunti " vend hundiks " ja katsetas tema peal ladina keelt vaid ainsa lause ütlemiseks : et vend hundi ausa nime peale on tulnud kaebusi ja kurtmisi . </s> <s> Ausa nime peale , kas mõistad ? </s> <s> Seda ausat nime tuletas hunt veel sageli meelde , kui ta Itaalia mahedatel talveöödel inimeste treppidel seisis , käpad õhukeses lumekihis ja koon taeva poole . </s> </p>
<p> <s> Keegi tark mees on öelnud , et kui metsasusi on trepi ees , siis ta ei näe ega tahagi näha kõiki selle astmeid , tema näeb ainult eelastet . </s> <s> Trepp sümboliseerib ka kõiki vastristitud maid , mida Rooma näljaselt piidleb , kui kasutada suuri allegooriaid . </s> <s> Niipalju kui mina ajaloost tean , tulnuks kuningas Otto Kolmandal anda otsekohe löök Läänemere äärde või vähemalt saata sinna preestrid , kes toimetanuksid ristimist . </s> </p>
<p> <s> Aastal 1000 oli meil ainus võimalus rajada heledapäise kõrgekasvulise inimese ühtne riik . </s> <s> Kristlik mõtlemine oleks siis levinud Ida jõe Eridanuse , Vistula ja veneetideni . </s> <s> Vasallitruuduse ja seitsme vooruse idee oleks saavutanud mitmel maal head mõõtmed . </s> </p>
<p> <s> Olen ka kuulnud , et kui Teutooni Ordu jõudis ristimata paganate maale , toimetati seal vaid üks sakrament : püha ristimine . </s> <s> Sellele pidanuks järgnema kinnitamine Püha Vaimu nimel , meeleparanduse sakrament , armulaud , viimne võidmine ; kõik , mis kuuluks kokku nende ülimalt tähtsate sakramentidega . " </s> </p>
<p> <s> " Hei , hei , pean'd pea , püha isa , olen lugenud vanadest kroonikatest , et meie piiskopil , kes kolmeteistkümnenda Issanda aastasaja hakatusel meie ala paganarahvaid ristis ja pühi talitusi pidas , ei olnud aega kinnituse sakramendiks . </s> <s> Orduvendadel ei jagunud selleks katehhumeenidele õli , piiskop Albert aga ei teadnud eesti paganavanemate nimesidki . " </s> </p>
<p> <s> " Enne ristimist ongi inimene nimeta , " õiendas Collatinus . </s> </p>
<p> <s> Meie äsja hangitud hobused olid meid teineteisest eemale viinud ning me ratsutasime kummalgi pool väikest oja . </s> <s> Sel hetkel tuli vend lagedale uue teoloogilise arutlusega . </s> </p>
<p> <s> " Kui palju olen ma rääkinud , et Rooma-hundi ahnus paganarahvaste trepil oli liiast . </s> <s> Ei pea umbropsu ristima otsekohe ja kõiki maakondi korraga . </s> <s> Uskugem Apostlite tegusid , kus seisab : " Ja usklikud ümberlõigatute hulgast , niipalju kui neid ühes Peetrusega oli tulnud , ehmusid , et Püha Vaimu and valati ka paganate peale , sest nad kuulsid neid võõraid keeli rääkivat ja Jumalat väga ülistavat . </s> <s> Siis Peetrus ütles : " Kas keegi võib vett keelata , et ei ristitaks neid , kes on saanud Püha Vaimu nõnda nagu meiegi ? " " </s> <s> Kas Püha Vaim oli välja valatud ida paganarahvastele ? " </s> </p>
<p> <s> " Paganarahvaste iidsed tammed võeti Liivimaal maha , " meenutasin nüüd talumeestelt kuuldut . </s> <s> " Mittesakslaste tammesaludest said hiljem põllusiilud ja karjamaad , ka mõned teed läksid sealt läbi . </s> <s> Aga teede rajamisega kaevati haudu lahti , kus istusid sees luukered . </s> <s> Olen ise neid näinud : vanad , pagana moodi rajatud hauad . </s> <s> Meeste ja naiste puusaluud olid enamasti ühtmoodi laiad , ainult maetute käed erinesid . </s> <s> Kui sa oled sajandeid maetud märjas liivas ja ikka veel saadakse aru , et sa oled ilus naine , et rüütlid võinuksid sulle oma piigi pühendada , siis on see suurim ... </s> <s> Naiste käed olid ka paganatel risti , nende sõrmed olid peaaegu kurguaugus . </s> <s> Küllap sellepärast , et vesi liigutab liiva , mulda ja kive : ta liigutab ka kõiki kergemaid asju , naiste käeluud aga ei ole nii massiivsed . </s> <s> Nii nad liiguvadki selgroo viimase ehk kaelaliigese esimese lülini . </s> <s> Seal olid maetud paganate naised . </s> <s> Jah , naised olid kõige tublimad vanade hiite all paluma , et veidigi paganausust alles jääks . </s> <s> Seda , kui vale oli nende viis , me praegu ei aruta . </s> <s> Neile võime laulda ükskõik missugust viisi , ellu ei ärka nad ikka . </s> <s> Viimse Päeva viimsel õhtul jäävad ka paganate hauad suletuks . </s> <s> Võib-olla lendleb kusagil õhus ootus , et nendegi hauad avanevad ja Issand kutsub mõnegi nende hulgast ära , aga see lootus on kindlasti rumal . " </s> </p>
<p> <s> Olgu siinkohal ka tähendatud , et õieti on olemas täitsa toredaid vastristitute kogudusi . </s> <s> Nende jumalateenistused kulgevad ikka nii , et algul ei saa pidama ja pärast vedama . </s> <s> Aga see tähendab , et hoog lihtsalt raugeb . </s> <s> Mõned talupojad armastavad oma maaisandatest kõnelda ja mainivad jutus mitmeid ülikuid . </s> <s> Olgu ka öeldud , et ühte oma kunagist kuningat nimetas üks mittesakslane Adrarahaks ja rääkis temast justkui mingisugusest pühadusest . </s> </p>
<p> <s> Suve lõpu poole ratsutasime edasi Wormsi suunas ja kolm ja pool versta enne linnaväravaid kostitasid karjused meid haneprae kamarate ja kontsudega . </s> <s> Eks siis sõime ja lobisesime ühes hanekarjustega , kuni jõudis kätte videvik ja selged tähed asusid paistma . </s> <s> Augustiöödel on need kauged punktid selged kui vesi . </s> <s> Karjused tõmbusid oma tekkide alla . </s> <s> Meie soovisime veel vestelda ja seepärast lubas vaga vend ühe silmaga karjagi jälgida . </s> </p>
<p> <s> Ta heitis selili ja vaatas tähtede kena sära . </s> <s> Ja hakkas minuga rääkima , nõnda lausudes : </s> </p>
<p> <s> " Tihti olen vaadanud neid tähtkujusid seal ülal , kõiki neid Luiki ja Jahipenisid . </s> <s> Nad elutsevad seal ülal , ilma et nad meist midagi teaksid , ja võib-olla ei tea me korralikult nendestki . </s> <s> Ja siiski on mul tekkinud inimlik , ehk lapselikki küsimus : kus on siis Jumal ? </s> <s> Kui tähti on nii palju , nagu mahuks viljaterasid ookeani , kus on siis Jumal ? " </s> </p>
<p> <s> " Aga kui palju mahub viljaterasid ookeani ? " mõtisklesin mina . </s> <s> " On olemas selline arv ? trillio . </s> <s> See tekib saja tuhande saja tuhande korrutamisel ühe miljoniga . </s> <s> Hieronymus õpetas meile Prahas , et trillio on kolmainsuse atribuut , seda ütleb tema nimigi . </s> <s> Järelikult mahub trillio-kordne viljaterade hulk ookeani . " </s> </p>
<p> <s> Collatinusel ei olnud seekord muud vastust , kui et viljatera on õnnetu olevus . </s> <s> Sest kuivõrd vähe sarnaneb viljatera oma kujult Jumalaga , mis on universumis kõikide substantside mõõt . </s> <s> Viljateral ega Jumalal ei ole küll ühist ei kuju ega millegi muu poolest ja sellest on kahju . </s> </p>
<p> <s> Dispuut jäi taas viiki , sest pikemalt ma oma pihiisaga tookord vaielda ei julgenud . </s> </p>
<p> <s> Meie teekond jätkus , me ratsutasime üha enam põhja poole . </s> <s> Tegime seda kõrvaliste teede kaudu , vaikseid metsatukki pidi , kus muud polnud , kui vaid rästaste kudrutamine ja pikkamisi kollakaks tõmbuvad kahisevad lehed . </s> </p>
<p> <s> Oldenburgi rae ees kaalupommide majas tuli mul üks kummaline mõte pähe , ja et me Collatinusega juba mõnda aega olime teoloogilisi dispuute pidanud , ei häbenenud ma seda temalt küsida : " Sa oled ju küllalt uurinud Ristija Johannese sõnu tollest , kes tuleb pärast teda , nii et Ristija tal kingapaelagi ei ole väärt lahti sõlmima ? " </s> </p>
<p> <s> Collatinus muigutas rahulolevalt huuli ja vastas : " Täpselt nii . </s> <s> Ma olen just neid pühakirjakohti eriti palju uurinud . </s> <s> Ristija ütleb : " Pärast mind tuleb vägevam , kelle kingapaelugi ei ole ma väärt lahti päästma ... " </s> <s> Jah , see on Markuse evangeeliumi ilusamaid lõike , mida kasutatakse advendiajal . </s> <s> Ja asub ta evangeeliumi ühes pühimas kohas : 1 : 7 ! </s> <s> Nii üks kui ka seitse on valge maagia arvud , mille tegelikku jõudu on võimelised lahti päästma üksnes inglite käed . " </s> </p>
<p> <s> " Nii nii , " tegin mina järelduse , mis oli esialgu üksnes hypothesis , " Päästjale , kes on tõde ja elu , tahtsid tema vaenlased kõigepealt vahest sellega meelehärmi valmistada , et lahti võtta tema kingapaelad , et ta ikka kindlasti komistaks ja oma nina veriseks kukuks . </s> <s> Kas ma olen asjast õigesti aru saanud ? " </s> </p>
<p> <s> " Ei ole , sõber . </s> <s> Sa said täitsa valesti aru . </s> <s> Harva saadakse aru nii valesti ja need harvad valesti arusaajad on harimatud , aga sinul on haridust küll . </s> <s> Või mis haridus ! </s> <s> Haridust ei ole vajagi , kui on ikka tugev usk . " </s> </p>
<p> <s> See järeldus masendas mind ja me jätkasime vaikides oma teed . </s> <s> Tundsin end üsnagi puudutatuna asjaolust , et ma ei osanud ilmaasju formuleerida nõnda , nagu see olnuks õpetatud mungale vastuvõetav – ehkki minagi olin ju saanud omajagu haridust . </s> </p>
<p> <s> Meie pikk tee sai lõpule , ja oktoobrikuus , kui kõik puud juba sügisehtes ja hall saksa taevas kõmas kisavaist lindudest , ratsutasime me Lüübeki Karjaväravast sisse . </s> <s> Mina olin ju rännakul ilusti habet ajanud , aga vend Collatinus jõudnud karva kasvada . </s> <s> Minu sõber , too kaisukarulik ja omapoisilik kogu nõnda uhke ratsu seljas , pakkus seninägematut vaatepilti . </s> <s> Tihti tulid meile vastu ulakad kaupmehesellid , kes Collatinuse õnnetut välimust pilkama kippusid , tema aga ei teinud sellest välja . </s> </p>
<p> <s> Kõigepealt langetasid kased oma lehed , siis jõudis järg leppade ja tammede kätte . </s> <s> Metsaalused olid kui väikesed märjad sood , kuhu ratsude kabjad kinni jäid . </s> <s> Sellepärast olime ütlemata rõõmsad , kui tundsime endi all linnatänavate tugevat kruusa ja kesklinna kandis ka ümmargusi siledaid munakivisid . </s> </p>
<p> <s> Neil päevil oli Lüübek tüüpiline alamsaksi sadamalinn mõnekümne tuhande elanikuga . </s> <s> Siin austati vanu tavasid ja siinsed jõukamad mehed said palju kasu eeliskauplemisõigustest Skandinaaviamaadega . </s> <s> Travemünde sadam töötas ikka täisvõimsusel ning kai äärde pääsesid vaid täismahus laevad . </s> <s> Iga tänav hargnes kui ussikeel . </s> <s> Sadamateedel leidus suuri valgeks lubjatud vilja- , liha- ja riideaitu : küllap oli siin , nondesamade teede ääres , mitukümmend meest jõukaks saanud . </s> </p>
<p> <s> Linnasüdame väikesest majast valitses linna raad , kohaliku pisiriigi alustala . </s> <s> Ja seesinane raad liigutas für Gottes gnade ehk Jumala armuks kaubavoogu Mecklenburgi ja Schleswigi , Hamburgi ja Breemenisse , Kölni ja Kulmi ja ei tea kuhu veel . </s> <s> Lüübeki Lossi tänavale , suurimale ja vanimale , oli rajanud oma esinduse Saksa Ordu . </s> <s> See oli tume maailm , kuhu kõrvalisel ei olnud võimalust heita pilku , nii kinnine ja salapärane oli see oma kummaliste reeglite kütkes . </s> <s> Valgetes mantlites ordurüütlid näisid puhaste , kõrgete ja kättesaamatutena nagu moraalietalonid . </s> <s> Raehärrad ehk ei tunnistanud seda , aga ordu õpetas sellegipoolest neile kombeid nii mõneski paigas . </s> </p>
<p> <s> Olime jõudnud hilissügisel põhjamaisesse linna . </s> <s> Collatinus ei olnud jaheduse vastu valmistunud ja jäi nohusse . </s> <s> Külmetas ja tuli vihma , ilm ei olnud mitte kiita . </s> <s> Linnamehed kandsid juba festburge ehk mitmekordselt vateeritud joppe , meil aga polnud selliseid seljas . </s> <s> Ei suuda ju ka kõike ette näha . </s> </p>
<p> <s> Linnas peeti laata ja nii pääsesime meiegi selle südamikku sisse , ilma et meilt keegi midagi küsinukski . </s> </p>
<p> <s> Tegime tiiru ümber toomkiriku ja jätsime siis hobused ühe taverni ette , et sisse astuda ja ennast natuke veiniga soojendada . </s> <s> Rahvast oli sel päeval palju liikvel ja vaekoja juurde jõudnud tekkida terve vankrite ladu . </s> <s> Talumehed olid oma sõidukid ajanud nii üksteise lähedale kui iganes võimalik , vankritest aga rajati iseäralised müügiletid . </s> <s> Vaekoja taga müüdi õunu ja mett , vanemad naised olid püsti pannud oma " sokitööstuse " ; siin oli ka mustemaid mehi , kelle juuste värv reetis nende ladina päritolu . </s> <s> Ent nemadki liigutasid end väärikalt , nende käemärgid olid samasugused kui kargetel põhjasakslastel . </s> </p>
<p> <s> Kasutasime siis seda " sokitööstust " omal kombel , et meil nii külm ei oleks . </s> <s> Ja vaata : läkski soojemaks . </s> </p>
<p> <s> Heeringaid leidus küll kõikjal , mitmesuguses suuruses . </s> <s> Oli poolelusaid , kes end veel liigutasid ehk siis silmigi volksutasid , oli jääkülmast veest võetuid ... </s> <s> Muudkui osta aga ! </s> <s> Ja seda ma tegingi . </s> </p>
<p> <s> Olime Lõuna avarustest jõudnud kala- , kauba- ja õllelinna , kus ei olnud sugugi enam nii soe kui kaugel lõunas . </s> <s> Ja kus vist ka teoloogiliste dispuutidega midagi ära ei teinud . </s> <s> Rahvasuu nimelt kõneleb : " Lüübek on kaubakoda , Köln on veinikoda , Braunschweig on relvakoda , Hamburg on pruulikoda , Magdeburg on küpsetuskoda ... " </s> <s> Ja nii edasi ja nii edasi . </s> </p>
<p> <s> Raekoja lähedasest kõrtsist astus välja sabakuues taverniülem , et meid , uustulnukaid , lähemalt kaeda . </s> <s> Ta kinkis meile vaid ühe pilgu . </s> <s> Ta ütles , et meie oleme esimesed , kes saavad tema kõrtsist kaasa suurepärase panuse : tasuta kaerakotid hobustele . </s> <s> Kui me muidugi ikka piisavalt rooga ja jooki tellime . </s> <s> Seda me ka lubasime , sest mis sa ärimehega muidu ikka teed . </s> <s> See vana kõrts paistis väljastpoolt väga ahvatlev , ning et parasjagu kestsid roosikrantsipühad , oli ukse kohale koputile väike roosikrants pandud . </s> </p>
<p> <s> See oli pime , kuid avar kõrts , kus ma kibekähku õlut ja põdraliha tellisin , et sööminguga kiiresti ühele poole saada ja minna siis taas linnaga tutvuma . </s> <s> Taverniülem ei usaldanud meie puhul oma plikasid ja tõi siis ise kõik kätte , mis tuua oli . </s> <s> Ta ütles : </s> </p>
<p> <s> " Isandail on küll kiire , aga pole vist nemadki huvituseta , et meie vana armsat Lüübekit külastavad homme kuninga ametnikud kaugelt Böömimaalt . </s> <s> Aga palun , siin on teile tellitud kintsud . </s> <s> Muide , proovige meie sülti , Raetaverni roog . " </s> </p>
<p> <s> Collatinus luges pidulikult söögipalve ja asus isutult söögi kallale . </s> <s> Tema pilgud aga käisid mööda rohelistes kleitides ettekandjaneiusid . </s> </p>
<p> <s> " Ma ei suuda rohkem ! " viskas ta selleri lauale . </s> <s> " Ma ei suuda mitte üht seelikut himuruse ja intellektuaalse igatsuseta vaadata ! </s> <s> Meie peame lahku minema , kõlvatust mungast ei ole teekaaslast ega teekäijat . </s> <s> Olin aastaid abipreester , aga selle reisi ajal olen hakanud tajuma , et olen ilmalaps ega vääri preestrirüüd . </s> <s> Inimene on nõrk oma liha vastu . </s> <s> Võib-olla polegi see kurat , kes meid lihahimuga kiusab ? </s> <s> Ma olen teoloog ja peaksin mõistma , et kuratlik jõud asub inimese niuetes , just nimelt sealt teeb Saatan kontraplaane Jumala plaanidele . </s> <s> On inimesi , kes suudavad neile vääramatuile jõududele vastu hakata : need on vaimselt ja füüsiliselt süütud , kellel sugutegemise tung äärmusolukordades välja lööb , kui on üliväga palju humalat sees ? ehk siis on viin mõistuse peale hakanud . </s> <s> Nood on inimesed , kellel veres üleliia kollast sappi . " </s> </p>
<p> <s> Niisugusel hetkel olin ma kaunikesti ehmatanud , kuid mul oli jaksu ja oskust vastata õpetatud mehele nõnda : " Sa ehk tead Husi sõnu : " Inimloomus jätkab eksistentsi . </s> <s> Õpilane Aadam ütles aaa , õpilane Eeva hääldas ee ... ee ... ee ... , aga keegi ei suuda üle saada pärispatust . " </s> <s> See seisis tema raamatus De mulieribus , mida ma Prahas lugesin . </s> <s> Sain sinust ennist aru , et sinagi suutsid mõne sellise raamatu avada , enne kui neid põletama hakati . " </s> </p>
<p> <s> " Mis sa arvad ? " küsis munk õhinal . </s> <s> " Kui ma oma patustest mõtetest jagu ei saa , kas peaksin siis minema Origenese teed ? " </s> </p>
<p> <s> Võpatasin . </s> <s> Ei tahtnud uskuda , et see inimene võib nüüd välja minna seesugustele toorustele . </s> <s> Vastasin viisakalt : " Enda ihu lõikamine on patt , nagu on ka patt enesetapp . </s> <s> Me kõik mõistame : kui Jumala teenimine sulle üle jõu käib , kao mõneks ajaks silmapiirilt , lase tonsuur välja kasvada ja ilmu siis välja mõne ilmaliku ameti esindajana , näiteks linnafüüsiku või kas või puusepana . </s> <s> Viimane amet peaks sul ju päris selge olema . " </s> </p>
<p> <s> Ta kutsus mind taas kogemata vale nimega . </s> <s> Selle valenime minu kohta oli ta endale juba Harzi mäestikus sisse harjutanud . </s> <s> See oli suve lõpu poole , kui meie tee üle mõnede künkaharjade käis . </s> <s> Mu nimi on tegelikult Adolf : </s> </p>
<p> <s> " Ah , oh , Regidus , tellime uue laari õlut , sest siin otsustatakse ju minu hingeõnnistuse üle ! </s> <s> Kui siit lauast tõusen , siis ei ole ma ju enam endine . </s> <s> Nii lihtsalt ei käi hingeõnnistuse üle otsustamine kunagi , et paari sõnaga otsustame ja siis enam selle juurde tagasi ei pöördu . </s> <s> Või mis otsustajad oleme meie , et teame Isa armunõu ? </s> <s> Kirjutatud on : " Kui õige vaevalt pääseb , kuhu siis saab õel ja patune ? " — Kiida , õde , kiida , vend — siin on Püha Sakrament . </s> <s> Kui sa ei pahanda , laulan ma ühe vana ordulaulu . " </s> </p>
<p> <s> Ulgudes , kähisedes ja endale vastu rindu tagudes hakkas ta lauluga pihta , ja — vennad ! — seda oli jube vaadata , sest tundus , nagu oleks ta lämbunud iseenda hääle sisse : </s> </p>
<p> <s> " Vend Konrad , lihtne talulaps ja vaga , </s> </p>
<p> <s> truu süda , töökad käed ja avar pää : </s> </p>
<p> <s> nii teenisid sa , käies adra taga , </s> </p>
<p> <s> suurt Jumalat , meel rahulik ja hää . </s> </p>
<p> <s> Kui kutsus Issand : " Konrad , astu siia , </s> </p>
<p> <s> ja pane selga kaputsiini rüüd ! " </s> </p>
<p> <s> Ei tõrkunud sa kõike ohvriks viia : </s> </p>
<p> <s> prii looduslaps sai uksehoidjaks nüüd ! </s> </p>
<p> <s> Töös , palves aeg sai üle neljakümne : </s> </p>
<p> <s> said lohutust ja rõõmu paljud sult </s> </p>
<p> <s> ja nüüd su auks on altareid ja hümne , </s> </p>
<p> <s> su nimi süütab teistes püha tuld . " </s> </p>
<p> <s> Sellal kui ta laulis , hakkasid mõned teised külastajad meie poole vaatama , sellepärast ma pidin seda õnnetut vaigistama . </s> <s> Manitsesin teda , et joomine on õnnetute pahe , tuletasin meelde , mida ütles Püha Bernard ohtra veini , õlle ja põletatud viina kohta . </s> <s> Ta ütles : " Välja kannatada ja eemale hoida ! " </s> <s> ( sustine et abstine ) . </s> <s> Collatinus jätkas veidi vaiksemalt : </s> </p>
<p> <s> " Me teame kõik väga hästi , et Suur Kohtumõistmine jõuab kätte , ja kuhu panen mina , vaene patune , siis oma pea ? </s> <s> Kuidas aga olen mina tundide kaupa mõelnud , et võiksin panna oma pea naise sooja pehmesse rüppe ... kuidas võiksin ma Issandalt veel paluda seda naise helluse ja õrnuse andi , mis minu elust nii julmalt välja on jäänud ? </s> <s> Ma ei suuda mõista neid , kes rahulikult lepivad õrna kallistuse puudumisega , otsekui oleksid nad mingitsugu raiepakud , aga mitte elavad inimesed ! </s> <s> Ah , kui ma vaid saaksin kallistada noore neiu valget saledat keha , ainult aupaklikult emmata , tagasihoidlikult , nagu tungiksin võõrale territooriumile . </s> <s> Ma ei soovikski täielikku vallutust , ehkki olen veel noor ja minu veri keeb ! </s> <s> Eks kirjutanud Abelardus : naise keha on Jumala tõeline tempel . </s> <s> Nüüd aga pole tema õpetus ju kellelgi enam meeles . </s> <s> Aga nood , kes räägivad liha suretamisest ja tekitavad minule sellega kunnatut tuska , võiksid ometi meeles pidada Piibli sõnu : " Jumala pojad nägid , et inimeste tütred ilusad olid . " </s> <s> Kui isegi inglid kartmatult abiellusid , miks ei või siis mina põhjalikumalt järele katsuda , et eevatütred ikka ilusad on ? ! </s> <s> Hoidku Issand meid patuseid ... </s> </p>
<p> <s> Isegi lõbunaised ei võta iga kord vastu jumalasulaseid , kartes ränka pattu , mina aga unistan peenimatest kiharatest ja veetlevast punasest suust . </s> <s> Huultest , mis naiseliku leplikkuse ja külma lubavusega laskuvad minu omadele , mina aga võtan need vastu , teades , et neis väreleb kirg ! </s> <s> Kas pean ma siis iga päev ja iga tund kamprit nuusutama , et mu himud üle läheksid ? </s> <s> Ei ole seda kamprit ju võtta toopide viisi ! </s> <s> Suur on minu ahastus , koledad on minu tunnid , millesse Kõigekõrgem on mind , surelikku , vajutanud ! </s> <s> Põhjatuma häda seest hüüan mina Sinu poole , Issand ! </s> <s> Issand , kuule mu häält , sinu kõrvad pangu tähele minu alandliku palumise häält ... </s> <s> Kui Sina , Issand , tahaksid kõik ülekohut meeles pidada ... " </s> </p>
<p> <s> Pidin taas oma teekaaslast vaigistama , et ta ei karjuks , aga ta oligi juba otsusele jõudnud ja lõpetas : " Nii , minul on nüüd asjad selged , kerjan natuke ja lähen siis palverännakule Hemmarshausenisse Püha Vere juurde . " </s> </p>
<p> <s> Mina vastu : " Hea küll , kui selged , siis selged . </s> <s> Viinas on tihti tõde . </s> <s> Kuid ole nii hea ja räägime veel vahetult pärast seda sinu otsust , sest kes teab , kunas sina jälle saad kellegagi vaimsetel teemadel nõu pidada . " </s> </p>
<p> <s> Väljas lõid kirikukellad väsinult , keegi naeris ja kõneles linnaveskile minekust seal , kus Trave vood on kärestikulised . </s> <s> Collatinus kuulas ainult mind ja oligi nõus minuga veel rääkima . </s> <s> Siis ma küsisin , miks tema ei saa enam mitte ühtegi seelikut ilma intellektuaalse himuruseta vaadata . </s> <s> Kas intellekt on nii oluline , et seda peaks mainima maailma kõikvõimalike asjade seas , nii heade kui ka halbade ? </s> <s> Tema läks algul vastusest päris mööda , siis aga sõnas , et teda juhivad niihästi süda kui ka pea . </s> <s> Pärast seda tuli kurb hüvastijätt . </s> </p>
<p> <s> Mõelda vaid , ma ei kuule enam kunagi tema roosikrantsipalveid . </s> <s> Seal ta läks , hall ja kurb kuju . </s> <s> Minagi lahkusin , jätsin selle kõrtsi hoopis maha . </s> <s> Väljas nägin , et ta oli oma valge traavli kaasa võtnud , mida ju soovisingi . </s> <s> Ratsutas oma tubli kõrge ratsuga kiirel kapakul minema . </s> <s> See oli viimne kord , kui ma teda Lüübekis nägin , hiljem trehvasime veel ja veel . </s> </p>
<p> <s> Mida peale hakata võõras Lüübekis ? </s> <s> Mida teen selle karge põhjamaise linnaga , mis on nagu suur kaubakoda ? </s> <s> Millist elu hakkan siin elama ? </s> <s> Kas siin ka vajatakse Rooma õiguse asjatundjat ? </s> <s> Minu sooritatud hiilgavad eksamid linnaõiguse printsiipides , Iuris Iustinianis , kuhu need siis jäävad ? </s> <s> Teadsin nelisadat kanoonilise õiguse punkti peast , juba isa oli kodus kiitnud minu mälu . </s> <s> Kuhu jääb see nüüd ? </s> <s> Kuhu jäävad minu kanoonilise õiguse punktid nüüd ? </s> </p>
<p> <s> Kaubalinnas polnud mul kellegagi seaduste tundmises võistelda . </s> <s> Kui , siis ehk vaid rüütlitega tänavail tüli norida . </s> <s> Juba hakkas minu ratsu linnaisandaid huvitama , minust mööda kapates arvustasid ja kiitsid mõned punamantlimehed teda õige kuuldavalt . </s> <s> Kingituseks saadud palefridus'ele olin pannud nimeks Falada , see oli tolle muinasjutuhobu järgi . </s> <s> Nüüd oli mul lihtsalt üks ratsu , keda ei oldud veel võitlusis proovitud . </s> <s> Nüüd , mil ma peatusin Lüübekis , oli see ratsu trahteris kõva valve all . </s> <s> Olin tema valvamise eest ühele hakkajale hollandi soost poisile kõvasti maksnud , kulutanud selle eest vaat et oma viimased veeringud , viimased õnneks peenraha hulgast . </s> <s> Alles oli mõne nädala elatisraha markades . </s> </p>
<p> <s> Lüübek on hiiglalinn , suur isegi pärast seda , kui siin vaevalt kümmekond aastat tagasi paarsadakond inimest mingisuguse väga õnnetu kõhutõve poolt maha niideti . </s> <s> Nõnda kõneles üks puusepp mungale , kui nad raevangla ees tasakesi juttu puhusid . </s> <s> Ja mina nägin seda stseeni pealt . </s> <s> Mul oli küll plaan esineda siinmail lausa algusest peale rüütlina , niisugune oli ju minu tolmune rõivastuski . </s> <s> Kuid et mind siin tõepoolest mitte keegi ei tundnud , siis astusin ligi ka sellele lihtsale rahvale ja küsisin : </s> </p>
<p> <s> " Eks ole siis ju jälle sedasama haigusetekitajat oodata ? </s> <s> Tunnen hirmu , sest tõin oma pere siia linna ... " </s> </p>
<p> <s> Ja pärast väikest pausi küsisin : </s> </p>
<p> <s> " Kust see tuleb ? </s> <s> Veerennist ? </s> <s> Kraavidest ? " </s> </p>
<p> <s> Siis vastas see käsitöölisepoiss munga eest ise ja , peab ütlema , tegi seda tõesti hästi . </s> <s> Tema pruunikas mantel ei eristunud hallist sügisest me ümber , aga tal oli helevalge lapsenägu . </s> <s> Nii noor ja juba nii teadja . </s> <s> Selliseid jääb järjest vähemaks meie hallis argipäevas . </s> </p>
<p> <s> " See tuleb otsejoones Trave jõest . " </s> </p>
<p> <s> Jalutasin eemale , et enam merd silmata . </s> <s> Seal siis vaatasin tugevaid vettinud tammeplankudest laevu , mis pidid laineid sõudma Novgorodi ja Cádizi sadamate vahet , õigemini küll kastma ankrut kõigi lugematute sadamate juurde , mis jäid nende kahe kauge punkti vahele . </s> <s> Kai äärde jõudnult visati kaks rasket ankrut merepõhja ning tõmmati end raskete pigiste köite abil paksu sadamasilla külge . </s> <s> Ja puri lakkas merele lehvitamast ... </s> </p>
<p> <s> Oli aga laevu rohkem lahes , siis jäi uustulnukas aupaklikult kaugemale reidile . </s> <s> Vantide , raade nagisedes ning täävi plumpsudes asus siis raske koge end ümber keerama nagu tagaaetav põder kõhnemat sorti tihnikus . </s> <s> Ja oh seda kisa , mis siis kail algas . </s> <s> Ülemused karjusid , mündrikusellid jooksid oma jalad villi , paadiköied tõsteti lahti ja algas meeletu sõudmine eemal lösutava laevani . </s> <s> Kui laev tuli läänest , siis võis juba ette arvata , et ta on täidetud siidi või vürtsidega . </s> <s> Ehk siis kalliskividega . </s> <s> Viimased muidugi väga hästi laeva ei täida , neid hoitakse roolikambris ja enamik meeskonnast ei teagi , kuhu on aarded peidetud . </s> <s> Küsibki keegi , vastavad laevavanemad valsisti ehk siis annavad ränka piitsa , mida üksmeelselt kutsutakse " üheksasabaliseks kassiks " . </s> </p>
<p> <s> Aga laev võis tulla ka ida mereavarustelt : Riiast ? mis on kanepi- ja võikoda ? samuti Memelburgist ... </s> <s> Ja kui laev tõesti ida mereavarustelt tuli , oli raske välja kannatada vendikeelset kisa : " Perkuna ! </s> <s> Pirmoji ! " </s> <s> Näe , seal ... </s> <s> Üks koge ei ole pilgeni heeringatünne ega puuvillariiet täis laaditud ja tema lastakse väikese koorma pärast kõige lähemale . </s> <s> Preisi laevajuhil ei ole paberid korras ja ta vaatab süngelt üle reelingu . </s> <s> Temaga on tulnud vestlema raehärra , kes nimetab teda " vanaks semuks " . </s> </p>
<p> <s> Nägin ka , et Klughafeni-poolsel kanalil on üks võrdlemisi suure ahtri ja Hansa vapiga laev ankrusse jäänud . </s> <s> Laeval oli meeldivalt graatsiline kuju . </s> <s> See oli laevarivi julgestuslaev . </s> </p>
<p> <s> Külmast ilmast ja sügispimedusest hoolimata askeldasid meremehed ta köite ja purjede kallal . </s> <s> Kõik purjed võeti maha , sõiduhooaeg oli lõppenud . </s> <s> Laeva ees tammus soojas vammuses soliidne mees , küllap laeva kapten . </s> <s> Ta suured mõhnalised käed hoidsid mõõgatuppe ja mustast , väga pehmest ja kurrulisest nahast rahakotti . </s> <s> Ühe käega viipas ta aeg-ajalt üle parda , öeldes madrustele , et kiiret pole kuhugi ja kirikupüha pärast pole sadamakõrtsid nagunii enam lahti . </s> <s> Eht põhja kuju . </s> <s> Peenest pruunist inglise kalevist riietus näitas , et ta on ikkagi Hansa kaupmees . </s> <s> Ma kõnnitasin oma armsat Falada-ratsut käekõrval , aga tema nägi mind ja mu hobu lampide valguses . </s> <s> Esialgu mõtlesime temast kauge kaarega mööduda , aga siis ta hüüdis : </s> </p>
<p> <s> " Rüütel ! </s> <s> Auväärt rüütel ! " </s> </p>
<p> <s> Sekeldusi ma ei soovinud . </s> <s> Aga vajasin seltskonda . </s> <s> Pöördusin tema poole ja Faladagi pöördus , aeglaselt , küljetsi , justkui vastu tahtmist . </s> <s> Vaatasin tema kurba kuju loksuvate merelainete ees . </s> <s> Ta silmis põlesid tulukesed : võib-olla plinkisid seal ikka veel mõned öötumeda jäise mere tuletornidest — Belti ja Trave tuletornid , kõik need , mis päästnud nii palju karme mehi surmasuust , kui nood tormiga heitlesid . </s> <s> Kõik need võisid seal plinkida . </s> </p>
<p> <s> " Kas teil , isand , on hetk aega , ma oleksin soovinud teile midagi näidata . " </s> </p>
<p> <s> Aega oli mul laialt ja ega mul näitamise vastu kah midagi olnud . </s> <s> Ületasin sadamasilla ratsutades . </s> <s> Laevatrepp tõsteti kohe meie järel üles , selle eest hoolitses pikka kasvu meremees , kes laevalaele ka mu hobuse sidus . </s> <s> Siis aga läksime pootsmani ja meeskonna ruumidest mööda ja kapten avas mulle ukse oma kajutisse . </s> <s> Otsekohe lõi mulle vastu värske roosilõhn ; ehk oli alus tulnud kusagilt lõunamaalt ? </s> <s> Ülal laes , hoolega lubjatud palkide küljes rippus puur lõunamaise linnuga , kes tegi küll veidrat häält , kuid rääkida siiski ei osanud . </s> <s> Ütlen kohe , et mu pruunikad silmad näevad väga hästi . </s> </p>
<p> <s> Ümmarguse trellitatud akna taga lõhkesid suured vihmapiisad , krõbistades ja kopsides vastu aknakese tugevat seapõit . </s> </p>
<p> <s> Märganud , et ma ei ole just väga varmas oma ratsu ohelikust lahti laskma , tegi võõras mees kiiresti jutuga algust . </s> <s> Ma tahtsin tõesti rutemini asjaga ühele poole saada , sest ma ei teadnud , mida siit oodata . </s> </p>
<p> <s> " Ma olen Brouage'i kaubaagent , Hansa Liidu teenistuses . </s> <s> Siin kastides " – ta näitas tõepoolest mingile kahele kastile , millel välismaised kirjad peal – " on kolmkümmend neli puusepahöövlit , mida üheski sadamas ei taheta ja igal kaubateel ootab neid vankreilt väljalükkamise oht . </s> <s> Puuseppade tsunftides teeb iga meister ise omale höövlid , lõikab meistrimärgidki sisse . </s> <s> Võõrast justkui ei taheta . </s> <s> Mitmed meistrid on ikka ostnud , varuks . </s> <s> Annaksin jumalamuidu . </s> <s> Olen siin sadamas ikka õnne katsunud ühe ja teisega , mõned höövlid on läinud ka , sest põrsast kotis te minu käest juba ei osta . </s> <s> Vahetanud omanikku , nagu üteldakse . </s> <s> Nägin , kuidas ennist rääkisite juttu selle puusepaga , aga läinud ta oli , ja hakkan mina , vana inimene , nüüd teda taga ajama . </s> <s> Aga teie tulite ise minu juurde ... </s> <s> Ehk teate mulle lähemalt öelda , kust ma võiksin leida suurel hulgal puuseppi , mina kui omanik ja selle laeva kapten pealekauba . </s> <s> Lüneburg , Breemen ? </s> <s> Olete ju kõikjal käinud . " </s> </p>
<p> <s> Kihvatas , oi kuidas kihvatas ! </s> <s> Siin taheti ju solvata minu aadlikuau ! </s> <s> See pealtnäha naiivne sell oli minu au jalge alla tallamise peal väljas ... </s> <s> Eks olnud see isegi õiglusetu , et mina , kõrgesti sündinu , pidin oma kõrgeid jalgu terve sügise kastma Saksamaa hallis poris . </s> <s> Kuid hiljutine tudengiks olek tegi minu aadlikuks olemise ka kuidagi pehmemaks , paindlikumaks . </s> <s> Pärast suurte tarkuste omandamist oli minust saanud mees , kes vähemalt noogutab mu ees pead paljastavale talupojale . </s> </p>
<p> <s> Tõesti-tõesti , miks tuli just minul kuulata tema höövlimuresid ? </s> </p>
<p> <s> Jah , võin end tõesti tunnistada aadliau omanikuks ühes sukapaelte ja muu selle juurde kuuluva pudipadiga . </s> <s> Isegi kilp oli mul kord — ei tea küll , kus see tolmuma peaks . </s> <s> Pärast kilbist lahtisaamist lasin omale vapiga medaljoni graveerida . </s> <s> Kõige selle pärast alustasin ma temaga juttu kolmandas isikus , nagu poleks minul teda sünnis sinatada ega teietada : </s> </p>
<p> <s> " Mees ei tea vist , et räägib krahv Adolf von Wanevariga , kelle vapi vanus on vähemalt sada aastat . </s> <s> Aga sellega ma ei tahtnud muidugi solvata härra kaupmeest . </s> <s> Olen ise võõras siin linnas , ei tea ma värkstube ega öömajasid . </s> <s> Puuseppadest ei tea ... " </s> </p>
<p> <s> Ma väga lootsin , et ta ei pahanda mu sõnade peale . </s> <s> Sest olin just avastanud ta peaotsist mängukaardid mauri märkidega . </s> <s> See on varandus , mida igaühel ei ole . </s> <s> Lasin oma karvase käe õige hajameelselt kaartidele langeda . </s> </p>
<p> <s> Selles näruses , kuid kaunis maailmas oli just mängukaartide idee minu arvates tugevaim ! </s> <s> Nii olen mina , rüütel Adolf von Wanevar , seganud kaarte vägagi vagade meeste seltsis . </s> <s> Mina ju tean kõige paremini , et see on Issandale meelepärane . </s> <s> Küll on see keelatud kõigis mungaordudes ... </s> </p>
<p> <s> Küll kirjutab Püha Cyprianus , et igal kaardil istuvat kurat , aga kuidas ta sinna mahub , kui tihisid ometi segatakse ja kaardiääri soputatakse ? </s> <s> Ei mahu sinna pooltki kuradit , kui mängukaardid liiga tihedasti üksteise vastas on . </s> <s> Tõsi mis tõsi , Püha Cyprianuse ajal olid kaardid vaid valged lehed , millele kirjutati ristid täringutabamuste kohta . </s> <s> Aga mille peale siis mängiti ? </s> <s> Issand heida armu , mängiti väikeste ebajumalakujukeste peale , mis taevaseid hirmsasti pahandanud oli . </s> <s> Olin ka kuulnud ühte kõrvalist üksikasja : et ruutu mast tekkis kunagi veinipudelivajutusest puhtale valgele lehele . </s> </p>
<p> <s> " Kas soovite , et teile kaarte panen ? " küsis meremees varmalt . </s> </p>
<p> <s> " Jah , " ütlesin mina . </s> </p>
<p> <s> Ta võttis kaardid pihku ja hakkas neid segama . </s> <s> Panin tähele , et ta vasakule käele oli naha alla sinise värviga kõrvetatud ümber veinikarika keerdunud sale naine , kelle pikad juuksed hoidsid otstest lokki . </s> <s> Vaatasin tema käsi , ta ladus kümme kaarti minu ette lauale ja kummardus nende kohale . </s> </p>
<p> <s> " Hirmus , hirmus ... " pomises ta siis ja tahtis kaardid ühe käeliigutusega segi lüüa . </s> </p>
<p> <s> " Mis on hirmus ? " nõudsin mina . </s> <s> Kartsin , et ta on mulle tõepoolest midagi jõrmi ennustanud . </s> <s> Mina ei lasknud tal kaarte segi lüüa ; kord on ta neid panema hakanud , siis ka vastutagu . </s> </p>
<p> <s> " Härra , " alustas ta . </s> <s> " Teie elu kõigub viieteistkümnenda ja kaheksateistkümnenda kaardi vahel . " </s> <s> Ta tegi pausi , et näha , mida ma sellest arvan . </s> <s> " Kaheteistkümnes ? poodud mees . </s> <s> Kaheksateistkümnes ? sinine ja must taevas . </s> <s> See tähendab , et kõik helged asjad järgnevad teil surmale . </s> <s> Kui saategi lõpuks tagasi oma pruudi , siis järgneb see kellegi surmale . </s> <s> Ja tundub , et teie kodu on kusagil põhjamaal , kus sügis on kiire tulema . </s> <s> Seda näitab see , et keisrinna kaart on teil suunatud kaartidele 13. ? surm , 12. ? poodud mees ja 2. ? kõrgeim preestrinna . </s> <s> Preestrinna peaks kõike lepitama , aga 11. kaart ? sandimärk . </s> <s> See tuleb alati siis , kui kaarte palju segada ja siis paar-kolm kaarti teiste hulgast välja võtta . </s> <s> Te proovige ise siit mingi kaart välja tõmmata . " </s> </p>
<p> <s> Soovitus oli muidugi hea , aga kas ma ka suudan välja võtta just selle õige ? </s> <s> Kui malemängus on esimesed käigud tehtud , kohtame end olukorras , mil oleksime justkui jõudnud mässavale merele ? see on strateegia . </s> <s> Need on just nood olukorrad , mil meil tuleb rakendada strateegiat . </s> <s> On olukordi , mil strateegia ilmub siis , kui kõik on kaotatud . </s> <s> Siis lööme endale plaksti vastu pead ja hüüame : siin , Issand Jumal , oleks ju pidanud ometi olema teistsugune plaan ! </s> </p>
<p> <s> Ja sel ajal , mil sellest kõigest mõtlesin , kukkusid hiigelsuured piisad laeva reelingutele ja purjedele . </s> <s> Vihm . </s> <s> Seal oli köisi , mis said läbimärjaks ning mida meremehed viskasid polvärgile , et need algavas tormis laeva kinni hoiaksid . </s> <s> Mina aga marssisin nüüd mööda Õndsa Kanuti Kuulutuse tänavat tagasi oma öökorterisse . </s> </p>
<p> <s> Ma mõtlesin oma parima sõbra Collatinuse elust . </s> </p>
<p> <s> Collatinuse elu oli kui šahhipartii ja algas nii : </s> </p>
<p> <s> 1 . </s> <s> Ta langetab otsuse hakata mungaks . </s> <s> ? Elu maksab talle kätte sellega , et ei saada tema juurde enam ühtegi naist . </s> </p>
<p> <s> 2 . </s> <s> Ta teab , et ta ei saa olla lõpuni munk , ta tahaks sellest elust midagi muud , kuid ... ja elu maksab talle ikkagi kätte . </s> </p>
<p> <s> 3 . </s> <s> Collatinus loobub olemast munk . </s> <s> Ta ei tunne ennast vandemurdjana . </s> <s> ? Ja elu sunnib teda ikkagi vandemurdja staatusse . </s> </p>
<p> <s> 4 . </s> <s> Collatinus on juba ammu loobunud olemast munk , ta on oma vöö minema visanud , ta on oma tonsuuri välja kasvatanud . </s> <s> Siit algab tema jaoks midagi muud , mida ta seni ei ole osanud kujutella . </s> </p></div2><div2 type="alaosa"><head> Naine </head>
<p> <s> Siin helkis küünlavalgus , seintel suitsesid tõrvikud . </s> <s> Esialgu oli siin kõik kuidagi liiga rahulik . </s> <s> Ma nägin paari kaunist pühapilti , mis kujutasid Maarjat , kes õnnistatud on kõikide naiste seas . </s> <s> Ta keha oli vajunud veidi tahapoole , nagu mõtleks ta tantsima hakata . </s> </p>
<p> <s> Kui palju pidi mahutama see tantsusaal inimesi , et oleks küll ! </s> <s> Küünlad heitsid daamide kleitidele kollast jumet . </s> <s> Mõned daamid olid tunnustatud , kõrget päritolu ja tuntud . </s> </p>
<p> <s> See oli Suurgildi ettevõtmine , sellepärast olid siin laeva- , rukki- ja riidemehed ülekaalus . </s> <s> Nende kõhukate isandate korraldatud oli kogu ettevõtmine , nende lahkete anumate läbi voolas kogu märjuke . </s> </p>
<p> <s> Mul oli seljas uus pruun vest , nüüd juba ilma teekonna-heinapepredeta . </s> <s> Mul oli , mida meenutada . </s> <s> Olin ma ju läbinud terve Saksamaa ! </s> <s> Polnud enam minuga võrdset reisimeest siin- ega sealpool Alpe . </s> <s> Ja minu ratsu taltsutas nüüd oma galopikihku Suurgildi tallis . </s> </p>
<p> <s> Teenijad vastutasid arvukate nuumhanede ja seapõrsaste lauale kandmise eest . </s> <s> Nende hulgas polnud Raetaverni veetlevaid ettekandjatüdrukuid , kelle pärast Collatinus kõrtsis suud vesistas . </s> </p>
<p> <s> Moosekandid riietusid siin hoopis teisiti kui lõunas . </s> <s> Nad kandsid pikki rüüsid valgete kätiste ja kraedega . </s> <s> Ent nad olid sama elavad , sama mängulised . </s> <s> Trummimees näiteks käis aeg-ajalt oma kõri õllega loputamas . </s> <s> Ta kehitas õlgu ja naeris . </s> <s> Torupill , nagu arvata võiski , oli sopiline kui põrgu ; kui ta parasjagu ei teinud oma madalat jahisarvehäält , siis kahises nahkselt . </s> <s> Pikkamisi ja kaeblikult , otsekui oleks tal mingi mure . </s> <s> Torupilli klapid vajusid sikupõie nahale raskelt peale . </s> </p>
<p> <s> Itaalia päritolu , kuid saksastunud kalevikaupmees Heinrich della Cesa oli ballile kaasa võtnud oma kolmeteistkümneaastase tütre Kunigunde . </s> <s> Laps oli kahvatu ja valge , meenutades õieti juunikuiseid liiliaid või lubjatud seina . </s> <s> Aga värvuse poolest meenutasid tema silmad veel küpsemata sõstraid ... </s> </p>
<p> <s> Ta seisis seal häbelikult teiste hulgas oma valges böömi kleidis , mille vöö hoidis rindade alla ja mida ta kangesti allapoole kehutas . </s> <s> Taga , abaluude vahel , paistis selg . </s> <s> Kunigunde paistis aga seda isegi nautivat . </s> </p>
<p> <s> Ning see asjaolu andis talle varaküpse veetleva hapruse . </s> <s> Oma soengu oli ta moele ohvriks toonud , paigutades kukla taha krunnikese , mis tema süsimusti juukseid sugugi ei kaunistanud . </s> </p>
<p> <s> Tüdruku krael kilksus kuldne ilunööpide vastu ja nõtkes kõnnakus ei olnud temaga võrdset . </s> <s> Tüdruk liikus iseäralikul vetruval kõnnakul . </s> <s> Ta hoidus neidude lähedusse , kellest mõned näisid olevat tema sõbrannad , ta ei olnud neist palju lühem , ent oli ilmselgelt noorem . </s> <s> Märkasin , et need sõbrannad lehvitasid endale tuult suurte punaste paabulinnusulgedega või mis need olid . </s> <s> Kõikjal liikus ringi tähtsaid isandaid ja ka muidu muljet avaldavaid noormehi . </s> <s> Kunigunde hoidus noorurite poole vaatamast . </s> <s> Korra vaatas ta minu poole ja paaristaktimõõdus bassa danza ? nagu vana Heinrich seda tõelise itaallasena hiljem nimetas ? kättejõudmisel tekkis mul väike plaan . </s> </p>
<p> <s> Esimeste taktide ajal näis mulle , justkui oleks ta kõrgel ebalapselikul laubal pärlendanud kaks higipiiska , kuid temast hoovas aasade mahedat piibelehelõhna , mis minu kahtlused tema puhtuses hajutas . </s> <s> Nagu tantsukord ette näeb , vahetasin ma järjest partnereid , jõudes lõpuks noore della Cesani . </s> <s> See oli daami käele väikese surve avaldamise tants : kui tantsijateahel kohakuti jõudis , tuli daami kätt õige õrnalt enda poole tõmmata . </s> <s> Niisugune bassa danza läks muide moodi alles seitsmeteistkümne aasta eest ja jõudis meile Burgundiast , Valois' ja Normandia kaudu . </s> </p>
<p> <s> Muide , meid pidasid hoolega silmas mingisuguse linnafoogtikese tütar ja ministeriaali kolm poega , kes näisid moodustavat pisukese " kamba " . </s> <s> Seltskond pidusaalis oli õige suur ja kirev ning minule , kes ma noorele della Cesale ülalt alla vaatasin , tundus just tema kõige tähelepanuväärsemana . </s> <s> Olen endale alailma kinnitanud , et mulle ei meeldi lapsnaised või verinoored plikakesed , ma käsitlen neist igaüht nagu iseendagi Jumalast antud " mina " . </s> </p>
<p> <s> Contrapasso ja daamide valik , ehk nagu seda siin nimetatakse , daamiproov . </s> <s> See tants otse pommitab pööraste kolmandiknootidega , mis hüppavad kui konnad . </s> <s> Noore della Cesa kleidiääris oli juba korra mu jalgadel kahisenud , nüüd aga , kuulnud daamide valikust , mis siin linnas Jumal teab kelle välja mõeldud , tuli ta ummisjalu minu juurde . </s> <s> Vaatas mind häbelikult ja natuke ehmunult . </s> <s> " Põhjas on kombed liiga vabameelsed , " mõtlesin ma endamisi , välja ütlema aga muidugi ei hakanud . </s> <s> " Nii noored neiud , lausa plikakesed , ja ometi nii meelelised tantsud ! </s> <s> Paras neil võilillepärgi kanda , aga mitte meestega jantida . </s> <s> Kuigi siin on noore ja puhkeva ilu tasuta vaatamine . </s> <s> Kes tänapäeva noortest mõtleb veel tantsu ajal hingeõnnistusele ? " </s> </p>
<p> <s> Vaevalt oli Kunigundet mulle esitletud , kui märkasin , et ta sõrmustega ei liialda . </s> <s> Mitmel suursugusel preilil oli sõrmus lausa igas sõrmes , noore della Cesa lumivalgetel , sinist tooni soontega kätel aga ei olnud ühtegi . </s> <s> Ta käed seisid sõrmustest puhtad . </s> <s> Ta kuulus nende naiste hulka , kes teadis , mida oma kätega teha . </s> </p>
<p> <s> Mina astusin tasakesi , ja sel ajal libisesid ta käed üle minu sõrmede . </s> <s> Ühe või kahe hetke jooksul tüürisin teda sinnapoole , kus parkett ei olnud nii lahti ja kus ei olnud karta , et ta oma kergetel kingadel libiseks . </s> <s> Ta õhetas näost , kuid mulle silma vaadata ei julgenud . </s> <s> Aga muusika muutus siis valjuks ja keegi pillas põrandale kaks paksu keedukana . </s> <s> Meie aga teenisime palju kahtlustavaid pilke publikumist . </s> <s> Aga mida me olime teinud , et meid nõnda vaadati ? </s> </p>
<p> <s> " Te tantsite hästi , " ütles Kunigunde pärast meie eemaletõmbumist " tantsijate ahelast " , nagu seda lõbutsevat seltskonda neil päevil nimetati . </s> </p>
<p> <s> " Jah , tantsin , sest ma olen ju õppinud ülikoolis ja läbinud ka algelised rüütliharjutused , " vastasin . </s> <s> " Aga sinu ilu kõrval on see kõik tühine . " </s> </p>
<p> <s> " Te olete siis muidugi näinud ka suurtükki müüriharjadel , " naeratas Kunigunde . </s> <s> ? " Ma olen näinud õige mitut suurtükki . </s> <s> Meil Liivimaal nimetatakse neid " täismadudeks " ... " </s> <s> ? " Jube , nad on siis maokujulised ? " </s> </p>
<p> <s> Kuidas sa nüüd tütarlapsele seda seletad ... </s> <s> Viljandi ordulinnuses on üks selline päris hea , see lööb hobuse ühe naksuga pooleks ja mitmekski veel . </s> <s> Seda nimetatakse tõepoolest Täismaoks Endaks ja selle peal on plaadike kirjaga : " Kibe surm on mu nimi , sellepärast igal pool jalutan ringi . </s> <s> Lasen vaest , lasen rikast , seisusel vahet tegemata jne. " " Jalutan ringi " ei tähenda muidugi kõige otsesemas mõttes seda , et teda jalutama viiakse , vaid pigem seda , et ta üleval linnusevallil liikuma määratud . </s> <s> Kuid katsu sa sellest kõigest naistele rääkida , nad võivad sind valesti mõista . </s> <s> Juba ta seletaski , et tal on koer Carolina , kes allub käsklustele ja keda tuleb samuti viia jalutama . </s> <s> Ja see Carolina on nüüd sunnitud poegi tooma vaid üks kord aastas ; kõik mis üle selle , on range limiidi all . </s> </p>
<p> <s> Nii me siis seisime seal peaaegu säravaks poleeritud tammepõrandal tantsijate ja muidumöödujate vahel ja tundsime end õdusalt . </s> </p>
<p> <s> Siis nägime soovimatut tegelast . </s> <s> See ei olnud keegi muu kui kerges rohelises ülakuues noormees , suurte kuldsete litritega , mis kaunistasid vabalt allapoole langevaid käiseid . </s> <s> Kunigunde püüdis mulle kõrva sisse öelda : </s> </p>
<p> <s> " Selle salapärase inimesega on mul tegemist olnud . </s> <s> Möödunud aasta maiõhtul papagoilaskmise juures oli ta osaline . </s> <s> Kui ta tahab , siis ta oskab hästi käituda , praegu ta ilmselt ei taha . " </s> </p>
<p> <s> " Huvitav , miks ta siis ei peaks tahtma ? " </s> </p>
<p> <s> " See on noorkrahv von Grünewald ja temal on alati oma tujud , " ütles Kunigunde mingi teatud plikaliku pehmusega , mis tõstis mõned mu kuklakarvad püsti . </s> <s> " Möödunud aastal papagoiaias laskis ta nii , et märklaud lendas ... " </s> </p>
<p> <s> " Papagoid ju lendavadki ... " </s> </p>
<p> <s> Paistis , et meile oli tõepoolest lähenenud just noorkrahv von Grünewald . </s> <s> Ta laiad õlad andsid tunnistust jõust , ta parem käsi oli kramplikult mõõgapidemel . </s> <s> Tal oli tugev samm ja tõhus minek . </s> <s> Kunigunde otsustas naeratada talle , mitte mulle . </s> <s> Krahvipoeg kõndis veidi koperdades mööda kaht treppi ja kõneles jämedal häälel kolmandalt trepilt : </s> </p>
<p> <s> " Te vastake sellele neiule korralikult , seadusenõksude ettetoomiseta , muidu pean ma ise hakkama rääkima ... " </s> <s> Pöördusin tema poole , et küsida , mida need tema sõnad tähendavad . </s> </p>
<p> <s> " Seda tähendavadki , " kõlas nipsakas ja mõttetu vastus . </s> </p>
<p> <s> Kummalisel kombel teadis vaid nett plika meie vahel , kas veel mõni tants tuleb või asutavad peojuhid isegi juba koduteele . </s> <s> Ent kumbki ei julgenud temalt seda küsida . </s> <s> Kodukandis olen ma näinud küll plikasid , kes lihtsalt jooksevad sellise olukorra eest , kuid sealsed peod olid tagasihoidlikumad . </s> </p>
<p> <s> " Kas te oled aadlik ? " küsis von Grünewald . </s> <s> " Õppimisest ei ole teil mingit tolku , sest kes õpivad , nood ei targuta , ja kes teadmisi koguvad , nood ei lähe neid nii hõlpsalt välja puistama . </s> <s> Ilmakuulsas Braunschweigi linnas on sajameheline ordukonvent , kus kõik õpivad , aga keegi ei lähe oma teadmistega naiste ette kekkama . " </s> </p>
<p> <s> Naljamees ! </s> <s> Nagu siis ordukonvendis midagi õpitakse ! </s> </p>
<p> <s> " Palun teid tõsiselt vaikida , " ütlesin mina ja vaatasin talle otse silma sisse nagu kord ja kohus . </s> <s> See oli märk väljakutseks . </s> <s> Von Grünewald pöördus minust ära ja hakkas midagi kiiresti rääkima noorele della Cesale , ilma et oleks daami minult hetkekski palunud . </s> <s> Haarasin ta sametvarrukast ja vaatasin talle etteheitvalt otsa . </s> </p>
<p> <s> " Kas te oled satisfaktsioonivõimeline ? " küsis tema . </s> </p>
<p> <s> " Nimetage koht ja aeg , " ütlesin mina . </s> </p>
<p> <s> Ta ei nimetanud ei kohta ega aega , vaid jätkas jutuajamist Kunigundega , seletades neiule üht-teist . </s> <s> Seda hetke kasutasin ma enda ümber vaatamiseks . </s> <s> Kuulatasin parketi mustade ja tumepunaste ruutude kuminat astumise all , püüdsin olla rahulik ajal , mil ta vestles mu tantsupartneriga . </s> <s> Kunigunde ei protesteerinud , ta ei öelnud vastu ühtegi sõna . </s> <s> Siis pöördus ta minekule , noogutades mulle kergelt , ja lendas kui pääsupoeg trepist üles . </s> <s> Mõtlesin kogu loo korralikult lõpetada , ja rüütel von Grünewaldi imestunud pilgu all otsisin oma säärise vahelt sukapaela Wanevaride sinise vimpliga . </s> </p>
<p> <s> " Kas see on teile piisav märk väljakutseks ? " </s> </p>
<p> <s> Too aadlik küsis minult luba ja võttis siis minu vimpli otsekohe oma kätte . </s> <s> Uuris seda igast kandist , kehitas siis õlgu ja võttis äkki sõna : </s> </p>
<p> <s> " Räägitakse , et Wanevarid olevat koguni krahvid ja vabahärrad . </s> <s> Nad on preisi aadlikud , kõva peaga , kuid seda uhkema ja kangema südamega . </s> <s> Selliste üle võime uhkust tunda . </s> <s> Kuidas , ma ei arvanudki , et teie ... " </s> </p>
<p> <s> Siis aga astus lähemale ta nõuandja Brabandi kalevist kuues , kenas ülikonnas , mis kuulu järgi kusagilt Yperni kandist tulevad . </s> <s> See vanamehetohl ütles Grünewaldile , et just niisuguste preisi aadlikega , kelle maa-alad asuvad merelainete lähedal , saartel ja vabadel veteväljadel , on igaühel hea kahevõitlust pidada . </s> <s> Rüütlile on heaks relvaprooviks võidelda omasuguste rüütlitega . </s> <s> Ma olin väga rahul , et ta mind just nõnda tituleerib . </s> </p>
<p> <s> Von Grünewald plaksutas kannatamatult käsi . </s> <s> Otsekohe ilmusid kaks aupaklikku notaariust , üks neist haaras silmapilk tahvlikese ja pani sellele paberi . </s> </p>
<p> <s> " Kinnitage kahevõitlus minu ja isand Wanevari vahel ... järgmiseks päevaks peale kolmekuningapäeva : siis lõpeb jõuluaeg ... </s> <s> Ta on vaene ja ei saa omale varem korraliku turvist muretsetud . " </s> </p>
<p> <s> " Kust teie teate , et ma vaene olen ? " nõudsin ma aru ega saanud sellele vastust . </s> </p>
<p> <s> " Võitleme suurte ratsude , destrier'dega . </s> <s> Esimeses ringis olgu sõjanuiad , teises piigid kilpidega . </s> <s> Minu inimesed ja teie inimesed kooskõlastavad kõik üksikasjad , piigi pikkuse ja kiivri . " </s> </p>
<p> <s> Hakkasin juba tõsiselt muretsema : kuidas saaksingi võõras linnas kahevõitluseks vajalikke usaldusväärseid tunnistajaid ! </s> <s> Pidin aga siiski alla kirjutama . </s> <s> Mu allkiri kinnitas , et lumekuu algul pidi toimuma duell . </s> <s> Teine notaarius vormistas kirja , et duelleeritakse kolmanda haavani . </s> </p>
<p> <s> " Meil on nüüd peaaegu kaks kuud aega ümber mõelda ... ja üle mõelda ... " ironiseeris võõras rüütel väärikalt . </s> <s> Vaatasin talle sügavalt silma ja jätsin ta näo meelde . </s> <s> Võis ju kergesti juhtuda , et pidin lõpuks ta ees vabandama . </s> <s> Seepärast küsisin kohe ta elupaiga üle . </s> </p>
<p> <s> " Märgin ära selles kirjas , millega teatan oma suure elamisepäeva ja ajahetke , mida ainult Issand teab , " vastas võõras rüütel . </s> <s> Ütles seda ja pöördus väärikalt minekule . </s> <s> Mina läksin pika laua taha Akvitaania veini jooma ja sain seal tuttavaks ühe punapõselise linnamehega , kes lähemalt uuris , kus ma elan ja kas mul on raha korralikeks matusteks , kui peaksin kahevõitlusel hukkuma . </s> <s> Ta seletas , et Klaws von Grünewald on linnas päris noobel ja lugupeetud mees ; et ta elab meie linna kitsaima ja pikima tänava lõpus , kust Kunigunde della Cesa juurde on vaid mõne hetke tee . </s> <s> Nooblimat elukohta vaevalt enam leidvat , ei unustanud ta lisamast . </s> </p>
<p> <s> Järgnevatel päevadel puhkasin rahulikult . </s> <s> Läksin toomkooli saali ja otsisin üles raamatukogu , mis oli läänetiiba pidi Püha Johannese kloostriga ühenduses . </s> <s> Vaatasin hardunult koolipinkidega toomkooli ruumi . </s> <s> Ja iseendagi peas püüdsin mälestustele ruumi leida . </s> <s> Kui mõtlemine ikka asub peas ? </s> </p>
<p> <s> Ja siis seal , vanade käsikirjade taga istudes , püüdsin leida vastust küsimusele , mis mind vaevas juba unenäost : kas naine võib olla veidigi masinlik , eriti tantsides ? </s> <s> Ühes kirikuisa loos seisis , et Gregorius Nyssast nimetab masinaks kogu loodut , kõike , mida Jumal ilma on valmistanud . </s> <s> Missugune kummaline mees ! </s> <s> Nimetada Jumala loodud ilma agregaadiks ! </s> <s> Sest see agregaat on ju masin , mis ilmselgelt omapäi tööle ei hakka ! </s> </p>
<p> <s> Selgitasin raamatukoguhoidjatele veidi oma põhimõtteid ja leidsin ka ühe pruunis köites käsikirja , mille tekst algas omapärase pildiga : keisrite , kuningannade ja sõdurite vahel seisid või väänutasid oma konte rohekaskollased surmad , igaühel luukere irvitav larhv ees , jalg otsekui tantsuks õieli . </s> <s> Pildi all jooksis paljutähendav kiri : </s> </p>
<p> <s> " To dessem dansse rope ik alghemene : </s> </p>
<p> <s> Pawest , keiser und alle creaturen . </s> <s> " * </s> </p>
<p> <s> Vaatasin seda ja siis kõndis sealt keegi toomhärra mööda : " Kuidas pilt on ? " </s> </p>
<p> <s> " Ka mina sooviksin seda tantsu kaasa tantsida , " vastasin rahulikult . </s> <s> Toomhärra jäi minu ees seisma . </s> <s> Ta sõnas lõpuks : " Kondiklõbina käest ei tasu teil küll kinni võtta . </s> <s> Kes teab , millega see lõppeda võib . " </s> </p>
<p> <s> " Milles küsimus , " otsustasin ma end selle toomhärraga rääkides ikkagi tähtsaks teha . </s> <s> " Igaüks saab aru , et see on siin pildil surm . </s> <s> Ta hoiab käest kinni keisrinnal , siis on taas üks luukere , siis on kunigas ja siis on paavst . </s> <s> Siis on ootuspäraselt jälle üks luukere , aga siis on sõdur . </s> <s> See on nagu phalanx Carthaginiensis : sõduri kõrval on kass , siis on koer ja siis hiir . </s> <s> Hiir aga hoiab kinni naerist , mis näitab , et kõik maised tööd on siinilmas kaduvad . </s> <s> Naeri teisest otsast hoiab jälle üks luukere . " </s> </p>
<p> <s> " Sa eksid , armas külaline , see ei ole see muinasjutt , " õiendas toomhärra leebelt ja vaatas mind , otsekui vaadatakse lapsi . </s> <s> Ma ei tea siiamaani , mida ta sellega öelda tahtis . </s> </p>
<p> <s> Tuli uus ajahetk . </s> </p>
<p> <s> Toomhärra oli äkitselt läinud . </s> <s> Puhkasin silmi kooliakna helekollastel vitraažidel . </s> <s> See oli kõrbemaastik , tee Kolgatale . </s> <s> Päevavalgus kumas läbi hinnalise akna ja tegi heledaks ka Jeesuse näo . </s> <s> Kõrval viljatus kõrbes põlvitasid leinaja Neitsi Maarja ning Kloopase naine ; nad jälgisid Rooma sõdurite , variseripealike ja Jeesuse aeglast möödakäiku . </s> <s> Pildilt paistis siiski , et kõnni aeglust sundisid peale ainuüksi Rooma sõdurid . </s> </p>
<p> <s> Nende mõtete juures segas mind vana auväärne dominiiklane , kelle näol inetud maksaplekid . </s> <s> Vaimustav kloostri- ja tarkuseõhustik ses kaubitsejate linnas oli mulle vägagi mokkamööda ja sellepärast kuulasin otsekohe ära , mis tal mulle öelda oli . </s> </p>
<p> <s> " Kõrgesti austatud isand , Jumala rahu ja arm olgu sinuga . " </s> <s> Ta pani käe südamele ja tegi veidi vanamoodsana mõjuva kummarduse . </s> <s> " Oldenburgi krahv , kes on teinud meie kloostrile ja koolile nii mõjusaid annetusi , ütles , et sina oled õpetatud mees , Prahas õppinud . </s> <s> Niisuguseid mehi , kes on kõrge kooli haridusega ja ühtlasi veel sünnilt rüütel , ei eksi meie argisesse ja halli linna just sageli . </s> <s> Kui sinul on Praha fakulteedist kiri olemas , siis meie siin Lüübeki koolis pakuksime sinule kantsleri kohta . </s> <s> Väike eksam , tähelepanu mittevääriv inceptio tuleb sinul loomulikult läbi teha . " </s> <s> Koolimehe jutt oli minu jaoks vägagi paljulubav , ma ei pidanud enam raamatukuhjade all kooku vajuma . </s> </p>
<p> <s> Tõusin püsti ja kõndisime käärkambrisse . </s> <s> Siin asus selle munga mõnus " pesa " . </s> <s> Siin rääkisin ma oma akadeemilisest elust Prahas . </s> </p>
<p> <s> Mind esitleti teisele , nooremale koolimehele , kelle ülesandeks laste õpetamine . </s> <s> See oli targa ilusa näoovaaliga hakkajat tüüpi ja lõppeks ka veidi nurgelise olekuga mees . </s> <s> Ta rääkis , et haritud kantslerit on hädasti vaja ning just mina olen sellele kohale sobivaim mees . </s> <s> Ilmikuelu annab mu tulevasele ametile justkui kroonijuveeli külge . </s> </p>
<p> <s> " Aga hoia , et sina meile häbi ei tee , " hoiatas ta otsekohe . </s> <s> " Pidage saksa ülikoolide au . </s> <s> Ladina keel on sinul küll klaasina läbipaistev . </s> <s> Nüüd eksamist . </s> <s> Sinul on licentia operandi , sina pead minust paremini teadma , kuidas meie gildi võtmise tseremooniat korraldada . </s> <s> Sul tuleb ju ettekanne maha pidada , muud midagi . </s> <s> Meil on siin mitu kella , millist küll rakendada sinu ettekande ajal ? </s> <s> Muide , isand von Wanevar , mind paneb imestama , miks valisid kauge Praha , kui ometi oled siitkandist ja võinuksid õppida näituseks Kölnis . </s> <s> Aga Praha on hereetikute pesa , on seda alati olnud . </s> <s> Hoia , et sina ei hakkaks rääkima Lunastaja ühest loomusest . </s> <s> Kuigi minul on tagasihoidlik arvamus , et sina seda mitte iialgi ei tee . " </s> </p>
<p> <s> Vaatasin kelli kummutinurgal . </s> <s> Kuna inceptio-kõne kestab kaks tundi , kaks oponendi küsimust kaasa arvatud , siis oli täitsa ilmne , et sobiks too kõhukam seal , tumeda klaasiga . </s> <s> Liiv on valge , klaas aga tume , kalasoomustest läbi täkitud . </s> </p>
<p> <s> Andsin otsekohe nõusoleku , kantsleriamet oli siiski tulus amet . </s> <s> Olen kogu oma elu olnud lehekese sarnane , mida tuul pillutab . </s> <s> Paikne elu pidi alles nüüd tulema . </s> <s> Mu käed värisesid , erutus haaras kogu mu olemuse . </s> <s> Nüüd tuli mul tutvuda inceptio-manuaaliga . </s> <s> Midagi uut ma ettekandeformularide ja -teeside kohta teada ei saanud . </s> <s> Õpetajaseisuse kandidaadid on siin majas juba kaks sajandit pidanud kahetunniseid kõnesid . </s> <s> Teesidelehel tuleb ära märkida vähemalt primus , secundus , tertius ja siis — contra primum , contra secundum etc . </s> <s> Harilik akadeemikuelu . </s> </p>
<p> <s> Minule tõotas see nüüd väga tulusaks saavat . </s> </p>
<p> <s> Küsisin oma teemat . </s> </p>
<p> <s> Mulle öeldi lihtsalt : tule järgmisel päeval kohe pärast õhtust jumalateenistust . </s> <s> Et siis saad teema teada . </s> <s> Astu läbi , juhul , kui sõber oled — kas nii ? ! </s> </p>
<p> <s> Astusin läbi kirikuportaali jaheduse ning mõtlesin kurbi mõtteid . </s> <s> Õpetajaametis tuli mul mõõk ära peita , võib-olla isegi ära anda . </s> <s> Raad ei saanud lubada , et õpetajad ja kantsleridki noorukestele primaanidele mõõgavõitluses eeskuju annavad . </s> <s> Mõõgaga kantsler oli tõeline mõttetus . </s> </p>
<p> <s> Ja kuhu jääb siis minu kahevõitlus ? </s> </p>
<p> <s> Mungad lugesid pühakirja . </s> <s> Vanem kõigutas ennast , ta kummardas sel kombel . </s> <s> Lubjaga kaetud võlvi all lauldi aeglasel hääle jube pikaldaselt venitades responsooriumi . </s> <s> Jah , see käib nõnda : alumine hääl ulatab " käe " ülemisele , nii läheb see lõputult edasi nagu ahel . </s> </p>
<p> <s> Noorem õpetaja luges Piiblit selle esimestest ridadest peale heal kõlaval häälel : </s> </p>
<p> <s> " 1 : 1 in principio creavit Deus caelum et terram </s> </p>
<p> <s> 1 : 2 terra autem erat inanis et vacua et tenebrae super faciem abyssi et spiritus Dei ferebatur super aquas </s> </p>
<p> <s> 1 : 3 dixitque Deus fiat lux et facta est lux </s> </p>
<p> <s> 1 : 4 et vidit Deus lucem quod esset bona et divisit lucem ac tenebras " </s> </p>
<p> <s> Nagu ma arvasin , oli siin mõni hetk vaikust ja siis tegi igaüks sügavas mõttes oma järeldused . </s> <s> Kes ikka ulatub teise mõtetesse ? </s> <s> Kes näeb seal mõõtmatut valgust , mida pühad mehedki ei ole suutnud tähele panna ? </s> <s> Siis märkasid mõlemad mind ja vanem munk ütles : " Salutationes , nobilissime . " </s> <s> Ma kummardasin sügavalt nagu rüütlite viis . </s> </p>
<p> <s> " Alguses lõi Jumal taeva ja maa , " teadustas vana elukogenud munk . </s> <s> " Mida tähendab " alguses " , noormees ? " </s> </p>
<p> <s> Nii-nii , panevad aga kohe teadmised proovile . </s> <s> Sellepärast võtsin oma mõttekatkete tagant kähku kokku kõik , mida Thomas Aquinost oli selle kohta kirjutanud : </s> </p>
<p> <s> " " Alguses " tähendab seda , et tegu on ajaosaga , mis mittekehaliste objektide jaoks ei ole mõõdetav . " </s> </p>
<p> <s> Munk süütas kantsliküünla ja läks kooliruumi . </s> <s> Sealt kostis tema kummituslik hääl : </s> </p>
<p> <s> " Hah ! </s> <s> Oled omadega vahel ! </s> <s> Tähendab , sinu arvates Loomise esimesel päeval eksisteeris ka kehalisi objekte ! " </s> </p>
<p> <s> " Eksisteeris jah . </s> <s> On ju kirjutatud , et esimesel päeval lõi Jumal taeva ja maa . " </s> </p>
<p> <s> " Kas Jumal lõi need kaks asja hetkepealt ? " </s> </p>
<p> <s> Siin jäin ma korraks jänni . </s> <s> Mis tähendab " hetke " ? </s> <s> Kirikutes ja kloostrites leidub vahel harva liivakelli , kuhu on kogemata sisse pandud liiga suurte teradega liiva . </s> <s> Need terad on mustad . </s> <s> Nad on liiga suured , et kella õhukesest rennist läbi valguda . </s> <s> Nad ei moodusta niret . </s> <s> Nad ei ole midagi , õigemini , nad ei tähenda midagi kellade maailmas . </s> </p>
<p> <s> Nüüd aga teatasin munkadele , et kui peatub liiv , siis aeglustub ka aeg . </s> <s> Rääkisin kellaliivast ja ajast . </s> </p>
<p> <s> Vanem istus oma toolil ja klõpsutas pitserisõrmusega . </s> <s> " Oled terane noormees . </s> <s> Sinusuguseid läheks enam vaja Pariisis või mõnes teises kõrges koolis . </s> <s> Kui see aga on sinu absoluutne tahtmine heita Lüübeki toomhärrade ametisse , siis tuleb sul arvestada , et selles linnas siin tehakse raha , aga mitte suuri sõnu . </s> <s> Sellegipoolest tahame meie sulle ettekandeteemat andes demonstreerida , et meiegi siin natuke kõrvalises linnas maailma suurtest tarkustest mitte kaugel ei seisa . </s> <s> Olgu see väike paberilipakas sulle meeldetuletuseks , et sinu küsitlemine on paari päeva pärast . " </s> </p>
<p> <s> Noorem õpetaja lisas : " Ja mõtle selle juures ka asjaolule , kas olevast saab mõelda niihästi täiuslikul kui ka ebatäiuslikul viisil . </s> <s> See on — proovitöö . " </s> </p>
<p> <s> Jõudsin alles vastu ööd odavasse trahterisse , kus juba mõni päev elanud olin . </s> <s> Seal olid mõned joodikud pika laua taha magama jäänud , ettekandjaneiu tukkus tugitoolis kotiriide all . </s> <s> Ka suured kirikud meie üle ja ümber olid vajunud unne . </s> <s> See oli kesköötund . </s> <s> Joodikute näod kolksatasid vastu lauda . </s> <s> Tiksus toonesepp . </s> </p>
<p> <s> Oli vaikne sügisöö vanas linnas . </s> </p>
<p> <s> Murdsin paberi lahti ja märkasin vastu kõiki oma ootusi , et sellel oli filosoofia- või pigem loogikaalane ülesanne . </s> <s> Seal seisis kirbukirjas : </s> </p>
<p> <s> " Sokrates nägi , et seinale on kirjutatud väide , milles tema on kahelnud . </s> </p>
<p> <s> 1 ) Sokrates nägi ; </s> </p>
<p> <s> 2 ) Sokrates nägi väidet ; </s> </p>
<p> <s> 3 ) Sokrates nägi , et väide on kirjutatud ; </s> </p>
<p> <s> 4 ) Sokrates teadis , et tema on kahelnud ; </s> </p>
<p> <s> 5 ) Sokrates nägi seinale kirjutatud väidet , milles tema on kahelnud . " </s> </p>
<p> <s> See oli kindlasti mingi Pariisi ülikooli loogiline lõks , rajatud alttõmbamisele . </s> <s> Ka selliseid on vaja , juristidel eriti . </s> </p>
<p> <s> Nii . </s> </p>
<p> <s> Miks ei ole , et " Sokrates teadis , et on võimalik teada " , " Sokrates teadis , et on võimalik kahelda " ja muud sellist jama ? </s> <s> Miks ei ole kirjas , et " Sokrates teadis , et " on võimalik " on võimalik ? " </s> </p>
<p> <s> Tavaline skolastika . </s> </p>
<p> <s> Siin viidati põhjuse-tagajärje seose kehtivusele või kehtimatusele . </s> <s> Ja tõepoolest , alla olid suured harkjalad tähed kriipseldatud : " Kas maailmas on kausaalne seos ? " </s> <s> Kas seos tekib sellest , et Sokrates on kahelnud ? </s> </p>
<p> <s> Sellesse lõksu langedes jääb hätta ka teoloogiliste küsimustega . </s> <s> Kõik viis sündmust toimunuksid justkui ühel ajal , aga ometi ka ei toimunud . </s> <s> Kas Sokrates kahtles samal ajal , kui nägi , et väide on kirjutatud ? </s> <s> Või , kõigepealt siiski nähes , kas ta nägi kohe , et väide on kirjutatud ja tema on selles kahelnud ? </s> <s> Ehk kui viies väide võrdub 1+2+3+4 , kas siis ei ole kehtiv ka väide , et kui Jumal , siis järelikult maailm , kusjuures maailma korral Jumal ? </s> <s> Ja kui eitada kausaalseid seoseid nägemises , kirjutamises ja kahtlemises , näiteks panna püsti näiline viga tõestusringis " pole tõestust , et väide on seinale kirjutatud , väide on lihtsalt seinal " , muutuks ka loomine teistsuguseks . </s> <s> Siis ei saaks ka enam öelda , et Jumal nägi , et valgus oli hea alles pärast valguse loomist . </s> <s> Kui Jumal on kõiketeadja , siis seda pisikest asja valguse headusest suudab ta näha juba aegade algusest ja enne loomist . </s> <s> Ta suudab ju ometi ette näha , et valgus on hea ! </s> <s> Kes laseb end vahele võtta loogikaga , ei jõua ka maailma tundmiseni . </s> </p>
<p> <s> Niimoodi arutledes läks mul noorema õpetaja märkus hoopis meelest . </s> </p>
<p> <s> Kui eksam saabus ja liiv tüsedas tumedas liivakellas jooksma hakkas , rabelesin nendest kahtlustest ja vastuoludest välja . </s> <s> Suutsin briljantsete teooriatega oma oponendid põrmu paisata . </s> <s> Mungad istusid juba üsna rahutult , kõige suurem nende hulgast mängis oma kohutava seljasügajaga . </s> <s> Tekkis nii sügav vaikus , et mitme seina tagant võis kuulda kooli pesunaise kolistamist . </s> </p>
<p> <s> Bernardus , see vanem , katkestas mu mõtisklused ja esitas lisaküsimuse loogilise tõestusringi kohta . </s> <s> Siis sain ka teada , et kogu see sofismiräga kuulus filosoof Johannes Buridanusele Béthune'ist , keda ma ei olnud seni veel lugenud . </s> <s> Aga sest ei olnud midagi . </s> <s> Kes pole veel lugenud , see loeb pea , noorus on antud järjest , järjest edasi liikumiseks . </s> </p>
<p> <s> Lisaküsimus : " Vaatame , kuidas saad sa hakkama filosoofia ehk usuteaduse teenijatüdrukuga . </s> <s> Filosoofi " Esimest analüütikat " oled lugenud ? " </s> </p>
<p> <s> " Jah . " </s> </p>
<p> <s> " Siis võid sa ka öelda , mitu inglit mahub nõelaotsale . " </s> </p>
<p> <s> " Jah , meister . </s> <s> Nõelaotsale mahub kakskümmend inglit . " </s> </p>
<p> <s> " Nii . </s> <s> Aga kui nüüd juhtub , et nõelaots on natuke väiksem kui vaja . </s> <s> Missugune ingel peaks sealt siis alla astuma , nagu öeldakse , jätma seltskonna maha ? " </s> </p>
<p> <s> " Jätma seltskonna maha , meister ? " </s> </p>
<p> <s> " Jätma solvunult seltskonna maha . " </s> </p>
<p> <s> " Ma vastan , meister , nüüd sellele küsimusele . </s> <s> Nõelaotsalt peaks alla astuma see ingel , kes on kõige kaugemal Rooma linnast ja pühast isast . " </s> </p>
<p> <s> " Kas Rooma piiridest või keskmistest küngastest ? " </s> </p>
<p> <s> " Pühast isast , lugupeetud meister . " </s> </p>
<p> <s> " Kas nõelaots on ring ? " </s> </p>
<p> <s> " Nõelaots on trapets , meister . " </s> </p>
<p> <s> " Hm , sa ei ole oma noorust asjata kulutanud . </s> <s> Nii mõnigi asi on sulle selgem kui meile , vanameestele . </s> <s> Kui aga nõelaots , millel inglid tantsivad , asub Peetruse väljakul ? " </s> </p>
<p> <s> " Alla peaks astuma see ingel , kes on kõige kaugemal pühast isast , nagu ma juba ütlesin . " </s> </p>
<p> <s> " Skolastika kuldteedel sammuma oled sa igatahes kõva mees . </s> <s> Meie ei tea , kui meelepärane see võib olla Issandale kõrges . </s> <s> Nonoh , ja muud sellist asja peaksin ma siin ütlema . " </s> </p>
<p> <s> Veerand liivast oli aga veel jooksmata ja oponendid asusidki teiste lisaküsimuste juurde . </s> <s> Minu teadmisi kontrolliti põhjalikult paljudes valdkondades , enim muidugi õigusteaduses . </s> <s> Kogenuma munga ettepanekul anti mulle lahendamiseks kaks kaasust . </s> <s> Esimene oli niisugune : " Vanal mündrikul on kaks paati ja tütar , noorel mündrikul on kolm paati ja tütart ei ole . </s> <s> Vana mündrik sureb ja tütar tahab minna mehele noorele mündrikule . </s> <s> Nii satuks peresse aga viis paati , mida Lüübeki linnaõigus ei luba . </s> <s> Vanema tütar pandib ühe paadi kolmandale mündrikule ja ühe hülgerasvakeetjale . </s> <s> On abieluliit sõlmitud , annab hülgerasvakeetja paadi tagasi , aga kolmas mündrik ei anna . </s> <s> Ütleb , et ehhee , te rikute seadust , teile ma paati tagasi anda ei saa . </s> <s> Abielulised tahavad oma paati seaduse järgi tagasi nõuda . </s> <s> Kas neil on see võimalus ? " </s> </p>
<p> <s> Vastasin , et kui mündrikul on kolm tunnistajat , et paat just temale kuulub , siis võib ta paadi kohtu kaudu välja nõuda küll ja hiljem rahumeeli edasi müüa , lõplikult endale jätta aga ei tohi , kuna seda ei luba seadus . </s> <s> Siin ei saanudki olla muud loogikat kui see . </s> <s> Asjaolu , miks mungad seda aga minu käest küsisid , johtus sellest , et nad tahtsid teada , kui kiire mõtlemisega nende tulevane koolikantsler ka on . </s> <s> Eksamineerijad noogutasid , eksaminand aga ... mis temal üle jäi ? </s> <s> Tema vaatas rahumeeli kateedrit . </s> </p>
<p> <s> Teine kaasus oli juba raskemate killast , kuulus pigem kirikuõigusesse . </s> <s> Siin juba mütsiga lööma ei tulda , tihti õpitakse mitu aastat . </s> <s> Olin väga rahul . </s> <s> Munk jätkas halastusest või minu väsimusest küsimata : </s> </p>
<p> <s> " Linna sepp kutsub kurjavaimu välja sõnadega : " Ma käsin sind , kallis Lucifer , suure elava Jumala , kuid mitte tema armsa Poja nimel , keda mina teatavasti kohutavalt kardan , ja suure Adonai , Elohimi , Arieli , paharetipoja Ophielzophieli ning hirmsaima kurat-ingli Sophelziphermuphieli väe abil ilmuda selsamal hetkel või selle asemel oma suursaadikut Astarothi täieliku volikirjaga saata . </s> <s> Ma sunnin sind oma elukohast , kus see ka ei asuks , siia tulema ja seletan sulle , et kui sa mitte isiklikult või oma suursaadiku läbi ei ilmu , siis sind nõiakepiga kindlasti veel kord togima saan . " </s> <s> Mida peaks tegema ilmalik võim enne seda , kui see õnnetu antakse inkvisitsiooni kätte ? " </s> </p>
<p> <s> Minu vastus : " Sepp pole nõid ega nõid pole sepp . </s> <s> Vaimudest suutis ta ühenduse luua vaid Astarothi " suursaadikuga " . </s> <s> Ilmalik võim ei pea siin mingit otsust vastu võtma , oo meister . </s> <s> Tuleb vaid Jumalat tänada , et tema Poja nimel kurjavaimu ei vannutata . " </s> </p>
<p> <s> Eksamineerijad tõusid nagu kokkuräägitult , Bernardus võttis suurekstegevad klaasid ninalt . </s> <s> Ta vaatas mulle otsa oma siniste talupojasilmadega ja tegi niisuguse näo , nagu polekski ta kõike seda jama ajanud . </s> <s> Olime tõesti rääkinud iidamast ja aadamast , kuntskopp jutt oli läinud üsna keerulisi radu , aga nüüd olin ma vist lõpuks intsepteeritud . </s> <s> Minu kätte usaldatakse rüütelkonna võsude õppekirjandus , edaspidi hakkan mina revideerima toomkooli biblioteeki ! </s> <s> Tasus tulla Konstanzist kohale , tasus liikuda Saksamaa käänulistel teedel , millest kõrvale astudes sattus vaid soomärga ja lehekõdusse . </s> <s> Pikk tee vääris oma kangelast , kangelastegu aga ei unune ! </s> <s> Jah , olen küll vähe elanud , aga selle sündmuse olen kirjutanud kuldtähtedega oma eluraamatusse . </s> <s> Kindla palga peal , arvestasin nüüd , on lihtsam pidada kahevõitlusi , on lihtsam daamile meeldida . </s> </p>
<p> <s> Ma olin toomkooli kantsler ! </s> <s> Kuid milleski ei saanud veel kindel olla . </s> </p>
<p> <s> Järgmisel õhtul pidi toomkirikus toimuma minu ametisseõnnistamine kogu koolirahva juuresolekul , nime lisamine kogudusekirjadesse . </s> <s> Mina uue kantslerina olin neile siiski vastuvõetav . </s> <s> Toomhärra otsis minu jaoks välja kena väikese maja , mis oli kuulunud ühele äsja surnud kaupmehele ja mis ei olnud sugulaste puudumise tõttu pärandatud . </s> <s> See maja anti mulle pidulikult igaveseks kasutamiseks . </s> <s> Sulased ja teenrid seisid uksel , et mind vastu võtta . </s> <s> Maja ümbritses põõsarikas aed , kus suviti roosid olid kasvanud . </s> <s> Kivimüüri juures kasvas pajusid , sest seal oli soine , märg ala . </s> <s> Kui ma väravate juures välja ilmusin , polnud mind esialgu näha , nii nagu puude tagant tihtipeale ei ole näha metsa . </s> <s> Kui aga ma korrakski nähtavale ilmusin , kummardas sügavalt kõik see teenriteparv . </s> <s> Nende hulgas oli üks noor punapäine poiss , kelle juuksetutt kummardades peaaegu puutus teekruusa . </s> <s> Noogutasin neile kõigile ja ütlesin , et minu asjad saadetakse mulle järele , kuigi mul polnudki mingeid asju . </s> <s> Valetasin neile kõigile näkku : ühele ütlesin , et asjad tulevad järele mõne tunni pärast , teisele , et õhtu jooksul . </s> <s> Lõpuks ei küsinud enam keegi , kuhu minu asjad jäid , kõik oli vait ja vaga . </s> </p>
<p> <s> Käisin maja läbi ja valisin omale kaminaga isandatoa , kus pildijäljed seinal . </s> <s> Sellest toast viis kolme väikese sambaga käik väikesesse skriptooriumi , kuhu ma panin oma ainsa " asja " , mida võisin enda omaks tunnistada : Raimondus Gileadensise " Tundideraamatu " , mis kirjeldas esimese ristisõja eellugu . </s> <s> Ilmus välja punapea , kes oli mulle sügavasti kummardanud . </s> <s> Ta tõi suures hõbekarikas araabia teed . </s> <s> Punapea nimetas end Fritzuks ja tal oli Vestfaali hääldus . </s> <s> Andsin talle oma viimase killingi , et ta läheks linna ja tooks sööki , sest noore lõuna aeg oli juba käes . </s> </p>
<p> <s> Sel ajal tekkis mul ka mõte käia läbi kogu maja sahvrist tallini , et inventariseerida kogu varandus , mille linn minu kätte usaldas . </s> <s> Kuid ma ei jõudnud sellega mitte eriti kaugele , kuna juba järgmisel hetkel koputas uksele toomkanoonikus Mattheus Hildebrandi , kes oli tulnud koos kapiitli majaülemaga läbi järjest pakaselisemaks tõmbuva linna . </s> <s> Nad olid toonud kaasa punase ametiülikonna . </s> <s> Hildebrandi näitas mulle toomhärrade kirja , millega mind on tunnistatud Lüübeki kooli kantsleriametisse aastapalgaga 56 700 Lüübeki penni ; see on veidi enam , kui meie pool veskihärrad aastas teenivad . </s> </p>
<p> <s> Palusin härradel ümarlaua taga istet võtta . </s> <s> Hildebrandi teener ulatas mulle rüü ja ma nägin , et see kubiseb täidest ja tingudest . </s> <s> Vaatasin näkku ühele punasele loomale , ta peitis pea oma " küljekontide " vahele . </s> <s> Siis vaatasin näkku kanoonikule . </s> <s> Kas tõesti temagi särgikaelus nõndaviisi täidest leemendab ? </s> <s> Siis on Issand talle küllap katsumuse saatnud , mis ei ole jõukohane tema nõrgale kehale . </s> <s> Neil pole tükil ajal olnud kantslerit , toomkool oli jäänud puha ilma raamatuteta . </s> </p>
<p> <s> Raamatukogus olin mina jõudnud juba uurimas käia , et näiteks Donatuse sulest ilmunud töödest pole ümber kirjutatud " Barbarismust " , milleta noored võhikud ei saa kreeka keelest aimu . </s> <s> Kuid võib-olla sõidavad nad kord Kreekasse , veenduvad , kuidas vanakreeka keel erineb uuema aja kreeka keelest . </s> </p>
<p> <s> Toomkiriku kell lõi viis lööki ja ma pidin kiirustama . </s> <s> Aga sealt tuligi Fritz õhtusöögiga . </s> <s> Tal oli seda nii palju kaasas , et katteriie korvi peal turritas . </s> <s> Nojah , kukk hirsipirukatega , keedetud rasv , õunad , värsked sibulapealsed ja kuus suurt kohevat moosipalli , mida siinkandis kutsutakse üheselt mõistetava sõnaga : lübecker . </s> <s> Nii on see ikka olnud ja nii ka jääb , et rahvad kõike ilusat ja head omal ja omaks tahavad pidada . </s> <s> Nõndaviisi peab ka Lüübekis oma lübecker olema , sest teisiti ei saa . </s> </p>
<p> <s> " Sa tood mulle , oma isandale , sibulat ? </s> <s> Sa siis ei tea , et see kõlvatuid mõtteid tekitab ? </s> <s> See tõstab kõik inimese ihad otsejoones peaajju . </s> <s> Iseäranis toomkooli kantsleril pole sellest sugugi abi . " </s> </p>
<p> <s> Vaatasin , kuidas ta taganes , see teenrist pahandusetegija , torssis nagu kõuepilv . </s> <s> Tõenäoliselt oli ta just puhastanud mu kantslerikuube , kuna paistis , et üks minu kuuelt pärit täi ta õlal passis . </s> </p>
<p> <s> Mind ootas tõld , sest ma ei võinud mitte pühale talitusele hiljaks jääda . </s> <s> Mässisin end tihedalt pealiskuube ja tegin maja ümber ühe tagasihoidliku tiiru . </s> <s> Kõikjal seintel oli näha Lüübeki vaseseppade ja pistemaakrite suurepärast tööd : kolme sõrme jämedusi ja rüssapikkuseid vaselisi , mis kindlalt seina sisse hoidsid , nagu hea naine hoiab oma mehe poole . </s> <s> Need vaselised seisid seal otsekui ristid surnuaias . </s> <s> Hobusetall käis kinni kolme uksega : üks isandaile , üks teenreile ja üks sita väljatoimetamiseks . </s> <s> Toetasin oma jala talliesisele , et heita peremehe hüvastijätupilk Faladale . </s> <s> Vaatasingi tema armsasse laia näkku . </s> <s> Nägin karvade sõõre tema valgetel puhevil põskedel , nägin pikka takunööri tema suuraudade küljes . </s> <s> Ratsu koperdas tagumiste jalgadega väändunud-räsitud rangide hunnikul . </s> <s> Vaatasin teda ja ütlesin iseendale : </s> </p>
<p> <s> " Vaat nüüd oled sa tehtud mees . " </s> </p>
<p> <s> Hall kivilinn . </s> <s> Minu kaarik sõitis . </s> <s> Isegi mustad kassid jooksid üle tee . </s> <s> Ma ei sülitanud tagasikätt ja üle õla . </s> <s> Teadsin ainult üht : kindlas ametis hakkab mu elu ülesmäge sammuma . </s> <s> Kusagil mu sees kumas Kunigunde tume ja üllatunud pilk . </s> </p>
<p> <s> See oli uus tunne , see oli paradiis ! </s> </p>
<p> <s> Maarja kiriku aiavärava juures seisis kääbus . </s> <s> Ta kerjas . </s> <s> Lisaks kääbuslikule välimusele märkasin temas otsekohe ka albiino jooni . </s> <s> Ta oli valge kui murjan vastu valgust . </s> <s> Habemekarvatus ja ekslev pilk muutsid ta hõlpsalt looma sarnaseks . </s> <s> Ta vahtis möödujatele naba piirkonda ja sellepärast ehk raha ei saanudki . </s> <s> Kääbused on lõbus rahvas , tugevad narritama ja osavad naerutama . </s> <s> Tema ei olnud osav . </s> <s> Võib-olla oli elu teda paar korda löönud , nii et tal polnud enam tahtmistki tõusta ? </s> </p>
<p> <s> Ta sirutas vagalt käe ja ütles : " Buwet mich , so vordene by gnade ? " * </s> </p>
<p> <s> Andsin talle penni ja küsisin : </s> </p>
<p> <s> " Kas elu on sind paar korda löönud ? " </s> </p>
<p> <s> " Mis ? " </s> <s> Rohkem ei küsinud ta midagi ja mina ei hakanud ka enamaid selgitusi andma . </s> <s> Tõenäoliselt oli elu teda ikkagi paar korda löönud . </s> </p>
<p> <s> Toomkirikus , kuhu ma mõne aja pärast jõudsin , põlesid kõik neli lühtrit . </s> <s> Valgus jagunes kontsentrilisteks ringideks koori ja esimeste pingiridade vahel . </s> <s> Rasked puupingid vajutasid laudpõrandale varje sest suurepärasest valgusest . </s> <s> Ja rahvast oli kirikuesine plats päris täis . </s> <s> Raehärrad istusid kõrgete pähkelpruunide hobuste seljas , selgelt põhjamaised tüübid . </s> <s> Neid jagus sinna palju . </s> <s> Mõjustatuna Platonist , kirjutab idamaalane Alfarabius , kelle raamatud ülituntud : " Linna valitsegu nõukoda , omad inimesed , meistrid . " </s> <s> Need sõnad meenusid mulle kohe , kui vaatasin Lüübeki raehärrasid . </s> <s> Bürgermeister on inimene , kes sobib ainult sellesse linna , mida ta valitseb : pane Lüübeki raehärrale pähe Konstanzi ametivenna müts ning ta on kadunud . </s> <s> Enam ei suuda ta oma linnaga midagi ette võtta . </s> <s> Lüübek on suur vaba riigilinn , Konstanz aga pisike algaja , nii et Konstanzil on raehärrasidki vähem . </s> </p>
<p> <s> Veinihärra ja linnakaubandushärra tervitasid mind eriti sõbralikult . </s> <s> Mõlemad olid jõudnud oma viiekümnendatesse eluaastatesse . </s> <s> Veinihärrale sobis hästi tseremooniameistri kuldsete ornamentidega rüü . </s> <s> Kõiki raehärrasid paistis ühendavat üks ja ühine kiindumus ? nimelt Novgorodi sooblisse . </s> <s> Nende loomade nahk ääristas raehärrade laiu varrukaid . </s> <s> Sooblivoore olin oma kodumaal näinud nii Kirumpäält kui ka Sõmerpalust läbi minemas , harilikult liikusid need kõrvalisi teid pidi ja olid kaitstud . </s> <s> Mõned nimetasid sooblit ka " hõbenahaks " , sest nende loomade karv oli otsast jätkuline ja mustjastriibuline nagu narrisau . </s> <s> Need pidid kindla peale olema põhjaloomad , paksu karvase kasukaga , mis aitas neil vastu panna külmadele tormidele . </s> </p>
<p> <s> Mul polnud lahtist raha , mõtlesin . </s> </p>
<p> <s> Mu silmad otsisid ja leidsid vana Heinrich della Cesa , seekord küll ilma tütreta . </s> <s> Ja kuigi olime vaid paar sõna vahetanud , astusin talle julgelt ligi ja esitlesin ennast veel kord , et kindlam oleks . </s> <s> Ta oli väärikas . </s> <s> Ta oli küllap juba Kunigunde sündimise ajal tuntud ja lugupeetud . </s> </p>
<p> <s> Toomhärrad ootasid jumalateenistust . </s> <s> Niikaua esitleti mind kantor Praetoriusele , kellega mul oleks tulnud edaspidi laskuda töösuhetesse , sest me pidime toomkoolis sama maja jagama ja ka elasime lähestikku . </s> <s> Praetorius paistis olevat uljast ja rõõmsat laadi munk , sarnane Rebase-lugude Oinaga , kel oli ju ka alati ütlemist ühe ja teise üle . </s> <s> Oli asju , millega Oinas ei olnud üldse rahul , kuid sellegipoolest kiirgas temast mingit sisemist heaolu . </s> <s> Ütlesin Praetoriuse-Oinale , et konte ligundavas udutavas novembrivihmas seismine ei ole hea , ja nii läksimegi kirikusse . </s> <s> Otsustasin ka , et nüüdsest hakkan ma teda kutsuma Praetoriuse-Oinaks . </s> </p>
<p> <s> Kantoriamet oli Lüübekis non curata et colletiva , mis tähendas , et paavstid ja kontsiil ei hakanud toomkapiitli kantoriameti täitmisega õiendama . </s> <s> Toomhärrad täitsid ise kantoriameti nii hästi-halvasti kui oskasid . </s> <s> Nagu hiljem kuulsin , oli Praetoriuse-Oina koht halvasti täidetud , piiskop ei olnud temaga rahul . </s> </p>
<p> <s> Praetorius rääkis Lüübeki kohta mulle kõik ära . </s> </p>
<p> <s> Ta muutus tõsiseks , ametlikuks . </s> <s> Paistis , nagu oleks tal alati just seesugustes asjades sõna kaasa rääkida . </s> <s> Ta ei ütelnud midagi sisulist , köhatas hääle puhtaks ja sõnas , et Lüübek oli juba oma loomisajast peale Megapolis . </s> <s> Sest Lüübekit ei ehitatud mitte paari-kolme maja kaupa , vaid pandi kohe algul paika paarkümmend maja , kirik nende seas . </s> <s> Niisiis ? </s> <s> Megapolis ja ei kübetki alla selle . </s> </p>
<p> <s> Mõtlesin Kunigundest ! </s> <s> Kas ma armastasin nüüd seda plikakest , kui ta oma käe mulle tantsu ajal pihku torkas ? </s> <s> Või olin ma selline , kelle patune ihu käibki noorte tütarlaste järele ? </s> <s> Pigem seda viimast . </s> <s> Ja kõik saavad aru . </s> </p>
<p> <s> Heinrich della Cesa oli mulle kapiitlisaali järele tulnud ja tahtis rääkida . </s> <s> Oli teine kulmud kõrgele tõstnud ja vaatas mulle ainiti otsa . </s> <s> Vana mees , habe juba hall , aga nii noor tütar sel vanamehel ! </s> <s> Noor ja ilus . </s> </p>
<p> <s> Tema lööberdav pooltalupoeglik kõnnak tegi mulle üliväga nalja . </s> <s> Ja nii tõusis mu kitsas huul vuntsi all vaevumärgatavale muigele , sest kui muie tulla tahab , siis ta ka tuleb . </s> <s> Heinrich pakkus mulle veinis leotatud kakku nagu mingit rituaalset ohvrit , palus mul lahkesti " hambad sisse lüüa " ja ütles : </s> </p>
<p> <s> " Me linnast on saanud kaubakoda , nii et lase aga hea maitsta . </s> <s> Igaühel meist on ju lõpuks omad mured . </s> <s> Üks meie linna kahest bürgermeistrist on väga haige , tal on kas koolikud või maksapõletik . </s> <s> Mida suudab siin füüsikus ? </s> <s> Tema , füüsikus , teeb asja ainult hullemaks oma posimistega . " </s> </p>
<p> <s> Hammustasin püstijalu kakku ja jõin veini . </s> <s> Ootasime endiselt jumalateenistust just nagu ajas kaugele jäävat ilusat sündmust . </s> <s> Siis ma ütlesin : " Olete juba vist hoolitsenud , et teie kaunis tütar õige mehe saab . </s> <s> Muidugi , küllap minagi juba hoolitseksin , kui mul niisugune tütar oleks , on see ju iga õige mehe kohus . </s> <s> Ütlen ausalt , talle sobib see tume juus lumivalgete tuttidega , tume juus , mis tema näokest ääristab . </s> <s> Ent seda ma ütlesin küll vaid jutujätkuks . " </s> </p>
<p> <s> Della Cesa naeris . </s> <s> Märkasin , et ta hambad olid peaaegu sama valged kui tütrelgi , vaid eest oli neist puudu tükki kolm ja puuduolevate asemel olid hoopis mustad teravaotsalised tüükad . </s> <s> Ta naeratas siiski : </s> </p>
<p> <s> " Kes teab , kas te mulle seda niisama räägite . </s> <s> Noor mees ei jutusta sihukesi asju kunagi niisama . </s> <s> Aga vaatame-vaatame , saate kenasti koha ja siis ehk näeme seda Kunigunde asja . </s> <s> Püha Franciscus , kes , nagu paljudele teistele , on minulegi kaitsepühakuks ja eeskujuks , ei keela mul oma eeskujulikkuses jutustamast teile ? sest , et te nii kraps ja virk noormees olete ? üht pildikest mu tütre elust . </s> <s> Veel nädal tagasi olid asjad ta elus teisiti kui praegu . </s> <s> Kui ta õhtul magama läks , pani ta oma valge või kollase kleidi hoopis teisele toolile . </s> <s> Teate , noored tüdrukud loevad vahel küünlavalgel oma palveid . </s> <s> Kunigundel on selleks otstarbeks kiiskav merevaigust küünlajalg , mille ta sügiseti-talviti umbes kella kaheksa ajal läidab . </s> <s> Te vabandage mind , aga oma sõgedas isauhkuses ma lihtsalt räägin seda . </s> <s> Kõneldakse ju , et isad on sagedasti tütarde üle vahest enamgi uhked kui poegade üle . </s> </p>
<p> <s> Nüüd on ta selle merevaigu-nipsasjakese maha jätnud ja kasutab tuleandja hoidmiseks hoopistükkis sihvakat naisekujulist küünlajalga . </s> <s> Ja see küünlaalus on küllap näkisoost , on sel ju kalasaba küljes . </s> <s> Ent surmkindlasti on see paganliku loomuga . </s> <s> Mine tea , millal peab Kunigunde oma kergemeelse teo eest vastust andma . </s> </p>
<p> <s> Ta on nii mõnigi kord lihtsalt pirtsakas . </s> <s> Suvisel ajal toimusid minu ärilõunad hoovis , tuuratündritele toetatud varjualuses , kuhu päike nii väga peale ei paista . </s> <s> Raehärra Paul Möller , kes meie kasude eest ikka hoolitsenud , ei olnud siis veel tõbine , Brügge laevad ei külastanud veel Travemündet ja meie hõbemark oli kindlaim . </s> <s> Siis saabusid minu juurde auväärt pürjelid , kaasas lastiraamatud . </s> <s> Jah , muidugi , eks teie ole harjunud enam tegelema filosoofiliste ürikutega , kus mõni aristootel vaevalt kaubitsemist õpetab . </s> <s> Meil on kindlad taksid : Rotterdamis ootavad vürtsid , seep , rasv , traan , suurematel laevadel kuni 18 lasti , noh , muidugi võib ka rohkem olla . </s> <s> Mäletan , hea kolleeg Erik von Medvendik kõrbes flamingosulgedega , mida mõned Hamburgi daamid olevat tahtnud . </s> <s> Võtsin oma tütrele ka ühe , ega siis kõik ilus ja hea pea ainult Hamburgi minema . " </s> </p>
<p> <s> " Räägib ju rahvasuu , et Hamburg on kaalukoda , Halberstadt aga on naistekoda , " kõneles keegi kõrvalt . </s> </p>
<p> <s> " Ja kus noid flamingosulgesid siis hoitakse ? " tahtsin mina teada . </s> <s> " Sügisemerel rappuvad laevad õite palju , kas flamingosuled mitte katki ei lähe ? " </s> </p>
<p> <s> " Neid hoitakse eriliste raamatute vahel nagu vanu väärtuslikke papüürusetükke . </s> <s> Hoidjateks on saratseeni poisid , kes vastutavad oma naha või isegi peaga , kui mõni seesugune sulg otsast kaardu või koguni puruks läheb . </s> <s> Mäletan seda küll , kui ostsin sellise sule Kunigundele . </s> <s> Mauri poiss tõi ta kohale , sealsamas sule kõrval tumepunasel sametpadjal külitas ka angooravilla kass , kes anti kauba peale , nii väärtuslik oli see kaup . </s> <s> Kui mauri poiss koos kassi ja sulega kohale ilmus , siis katsus Kunigunde ta käsivart ülaltpoolt küünarnukki ja ütles : " Pole viga , läheb juba . </s> <s> " " </s> </p>
<p> <s> " Mitte ei usu , et nii vaikne tüdruk midagi sellist võiks öelda ... </s> <s> Ja kui palju säärane sulg ka maksis ? " </s> </p>
<p> <s> " Mihuke ? " </s> </p>
<p> <s> " Ikka seesama , mida ostsite . " </s> </p>
<p> <s> " Hah tu duvel ! </s> <s> See kurinahk maksis seitse killingit ja mitte pennigi vähem . </s> <s> Sulgedega ei anna tingida . " </s> </p>
<p> <s> " Ja mis asi see Kunigundel läheb ? " pärisin mina , sest vaatasin , et va della Cesa keelekastest juba üsna pehme ja pehkinud oli . </s> <s> Mina keelekastet ei pruukinud , sest mul oli millegi halva eelaimdus . </s> <s> Kapiitlisaal ja ristikäik , tumedad tuled vanades müüriorvades sisendasid aukartust . </s> <s> Teadsin küll , et Lüübekis leiduvate raamatute vastu ei ole tarvis aukartust tunda , need on peaasjalikult arveraamatud , aga imelik tunne kõneles hoopis millestki muust . </s> </p>
<p> <s> Minu küsimusele vastas vana Heinrich midagi üpris tähtsusetut . </s> <s> Siiski oli ta nii lahke , et laenas mulle natuke raha . </s> <s> Kolmekuningapäevani . </s> </p>
<p> <s> Pärast jumalateenistust algas " kanooniline laud " rikkaliku söömaajaga , millelt ei puudunud ka kuulus Liibüa martsipan . </s> <s> Kõik toomhärrad olid kohal , kuid keegi toitu ei puutunud . </s> <s> Kuulati lauakõnesid , mida ohtralt ilmestasid väljavõtted pühakirjast . </s> <s> Panin imeks , et keegi minule tähelepanu ei pööra , olin nende jaoks justkui tühi koht . </s> <s> Mina oma talaaris istusin jäigalt nagu nukk , vaatasin kõnelejaid , pööritasin hirmunult silmi , otsekui midagi aimates . </s> <s> Sain teada sedagi , et Bernardus , kes mind oli promoveerinud , oli teoloogiaprofessor , seejuures vägagi austusväärsest soost . </s> <s> Bernardus oli üks kuiv hing , paistis : just seesugused hoolitsevad alatasa , et peekrite peal ei oleks hõbeilustisi , et vennad kannaksid kotiriiet ... </s> <s> Võltsvagadus ja võltsaskees käivad sageli käsikäes , kuid võltsaskeesiga käib vahel koos ehtne vagaduski . </s> <s> Kunigunde ei ütle niisuguste vendade kohta mitte : " Pole viga , läheb juba . " </s> </p>
<p> <s> Lauas istudes lähendas Bernardus mulle oma kortsulise professorinäo , millel kuivetu kortsukriips lõual , kõrvade juures hõbehallid habemepahmad . </s> <s> Nüüd ei olnud ta mulle enam nii meeltmööda kui varem.Ta ütles : </s> </p>
<p> <s> " Kes sulle ütles , et me toomkool kantslerit üldse vajabki ? " </s> </p>
<p> <s> Tule taevas appi ! </s> <s> Säh sulle ? ei vajagi ! </s> <s> Milleks siis kõik need ebameeldivused intseptsiooniga , suure ja uhke maja väljaüürimine , kuhu taheti mind kui kantslerit elama panna ? </s> <s> Milleks minu piinamine teoloogiliste lõksudega , inglite ja mündriku tütrega , kes himustab ligimese paati ? </s> <s> Milleks kõik see ? </s> <s> Nõudsin selgitust . </s> <s> Professor , nagu paistis , oli nõus seda mulle lahkesti jagama , ta palus mind vaid oma kambrisse tulla , kus saaksime kõik selgeks rääkida . </s> </p>
<p> <s> Ja siis selgus : pärast tulnud välja , et ma olevat hiilinud kõrvale ühest väikesest küsimusest , mis tuli kaasa Sokratese märkide probleemiga . </s> <s> See küsimus oli nii oluline , et kantslerikoht pidi mulle edaspidi kinni jääma . </s> <s> Noorem toomkooli rektor oli kohe alguses küsinud midagi frantsiskaan Bonaventura " Teekäigust Jumala juurde " . </s> </p>
<p> <s> Ta oli küsinud : kas olevast saab mõelda täiuslikult ja ebatäiuslikult ? </s> <s> Võimalikult ja tegelikult ? </s> <s> Suhteliselt ja kindlalt ? </s> <s> Osaliselt ja terviklikult ? </s> <s> Püsimatult ja püsivalt ? </s> <s> Teise kaudu ja iseendas olevana ? </s> <s> Segunenult ja puhtalt ? </s> <s> Sõltumatult ja sõltuvalt ? </s> <s> Praegusaegselt ja endisaegselt ? </s> <s> Muutuvalt või muutumatult ? </s> <s> Ühekordselt või lisandunult ? </s> <s> Arvatavasti võiks Loojale paista , et inimene mõtleb näiteks sõltumatult ja osaliselt , suhteliselt ja puhtalt ... </s> <s> Keelel on alati positiivsed väljendusvahendid , teatab Bonaventura . </s> <s> Eitus tähendab alati varjatud jaatust . </s> <s> Nii ka minu kaasuse puhul . </s> <s> Kui mina tahtsin kantsleriametit , siis ei öeldud minule muidugi mõista lõplikult ära . </s> <s> Öeldi , et proovi veel , ja sellega oli kõik . </s> <s> Aga taasproovimiseks enam aega ei jätkunud . </s> </p>
<p> <s> Võisin oma asjad kokku pakkida ja mulle juba nii meeldima hakanud kantslerikuue tagastada . </s> <s> Alttõmbamine , lihtne alttõmbamine . </s> <s> Peale usaldusväärse võla-andmise della Cesa poolt polnud see mulle midagi sisse toonud ; kõik prebendid , varandused ja andamid , mis mind vastasel korral oodanuksid , jäid nüüd nende toomhuntide närida . </s> </p>
<p> <s> Ma pole mingi allaandja . </s> <s> Juba järgmisel hommikul panin ma Falada müüki , teenides selle ilusa hobuse eest 32 marka . </s> <s> Saanuksin nüüd küll poolele kompaniile nooli osta , aga veel mitte poolt majagi . </s> </p>
<p> <s> Meie , aadlikud , ei ole mingid kaubitsejad . </s> <s> Pole meie asi oodata rannaäärsetes kirikutes laeva ilmumist . </s> <s> Või siis oodata kauba edasitoimetamiseks laeva . </s> <s> See ei ole meie viis , kaubitsemisest teavad kõige paremini just need , kes selleks kutsutud ja seatud . </s> </p>
<p> <s> Linn oli hall ja nukker . </s> <s> Vihma kallas nagu oavarrest , leidsin della Cesa raekojast üles ja maksin talle võla ära . </s> <s> Tema kõrvu ei olnud veel ulatunud uudis , et toomkool mind lõpuks ikkagi ametisse ei tahtnud . </s> </p>
<p> <s> Nüüd ma siis istusin oma üüritud kaupmeheelamus kamina ees , vaatasin tuleleeki ja kuulasin vihma plõksumist vastu katuseplekki . </s> <s> Sel ajal tuli seesama mees uuesti minu juurde . </s> <s> Küllap tuli vaatama , kuidas olen end sisse seadnud . </s> <s> Della Cesal olid hõlmad sirged ja korralik nägu ees , mis sellest , et nii mõnedki tsunftimehed neil päevil õhtuti joogistena ringi liikusid . </s> </p>
<p> <s> Ja kuidas ta tuli , oli seegi omamoodi sündmus . </s> <s> Ta keerutas mu maja ukse ees pikalt oma halle vuntse . </s> <s> Ta oli niihästi kaubanduslik kui ka esinduslik kuju . </s> <s> Sellised ei jää hätta mitte kusagil , ka mitte lõunameredel , kui neil peaks olema vajadust sinna sattuda . </s> </p>
<p> <s> Vanalt Heinrichilt kandus mõte ta tütrele . </s> <s> Kolmeteistkümneaastane verisulis graatsia ... </s> <s> See tütar vääriks kena väikest õpetust armastuse alal . </s> </p>
<p> <s> Näiteeks oli mu noorusepaleus Ingeborga armastuses väga tugev . </s> <s> Ta käed silitasid , ta tukk liikus , paelad ta pikkades juustes vajusid alatihti allapoole ... </s> <s> Ja siis tõstis ta oma käed nende kohendamiseks , lumivalged rinnad tulid enam nähtavale . </s> <s> Oh Jumal , kui ilus see oli ! </s> </p>
<p> <s> Ingeborga ihu mittesaksalik sappide tasakaal talus mittesakslasi väga hästi . </s> <s> Nende mõisas olid kõik teenijad maarahva soost . </s> <s> Tuletan nüüd meelde üht korda , mil ma nende mõisas külas olin . </s> <s> Olin viks vaikne noormees ega ütelnud iial ühtegi häbitut sõna , seepärast jäid kõik minuga väga rahule . </s> <s> Ingeborga suudles sel ajal väga hästi , ja muidugi üsna plikalikult . </s> </p>
<p> <s> Ent nooruse-Ingeborga suudlust ei suutnud ma seegi kord kirjeldada . </s> </p>
<p> <s> Ma ei hakka praegu Ingeborgast lähemalt juttu tegema , niikuinii puudub selleks ruum või aeg ; kindel on , et ta kombed olid jultunud , ja neid jultunud kombeid soovisin edaspidi ka Kunigundele õpetada , et kaks naist oma elukommetegi poolest kuidagiviisi sarnased oleksid . </s> </p>
<p> <s> Sel ajal oli Ingeborga kass haige , üks tema kahest kassist . </s> <s> Nojah , eks haige olnud just too väiksem kass , nii nagu — haigus üleüldse just väiksemate sisse võib asuda . </s> <s> Triibuline emane kass lausa köhis : köhhhhhhhh ( see oli tema pikem köhimise hääl ) . </s> <s> Siis köhis see kass mõni teine kord veel vaiksemalt ja natuke heledama tooniga , ikka : kihk-kihk-kihk . </s> <s> Ja see oli tema lühem köhimise hääl . </s> <s> Keegi oli Ingeborgale soovitanud , et kassi köha vastu aitab võikuulike , mis otse kurku topitakse , ootamatult , nii et kiisu ei saaks vastu hakata . </s> <s> Kiisu aga hakkas siiski vastu , ta rapsis käppadega , nagu on nende mood . </s> <s> Lõpuks panid mõlemad kassid minema , aga väiksema kassi köha jäigi nüüd vähemaks . </s> <s> Võikuulikesed aitasid , mis muud . </s> </p>
<p> <s> Nähes , kuidas väiksem kass minema pani , kommenteeris möödaminev külamees : </s> </p>
<p> <s> " Näe , võhrud lähevad Taivase Isa juure ! " </s> </p>
<p> <s> Nende keeles on palju sünonüüme , ja ka kreeka grammatikad ei ütleks nende sünonüümide kohta midagi paha . </s> <s> Nende keel on ilus ja sakslaste keelega sarnane : veri ja vermed , " blaud unde bloet " . </s> <s> Kõik on lihtne ja selge . </s> </p>
<p> <s> Talupoja mõtteavalduse peale sattus Ingeborga heasse hoogu , võib-olla mõjus ka see asjaolu , et tal sel hetkel uhke kleit seljas oli . </s> <s> Iseloomulik on see , et niisugune kleit langeb väga vabalt ja seal on lehvid taga , harilikult punased nagu rasvasabalamba veri ; Ingeborga versioonis oli see lumivalge ja kohati veel ka läbipaistev . </s> <s> Ikka kõige uuema pruugi järgi . </s> </p>
<p> <s> Ühel suveõhtul , kui maarahvas oli juba oma kiigeplatsilt läinud ja kõigest üks vahimees seal tukkumas oli , otsustasin ühes selle noore daamiga minna nende kiike proovima . </s> <s> Ingeborga tahtis ju teada , kuidas on " tuul kõhu all " . </s> <s> Sain kiige liikuma ja siis jäid meie alla vaid mesilastest ja õitest kirjud rohelised aasad ja välguna siksakitav jõelint . </s> </p>
<p> <s> Ent ka tema pikad vöökohani juuksed kõikusid ühele ja teisele poole , kui mina kiigele tasapisi hoogu andsin , kiites matside kiige ehitust . </s> <s> Ütlesin siin " matsid " küll pea kogemata , mille eest ehk vabandust peaksin paluma , kuna " zeematz " läti keeli midagi muud ei tähenda kui " rahvarämps " või " kaabakad " . </s> <s> Meie pere on aga mittesakslastest teenijarahvaga alati ühteviisi hästi läbi püüdnud saada , meie neid niiviisi ei sõima . </s> </p>
<p> <s> Ma ei hakanud teda kiigel sõidutama nii , et ta kleit lehviks üle terve sõõru , ma viisin ta ainult all kasvavate mustajaspunaste ohakanuttideni . </s> <s> Ta äsja pestud juuksed kahisesid tuules , see silitas neid , kuni ma enam aru ei saanud , on need siis heledad või tumedad . </s> <s> Kas ei kuulnud ma nende juuste juurest ka ühtlasi mingit tilinat , otsekui oleksid juukseotsad jääs olnud ? </s> <s> Või tuli see helin kiige sisemusest ? </s> </p>
<p> <s> Ta kandis toona väga levinud kaharat kleiti , mille käeaugud ehk " kuradiaknad " , nagu neid kutsuti , olid suured ja avarad . </s> </p>
<p> <s> " Kas sa tead , " küsisin mina lapselikul õhinal , " et siit , talupoegade sõõrude ja tammesalude juurest , on kaevatud haudu lahti , kus istusid sees luukered ? " </s> </p>
<p> <s> " Loomulikult , " väristas tema õlgu . </s> <s> " Kollid on igal pool ja maamehed meelitavad neid veel ligi , pannes kollidele igatsugu maiuspalu suitsuaukude ja uste peale . " </s> </p>
<p> <s> Läksin kiigest eemale ja vaatasin , et see pöördus vasakule ja paremale ühes punavalgesse rõivastunud Ingeborgaga . </s> <s> Kägisev kiik tuli põikiasendist kiiresti üles , siis alla tagasi samasse nurka ja tegi kõike sedasama teisegi suunda nagu iseenda peegelpildis . </s> <s> Pehme tuul liikus pehmeis juustes , Ingeborga naeratas . </s> <s> Vaatasin järve poole , kus talupoisid ujusid . </s> <s> Ei julgenud need enam üles kiigemäele tulla , nad ei teinud seda seisuslike vahede pärast , sest vaid pool inimpõlve tagasi oli kadunud selge vahe talupojateede ja mõisasaksateede vahel . </s> </p>
<p> <s> Kiigemäelt paistis kaugele laanesügavusse , kus käod oma kukkumisega juba ammu palehigis töötasid . </s> <s> Allpool sulises ka helesinine järvepind , milles vesikuppude juured tagurpidi nagu konksud seisid . </s> <s> See järv läks üle mõisatiigiks , mille pind ei olnud enam täpselt taevakarva varjundiga . </s> <s> Ja see vesi oli suur , sinine , värskendav . </s> <s> Seda kõike pani mu kõigega harjunud silmade terav pilk hoolega tähele . </s> <s> Ennekõike sattus ta ette Ingeborga , kelle punane ja valge mu silme ees kõikusid . </s> <s> Ja see naer , tema naer kõlas nagu äsja avastatud naerukajaka pesast . </s> </p>
<p> <s> Kõik ülearune oli meil juba meelest läinud , nii " võhrud " kui kassid kui ka rasvasabalammas . </s> <s> Aga tema hakkas ühtäkki vappidest rääkima . </s> <s> Ingeborga esiisaks olevat olnud Kursi komtuur Otten , kelle elust ei olnud muud teada , kui et ta sajand tagasi suures rikkuses surnud . </s> <s> Ükski Ingeborga esivanematest pole õieti vaesuse all kannatanud . </s> <s> Nad armastasid mõtte ja jõu koosmõju ja nii võeti oma vapile piibliraamat ja vibupüss . </s> <s> Või oli see piibel ja mõõk ? </s> <s> Oma vappi kandis Ingeborga isegi kingadel , täpsemalt küll kinganinadel . </s> <s> Kiikumise ajal joonistasid ta pisikesed kinganinad õhus terava kaare . </s> <s> Kingadele oli vapi jaoks ette joonistatud figuur , ja siis tulid värvid järele . </s> <s> Valge kleit ja valged kingad , vibu joonis kinganinade otsas . </s> <s> Seda oli uhke vaadata . </s> </p>
<p> <s> Ingeborga tahtis , et kiiguksime tasem , et ta saaks mulle paremini nägusid teha . </s> <s> Taamal jõe ääres kõndisid talupojad ja võtsid mütsid peast , nooremad ja kuraasikamad ei tahtnud tunda oma härraseid ja panid üksnes käe lätu juurde . </s> <s> Seda nähes kehitas Ingeborga õlgu , temalgi oli tahtmist oi-oi kui palju , mitte ainult talupoegadel . </s> <s> Tal oli uhke vapp ja uhke hing ja see vapp oli kuni nende päevadeni kauneim aadlivapp , mida ma kusagil üldse silmanud olin . </s> <s> Heraldikaga väga tuttav ma polnud , aga ma olin kuulnud uhketest aadlivappidest , millel kujutatud hurta , kes murrab hammaste vahel pooleks nooli või noolekimpe . </s> <s> Niisugune õudne heraldika ei sobinud minule , sest Ingeborga vapil oli ainult nool . </s> <s> Mulle ei meeldinud , et seda võiks murda pooleks ükski hurt . </s> </p>
<p> <s> Ja sestap ütlesin talle : " Ma armastan sind ja ei taha , et ükski hurt su noole su vapil pooleks murraks , sest tänapäeval leidub juba aadlivappe , millel suur hurdanimeline koer seda teeb . </s> <s> Sellepärast ei tohiks ühtegi sellist looma su ( suguvõsa ) vapile ligi lasta . " </s> </p>
<p> <s> " Jah , " ütles Ingeborga malbelt . </s> </p>
<p> <s> Ja nüüd , mõtlesin , tuleks Kunigundele anda samasugune pealehakkamine , kui on Ingeborgal seal kaugel Liivimaal . </s> <s> Ta isa aga oli mu kamina ees toolil parajasti platsi võtnud ja lootis minult lahendust paarile ebaõnnestunud ärile , mis paljudest muudest ta äridest moodustasid vaid väikese osa . </s> <s> Ta tahtis minult raha eest õigusemõistmist osta , sest tema äripartner Frankfurdist , kes tarnib karusnahku ja vaha , mille üks della Cesa kolme-laeva-kompaniidest sõdivale Albionile müüb , on vedanud alt ja müünud ligunenud kraami . </s> <s> Della Cesa lisas , et kui tema agendid Londonis kord oma tööülesannetega hakkama ei saanud , vallandas ta nood loikamid päevapealt . </s> <s> Sest tema tahtvat olla osanik üksnes väga heades ettevõtetes . </s> </p>
<p> <s> " Sellest on nüüdseks juba kolm suve ja kolm kevadet , kui kõik nood asjad , mida ma sulle seletasin , toimusid ! " suurustas mees . </s> <s> Aga sügiseti on Läänemerel ju sadu laevu ja kümneid väikeseid kompaniisid , mis kõik Hansa teenistuses . </s> <s> Küll Hansa , aga siiski mitte della Cesa . </s> <s> Kuid seal on ka ohtusid varitsemas . </s> <s> Ning seesinane della Cesa seletas , et mere idaosas , kus asuvad väikesed ja suured hansasadamad Reval , Pernau ja Visby , ollakse vitaalivendade vastu eriti kindlustatud , sest seal kaitsevad kaubavedu sõjalaevad . </s> <s> " Lääneosaga , Breemeni-Kopenhaageni-Brüggega , on praegu ohtlikum asju ajada , kuna seal ei ole tugevat kaitset peal . </s> <s> Alles hiljaaegu olid suurtele piraatidele kogunisti vabad sadamad , kus nad võisid hirmuta äri ajada , nagu näiteks idapoolne Cuxhaven , " seletas mees . </s> </p>
<p> <s> Della Cesa leidis mulle ametilaua ühes Travemünde kaitsetornis , kus Kunigunde kui suure kaubasaksa tütar võis vabalt sisse-välja käia . </s> <s> Mul oli oma kirjutaja , oma puhkeruum , aga Kunigundega ma nii sagedasti ei trehvanudki . </s> <s> Tüdruk nautis oma tunde kambris , kus ta rahulikult tikkis , iga mõne tunni tagant aga läks tänavale jalutama . </s> <s> Ta ei jalutanud sihitult , tema sihiks oli väike aia-värkstuba , mis paiknes osaliselt Trave sadamasillal ja kus kingsepa-Hans jagas noortele neiudele omavalmistatud heegelnõelu ja igasugust nipet-näpet , mida läks tarvis linikute tikkimiseks . </s> <s> Lüübekis sadas ilusat viltust lund , kitsad tänavad olid valgeis rüis ja lumehelbed langesid Kunigunde sooblinahksele kasukale . </s> <s> Neid oli kuue- , kaheksa- ja üheksaharulisi , aga kui krae varju hoidev tütarlaps neile kas või kogemata puhus , siis vähenesid nende harud kiiresti . </s> <s> Jääkristallid nende otstes muutusid helesinisteks . </s> <s> Ümmargusteks . </s> </p>
<p> <s> Detsembrikuu keskpaik oli mul tihe tööaeg , ma pidin vana della Cesa soovitusel välja otsima uued agendid , kes luuraksid ta endise vaenuliku äripartneri maksutasumise võime üle . </s> <s> See oli must mõttetu töö , millel ei ole hariduse kõrgete hüvedega mitte mingisugust pistmist . </s> <s> Kräheni tiigi juures , kus asub linnaveski ja kus palju sõdureid aeg-ajalt lõbutsemas käib , tuli mulle aga ühel päeval vastu noor Kunigunde della Cesa . </s> <s> Ta kasukal oli soobel sooblisse kinni jäänud ja ta tumedad silmad olid äärtest punased , nagu oleks ta nutnud . </s> <s> Tegelikult , nagu ma teadsin , oli see kõik tuulest , mis karmilt puhus , visates suhu ja silmi kuivi lapikuid jäitelumerombikesi . </s> </p>
<p> <s> Oleksin selle ootamatu kohtumise pärast äärepealt komistanud . </s> <s> Ma jäin siiski tema ees seisma , kuna teadsin , et ta isal ei oleks mitte midagi selle vastu , et ma tütrega veel natuke tegemist teen . </s> <s> Duell Grünewaldiga oli nädala võrra edasi lükatud . </s> <s> Sellele kahevõitlusele mõtlesin ma pidevalt . </s> <s> Arutasin sedagi , kuidas suudavad Grünewaldi notarid kogu seda ebamugavat asja saladuses hoida . </s> <s> Linnavõimud võisid hakata selle vastu huvi tundma , sest Lüübeki õiguses seisis : " Sobimatud tülitsejad maksavad trahvi , mis on 10 marka hõbedat ja üks koormatäis veini . </s> <s> Sellest ärgu võetagu algul rohkem kui 6 marka hõbedat . </s> <s> See kuulub linnale . </s> <s> Kui seda aga trotsist rikutakse , siis võib võtta küll , nii hõbeda kui veini . " </s> </p>
<p> <s> Tüdruku samm muutus minu juurde jõudes kergeks ; ta käis varvastel ja üsna pehmelt , nagu olen tähele pannud tegemas teisigi naisi , kui nad tutvuvad väga lähedalt tõelise mehega , kelle silmades on hea kindel vaade . </s> <s> Ta ei kandnud käreda-talve-abielunaiste moodi kõrvalappidega tanu , vaid pehme villane hall sall oli tal tütarlaste kombel kõrvadeni veetud . </s> </p>
<p> <s> Olin ise parajasti väga sügavas mõttes . </s> <s> Mõtlesin , et elada mehena , tunda mehe-elu ? see on kummaliselt keeruline asi , mida pole antud igaühele , olen seda mõelnud nii sagedasti nagu Collatinuski . </s> </p>
<p> <s> Aga nüüd lähenes mulle too noor tütarlaps . </s> </p>
<p> <s> Ma võtsin temal küünarnukist kinni , kutsusin ta kõrvale ja palusin , et ta mind rohkem oma tegemistesse pühendaks , kutsuks mind koju ja mujale . </s> </p>
<p> <s> Tema raputas kombekohaselt oma ilusat pead . </s> <s> Me teietasime . </s> <s> See on ikka midagi muud , kui teevad harilikud linnakodanikud . </s> </p>
<p> <s> " Vaadake , " ütlesin mina . </s> <s> " Kui kena on " teie " öelda . </s> <s> Meie keeles kõlab see väga ilusasti . </s> <s> Mis oleks esimene asi , mis teile meelde tuleb ? " </s> </p>
<p> <s> " Piparkoogid , " vastas tema väga napilt . </s> </p>
<p> <s> " Näete siis , piparkoogid , " jätkasin mina . </s> <s> " See tuli meelde ka minule . </s> <s> Kas teie soovite , et ma õpetan teile ühe ladinakeelse lause selgeks ? " </s> </p>
<p> <s> Ta vaatas mulle otsa . </s> <s> Nägin just ära , et ta silmas leidus tumerohelist võrgustikku . </s> <s> Lapsepõlve-Ingeborga isal olid samuti seda värvi silmad . </s> </p>
<p> <s> Siis ta vastas : </s> </p>
<p> <s> " Tüdrukutel pole ladina keelega midagi tegemist . " </s> </p>
<p> <s> " Kas ometi mitte ? " küsisin justkui üllatunult , natuke teeseldes . </s> <s> " Mõnikord on ladinakeelsed nimetused pillidel , muusikas ... " </s> </p>
<p> <s> " Kui teie tõesti minuga tegemist tahate teha , " pillas tüdruk , " siis leppige kõigepealt kokku minu isaga ja tema teenijatega , kes vastutavad minu toa eest . " </s> </p>
<p> <s> Mõtlesin pingsalt edasi , kuidas Kunigundet omal kombel vallutada . </s> <s> Siis märkasin valget ranti tema seeliku ümber , kena armsat ranti , kuhu on rätsepad elevandiluud hõõrunud : see elevandiluu pannaksegi siis seeliku peale , kus see püsib valgena nagu marmor . </s> </p>
<p> <s> Et Lüübek on täis võimsaid kaubasaksu , kes valitsevad merd ega põlga kasutamast isegi röövlilaevu , teadsin ma juba ammu ja minu teadmised sel alal läksid suuremaks . </s> <s> Nende kaubasakste tütred käivad siidis , sametis , isegi kullas . </s> <s> Kunigunde della Cesa oli üks neist . </s> <s> Missugust määratut kasu võiks mulle tuua abielu selle õrna kolmeteistkümneaastase plikakesega , kellel on elevandiluust rant ümber seeliku ja kodus kapi otsas flamingosuled ! </s> <s> Oleksin siis paugupealt rikas . </s> </p>
<p> <s> Ja nüüd tõsisem majanduslik kaalutlus . </s> </p>
<p> <s> Võiksin siis ordult losse ära osta , võin minna Revali bürgermeistriks ! </s> <s> Võiksin ehk hakata Hansa saadikuks Inglise kuninga enda juures ... </s> <s> Sellepärast tuli rauda taguda , kuni ta on veel kuum . </s> <s> Seda teadsin samuti , et kolmeteistkümneaastane ei suuda mulle kaua vastu pidada , tema pole mingi Ingeborga . </s> <s> Sellepärast ? veel väikesed meelitused ... </s> </p>
<p> <s> " Teil on kena rant ümber seeliku . </s> <s> Kas see on tänapäeval moes ? " </s> </p>
<p> <s> Me jätkasime seda vestlust della Cesa suure kaupmeheelamu mansardkorrusel , kus Kunigundel oli klaaspalee sarnane tuba . </s> <s> Siin oli kõikjal klaasaknaid , kaetud kohati peenimat sorti lõunamaiste riidepalakatega . </s> <s> Kamin ei andnud sooja . </s> <s> Sellest sain ma aru , miks tüdruk nii tihti välja , talvisesse linna tahtis . </s> <s> Keset tuba troonis kapp , mille mahukas vats sisaldas palju kleite . </s> <s> Kõige nähtavamal kohal pühakiri , mida siin majas harva loeti . </s> </p>
<p> <s> Tüdrukul oli seljas tumepunane plüüskleit , mis pidi talle kindlasti sooja andma . </s> <s> Tundus , et ta ei usalda mind , sest ta vaatas kogu aja ukse poole . </s> <s> Jah , siin luuras ülemteener . </s> <s> Siin luuras too kummaline tööga halliks läinud keskealine mees , kes pidi Kunigundet kaitsma nagu kanaema . </s> </p>
<p> <s> Ja sel otstarbel loopis ta fraase , nagu " üliauväärsed lasevad paluda " , " üliauväärsed ei lase paluda " , " teil on meeldiv võimalus " , " teil ei ole meeldivat võimalust " , " oleme otsustanud tungivalt soovitada ilmuda selles tänapäevases ülikonnas " , " preili üliheatahtlikkus lubab teil ilmuda selles otsustavalt kaasaegses ülikonnas " ja nõnda edasi , ? ühesõnaga ? just need väljendid , millest saab aru vaid tema ise . </s> <s> Toosama ülemteener oli autoriteediks ka Kunigundele ja nõnda ta siis kiikaski aeg-ajalt ukse poole . </s> <s> Tütarlapse nägu oli jahedusest valge nagu valgepõsklaglel ja see paistis eriti silma tumepunase sametkleidi taustal . </s> <s> Sellepärast panin ta õlgadele rätiku , aga tema tõmbus ootamatult kiiresti minu käte eest kõrvale . </s> </p>
<p> <s> " Nonne aliquis cariottam habet , " sõnasin mina väga rahulikult istet võttes . </s> <s> " Need on ladinakeelsed sõnad , mida ma tahtsin teile õpetada , sest nõnda kõneles üks tark munk , minu hea sõber , kes nüüd on läinud laia maailma rändama . </s> <s> Need ei tähenda muud , kui et kas kellelgi ei ole porgandit . </s> <s> Kui teie peate minust lugu , siis võiksite lugu pidada neistki sõnadest , sest nõnda kõneles minu õpetatud sõber , kes nüüdseks ... oh ? on võib-olla läinud juba Looja karja . </s> <s> Või ... või ... kas peate teie ikka minust lugu ? " </s> </p>
<p> <s> " Pean , " torkas Kunigunde . </s> <s> " Pean teist lugu , see on loomulik ja enesestmõistetav , " kordas ta masinlikult ja vaatas maha , otsekui midagi meenutades . </s> <s> " Aga ma ei ole mingi jänes , et mul läheks vaja sääraseid sõnu , nagu et " kas ei ole porgandit " jne. " </s> </p>
<p> <s> Ta kõrvades tuksles punane veri ? kõrv oli väga soe mu oma lähedal . </s> <s> Lastel on alati sellised kõrvad , mõtlesin mina . </s> </p>
<p> <s> Siis küsis Kunigunde : </s> </p>
<p> <s> " Te näitasite Klawsile oma sinist sukapaela ? " </s> </p>
<p> <s> " Näitasin . " </s> </p>
<p> <s> " Sellel on teie suguvõsa insiigniad ? " </s> </p>
<p> <s> " Seda küll . </s> <s> Vappe on tänapäeval väga erinevaid , aga sukapael ei olegi mitte päris sukapael , ta on omapärane " lõks " , millega rüütel köidab oma relvad , " vastasin mina , lisades , et vapp peab olema just niisugune , et ta sukapaelale ära mahub , sest ka sukapael pole muud kui märk . </s> </p>
<p> <s> " Aga naiste sukapaelad on ju hoopis teistsugused ... " </s> </p>
<p> <s> " ... nagu naised isegi on teistsugused . </s> <s> Ja meeste ja naiste märgid erinevad hoopis . " </s> <s> Sel hetkel nautisin ma oma ilusat keelt . </s> <s> Olime nüüd kõigest rääkinud , mille üle aadlikud uhkust tunda võiksid , nüüd viisin aga jutu teistele radadele . </s> <s> Jutustasin . </s> <s> Kunigunde oli üllatunud ja siis mõtlik . </s> </p>
<p> <s> " Sokrates elas kaks tuhat aastat tagasi tünnis . </s> <s> Tal oli koer . </s> <s> Ühel päeval veeretasid Sokrates ja koer Sokratesele uut tünni kohale . </s> <s> Töö ei tahtnud edeneda . </s> <s> Siis ütles mees koerale : " Sina poe tünni , mina veeretan . " </s> <s> Koer pugeski tünni . </s> <s> Sokrates ütles koerale : " Vaheta tünnis kohta , siis mina lükkan . </s> <s> Kus raskus vastas , seal veereb tünn kiiremini . " </s> <s> Sokrates lükkaski tünni , aga liiga kõvasti , ja see sattus sooja lõunamaa merre . </s> <s> Maru soe vesi tungis tünni ülaosast sisse ja lükkas koera seest välja . </s> <s> " Heureka ! " hüüdis Sokrates . </s> <s> Ta oli leiutanud pumba . " </s> </p>
<p> <s> " Leiutanud ? mille ? " </s> </p>
<p> <s> " Pumba . " </s> </p>
<p> <s> " Ja mida koer hüüdis ? " </s> </p>
<p> <s> " Koer hüüdis ... heee ... eur ... urr ... eurrr ... heurreka . " </s> </p>
<p> <s> " Miks koer samuti hüüdis kui ta peremees ? </s> <s> Imelik . </s> <s> Sest peremees oli seda juba hüüdnud . " </s> </p>
<p> <s> " No vaat , koeral oli samuti hea meel . " </s> </p>
<p> <s> " Väga huvitav jutt . " </s> </p>
<p> <s> " Mul on teine sihuke veel , see on ka Sokratesest ja koerast . </s> <s> Nad elasid rahulikult tünnis , aga ühel päeval kukkus tünnil vits ümbert ära . </s> <s> Sokrates ütles koerale : " Ole hea , mine too tünnile uus vits . </s> <s> Sa ju tead küll , kust tuua . </s> <s> Mina tukastan seni . " </s> <s> Peni hakkas minema , aga tal ei olnud aimugi , kuhu minna . </s> <s> Peni oli kunagi vitsaga ähvardatud , küllap tema juba teadis , kus vitsad kasvavad . </s> <s> Ta kõndis mööda paksu metsa . </s> <s> Oli sügav öö . </s> <s> Öökullid huikasid ja teda jälgisid kiskjate kahvatukollased silmad . </s> <s> Üks neist hakkaski õnnetukest taga ajama ja suutis ta jalakõõluse kohalt vigaseks napsata . </s> <s> Metsad olid selles maakohas sügavad , jõed aga sopilised , nende põhjad mudased , kus vesirotid roomasid mööda urge ... " </s> </p>
<p> <s> Kuulsin kahinat . </s> <s> Kunigunde oli jalad istumise alla tõmmanud ja rusikas käe põlve ja lõua vahele pannud . </s> <s> Ta oli kui valge lill kesk oma punast baldahhiini . </s> <s> " Rääkige edasi palun , " kõneles ta . </s> </p>
<p> <s> " Üks vesirott , va piimahabe , tuli oma peidupaigast välja , jäi peni nina ette seisma ja ütles : " Gut-gut-gut . </s> <s> Ela ilmas kui lind . " </s> <s> Ja natukese aja pärast : " Pea meeles ka mind . </s> <s> " " </s> </p>
<p> <s> " Mõttetu jutt , " leidis Kunigunde ja ma ei saanudki lõpuni rääkida . </s> <s> Rääkida sellest , kuidas koer lõpuks magama jäi , peremees Sokrates end talle unes ilmutas ja ütles : " Eksisin sind tünnivitsu otsima saates . </s> <s> Puidu otsimine ei ole siiski koerte asi . </s> <s> Vabandust-vabandust . " </s> </p>
<p> <s> Jah , nüüd olid ka minu muinasjutud täiesti uued . </s> </p>
<p> <s> Ma olin sattunud hirmsuurde ühiskonda , mida juhtis kaubandusaristokraatia . </s> <s> Ühe sellise aristokraadi tütrega oligi mul nüüd au kõnelda . </s> <s> Ja ma ei tohtinud talle naiivlabaseid jutukesi rääkida . </s> <s> Tema heegeldas päeviti kalakujudega pitsi , seda peent ja võluvat heiet , mina aga ajasin sadamas kõveraid seaduseasju , niipaljuke kui neid talvel sai ajada . </s> </p>
<p> <s> Oli mul Kunigunde juurde visiit tehtud , astusin ukseni , seisatasin aga seal , otsekui millegi üle aru pidades . </s> <s> Siis aga , lugeja , tuli mulle vastu too teener punases hõlstis ja teravatipulistes kingades . </s> <s> Ta ütles mulle üsna kurjalt : </s> </p>
<p> <s> " Üliauväärsed suvatsevad lasta päris lahkesti välja juhatada teid . " </s> </p>
<p> <s> Kunigunde ilu tekitas minus küllalt raskeid ja süngeid mõtteid . </s> <s> Kas tahtsingi ma tema kätt just siin ja just praegu paluda ? </s> <s> Võib-olla oodata ? </s> <s> Või koguks veel raha aastakest paar ? </s> <s> Või kas hakkab tema mind nii palju ootama , kuni ma raha kogun ? </s> <s> Magus plika on ta igatahes ja just sellepärast oodata ei maksaks . </s> </p></div2><div2 type="alaosa"><head> Marmoriotsijad </head>
<p> <s> Lüübek oli just lumepilvedesse mattunud , kui mul tekkis lõpuks kauaoodatud vastasseis krahv Grünewaldiga . </s> <s> Kuna töötasin della Cesa asjaajaja ja õigusetundjana , siis pidin aeg-ajalt külastama Vestfaali kaubapunkte . </s> <s> Need aga asusid pahatihti sügavates metsades , lumistel teedel aga ei saanud ratsud hästi edasi . </s> <s> Della Cesa andis minu käsutusse vana vooriratsu , mis ei olnud sugugi nii hea kui minu äsjane Falada . </s> <s> Vooris aga on voori kombed : vandumine , rataste tagumine , hõiked siin ja seal . </s> <s> Ühes kohas võis kuulda kahtlast jutuajamist kahe talumehe vahel , mõlemad suurtes lohmakates lambanahksetes kasukates . </s> <s> Mehed olid ühe kauba pärast vaidlema läinud , seisid , vaidlesid ja olid nagu kaks riiakat kukke . </s> </p>
<p> <s> Della Cesa astus ligi , pani mõõga rahulikult vaidlusaluse odrakoti peale ja sõnas : " Minul on ka juba siitsaadik . " </s> <s> Vaat sel ajal ratsutas krahv Grünewald nähtavale , tugevas turvises , näost punane kui vähk . </s> <s> Mind nähes tõmbas ta otsemaid mõõga . </s> <s> " Nii , Jorchick ! " hüüdis ta . </s> </p>
<p> <s> " Ma ei ole sulle mingi Jorchick , " vastasin mina solvava hüüdnime peale ja haarasin otsekohe oma relva . </s> <s> Jagelevad talupojad vaatasid meid keeletu hämmastusega . </s> <s> Seda hetke olin ma tegelikult juba väga ammu oodanud , süda tugevasti põues põksumas . </s> <s> Imestasin , miks ta mind Jorchickuks kutsub , aga küllap oli asi lihtsalt selles , et peo ajal oli ta kuulnud , kuidas ma Kunigundele Pühast Jürist seletasin . </s> <s> Mind pani imestama , kuidas võib sellisel väikesel kahvatul plikal olla vägev ja teovõimas austaja , niisugune , kelle jõudu isegi mina kartma pidin . </s> <s> Kui meie mõõgad kokku kõlksatasid , mõistsin . </s> <s> Mõistsin lõplikult : see ei ole enam kaardimäng , milles oleks eelis kindlasti minul . </s> </p>
<p> <s> Tema mõõk oli meie aja suursaavutus : haljas tera murdekohaga , mõlemal pool laiad sooned , et veri jookseks mööda mõõka alla ega pritsiks lööjale näkku . </s> <s> Niisugune uuendus oli väga oluline : mõõgalöögid pidid olema niihästi ilusad kui ka pakkuma rahuldust . </s> <s> Kahjuks aga märkasin , et minu ratsu ei olnud sõdalaste soost : vaenlase vähegi äkilisema kallaletungi puhul astus ta sammukese tagasi . </s> <s> Mina tegin kõrged löögid : täie tambiga ülevalt alla , just nagu raiuksin puid . </s> <s> Asja tegi huvitavaks see , et kummalgi võitlejal ei olnud kilpi ja mingit kaitset pakkus vaid mõõkade ristamine ise . </s> <s> Sel juhul paisati vastane lihtsalt eemale . </s> </p>
<p> <s> Oh , ilus oled sa , mehekäsi ; keda kõike suudad sa kaksata ... </s> <s> Ja katedraalid kerkivad sinust ... ja suured teosed valmivad sinust ... </s> <s> Tahaksin näha , kuidas muistsed ehitusmeistrid , nood tugevad ja põhjalikud mehed , oma savi ja mörti mudisid , et sellest suurepäraseid hooneid rajada . </s> </p>
<p> <s> Sellesama mõõgaga surusin ta sadulast . </s> <s> Tema oli rinnaplaadiga kaitstud , nii et minu mõõgalöök ei teinudki talle suuremat meelehärmi . </s> <s> Küll aga tuikus ta koos hobusega ja sadas lõpuks sadulast maha . </s> <s> Nagu heas seltskonnas kombeks , ei teinud me sellest suuremat numbrit ja selle kahevõitluse ma unustasin üldse . </s> </p>
<p> <s> Ma ei rääkinud sellest kellelegi . </s> <s> Hiljem tuli Grünewaldi auväärne vanaisa ise minu juurde ja palus , et me selle unustaksime , sest ta soovis ametis oleva raega hästi läbi saada ega soovinud sekeldusi . </s> </p>
<p> <s> Järgnes kolmas kord , mil della Cesa tahtis minuga ärijuttu ajada . </s> <s> Lagedad lumised väljad , millel viibisime , ei olnud selleks just eriti soodsad . </s> </p>
<p> <s> " Kui palju advokaadid Konstanzis teenisid ? " tahtis kaupmees teada . </s> <s> Nimetasin sealsed taksid ja lisasin , et selles linnas mul mingisugust praksist ei olnud . </s> </p>
<p> <s> " Millest te kõige enam puudust tunnete ? " päris kaupmees järgmiseks . </s> <s> Vastasin , et naisest . </s> <s> Noorest naisest . </s> </p>
<p> <s> " Ja tahate muidugi minu tütart siis ? " </s> </p>
<p> <s> Vastasin , et tahan küll , ja hakkasin samas köhima , sest see küsimus oli nagu mingi arstirohi . </s> </p>
<p> <s> Della Cesa kaalutles nagu kaupmees ja andis oma tütre mulle . </s> <s> Meid pidi Kunigundega ametlikult laulatatama , ja seda juba enne paastuaega , mil linnas on hea saanitee , seega kõik tingimused selleks pühaks toiminguks olemas . </s> <s> Otsustavaks sai minu kõrge päritolu , mis edaspidi pidi sujuvalt ühendatama rahaga . </s> <s> Della Cesa raha ja minu aadlitiitel ? need kaks asja pidid edaspidi tegutsema koos , justkui parimad sõbrad . </s> <s> Vana kaupmees ei olnud mitte rumal : Bristolis ja teistes Inglismaa sadamates mõjus suurte kaubaladude omanikele ikka asjaolu , et tunnustatud kaupmehe kaubamärgil on ka tunnustatud aadlitiitel . </s> <s> Liivimaal ordu valitsuse all , Praha ülikooliski polnud keegi mu suursugusest päritolust suurt küsinud , aga siin sai see maksvaks . </s> <s> Nii ei teadnudki ma veel , mis vallas me õigupoolest della Cesaga koos tegutsema hakkame ... </s> </p>
<p> <s> Kunigunde oli just neliteist täis saanud . </s> <s> Kui isa tuli ta juurde abielukava selgitama , teatas tüdruk , et ta on abielu jaoks veel liiga noor . </s> <s> Isa vastas : " Mu laevad lahkuvad suve hakul , nad lähevad Inglismaale , Visbysse ja Taani . </s> <s> Nende maade vasemaagi ülesostjaid tunnen ma juba väga ammu . </s> <s> Ainult mulle ja rüütel von Wanevarile ütlevad midagi nimed , nagu Ludeke van dem Berge , Williamsoni Williamsoni William . </s> <s> Palju on neid ausaid härrasmehi , kes tahavad , et minu teenistuses seisja , minu mantlipärija ja minu tütre mees oleks aadlik ... " </s> </p>
<p> <s> Olin juba lapsest saadik harjunud , et minu nimi avab uksed , mis muidu jääksid suletuks . </s> <s> Ja just selliste mõtetega kuulasin ma ka nüüd oma tulevase äiapapa juttu . </s> </p>
<p> <s> Plikake , kellele ta seda rääkis , küpsetas midagi parasjagu , ta oli oma sirelilillale kleidile mitu rõivast ajanud , et end mitte ära määrida . </s> <s> Ta askeldas tihedate tumeroheliste rosmariinipõõsaste vahel , mis kasvasid tema valges toas mullapottides . </s> <s> Rosmariinid olid sakiliste talvelehtedega . </s> <s> Mida muud kui lõunamaist kaupa leiad sa niisugusest suurest majast , mis täis kõige erinevamaid kaupu , linast ja villast lõunamaiste leopardinahkadeni ! </s> </p>
<p> <s> " Williamsoni Williamsoni William ? " osatas Kunigunde nipsakalt , kallates väikseimatele rosmariinidele pisikese kannutäie vett . </s> <s> " Öelge veel üks kord " Williamsoni " , siis te alles näete , kuidas ... " </s> </p>
<p> <s> " Vait ! " röögatas armastav , kuid karm isa . </s> <s> " Neliteist on just paras abiellumisiga . </s> <s> Seda esiteks . </s> <s> Teiseks , kas ei ennustanud sulle oraakel , et viieteistkümneaastaselt torkad sa värtnaga sõrme ja sured . </s> <s> Nii et võta veel elult , mis võtta annab . </s> <s> Ja kolmandaks , kui ma ütlen kaks korda " Williamsoni " , siis see tähendab , et üks on teise poeg ... " </s> </p>
<p> <s> Kunigunde punastas . </s> <s> Isa kõndis tugeval sõjamehesammul välja . </s> <s> Ja mina istusin rahulikult tugitooli , hingasin sisse rosmariinide hõngu ja kuulatasin salamisi läbi ukse , kas plika hakkab nutma või ei hakka . </s> <s> Plika toas oli täielik vaikus . </s> <s> Ükski kergem mööbliese ei liikunud , isegi õhk näis olevat rammetu . </s> <s> Ah , need rosmariinid ! </s> <s> Ah , see väike tüdruk ! </s> <s> Asi hakkas mind juba huvitama . </s> <s> Rohkemgi veel kui minu majanduslik edasijõudlus Lüübekis . </s> </p>
<p> <s> Kui pulmad saabusid , uurisin ma taas Lüübeki õigust , eriti kaasavaraküsimusi . </s> <s> Kaasavara tõotas tulla kopsakas . </s> <s> Ilmselt arvas va Heinrich , et ma olen parim õigusetundja Läänemere sellel kaldal , sellepärast ei tohiks ta tütre kaasavaraga koonerdada . </s> <s> Minu abil lootis ta veel suuri kullahunnikuid teenida , kuid nii see hiljem muidugi ei läinud . </s> <s> Elu muudab alati kõike , teeb justkui omatahtsi . </s> <s> Vaata , alles oli noor ilus väike Kunigunde minu suhtes tõrges , aga juba oli ta nõus vahetama enamgi veel kui kolm lauset . </s> <s> Vestsin talle vahel mõne muinasjutu ja ta oli oma nooruses usin õppima minu lausemoodustust , minulikke väljendeid , minu keelt . </s> </p>
<p> <s> Kolm päeva enne pulmi ei lastud mind pruudi ligidalegi , sest kaheksa naabermajade emandat õpetasid talle naisetarkusi . </s> <s> Selle hulka kuulusid , nagu keegi seletas , nipid kaetamise ehk kurja silma vastu , tikkimistöö ja muu selline . </s> <s> Keegi vaga nunn andis nõu , kuidas tuleb läbi saada oma kaitsepühakuga , kelleks Kunigundel oli Ristija Johannes . </s> <s> Seesinane Johannes oli ju tuntud ka kui naiste kurikavaluse peale mõjuja , mistõttu Kunigunde oligi aus , puhas ja süütu . </s> <s> Johannes rändas ringi kõrbes , tarvitas toiduks metsmett ja rohutirtse ja leidis lõpuks otsa naise käe läbi , mis on tähendusrikas märk . </s> </p>
<p> <s> Kui püüdsin Kunigunde majas läbi minna kitsast , üliõhukeste seintega vaheruumist ja läheneda tüdruku kambrikesele , ei lastud mind sissegi . </s> <s> Parimal juhul ehk vaid üle ukse vaatama . </s> <s> Õhk ses ruumis tundus paks olevat ning seal polnud isegi enam ülemteenrit oma " üliauväärsetega " . </s> <s> Kui ukse lahti rebisin , siis vaatas sealt välja heinasaadu meenutav , talviselt paks ja uhke kleit , keegi kudrutas nagu tuvi ning ma kuulsin Kunigunde nõrka heledat häält : " Kas sina , Adolf ? </s> <s> Kas sina , Klaws ? " , millest ma järeldasin , et von Grünewald on ikka veel minu konkurent . </s> </p>
<p> <s> Lugeja märkab ehk ka , et just siit saab alguse meie nn. " kaval suhe " : Kunigunde teietab mind tihti ja sinatab harva , minul on vastupidi . </s> <s> Kuidas su poole pöördutakse ja kuidas sina pöördud ? just selles on meie seisusteühiskonna olemus . </s> </p>
<p> <s> Pulmad jõudsid järjest lähemale . </s> </p>
<p> <s> Nüüd olid pulmad juba ukse ees ... </s> </p>
<p> <s> Pulmad algasid lõpuks juba tõsiselt peale ja mina võisin veenduda , et Lüübekis ei olnud võimsamat ja uhkemat kirikut kui see , mis meie pulmakirikuks sobis . </s> <s> Jakobi kirik . </s> <s> See vettinud maakivide värvi hoone sirutas end rahumeeli taevasse , jättes enda varju ka teda ümbritsevad võimsad kaupmehemajad . </s> <s> Just siin olevat mõned Lüübeki preestrid kord andnud Mainzi piiskopile mõista , mis on tõde ja mis vale . </s> <s> Kui Königstrasselt alla sõitsime , mängisid kirikul valgus ja varjud ning kohev lumi hakkas värelema ta akendel-piilaritel . </s> <s> Väreles , justkui mängis iseendaga ja kukkus siis hoopis alla . </s> <s> " Halb enne , " leidsin mõttes , ent välja ütlema ma seda ei hakanud . </s> </p>
<p> <s> Kui olime päris kiriku ette jõudnud , tekkis kohe kahtlus , et peksa saanud von Grünewald vaatab meid raekoja mõnest ülemisest aknast . </s> <s> Minu kahtlused osutusid tõeks . </s> <s> Tolle aadliku veidi rohekas nägu vilksatas tõepoolest aknal ja see juhtus täpselt selsamal ajal , mil meie kahehobusesaan tegi tänavanurgal täispöörde . </s> <s> Meie järel tegid seda teiste pürjelite saanid , mis mulle meie omast kipakamaina tundusid . </s> <s> Ja pähe tikkusid koletud mõtted ! </s> </p>
<p> <s> Klaws von Grünewald võinuks oma ülimalt sügavas masenduses aknagi purustada , Kunigunde della Cesa võinuks jällegi tema poole vaadata ja vana austaja nägemisest oleks meie mõlema pulmatuju korrapealt rikutud . </s> <s> Ütlen teile , et armastuse asjadega ei ole nali . </s> <s> Mina aga vaatasin pruuti ta rebasekarvases kasukas ega leidnud ta vaikivalt suult mingeid masenduse jooni . </s> <s> Kunigunde oli vahepeal pikemaks kasvanud , nagu tema eas tüdrukutega harilikult juhtub , oma helesinises brokaatkleidis oli ta sihvakas nagu noor mänd , mida olin näinud Reini kaljudel . </s> <s> Ta kandis valget põllekest kahvatusinise lõvimärgiga . </s> <s> Piht oli helepunase vööga ja väga kõvasti kinni pigistatud . </s> <s> Kunigundel oli ka mitu rida erivärvilisi pärleid . </s> </p>
<p> <s> Seda kõike ei näinud ma enne kui kirikus . </s> </p>
<p> <s> Ta mustad lühikesed ripsmed olid langetatud kogu aja . </s> </p>
<p> <s> Oldermannide ja reederite ja kaupmeeste hall mass seal kõrval ei suutnud tühjaks teha meie kahe pisikest koosolemist Jakobi kiriku ees . </s> <s> Koguneti vastavalt tavale , ikka mehed paremale ja naised vasakule poole . </s> </p>
<p> <s> Kirikukellade hele hääl oli ukse juures kõrvulukustav , ma kuulsin ja tundsin seda kõige naha ja karvadega . </s> <s> Kunigunde käsi mu pitsvarrukal oli nii kerge , et ma vaevalt tajusin selle olemasolu . </s> <s> Nägin , et pühakoja eesukse juurest algas kiri : " Mina olen Iisraeli Jumal ... " </s> <s> Ma ei pööranud sellele liigset tähelepanu , sest kirju on ilmas mitmesuguseid , neid on nii palju , et isegi Pilatus ei olnud nõus kord juba kirjutatut maha kustutama . </s> <s> Tundsin end pealegi nii kummaliselt ses pulmamaailmas , et ei jõudnud tajuda isegi kirjutatu aloogilisust : Jumal ei ole ju mitte ainult Iisraeli Jumal , vaid valitseb eranditult kõikide rahvaste üle . </s> </p>
<p> <s> Sel hetkel anti nii pruudi kui ka peigmehe kätte küünlad . </s> <s> Siis Kunigunde küsis , muuseas valjemini ja julgemalt , kui tal seda harilikult kombeks oli teha : " Kui palju altari ees aega läheb ? " </s> </p>
<p> <s> " Armas laps , " vastasin ma suurustlevalt . </s> <s> " Jumalikes asjades ei ole aega olemaski . </s> <s> Kui te aga riiete pärast küsite , siis võite küll kasuka rahumeeli selga jätta koos raskete hõbedast preesidega , sest kirik on külm , need pikad küünlad ei anna sooja ning suitsev mürr ammugi mitte . " </s> </p>
<p> <s> Katariina kloostrist oli tulnud meid paari panema seesama paks Praetorius , kes andis koorile esimese takti . </s> <s> Ja koor laulis kõlavalt ja puhtalt : " O , florens rosa mater Christi ! " </s> <s> Viimse kadentsi panid lauljad puhtalt mööda , orel aga lõi lahti piduliku heliregistri . </s> </p>
<p> <s> Praetorius manitses mind , et ma Kunigundet muutumatu truudusega armastaksin , et ma hoiaksin oma naise poole , kui tal on raske . </s> <s> Ma isegi ei kuulanud , mida kõike ta ütles , sest mina tahtsin kuulata orelit . </s> </p>
<p> <s> Orelimängu ajal kandus mu pilk pühakult pühakule , ja kui taas jutlustajale sõna anti , ütles ta : " Samuti sina , Issandast sündinud Kunigunde , ole allaheitlik oma mehele , et ka need , kes ei ole sõnakuulelikud sõnale , naiste eluviiside läbi võidetaks ilma sõnadeta usule , kui nad vaatavad , kuidas sa elad jumalakartuses puhast elu . </s> <s> Teie , naiste ehteks ärgu olgu välispidine juuste palmitsemine , kulla ümberriputamine ega toredate rõivastega riietumine , vaid varjul olev südameinimene , tasase ja vaikse vaimu kadumatuses , sest mees pole muud kui naise pea , isand ja käskija , nii nagu seda Aabraham oli Saarale . " </s> <s> Praetorius keerutas veel tubli pikkusega lauseid üles ja nimelt selle kohta , kuidas Aabram vaga eluviisi tulemusel Aabrahamiks oli saanud . </s> <s> Kunigunde kuulas tuimalt , sest et ta ladina keelest mõhkugi aru ei saanud . </s> <s> Korraks näis ta elustuvat just oma nime kuuldes , ta jalg liigutas kleidiserva , misjärel me mõlemad näisime korraks astuvat altaririistade poole , justkui soovinuks me sündmuste käiku kiirendada . </s> <s> Pruuttüdruk pani Kunigundele käe ette , sest ei olnud mitte kombeks , et laulatatav naine tuleb altarile liiga lähedale . </s> <s> Kunigunde kuuletus tema soovile otsekohe . </s> <s> Aga Praetorius ütles : " Ego conjungo vos in matrimonium in nomine Patris et Filii et Spiritus Sancti . </s> <s> Amen . " </s> * <s> Seda sõnanud , võttis ta pühitsetud vee anumast kuldsõrmused , meie aga kinnitasime küünlad lühtrile . </s> <s> Saime sõrmused ja algas piduliku missa meieisapalve . </s> <s> Kunigunde langetas oma käe , sõrmus oli pandud ta vasakusse kätte . </s> <s> Tseremoonia nõudis , et naine saab sõrmuse vasakusse kätte , sest vasak käsi ei ole elukäsi . </s> <s> Naisel on pulmades veel igasuguseid kitsendusi , mis talle hästi ei mõju , kuid tanu alla saamine on nõnda suur hüve , et kõigist ebamugavustest ei ole mitte midagi . </s> <s> Näiteks pruuttüdruku suudlemine otsekohe pärast seda , kui olime altari ees ringi pööranud ja mina tundsin sõrmuse märga tunnet oma sõrmes . </s> <s> Võib-olla ta ei tahtnud seda pruuttüdrukut suudelda ? </s> </p>
<p> <s> Samal ajal kaalusin hoopis seda , kas mul on ka finantsjõudu ja tahtmist vastu võtta nõnda suurt külaliste hulka . </s> <s> Jah , olin oma värske äia abiga korrapealt rikkaks saanud . </s> <s> Lüübeki pulmad olid vaata et veel toredamadki Liivimaa omadest . </s> </p>
<p> <s> Nüüd siis hakkasid pehmed hõbedased hääled laulma Alleluia't , mis mulle ütlemata tore tundus . </s> </p>
<p> <s> Alleluia'l on kaks printsiipidelt erinevat algust , vist mitmes heliregistris . </s> <s> Need on suurejooneline Alleluia ise ja ? üllatus , üllatus ? </s> <s> Excita Domine . </s> </p>
<p> <s> Hääled segunesid ja jõudsid kajana võlvide alla . </s> <s> Kaja oli hästi tunda ka selles vanas anumas , millest preester oli võtnud meie sõrmused . </s> </p>
<p> <s> Ja vaata , seekord hakkas mulle tunduma , nagu oleks veenõugi olnud üks sellesinatse templi osadest , ehkki templi osade kohta õpetatakse lapsi toomkoolis nii : </s> </p>
<p> <s> " Sed tres partes sunt in templo </s> </p>
<p> <s> Trinitatis sub exemplo : </s> </p>
<p> <s> yma , summa , media . </s> <s> " ** </s> </p>
<p> <s> ... ja see on kõigile teada , millised on templi osad – et väike toober nende hulka ei kuulu . </s> </p>
<p> <s> Jakobi kirikul olid head hoolitsejad , kogudusevanemad ja vöörmündrid , ükski neist ei jäänud purju enne pulmade ametlikku algust . </s> <s> Nemad olid otsekui ametlikud pulmavanad ning oma hallide habemetega meenutasid nad haldjaid . </s> </p>
<p> <s> Ja kui siis üks neist , hermeliinikaupmees Peter mitme rahvuse linnast Novgorodist tuli , oli tal harilikult ikka kaasas mõni lõbus lugu , mida ta tahtis kõigile jutustada . </s> <s> Ja kui järgnevalt kogu pulmarahvas va della Cesa maja uhkesse sinisesse saali kokku oli kogunenud , istus punakalevist kuues ja õllest õhevil ja märjavuntsiline Peter kõige pikemale pingile ning muudkui aga hakkas jutustama . </s> <s> Tema jutustuse mõjul vaikis kohati isegi vioolade ühtlane siristamine , mis muidu ju järelejätmatult kestis . </s> <s> Peteri kalevist kuuel olid triibud nagu võõramaa isandatel . </s> <s> Tema kandis ka ise rahumeeli seda tumepunast scharlaken'it , mida hansamehed ikka eksportisid , " tagasi " eksportisid ja importisid ja millega ta kaubitses . </s> </p>
<p> <s> Kuid tema kõne algus ise ei suutnud kuidagi kätte jõuda . </s> <s> Küll pidi ta kõrvulukustavalt köhima , nii et üks lühter üleval tala otsas kõikuma hakkas , siis aga patsutas veinitooja-poisi kondiseid õlanukke , kuni alustaski arglikult : " Olgu teile teada ... " </s> <s> Nagu oleks ta mingi seadustetundja . </s> <s> Oma vabandusi aga kinnitas vandumisega pühakute nimel : " Up den hilegen , up den hilegen ! " </s> <s> Pühakute nimel võis igaüks vanduda nii palju kui just vaja . </s> </p>
<p> <s> " Peened preilnad ja prounad , " alustas ta käriseval häälel ( järelikult pidanuks ta sel hetkel ka " härnad " ütlema , et moonutatud sõnade seltskond oleks täielik ) . </s> <s> " Kui astusin sisse Volhovi vasakkalda turule , kus juba mitu sajandit üks suur äri käib , siis minu kohale jõudes ei olnud seal veel ühtegi ostjat . " </s> <s> Ta pidas vahepeal hetke vahet , et lonksata paljast allikavett pikast peenest tumedast klaasist , ja jätkas siis : " Väljas aga oli sihuke pilt . </s> <s> Woksalased tulid oma kaubaga , moskoviidid omaga . </s> <s> Woksalastel mesi , sool ja piim ja sai , veel miskit , moskoviitidel karusnahad , kanep , lina . </s> <s> Pärastlõunal on Novgorodi turul alati palju inimesi liikvel . </s> </p>
<p> <s> Vanad naised müüvad seal ka erilisi lahtikäivaid nukke , mille sisemust on võimalik välja võtta . </s> <s> Sel kombel tuleb üks nukk teise seest välja . </s> <s> Väiksem on suurema sees , ta ei suuda suuremast üldse välja vaadata , ja kui suuremad kestad pealt ära koorida , siis jääb päris sisse imeväike päkapikk ehk koduvaim . </s> <s> Kogu seda asjandust nimetatakse nende , novgorodlaste juures Schutka Schubitschewiks . " </s> </p>
<p> <s> Tundsin , et peigmees on veidi tähtsam kui kõik teised kohalviibijad ja seepärast esitasin ma julgesti küsimuse : " Ütled , et koduvaim jääb kõige sisse . </s> <s> Missuguse kodu vaim ? " </s> </p>
<p> <s> " Nende puunukkude , mis üksteise sisse käivad . </s> <s> Neid müüvad slaavid , aga nagu ma mäletan , valitses selles kaubapunktis vana hea vestfaali vaim . </s> <s> Slaavid ? need on head lootsid ja nukukeste müüjad , aga laiahaardeliseks äritegevuseks neist asja ei ole . " </s> </p>
<p> <s> Selle karmi hinnanguga sai Peteri kõne läbi , minu tulevane äi aga kõndis oma punasesse hermeliinääristega kuube komistades ja õlut maha loksutades tammelaudade vahel ringi , kutsus paljusid tantsule ja mängule . </s> <s> " Hoo-hoo-hoo ! " kõlas ta kohtlasevõitu naer ühe ja teise laua juures . </s> </p>
<p> <s> Alustati roosinupukeste-mängu . </s> <s> Pruudil seoti silmad kinni , teda keerutati sel kombel , et ta ainult " oh " ja " ah " ütelda jõudis , ja saadeti siis " roosinuppu " püüdma sellesse seltskonda , kus palju vallalisi noormehi laua taga istus . </s> <s> Kunigunde pidi siis püüdma noormeeste päid " kui roosinuppe " , aga kõik läksid eest ära . </s> <s> Mina kui peig pidin seal samuti kohal olema ja mitte eest ära minema . </s> <s> Komme nõudis , et kui pruut minuni jõuab ja pehme kassikesena mu kõrvadest kaapab , siis hüüavad kõik : " Ep see ole sul roosinupp , see on sul suvemesilane ! " </s> <s> Siis lähevad niihästi laul kui ka mäng keerulist viisi edasi , aga kõike ei ole mõtet siin ära jutustada . </s> </p>
<p> <s> Pulmad on ent alati nõnda seatud , et kui seltskond muutub jaburaks ja põrand õllest läikivaks , siis tahad pulmamajast ära , koos pruudiga . </s> <s> Meie läksime della Cesa sinisest saalist ära kaasavaraks saadud majja , aga siingi jätkus treppidele nii purjus kui ka kaineid pulmalisi . </s> </p>
<p> <s> " Vahest läheme üles kambrisse , " pakkusin mina . </s> <s> Tema ei vastanud midagi . </s> </p>
<p> <s> Ja siis tuli trepist ülesronimine . </s> <s> Kunigunde läks kenasti ees , minu ees lainetas tema kleidi brokaat . </s> <s> Sel hetkel meenus mulle , kuidas pruutkleidid linnas pärast pulmi ülikalliks kaubaks muutuvad , seda muidugi juhul , kui nad olid võetud peenemate , linnas lugupeetavamate pruutide seljast . </s> </p>
<p> <s> Kui me üles läksime , ei öelnud Kunigunde ikkagi ühtki sõna , kuid verivärske abielunaise kokkupigistatud huultest võis veenduda , et ta sees keeb elu . </s> </p>
<p> <s> See oli üks kahest Kunigunde toast . </s> <s> Säng kahele oli juba valmis tehtud ja külitas punases kumas nagu suur kass karniisil . </s> <s> Miks punases ? </s> <s> Vilgukiviruudud akendel andsid toale punase õhtuvalguse . </s> <s> Õigemini polnud see vilgukivi loomulik värvus , vaid nii paistis meile kätte mööda linnatänavaid kantav latern . </s> </p>
<p> <s> Mustavasse taevasse ei suutnud laternaleek valgust heita , kuid meieni jõudis . </s> </p>
<p> <s> Kunigunde tahtis küünalt süüdata . </s> <s> Ma haarasin ta käisest ja kavatsesin talle midagi ilusat ütelda , kuid selle asemel kuulsin ennast küsivat : </s> </p>
<p> <s> " Kas tahad , ma võtan sind kohe ? " </s> </p>
<p> <s> Kunigunde silmad langesid kitsasteks piludeks . </s> <s> Vaikus meie ümber oli suur , mõjus isegi kuidagi ... tähtsa ja ametlikuna . </s> <s> Siis kuulsin , et tüdruk tahtis minu suust enne mingit juttu kuulda . </s> <s> Sel hetkel mõtlesin läbi mõned faabulad , kuid korrapealt ei tulnud ühtegi lugu meelde . </s> <s> Meenus küll paar ärilugu soolakaubandusest , kuid ma teadsin , et see teda ei huvita . </s> <s> Vaikus kestis ja nüüd ei kostnud meieni enam ka pulmaliste hääled . </s> <s> Ma haarasin ta parema käega kaenlasse ja vasakuga avasin seljalt paar esimest kleidipannalt . </s> <s> Tüdruk nõksutas jalgadega , ei rabelnud , aga just nõksutas . </s> <s> Tema vasak rind jäi minu sõrmede alla ja juuksed kõditasid mu kaela . </s> <s> Kui teda veidi tugevamini tõmbasin , vihises minu eest mööda juuste tume voog . </s> <s> Jah , see on nagu suure lossi või kindluse piiramise ajal , arutasin neid asju sügaval iseeneses ; nagu süsimust tõrv lendab mööda . </s> <s> Sest need juuksed olid peaaegu mustad , üksi meie punases valguses paistsid need pruunikatena . </s> </p>
<p> <s> Söed miilasid ja pragisesid ahjus . </s> <s> Kogu ahi oli neid täis . </s> <s> Ja siis hakkas midagi juhtuma . </s> </p>
<p> <s> Kunigunde oli alasti kolmnurksel punasel siidtekil , valgus ümberringi . </s> <s> Ta oli põlvili . </s> <s> Juuksed liikusid ta silmade ees . </s> <s> Toas oli üks vana topis , mingi kunagine loom . </s> <s> Ja see loom ajas karvu . </s> <s> Kuigi ise väike , oli tal neid karvu lademete kaupa , ja karvad lendasid plika ees , lainetasid , asusid rõhtsalt ja siis jälle vertikaalselt . </s> <s> Arvatavasti võis neist karvadest ka kahju sündida . </s> <s> Tema valged rinnad tõusid ja vajusid . </s> <s> Mõlemad olid päris parajalt pringid , nad algasid rangluu nurkadest ja lõppesid peaaegu kohe , tuletades meelde , et nende omanik on verinoor neiu . </s> </p>
<p> <s> Minu asi oli neid suudlustega katta ja seda ma tegin hetkegi viivitamata . </s> <s> Olin lõputult valmis tunnetama tema keha kaootilist liikumist , ka peab ütlema , et temal oli üks isesorti materjal käsutada , mis fikseerib türa õigesti tuppe ega lase sel liikuda kõrvalisi teid . </s> <s> Ta reied võpatasid . </s> <s> Süütuse kaotanud tüdrukust hakkas voolama verd . </s> <s> Muidugi mitte palju – see oli pikk ja siugjas nire nagu madu . </s> <s> Kunigunde surus oma vana öösärgi häbemele . </s> <s> Ta konutas padja vastas täpselt nii , nagu olin ta sinna jätnud , kõhnad sääred risti ja luised küünarnukiõnarused minu poole . </s> <s> Hoidsin ta mõlemat kätt . </s> </p>
<p> <s> " Jumal karistab naist niimoodi Eeva üleannetuste eest , " õpetasin teda . </s> <s> " Sinu õnnetused tulevad sellest , et sinu abielusõrmus ei ole elukäes nagu minul , mehel , vaid mitte-elu käes . </s> <s> Surmakäeks ma vasakut kätt siiski ei söandaks nimetada . " </s> </p>
<p> <s> Kunigunde vaatas mind , silmad pärani ja ripsmed kaardus . </s> <s> Ta oli uppunud suure padja sisse . </s> <s> Pikast valgest padjavoldist vaatas välja tema parem rind . </s> <s> Oma alastiolekut ta enam ei häbenenud . </s> <s> Ja tagatipuks oli nii kergesti kujutletav , et otse meie sooja toa seina taga on ääretu külm talvine meri , laevad , mastid ja raad , mürkroheline meriadru tõuseb ja langeb ühes lainetega , mille vahelt kalad tõstavad oma hõbedasi päid ... </s> <s> Sel hetkel oli see kosutav teadmine . </s> </p>
<p> <s> " Elajas , " ütles tüdruk . </s> </p>
<p> <s> " Pane vett peale , " ütlesin . </s> <s> " Alguses paned sa vett ja siis mina ravimit . </s> <s> See on hea ravim , usu mind . " </s> </p>
<p> <s> Ma astusin taas pükstesse ja mõtlesin , kuhu ma nüüd lähen . </s> <s> Ja mida teen . </s> <s> Midagi tilkus justkui . </s> <s> Aga minu nägemusse asus suur laine . </s> <s> Väga suur . </s> <s> Sooja armastuse laine tormas minust üle . </s> <s> Veel palju hiljem püüdsin ma seda meenutada . </s> <s> Ja see ei õnnestunud . </s> <s> Aga tunda oli , et Kunigunde vastu oli mu armastus tõesti tähendus- ja enneterikas . </s> </p>
<p> <s> Kunigunde läks oma tekki komistades veetoobri juurde . </s> <s> Tema pisarate jutid helkisid punakas valguses . </s> <s> Kui Kunigunde oli tagasi , haarasin ta uuesti käte vahele , uurisin lähemalt tema nahka , millelt käsi kippus ära libisema , ja talitasin uuesti oma väiksekesega , millele nüüd jäi vaevu märgatav verejälg . </s> <s> Punane rant kulges nüüd poolkaares üle selle kehaorgani ümara pinna nagu krae . </s> <s> See kõik oli täiesti loomulik . </s> <s> Kunigunde oli mu käte vahel kirele süttinud , ta kehal olid sektorid , millel kuumus lausa lõõmas , aga oli ka külmemaid kohti ja nood ahvatlesid eriti . </s> </p>
<p> <s> Topis nurgas ajas muudkui karvu ja võib-olla isegi nahka . </s> <s> Aga mina ei kuulnud ega näinud midagi peale Ühe . </s> <s> Ja see Üks ütles : </s> </p>
<p> <s> " See kõik on päris ... seesamune , et ... halb . " </s> </p>
<p> <s> Tundsin nüüd selgesti , kui kaugele jäid meist kusagil allkorrustel kriiskav pulmavana ja teisedki asjasse puutuvad tegelased . </s> <s> Tüdrukul oli nüüd tekk kurguni , ta lamas selle all , silmad suletud . </s> </p>
<p> <s> " Ja nüüd unejutt , " sõnasin rahunenult . </s> <s> " Kreeka skulptor Praxiteles magas nelkidest ja safranitest põimitud asemel , kuni öötuul talle sosistas : kaugel Põhjas on saar nimega Mohne ja seal elab meheleminekueas tütarlaps nimega ... nimega ... </s> <s> Mis nime võiksime talle anda ? " </s> </p>
<p> <s> Kunigunde vaikis trotslikult , huuled kramplikult kokku pigistatud . </s> <s> Ta kõrged põsesarnad olid väga kahvatud , ma hakkasin juba kahtlustama haigust , aga tütarlapse kohta oli ta olnud voodis tubli , ta oli teinud , mida tahtnud . </s> <s> Ta oli voodist tõusnud kirglikuna kui vihane meri enne marti , madonnahuulil tasane oie . </s> <s> Nii et haige ei saanud ta olla . </s> <s> Niisiis jätkasin : </s> </p>
<p> <s> " ... tütarlaps nimega Ingeborga , aga meie ? vastastikusel kasulikul kokkuleppel sinuga ? nimetame teda lihtsalt Ingaks . </s> <s> Öötuul sosistas Praxitelesele , et Inga nahk on täiuslik nagu marmor , kui aga kujur võtaks vaevaks seda tüdrukut vaatama minna , siis vormib ta edaspidi niisuguse kuju , et mitte keegi ei saa teda ületada ? kogu ajaloo vältel . </s> <s> Praxiteles sai niisiis sõnumi , et hakka aga põhja poole sõitma , kui kohale jõuad , Ingat näed ja temast visandigi joonistad , siis oled ületamatu ja sul läheb kõik hästi . </s> </p>
<p> <s> Kujur asus laevale ja võttis kaasa filosoof Sokratese ja tema koera Albertuse , kes on sulle teada minu eelmistest juttudest . </s> <s> Hispaania lähedal oli meri vihane , aga laev ületas sellegi takistuse . </s> <s> Põhjamerel , kus Hansa navigaatorid sõidavad ? siis veel ei sõitnud ? , tegid Praxiteles , Sokrates ja Albertus hoolega taevavaatlusi . </s> <s> Kui nad tahtsid teada , kus nad parasjagu on või kas nii kaugele põhja jõudes on taevanaba ikka õiges paigas , ladusid nad sõrmi ja kämblaid üksteise peale : horisondilt taevanabani oli täpselt viisteist kämmalt ehk kakskümmend kuus koerakäppa . </s> <s> Kui meri oli rahutu , siis tõmbuti enam liivarandade poole , karisid välditi . </s> </p>
<p> <s> Lõpuks astus kogu seltskond Mohnel maale . </s> <s> Praxiteles küsis , kus Inga elab , aga mitte keegi ei saanud tema võõrapärasest keelest aru . </s> <s> Kui ta aga Inga nime tükil ajal korrutas , siis juhatati ta ühe väikese osmiku juurde , kust astus välja neiu , kellel valge põll ja sinised sukad . </s> <s> Näinud suursuguseid võõraid , neiu kohkus ja tahtis esimese hooga ära joosta , aga ta ema sai tal veel sabast kinni . </s> <s> Ema sai kohe aru , mida Praxiteles ja Sokrates soovivad ette võtta , et ei ole mingit kurjust viimaste poolt . </s> <s> Marmor on särav ja lumivalge , ta on peaaegu lõhnatu , aga koera tundliku nina jaoks on ka marmoril siiski lõhn ja nii saatis Sokrates oma koera marmorikaevandusi otsima ... " </s> </p>
<p> <s> Kunigunde oli jäänud uniseks nagu karupoeg , aga mina jätkasin endiselt oma jutustust , mis , nagu mulle nüüd meenub , oli tüütu mulle eneselegi : </s> </p>
<p> <s> " Marmor lõhnab nagu kummel , millelt on kraabitud kõik õielehed . </s> <s> Marmor on mitmekümne tuhande aastane kivi ? mida vanem on kivi , seda siledam on ta pind ... </s> </p>
<p> <s> Albertus muudkui kõndis nõmmel ega leidnud mingit marmorit . </s> <s> Sattus siis ühe külakoeraga kokku , kes katkus teda koeramoodi . </s> <s> Hiljem olid tal suured haavad turjal ja mujal . </s> <s> Üks haav jooksis esikäppade lähedalt põiki üle rinna . </s> <s> Siis pesi Albertus oma haavu selgeveelises järves , kus jõudsalt kasvasid põhjamaised järvetaimed . </s> <s> Taimede lõhn uimastas koera ja ta jäi sinnasamasse järve äärde sügavasse unne . </s> <s> Unes ilmutas talle aga peremees Sokrates , kes ütles : " Sügavad vabandused , isand kutsu . </s> <s> Tule tagasi , kutsuke . </s> <s> Marmori otsimine ei ole ikkagi koerte asi . </s> <s> " " </s> </p>
<p> <s> Sügav öö oli kätte jõudnud , taevas oli nüüd päris pilves ja linnatuled kustunud . </s> <s> Pisiplikadele oli see magamise aeg , isegi kui mõni neist oli juba naiseks saanud . </s> <s> Kunigunde jäi magama loomuvastaselt selili , midagi sellist polnud ma varem näinud . </s> <s> Isegi minul endal meeldib vahel põlvi kurgu alla tõmmata ? sel liigutusel on siis ikka homme-on-parem-päev kõrvalmaik . </s> <s> Käe panin ma Kunigunde puusale , et ta uni oleks kaitstud , kuid sõrmed libisesid ta niudeluult alla ... ilma et ma unehämus midagi märganuks . </s> <s> Mäletan selgesti , et mu käsi oli vaagnal , järelikult oli ta otsapidi seljal , ta all töötasid neerud tasasel kurinal . </s> <s> Kõik see oli nii ehttüdrukulik , et ma mingil õige ajutisel meeltesegadushetkel ennastki noorena tundsin . </s> </p>
<p> <s> Ja ütlesin tüdrukule : " Miks sa nii kriipspeenike oled ? </s> <s> Kas ema ei andnud sulle süüa ? </s> <s> Minu majas seda muret ei ole . </s> <s> Sa oled nii kriipspeenike , et mulle meenub Saaroni liilia Ülemlaulust . </s> <s> Sellega mõeldi seal naist , kes mahub lahedasti ära liilia taha . </s> <s> Muide , kas nüüd on sul siis hea tunne olla naine ? " </s> </p>
<p> <s> Ei mingit vastust . </s> </p>
<p> <s> Siis vajus kõik pimedusse . </s> <s> Ka mina ei suutnud kohe rahuneda . </s> <s> Ent tundsin , et tema on minu kõrval , ja sellest hakkas mul hea . </s> </p>
<p> <s> Ning ses headuses nägin lõpuks kummalist unenägu . </s> <s> Unes oli Kunigunde vürstinna . </s> <s> Ta istus suure kuldtrooni otsas ja Hus ja Collatinus tõid talle andameid . </s> <s> Collatinus oli säravas kalingurkuues ja hoidis käes suurt moosipurki , mida ta pidi kindlasti trooni ette asetama . </s> <s> Magister Hus aga oli koledasti põlenud , kõikjal ümber ta ihu leidus jubedaid halle ja musti tuha- ja söetorte . </s> <s> Ta skelett oli mitmest kohast paljastunud nagu hernetont . </s> <s> Ja tema ümber levival õudusel oli veel üks koostisosa : timuka poolt ärarebitud söestunud jalg , mida ta kaelas kandis . </s> <s> See kõik pakkus teravat kontrasti Kunigunde ilule . </s> <s> Collatinus hoidis moosipurki otseti enda ees ; Hus vaatas kõigile juuresviibijatele paljutähendavalt otsa ning kastis oma jala moosipurki . </s> <s> Tagatipuks jäi sellele karvasele jalale samasugune punane rant , nagu ma just olin näinud oma riista ümber pärlendamas . </s> <s> Unenäos hakkasid kõik juuresviibijad seepeale kogelema , neile ei meeldinud Jan Husi sedalaadi annetus . </s> <s> Kunigunde ütles : " Märkige arvelduste raamatusse saadud asjade kogus ja maksumus : mõned pennid . " </s> <s> Kummaline , et ta ei öelnud kogust , aga et jalg ühes moosipurgiga nii vähe maksis , on küll kahtlane . </s> <s> Seepeale hakkasin veel ka avasilmi midagi seletama , ehkki ruum mu ümber päris pime oli . </s> <s> Esimesel hetkel tajusin , et midagi on väga korrast ära . </s> </p>
<p> <s> Tüdrukut ei olnud enam minu kõrval , ei olnud isegi lohku tema asemel . </s> <s> Aken oli veidi heledam üldisest pimedusest ja ikka veel lendlesid ruumis karvad . </s> <s> Sattusin suurde ärevusse ja kellasin üles teenrid , kes jooksid robinal maja arvukaid treppe mööda üles ja alla . </s> <s> Trepid kajasid palavikulises tantsurütmis ja sel ajal otsisin mina kõik nurgad läbi , aga tüdrukut ma ei leidnud . </s> <s> Va Heinrich oli parasjagu äriasjus ära , pulmaski oli ta vaid paar lonksu õlut rüübanud ja siis kohe minema tormanud . </s> </p>
<p> <s> Tüdrukut ei leitud ka lähematest majadest , ükskõik kui palju mina ja teised teda ka ei otsinud . </s> <s> Heinrich jõudis kohale kahe päeva pärast , otsis samuti kõik kohad läbi ja hakkas siis nutma . </s> <s> Ta oletas , et ma olin Kunigundele midagi erakordselt halvasti ütelnud , midagi sellist , milleks on suuteline vaid minu haiged meeled . </s> <s> Ta ei kutsunud mind oma nõupidamisruumi nagu varemalt , ütles vaid teenrite kaudu edasi , et midagi täiesti erakordset on juhtunud ; et nad otsiksid väikest Kunigundet kõikidelt laevadelt , mis väljuvad Lüübekist . </s> <s> Ta rõhutas , et tänapäeva maailmas ei ole Kunigunde jaoks raskust pugeda poisiriietesse , riietuda traksidesse ja põlvpükstesse ja purjetada seejärel kuhugi põhja , näiteks Revalisse , millisest võimalusest olevat ta juba ennegi rääkinud . </s> <s> Kui Kunigunde natuke harjutab , siis võib juhtuda , et tema käsi saavutab tugevuse , mis on omane poistele ( kuigi see on kahtlane ) , ta võib teenida väikesel hansalaeval laevapoisina , karata siis kusagil maale ja mõne aja pärast muutuda taas naiseks . </s> <s> Meremehed on naiste suhtes ebausklikud ; oli karta , et Kunigunde sugu tuleb kohe välja , kuid sellelgi juhul vist ei hakata tema üle kohut mõistma . </s> </p>
<p> <s> See kõik on nagu õnneratas : kes saab naise ja kes mitte . </s> <s> Mina siis seekord ei saanud . </s> </p>
<p> <s> Et kevad oli ilus , siis ootasid Trave suudmes juba Brüggest tulnud suurkaupmees Sivert Veckinghuseni laevad , lastiks vürtsid , puuvill ja siid . </s> <s> Mõned neist olid juba Revali poole purjetanud , sest päike paistis mahedasti ja jääd polnud enam alles . </s> <s> Korraldasin ülejäänud laevadel järelepärimise , kas keegi verinoor poiss oli pakkunud ennast mõnele laevale . </s> <s> Ärasõitnud laevadel oli lastiks Yperni kalev , sellise laadungi korraldamiseks just laste abi kasutatigi . </s> <s> Tünne tõstsid meremehed , kuid lapsed seadsid kaupa neis tünnides õigesse asendisse , nad hoolitsesid sel kombel lasti rikkumatuse eest . </s> <s> Veendusin juba sadamas , et Kunigunde võis vihast ja ärritusest , rikkumata vere pulbitsedes rinnus , end laevale kaubelda . </s> </p>
<p> <s> " Kas Kunigunde võis kusagilt hankida poisteriideid ? " küsisin ta isalt . </s> </p>
<p> <s> " Võis , " vastas isa tumedalt . </s> <s> " Teil tuleb Kunigunde kadumise eest rahalist vastutust kanda . </s> <s> Liikumatu kaasavara siia ! " </s> </p>
<p> <s> " Sa Saadana silmamuna ! " vandusin mina . </s> <s> " Mõelge ikka ka vahepeal , aulik isand della Cesa ! </s> <s> Tutvuge Lüübeki õiguse kommentaaridega . </s> <s> Neis dokumentides on selgelt öeldud : " Abielukoormat pead sina kandma isa nimel . " </s> <s> Isa ise oleks pidanud pruudile seletama , et voodi käib abielu juurde , ja seda juba esimesel ööl . " </s> </p>
<p> <s> Della Cesa rahunes , pani arveraamatu kinni ja vaatas aknast paistvat kirikutorni . </s> <s> " Huvitav , et ta just teie käest plagama pistis . </s> <s> Teie pole ju mingi kole mees , isegi teie silmavaade on rahulik ja otsene . </s> <s> Ja julmutseja pole te samuti . </s> <s> Nii et tõenäoliselt ei tule teil kanda ränka vastutust . </s> <s> Katsume siinkohal ikka oma jõududega hakkama saada . </s> <s> Kui mina teid praegu karistama hakkaksin , siis , ma arvan , pole minulgi loota , et mu teised tütred testamendi tegemise ajal mu kõrval on . </s> <s> Nii pean ma lõpuks kogu oma suure vara kirjutama majaperenaise arvele . " </s> </p>
<p> <s> " Ei , seda ärge nüüd küll tehke , " soovitasin ma väga läbimõeldult . </s> <s> " Uskuge mind , kes ma ju kõiki seaduseknihve tean , kes ma milleski hätta jäänud ei ole . </s> <s> Võiksite kokku kutsuda perekonnanõukogu , nagu see kombeks on . </s> <s> Sündmus on seda laadi küll , et perekonnanõukogu tulgu aga kokku . " </s> </p>
<p> <s> See nõukogu tuli kokku ülejärgmisel päeval . </s> <s> Della Cesa oli jätnud kõik oma muud toimetused ja kohale kutsunud isegi vanaonu , kes näis silmanähtavalt minu vastu olevat . </s> <s> Ent peremees ei lubanud kellelgi mind süüdistada . </s> </p>
<p> <s> " Aeg käes kõigil otsustada , " sõitles ta oma pika töölaua tagant , endal silmad põlemas peas . </s> <s> " Aeg käes kõikidel otsustada , kuidas nad oma tütreid kasvatada mõtlevad , millise elementaarhariduse nad neile annavad . </s> <s> Mina olen eksinud . </s> <s> Mina . </s> <s> Ja nüüd pean ma isiklikult üle vaatama kõik Lüübekist väljuvad laevad . </s> <s> Olen eksinud ja saanud karistuse . " </s> </p>
<p> <s> " Mina tean , kuidas tuleb kasvatada , " ütlesin mina ja püüdsin kõiki kindlasti rõõmustada . </s> <s> " Ära kunagi anna lapsele järele ? see on põhireegel . " </s> </p>
<p> <s> Ma ei saanud oma mõtet jätkata , perekonnanõukogu katkestas mind . </s> <s> Vanal kaupmehel oli minu kasvatusmeetodite kohta ütlemist : </s> </p>
<p> <s> " Teie ise ei teadnud , kuidas naisega õigesti käituda . </s> <s> Närviline tänapäev seab väga ranged tingimused naisega ümberkäimisele ehk siis korralikule käitumisele . </s> <s> Meie ümber on niigi igavesti palju valskust ja sõgedust . </s> <s> Kui mees tahab täita abielukohustusi , siis olgu . </s> <s> Olgu see nii . </s> <s> Noor naine aga võtab sedagi rünnakuna . " </s> </p>
<p> <s> Paistis , et kõik olid jahmatanud tema liigtarkadest sõnadest . </s> <s> See suguvõsa oli harjunud , et onu on ainult ninapidi äriraamatutes , saadab ärikirju välja , lastib laevu , saab kulleritelt sõnumeid ja võib olla manukaks , kui kellegi teise laevu arestitakse . </s> <s> Della Cesa aga jätkas oma tarka juttu : </s> </p>
<p> <s> " Võta tal siis enne vähemalt käest kinni . </s> <s> Ta ju kardab midagi . </s> <s> Me ei saa iial täie veendumusega öelda , mida naised täpselt kardavad . </s> <s> Võin vaid rääkida loo oma noorpõlvest , kui see teid aitab . </s> <s> Pidime kord noorele jääle minema , mis oli täis mullikesi nagu haige mesikärg . </s> <s> Meie , kaks poissi ja üks plika . </s> <s> Meie , poisid , hüppasime üle , aga plika mitte . </s> <s> Tema ei tahtnud miskipärast . </s> <s> Tal jäi veel mitmeid võimalusi üle tulla : sealsamas oli üks lagunenud solgitünn ja kraavisild , mida meie toestasime . </s> <s> Ka tema aitas silda toestada , aga üle tulla ei usaldanud ta ometi . </s> <s> Naised töötavad vaimse vedruga : nad on trotsi täis sellepärast , et kord maolt õuna vastu võtta julgesid . </s> <s> Ma olen palju mõelnud selle üle , miks Eeva oli maoga täielikult päri , rahuldavat lahendust ei ole siin aga ometi . " </s> </p>
<p> <s> " See teie plika oli siis nagu sillaehitusmeister , " õiendas keegi kaugelt sugulane . </s> <s> " Julges küll silda ehitada , aga proovida siiski mitte . </s> <s> Ükskord tehti Trave peale ajutist silda ... " </s> </p>
<p> <s> " Lõpetage juba oma sildadega ! " kõlas kellegi võimukas mehine hääl . </s> <s> Keegi turtsatas , küllap keegi daamidest . </s> <s> Niikaua aga , kui nad seal oma tühiste ja teisejärguliste asjadega peakesi vaevasid , sain ma ikka ja jälle mõtelda oma saatusele , mis seotud mu noorproua ja selle kompaniiga . </s> </p>
<p> <s> Della Cesaga sõlmitud lepingus seisis , et ma võin tulla ja minna , millal heaks arvan , seejuures ei ole mul õigust ootamatu lahkumise korral raha küsida . </s> </p>
<p> <s> Loomulikult kaldus vestluse raskuspunkt uuesti tüdrukule . </s> </p>
<p> <s> Üks Kunigunde tädidest puhkes ohjeldamatult nutma . </s> <s> Just sel hetkel võis ta tulla mõttele , et võib-olla on noor daam vabatahtlikult elust lahkunud ; sellisel õnnetul kombel ei oleks võimalust enam midagi parandada ja mina pean laskma selle karika endale kaela kallata . </s> <s> Kõiki haaras õudus ja keegi nutune daam otsis välja suure kuldse krutsifiksi . </s> <s> Sel hetkel mõistsin mina imeselgelt , et minulgi on kasutu neid lohutada , minu osaks oli määratud vaikimine . </s> <s> Mida oli ütelda minul , pahategijal ? </s> <s> Et keegi meist võiks teada saada Kunigunde lahkumise üksikasju ? </s> <s> Selle mõtte juures ma värisesin ja mitte vähe . </s> <s> Vana della Cesa aga pidas kõne : </s> </p>
<p> <s> " See meie väike Kunigunde võis minna Novgorodi mitme laevaga , näiteks vahalaevaga , neid oli ju sel päeval mitu tükki jõel ootamas : seal on " Medard " , " Püha Miikael " , hiljuti valmistatud " Elmo " ... </s> <s> Kuid see on ainult oletus , päriselt ei pruukinud siiski nii lihtsalt minna . </s> <s> Linnavahtide küsitlemine , talumeeste ja nende kubjaste küsitlemine : ka see võiks meid eesmärgile aidata . </s> <s> Kuigi pole erilist lootust , et ta sisemaa poole läks ; teed ju alles lagunevad . " </s> </p>
<p> <s> " Tõepoolest , miks ta sinna peaks minema , " arvasin minagi . </s> <s> " Ehk läks siiski mõne mainitud laevaga . </s> <s> Tema jutust mäletan , et sinna mere poole teda ikka ja alati kiskus . " </s> </p>
<p> <s> Della Cesa tumedate kardinatega kambris sai sel päeval palju arutatud . </s> <s> Koosoleku , mis mitte vähem kui pool päeva kestis , lõpuks tuli della Cesa oma väärika musta bareti all koogutades , andis mulle mingi paberi ja ütles : </s> </p>
<p> <s> " Nii , Wanevari-poiss , need siin on läbirääkimised Brügge novgorodlase Gottfried Kellalööjaga . </s> <s> Homseks teete selle kohta kaubalepingu . </s> <s> Ja et oleks korralikult vormistatud , seitse pitserit , kõik viimseni nähtaval ... ja ainult siis võite minu majas edasi tegutseda , kui kõike korralikult teete . </s> <s> Muidu mitte . " </s> <s> Vana della Cesa huuled tõmbusid seda öeldes vastikult kiiva . </s> </p>
<p> <s> Tulen ilma sinu lahkusetagi toime , õige mul seda vaja , Cesa ! </s> <s> Ma pidin nüüd siiski ettevaatlikult tegutsema , panema jala jala ette , et mind veel milleski süüdistada ei saaks . </s> </p>
<p> <s> Olgu ka öeldud , et novgorodlasteks nimetati nende päevade hansaruumis mitte tingimata sünnilt novgorodlasi . </s> <s> Novgorodlasteks nimetati neid , kel ühekorraga kolm äri , neist kaks aga Novgorodis . </s> <s> Selliseid pole sugugi lihtne kaubalepinguga tüssata . </s> <s> Kas ma pidin tüssama ? </s> <s> Jah , sest pühakiri lubab varisere variserlikult petta . </s> <s> Kui varistad variseri rahakukrut , siis ei ole sa ise veel tingimata variser . </s> <s> Ja parasjagu siis , kui ma seda kõike iseendas lahti harutasin , tuli teade : meie väike Kunigunde on lõpuks Oldesloe raemaja ees kinni võetud . </s> <s> Vastupanu ei ole arusaadavalt osutanud . </s> <s> Räägib kõikidega , ei ole ta sugugi tõrges . </s> </p>
<p> <s> Me suur maja sai otsekohe kihinat-kahinat täis . </s> <s> Teenijannad jooksid oma jalad aegsasti rakku , et " suurt printsessi " vastu võtta . </s> <s> Della Cesa karjus üle kõige nagu udusarv : mõelge nüüd ometi , tema armas tütreke peab läbi elama midagi niisugust ! </s> <s> Ja siis tegi ta minu arvates vea – ühe oma suurimatest . </s> <s> Ta saatis tütrele järele minu . </s> </p>
<p> <s> Kes ma olin ? </s> <s> Jõhker vägistaja ? </s> <s> Elajas , nagu neid kutsutakse ? </s> <s> Ei . </s> <s> Ma olin iseendas kõik läbi mõelnud , kõiges selgusele jõudnud . </s> <s> Teadsin , et edaspidi tahan teda hoida nagu illikuku lindu , et talle midagi paha ei sünniks . </s> <s> Nüüdsest peale ei söanda ma teda isegi täiel häälel sööma kutsuda . </s> <s> Ja kui pühal maal tema jalge ees leidub porikamakaid , astugu ta kas või minu kübarale , et ta ei peaks oma jalakesi asjata kombel määrima . </s> </p>
<p> <s> Sel päeval oli Schleswig-Holsteini viljakate tasandike linn Oldesloe imeilus . </s> <s> Kevad oli , päikest jagus igale poole . </s> <s> Oldesloe oli kuulus oma ilusa suureteralise soola poolest , soola , mida osati hinnata Revaliski . </s> <s> Seeläbi oli nii mõnigi sealne kodanik lausa purujõukaks saanud . </s> </p>
<p> <s> Linna raehärrad seisid pisikese punase raemaja ees ja jutlesid vaikselt omavahel . </s> <s> Oli varajane hommikutund ja tänavad olid veel pooleldi pühkimata . </s> <s> Vaatasin veel kord raemaja ning suurele tõsidusele vaatamata tikkus naer peale . </s> <s> Raehoone oli ehitatud turuplatsi idanurka ja oli väike lihtsalt sellepärast , et suuremat sinna mahtunud ei oleks . </s> <s> Küll aga oli väike kökats naljakalt tumepunaseks võõbatud . </s> <s> Aga raehärrad ei pannud muidugi midagi tähele ja nii ma siis , püstipäi ja sulaste saatel , nende ette ilmusingi . </s> </p>
<p> <s> Raehärrad jutustasid mulle Kunigunde kinnivõtmise loo . </s> <s> Mõistagi ei hakka ma lugejat kõikide üksikasjadega koormama , kuid osaliselt jutustan selle ikkagi ära . </s> <s> Jalgsi Oldesloesse jõudnud , läks Kunigunde otsekohe nende härrade juurde ja teatas , et oli kodust põgenenud otsekohe iseenda pulmaööl – vägitükk , millega pärast itaalia mõistujuttude kangelannasid ei ole hakkama saanud ükski surelik naine . </s> <s> Algul ei uskunud teda keegi . </s> <s> Ei usutud , et Kunigunde on käinud penikoormaid üle sulamata lume ja jäänud endiselt nii puhtaks ja puutumatuks oma väikestes punastes ummiskingades . </s> <s> Kunigunde kinnitas , et põgenemine sündis eelkõige ta vägivaldse isa tõttu – just isa sundinud teda kandma tagasihoidlikumaid ehteid , kui tema oleks soovinud , isa ei lubanud teda minna maipidustustele . </s> <s> Nagu linna seadused ette näevad , palus noor neiu Oldesloe raelt kaitset . </s> <s> Turbeküsimus otsustati nii : </s> </p>
<p> <s> I raehärra : " Üks noor neiu palub linnalt kaitset . </s> <s> Kas anda või siis – hoopistükkis – tagasi lükata ? " </s> </p>
<p> <s> II raehärra : " Linalakk või brünett ? " </s> </p>
<p> <s> I raehärra : " Esimeste andmete järgi brünett , kuid täpselt siiski ei tea , temaga tegelevad nunnad . " </s> </p>
<p> <s> III raehärra : " See mõni vastus – temaga tegelevad nunnad ! </s> <s> Meie kui linnavalitsejad peame kõike teadma . </s> <s> Kas on siis nii raske minna kloostri müüride vahele ja kõik see järele uurida ? " </s> </p>
<p> <s> II raehärra : " Mõnikord on sellised odravärvi juuste ja siniste silmadega ka head ; ma räägin südame headusest , vagadusest , õilsusest , andku Jumal mulle andeks . </s> <s> Turve anda . " </s> </p>
<p> <s> I raehärra : " Turve anda ? </s> <s> Nii ütledki ? </s> <s> Esialgu ei saa me veel midagi öelda , sest temaga tegelevad nunnad . " </s> </p>
<p> <s> Enne turbe andmist ilmunud Kunigunde jutule " keegi punapäine frantsiskaan , kel oli ette näidata Kunigunde mehe Wanevari sõrmuspitser " . </s> <s> See frantsiskaan majutati koos ilusa Lüübekist-tulnuga ühte pakkhoonesse , Kunigunde vasakusse , munk paremasse tiiba . </s> </p>
<p> <s> Issand olgu armuline meile kõikidele ! </s> <s> Collatinus ! </s> <s> Kuidas ta küll välja ilmus ? </s> <s> Ta polnud siiski teinud seda ränka pattu , et mungakuube maha visanuks , kõikidest kiusatustest hoolimata . </s> <s> Arusaadavalt tahtsin nüüd kohe temaga kokku saada . </s> </p>
<p> <s> Aga Kunigunde saabumisega seotud kumu oli jõudnud juba üle linna levida . </s> <s> Igaüks püüdis nüüd turuplatsil ettepoole trügida , et näha selle " põgeniku meest " , s.o. mind . </s> <s> Jõukamad kaupmehed olid aga siiski eespool ja nii oli mul kindlam tunne selle imeliku rahvahulga seas . </s> </p>
<p> <s> Rahvas vihkab peaaegu kõiki minusuguseid . </s> <s> Seekord tegi rahvas vihkamises väikese erandi . </s> </p>
<p> <s> Ma kuulsin hüüdeid : </s> </p>
<p> <s> " Nii ilus ja noor teine ! " </s> </p>
<p> <s> " Ja kuidas ta mõõka hoiab ! </s> <s> Just nagu noor rüütel ! " </s> </p>
<p> <s> " Ta ongi rüütel , selles pole mingit kahtlust ! " </s> </p>
<p> <s> Nõnda siis toimus minu uus kohtumine Collatinusega kogu rahva silme all . </s> <s> Collatinus nägi välja üsna kerjuslik . </s> <s> Ta kandis hoopis teist kuube , mille vöö käis lõdvalt . </s> <s> Almusekott rippus , ka koti omanikus puudus väärikus . </s> <s> Collatinus paistis mulle inimesena , kes on takka üles lööva kitse käest peksa saanud . </s> </p>
<p> <s> Nähes temas nii palju mandumise märke , söandasin talle ka lõpuks silma vaadata . </s> <s> Kuid silmade poolest näis ta endise , vana hea Collatinusena . </s> <s> Ta ei olnud kaotanud terakestki nende kirkusest . </s> <s> Tahtejõuline lõug tugevalt ja uljalt ette suunatud , ütles ta mulle käriseval häälel , alluvussuhteid rõhutades , nagu minu maa taluperemehe valmistatud puuk : </s> </p>
<p> <s> " Peremees , ma olen valmis jälle sind teenima . " </s> </p>
<p> <s> " Püha mees , " vastasin talle . </s> <s> " Ära räägi mulle midagi teenimisest . </s> <s> Eks ole ju nii , et keegi sellest sajapealisest rahvasummast pole sedagi väärt , et pesta sinu austatud jalgu . " </s> <s> Aga siis ütles meile kõige lähemal seisev raehärra : " Isand rüütel võiks olla tagasihoidlikum , siin ei ole rüütlimõis , kus võib ülbitseda ja kaagitseda , kui palju süda lustib . </s> <s> Me oleme linnas oma seadustega . </s> <s> Pole meist kedagi nii väärtusetut , et me ei võiks pesta ühe maanteehulguse jalgu . " </s> </p>
<p> <s> Nende alade inimesed on reeglina heledapäised , enesekindlad ja mehised . </s> <s> Olen väga ebausaldusväärsetest allikatest teada saanud , et Oldesloe oli Schleswig-Holsteini aladel esimene koht , kus võeti kasutusele tore nimetus " Euroopa " . </s> </p>
<p> <s> " Nüüd ei vaja ma enam muud , " vastasin talle , " kui et te näitaksite mulle Kunigunde asupaiga , et ma saaksin pärast hirmsaid päevi veeta õnnetunde ühes oma laulatatud naisega . " </s> <s> Ja Oldesloe raehärra vastas meile kõigile sel kombel : " Raesõdur Schpips võtab nüüd krahvi-isa ja tema mungast sõbra ja viib nad naise juurde . " </s> <s> Siis leiduski seal üks hallipäine nahkrihmastatud " väepealik " , kelle kopsakad mustad vuntsid piilusid püstkrae vahelt välja nagu orav karuavausest ( vanal heal Liivimaal elasid , nagu mäletasin , oravad vanade mahajäetud karuavauste varuavaustes ) . </s> <s> See sõdur ütles mulle kolm sõna : </s> </p>
<p> <s> " Eks läheme , lugupeetud rüütel . " </s> </p>
<p> <s> Läksime tõepoolest . </s> <s> Me läksime valve saatel läbi mitme pruuniseinalise tammelaudadest ruumi , mis paiguti sätendasid krutsifiksidest . </s> <s> Siis õnnestus meil läbida veel paar ruumi , mille seinu kaunistasid raehärrade perekonnavapid . </s> <s> Collatinuse kohta pean ütlema , et ta püsis mul kogu aeg kannul ega jäänud sammugi maha ; näos äraseletatud pilk , kõndis ta lõpuni oma kibedat teed , ja meie saame veel näha , et ta teeb seda ka meie raamatu lõpuni . </s> </p>
<p> <s> Meid edasi viiva raehärrade ihukaitsja näole tekkis nõutu ilme . </s> <s> Mulle tundus , et ta on pärast viienda toa läbimist eksinud . </s> <s> See oli kangesti imestamisväärt , et väljast nii väikesena tunduv Oldesloe raekoda tundus seest keeruline . </s> <s> Tollepärast hakkasin ma aru saama , miks oli Kunigunde valinud põgenemiseks just Oldesloe linna . </s> <s> Kunigunde armastas keerukusi ja raskusi , kunagine episood paabulinnusulgedega oli just selle kinnituseks . </s> <s> Tüdruk teadis , heitku Issand talle armu , ta teadis algusest peale , mida ta teeb ! </s> <s> Ma olen ussi oma rinnal soojendanud . </s> </p>
<p> <s> Raehärrade ihukaitsja viis meid läbi kahe kitsama toa . </s> <s> Neis ei olnud midagi peale kappide . </s> <s> Mul hakkas õudne – kas me tõesti olime kaotanud õige raja . </s> <s> " Kuhu sa meid õite viid ? " küsis Collatinus talle omasel viisil . </s> <s> " Ma viin teid õigesse kohta , sinna , kuhu me kõik pidime minema , " kõlas vastus . </s> <s> Kuid keerulised labürindid avanesid sellest hoolimata meie ees üha enam ja enam ning Jumala inglid ei soovinudki meile sauaga õiget teed juhatada . </s> </p>
<p> <s> " Kas me oleme ikka õigel teel ? " pärisin mina . </s> <s> Lugeja mäletab , et " tee " oli meie keeles " wegg " , aga see põikpäine sõdur kuulis " ecke " – " nurk " . </s> <s> " Ei-ei , mitte selle nurga tagant , mitte selle nurga tagant , " vaidles ta vastu . </s> <s> Sel hetkel olin ma juba enam kui kindel , et nad tahavad Kunigundet minu eest kõrvale toimetada või ei olegi teda üldse selles raehoones . </s> </p>
<p> <s> Lõpuks istusime laua taha , millel seisis palju peekreid . </s> <s> Ma panin kindad sinnasamasse ja kohmitsesin oma mõõga vaseliste kallal . </s> <s> Peekrid paistsid olevat pilgeni täis kuuma veini , ja kui ma kummardusin , siis lõi veini aur mulle ninna . </s> <s> Selsamal hetkel toodi Kunigunde sisse . </s> <s> Ta oli kui pahandust teinud laps , kohmetu ja katkutud , kollase teekonnakleidi käised üles kääritud , kahvatud käed kortsutamas kleidikraed . </s> <s> Kallistasin kohmetukest ja seadsin kleidikrae jälle paika . </s> <s> Ta mustad juuksed turritasid jonnakalt üles otsekui siilil . </s> </p>
<p> <s> " Ma põgenesin isa eest , mitte teie eest , " õigustas end Kunigunde ja lõhnas lillede järele . </s> </p>
<p> <s> " Perekonnanõukogu oli kohal , kõik teie tädid tulid kohale , arutamist oli palju . </s> <s> Mina jäin süüdlaseks . </s> <s> Tõotan , et enam ei tee ma midagi sellist , mis teie lahkumise ehk põhjustas . " </s> </p>
<p> <s> " Aga mulle see just meeldis , " vastas Kunigunde jonnakalt ja punastas . </s> </p>
<p> <s> " Kas te soovite veini ? " päris sõdur uuesti . </s> </p>
<p> <s> Me soovisime . </s> <s> See oli aga siiski liiga kuum . </s> <s> Lasime jahtuda . </s> <s> Kuulasime , mida räägib Collatinus . </s> <s> Sõdurid veeretasid meie laua äärde heeringatünni , millel peal uhke silt : " Saksa-Rooma " . </s> <s> Tünn veeres üle Kunigunde kleidisaba . </s> <s> Nad palusid selle eest kenasti vabandust . </s> <s> Ei , vastuvõtu üle ei saanud me kurta . </s> </p>
<p> <s> " Te peaksite nüüd rõõmust ogar olema , mees , " ütles Kunigunde mulle . </s> <s> " Kõik teie sõbrad on nüüd ühtaegu siin , ih-ih . " </s> </p>
<p> <s> " Ma olengi rõõmust ogar , aga ma hoian silmad lahti ega hakka ennast enneaegu täis jooma , " vastasin mina . </s> <s> " Tagasi Lüübekisse me igatahes ei lähe , liiatigi kui teiegi seda ei taha . </s> <s> Teie isaga rehkendasime sotid selgeks juba mõni aeg pärast teie kadumist . </s> <s> Me anname esimesele kaubavoorile viis marka ja läheme sellega Pariisi . " </s> </p>
<p> <s> " Pariisi ? " küsisid mu mõlemad sõbrad ühest suust . </s> <s> Neile tõotas siit suurt seiklust , kuid ma ei tea , kas ka Collatinusele . </s> <s> Mida pidi Collatinus üldse seiklustega peale hakkama ? </s> </p>
<p> <s> " Kolme kuu pärast algab Pariisis dispuut loogiliste modaalsuste küsimuses . </s> <s> Ja õigusteaduskond hakkab promoveerima uusi doktoreid . </s> <s> Ülikool avab uksed ja suurimad teoloogid kogu mandrilt sõidavad kohale . </s> <s> Dominiiklased on praegu filosoofias kõige tugevamad , kõik fakulteedid on Pariisis nende käes . </s> <s> Collatinusel on võimalik näidata , et ka frantsiskaanid midagi suudavad . </s> <s> Olin vahepeal kirjavahetuses ühe oma koolivennaga Prahast , kes ütles , et paljud kuulsad prahalased-skolastikud on seal : Berthold Posenist on Pariisis , ja on tsistertslane Johannes Brabandist , kaupmehe poeg . </s> <s> Michael Causis jõuab Pariisi selle aasta lõpuks , vana hea Carolina Prahas on teda ära tüüdanud . </s> <s> Ta ei intrigeeri seal enam , sest Praha on palju muutunud ja vana hea Moldau jõe kallastel toimib nüüd hoopis teine elu , teine aeg . " </s> </p>
<p> <s> " Aga su töö vana kaupmehe juures ? </s> <s> Ametlikke pabereid ja tunnistusi sa enam koostada ei taha ? " päris Collatinus murelikult . </s> </p>
<p> <s> Ennäe inimest ! </s> <s> Või tema muretseb ametlikkuse pärast , kui mul kõik maailma teed lahti ! </s> <s> Oled sa valmis meiega uude linna tulema nagu Kunigundegi ? </s> </p>
<p> <s> " Ma olen Lüübekis mitut sorti pattu teinud , naistega maganud . </s> <s> Südamearmsale aga lubasin , et olen tagasi juba mõne kuu pärast . </s> <s> Nüüd sa küsid , kas tohib siis jumalasulasel olla südamearmsamat . </s> <s> Mis võiks tema südamele veel lähemal seista kui Looja kõiksus ? </s> <s> Ma vastan sellele küsimusele . </s> <s> Pühim õde Scholastica , kes suutis palve jõuga õhku tõusta , elas üksi ja mõtles Looja kõiksusest . </s> <s> Ja kõik teadsid , et tal on nii võlusid kui patte . </s> <s> Kuid siis tuli tema juurde Iniuriosus ja need kaks hakkasid elama nagu abielupaar , ent ometi teineteist puutumata . </s> <s> Ja ikkagi seisis Scholastica nii häbelikult oma mehe , aga täielikus alanduses oma Looja ees . " </s> </p>
<p> <s> Ütle Collatinusele , et " naine seisab häbelikult " , ja ta läheb elevile nagu väike laps . </s> <s> Häbelikkus meeldib talle , häbelik seismine veel enamgi . </s> <s> Üldiselt on Collatinus selle toreda ala truu ja taidurlik meister-osavkäpp , selle voolava veelahkme valitseja , mida maailmaks kutsutakse . </s> </p></div2><div2 type="alaosa"><head> Kerglane Pariis </head>
<p> <s> Mu saatuseks oli määratud minna rinnaga peale , lüüa kõiki oma teadmiste ja oskustega , mitte aga tagasihoidlikult tagaplaanile lösutama jääda . </s> <s> Pariis oli mulle kohaks , kust minna läbi nagu nuga võist . </s> <s> Me sõitsime Pariisi kolmekesi : Collatinus minu teenri staatuses ja minu naine , tõld peatumas üksnes suuremate kõrtside juures . </s> <s> Hea oli minna , teades , et keegi ees ei oota ning et sa võid sest Pariisistki läbi minna nii kiiresti , kui süda kutsub . </s> </p>
<p> <s> Meie tõld oli vooris kõige kergem ja pürgis aina teistest ette . </s> <s> See oli ka kõigist suurim . </s> </p>
<p> <s> Seal asus mägi tee ääres , siin org – nõnda kulges meie tee . </s> <s> Bremeni ja Uttrechti vahel said viimased kuusemetsased mäekesed mööda . </s> <s> Nüüd tuli kõige ilusam saksa maastik , mida ma iganes näinud olen . </s> <s> Ja lõpuks esimesed Brabandimaa tuuleveskid . </s> <s> Kui me öösiti kõrtsides hobuseid puhata lasime , siis kuulsime juba ainult friisi keelt , mis meie omaga mõneti sarnanes . </s> </p>
<p> <s> Meie kerge tõld kihutas aina edasi . </s> </p>
<p> <s> Collatinus laiutas kutsari tagaistmel , kuhu meil kui härrasrahval minna ei sobinud . </s> <s> Kunigunde ei mõistnud ladina keelt , Collatinus aga alamsaksa keelt . </s> <s> Oma kodust iiri keelt ei saanud munk siis üldse rääkida . </s> <s> Oli juhtumeid , mil nad naeratasid teineteisele hapult , kuid mingit armukadedust see minus ei tekitanud . </s> <s> Oli kümneid juhtumeid , mil Collatinus pidas ennast justkui teenijarahva hulka kuuluvaks , proovis tõsta kotte , kuid katkestas ennast siiski liialt ja seda ma talle enam ei lubanud . </s> <s> Ta oli ja jäi meie meeskonna Mõistuseks samavõrra , kui mina isegi seda olin . </s> </p>
<p> <s> Tunnen siin maailmas põhjalikult üksnes sõnade väljamõtlemise kunsti , oskan rääkida vaid kahes keeles . </s> <s> Ja selle pika reisi kestel hakkasin ma iseeneses näitust tegema , ainult enda jaoks : mida ma suudan ja mida ei suuda . </s> <s> See oli justkui laoarvestus selle kohta , mis on sinusse kogunenud . </s> <s> Ükskord , palju aastaid tagasi , kui rääkisin isaga tõsist juttu , sain vihaseks ? hiljem tuleb see kõik muidugi ikka ja alati meelde ? ja ütlesin talle : </s> </p>
<p> <s> " Mõisnik ei pruugigi alati olla talupojast targem . </s> <s> Kui mina juhtun ütlema mõisniku kohta " loll " , siis ma ka mõtlen seda . </s> <s> Kuld ja hõbe ei anna veel tarkust . " </s> </p>
<p> <s> Isa leidis , et sellepärast paljudel kulda polegi , et ei jätku mõistust . </s> <s> Nüüd huvitusin siis sellest , mida mu naine arvab , sest mul oli kogemusi , et naised ei valeta , kui neile ei valetata . </s> <s> Aga Kunigunde andis veel kord märku , et ta pole veel jõudnud naise staatusesse ja on ikka veel õigupoolest noor plikake . </s> <s> Ta lihtsalt sõnas , et tema usub gnoomisid ja esivanemate vaime . </s> <s> Tõelist tarkust olevat vaimumaailmas , " teispool mõtete mägesid " , tõeliselt targad olevat evangelistid . </s> </p>
<p> <s> Reis oli raske niihästi naisele kui ka mungale . </s> </p>
<p> <s> Kunigunde leppis magamatuse , luksuse puudumisega , loksumisega , sellega , et oli külm ja et ihu kunagi vett ei näinud . </s> </p>
<p> <s> Teisel pool Ardennide peamist mägedesalka tuleb veel üks mäestik , Luksemburgi Ardennid . </s> <s> Seal on teed paremad . </s> <s> Just seal hakkasid meie suured tõllarattad kiiremini käima . </s> <s> Ilus kõrge männimets kevadiselt lõhnavate kailude ja valgete lilledega sulas nii meie ees kui ka taga horisontidega kokku . </s> </p>
<p> <s> Olime just Ardennide kõrgematest kuplitest mööda saanud . </s> <s> Siis toetas Kunigunde oma pehme käe mu kuuetaskule , ja ütles : </s> </p>
<p> <s> " Näed nüüd , kuidas kõik sõbrad teisse usuvad , teile Pariisi järgnevad . </s> <s> Me lihtsalt teame , et te suudate Pariisis midagi ette võtta , ja seepärast järgneme teile pimesi . " </s> </p>
<p> <s> " Mis te räägite , " vaidlesin ma selle keerutamisega . </s> <s> " Naine ei ole siiski sõber . </s> <s> Naine on naine . </s> <s> Kui juba oled kosilane , siis selle mõt ... " </s> </p>
<p> <s> " Ma ei tahaks sellist kosilast , kes ei suuda isegi sõber olla , " nähvas tütarlaps ja otsekui saateks tema sõnadele lõi taamal välku . </s> <s> Ma hakkasin taas rääkima perekonnanõukogust , kes justkui on tema pärast palju muretsenud . </s> <s> " Palun ärge tuletage mulle seda kõike meelde , " vingus Kunigunde . </s> <s> " See kõik on juba minevik , need on vanad asjad ... " </s> </p>
<p> <s> Collatinusel mõlkus küllap mõttes meid veidi lepitada . </s> <s> Temal oli mõte muudkui rääkida ja rääkida ( Kunigunde ei saanud temast siiski aru ) . </s> </p>
<p> <s> Ta alustas aeglaselt , siis läks tema jutt veidi kiiremaks ja lõpuks hakkas ta suisa hingeldama : </s> </p>
<p> <s> " Meie kandis on kõik maahärrad inglased ehk god-dämmid , nagu neid nimetatakse . </s> <s> Watefordis ja mujal , kus on palju kalarikkaid jõgesid ja elab rikas rahvas , nimetatakse neid ka " kahvatuteks rüütliteks " , sest üksvahe olevat nad kandnud raudrüüde peal valgeid mantleid . </s> <s> Iirlastest isandaid on meil ka , ja nemad armastavad veel rohkem prassida , kui inglased üldse seda suudaksidki . </s> </p>
<p> <s> Mina olen oma külast , ausa vabadiku poeg , ja pole mul suurte härradega tegemist olnud enne , kui ma Tema käsu- ja armuõpetuse alla heitsin ja piiskop mind oma saatjaskonda võttis , et rännata kaugele-kaugele võõraste maade südamesse . </s> </p>
<p> <s> Ja ühtlasi ütleksin veel ühe asja . </s> <s> Kui olin kaheaastane , siis läks mu ema jullaga jäämineku ajal hülgepüüdjaid päästma , sest mehi ei olnud tol ajal mitte võtta . </s> <s> Nõnda ma siis oma emast ilma jäingi . </s> </p>
<p> <s> Eemal Rukkitasandikul , kus mu kodukandis asusid rahulikud maad ja metsad ja kus meri mängis – see oli hea sadamakoht – , seisis O'Brienide väike pikkmaja . </s> <s> Kõik O'Brienid olid röövlid , kaabakad , varganäod – niipalju kui neid sigidikkusid oli . </s> <s> Ma mõtlen siinkohal muidugi meessoost O'Briene : sood on teadagi erinevad , on olemas meessugu ja on olemas naissugu . </s> <s> Ja O'Brienide meessugu oli teinud nende pikkmajast tõelise kindlustalu . </s> <s> Nad püüdsid end kättemaksjate eest kindlustada , sest O'Brienid olid ka mereröövlid : nad sõitsid voolujooneliste rammpaatidega võõrastele laevadele sisse , virutasid siis konksud tekki ja raadesse , ronisid laeva ja tapsid seal kõik maha või võtsid pantvangi , et aga varandust riisuda . </s> <s> Niipalju kui neid O'Briene oli – nad olid kõik mereröövlid . </s> <s> Ja kui neid ei oleks olnud nõnda palju , siis ka need puuduvad või juurdemõeldavad O'Brienid – kelle me sellest tegelike O'Brienide hulgast eraldame kui ens rationis'e , siis needki oleksid olnud mereröövlid . </s> </p>
<p> <s> Quinne O'Brien – vaat tema oli üle küla plika . </s> <s> Vaat meie kandis on nii , et kui naine ei ole veel tanu alla pandud , siis kannab ta oma patse nõnda , et need on seotud kokku ja lähevad üle ta pealae , üle teiste juuste . </s> <s> Just selline oli ka Quinne . </s> <s> O'Brienide pikkmajas hoidis ta teistest O'Brienidest eraldi : luges oma roosiõisi ja vaatas tumedate tammede latvade mühavasse sügavikku . </s> <s> Ja toitis väikseid kalu . </s> <s> Ma olin küll külavanema poeg ja meie perega arvestati alati ka kaugemal krahvkonnas , aga ma ei olnud kordagi näinud , kuidas Quinne neid väikeseid kalu toidab . </s> <s> Olin ju ka ise siis veel väike , aga iiri kaupmees ja talupoeg ei tohi kunagi olla väike , tema peab olema alati suur . </s> </p>
<p> <s> Nüüd – kõike seda , mida ma nüüd jutustan , olen ma Quinne kohta ainult kuulnud . </s> <s> Kuulnud olen kolmandatest allikatest . </s> <s> Kuidas ta vaatas välja talle eraldatud väiksema häärberi moodi majast , oli maihommik ja juhtus nõnda . </s> <s> Olen sellele oma mungaelus vahel mõelnud . </s> </p>
<p> <s> Nii juhtus , et kui tüdruk vaatas aknast välja , avanes talle imeline pilt . </s> <s> Üks võõras rüütel põlvitas kivist kaelaga allika juures ja pesi oma nägu . </s> <s> Siis nägi tüdruk sedagi , et päike paistis läbi pärnapuu lehtede ja valgustas seda rüütlit . </s> <s> Ta tajus , et rüütli juuksed ja habe olid täiesti punased – täpipealt hommikuse koidu värvi . </s> <s> Oli aga selgesti näha , et rüütli otsaesine , kael ja rind olid valged , täitsa valged . </s> </p>
<p> <s> Tüdruk ei uskunud oma silmi , täiesti hämmastunult vaatas ta alla , nagu oleks kõik toimuv unenägu . </s> <s> Ei saanud ta aru sellestki , kas too kuju seal oli mees lihast ja verest või kõigest vaim . </s> </p>
<p> <s> Siis aga , pisutki hämmastusest toibudes , tõmbus ta pehmelt aknalaua juurest tagasi ja jooksis kergejalgselt treppidest alla . </s> <s> Ta suundus õitsvasse aeda tornijalamil , ta läks pärnapuude ja roosipõõsaste ja allika ümber ehitatud rakete juurde , kus ta oli näinud võhivõõrast rüütlit põlvitamas . </s> <s> Kuid seda rüütlit ei olnud enam seal . </s> <s> Ei olnud ka ümbruskonnas . </s> <s> Mitte kusagil . </s> <s> Kuid rüütel tuli sinna sellepärast , et päästa meie maad inglise hereetikute käest . " </s> </p>
<p> <s> " Kas sinu maal leidub siis kivist kaelaga allikaid ? " pärisin mina . </s> </p>
<p> <s> " Kivid on allikate ümber pandud austuse märgiks , " kõlas arukas vastus . </s> <s> " Iirimaal on allikaid , mille põhjaosas on rauavesi , kuid seda värskendavam ja sulnim . </s> <s> Mõnikord on nendel allikavetel häid kõrvalmaitseid ja just selline oli ka O'Brienide koduõuel . </s> <s> Allikavesi saab isevärki maitse , kui maa all , just neissamades kohtades , on maagisooned . </s> <s> Niisuguseid allikaid rahvas usaldab , varahommikuti käiakse seal kümblemas , kui on suvi . </s> <s> Aga kui on talv , ega siis allikas seepärast jäätu . </s> <s> Siis on ravi niisugune , et pistetakse käsi vette ja lastakse jääkõledal , õrnalt soolasel vetevool läbi sõrmede voolata . " </s> </p>
<p> <s> Teadsin , et neid allikaid on ka minu maal . </s> <s> Niisuguses vees on tõepoolest eriline aine – kas voogudes lahustunud kuld või veel midagi muud . </s> <s> Kullaosakesed vuravad liivapõhjal ringi , allikas pulseerib , temast paiskub välja erinevaid osi , must laine lendab kui mingi vari üle heleda põhja . </s> <s> Ja neist osakestest moodustuvad põhjale kassi silma moodi ringid . </s> <s> Harilikult on seesuguseid ringe ainult üks . </s> </p>
<p> <s> Aga allikas on siiski igaveses muutumises : vahepeal ajab ta üle ääre , siis tõmbub endasse kokku , siis muudab sissevoolunirekest . </s> <s> Allikaid on kõige huvitavam vaadata öösiti , sest siis ei näe täpselt , mis mulksub . </s> <s> Mul endal on eriline viis värvuste tajumiseks ja tavaliselt näen ma öist allikat pruuni silmana . </s> <s> Mulle on see silm korduvalt pilkunud . </s> </p>
<p> <s> Olime jõudnud paljude suurte jõgede ristumispaika , siin teadsin , et meid ootavad Prantsusmaa sisemaised tasandikud . </s> </p>
<p> <s> " Selline oli siis lõigukene minu eluloost , " teatas Collatinus nurgast . </s> <s> " Te märkate kindlasti , et need ei olnud just kõige meeldivamad sündmused . " </s> <s> Pingutasin silmi tema nägemiseks . </s> <s> Ta oli seal kui suur öökull , istus , jalad konksus ja keha veidi ettepoole kookus . </s> </p>
<p> <s> Jah , meie tõllal oli kummaliselt tiksutav hääl . </s> <s> Mõned roobasteed väntsutasid ta rattaid ja pajud kraapisid ta külgi . </s> <s> Kui sattuski siledam tee , sõitis kutsar hilisõhtuti siledatelgi teedel läbi porilompide , millest vesi kahele poole laiali paiskus . </s> <s> Öösel ei julgenud me üldse sõita , ehkki oli päevi , mil hobused puhkasid terve hommiku läbi , tegid pika lõunapausigi ja olid esimesteks öötundideks nii värsked , et võisid siis sõita küll . </s> </p>
<p> <s> Sõidu ajal mõtlesin eriti palju oma rahvast ja oma tulevikust . </s> </p>
<p> <s> Alati , kui sa sisened suure linna areaali , näed sa , kuidas kõik hakkab muutuma . </s> </p>
<p> <s> Nende päevade Pariis oli päris suur linn , kus peremehetsesid kuninga väed . </s> <s> Sõjategevus Inglismaa vastu oli ammu alanud , Prantsuse väeüksused olid linnas ja peksid oma poriseid saapaid vastu Normandia väljakut . </s> <s> Pariisi keskuseks oli väike imearmas Cité saar , kuhu viisid sillad niihästi vasakult kui ka paremalt . </s> <s> Kohalikud seletasid , et Pariisi jõgi ehk Seine pole tegelikult sugugi lai . </s> <s> Sellest jõest ammutavad ka linnalähedaste külade talumehed oma põldude jaoks . </s> <s> Proovisime Collatinusega selle vee puhtust ja pidime tõsiselt imestuma : vesi paistis olevat puhtam Lüübeki ja teiste nähtud linnade omast . </s> </p>
<p> <s> Sa kõnnid toredast Cité'st hulk samme ida poole ja kohtad muu seas ka ühte vana ristisammast , mis tuhat aastat tagasi pandi Pariisi Püha Jenoveeva ( St Geneviéve'i ) elupaika . </s> </p>
<p> <s> Su pea hakkab pööritama , kui vaatad üles Jumalaema kiriku vägevuse poole . </s> <s> Seal on balustraadid nii kõrgel , et neid enam pilguga ei haara . </s> <s> Kunigundel jäi kael üles vaadates kangeks ( sest me olime alles mõne tunni selles linnas olnud ) . </s> <s> Kunigunde soovis , et me ei peaks enam oma pilku nii kõrgele taevasse pöörama ja seepeale me jalutasimegi Pariisi teistesse linnajagudesse , millest üks kannab nimetust St Martin . </s> <s> Selles linnajaos elavad rikkamad kodanikud ja teed on siin ka siledamad . </s> <s> Maapind on siin märjavõitu . </s> <s> Paljud majad eeslinnades on inetult pruunid , aga St Martinis on kõik korras . </s> </p>
<p> <s> Ühe laia silla juures , sealsamas , kus tee viib Éloi kirikuni , asub vana ja haruldane kalmistu . </s> <s> Ei ole küll kindel , aga sealne müür võib olla ehitatud üsna hiljuti . </s> <s> Müür on rajatud Seine'i võimalike üleujutuste vastu , ja mida kaugemalt seda vaadata , seda võimsama mulje see jätab . </s> <s> Aga silda nimetatakse lihtsalt Jumalaema kiriku sillaks ja see on ainus , mis viib Seine'i paremalt kaldalt Cité saarele . </s> </p>
<p> <s> St Victoris on väike turg , kalmistu ja dominiiklaste klooster . </s> <s> See koht siin on alati olnud skolastika keskus . </s> <s> Algul õpetas siin Guglielmus de Campellis* , ennemalt teisi õpilasi , pärast aga Abelardust . </s> <s> St Victori kloostris kavandas püha Aquino Thomas oma Summa theologiae . </s> <s> See tähtis aken , mille taha oli kord kummardunud suurmees , on ära märgitud punase tellisristiga . </s> <s> Ja terasaed on ümber . </s> <s> Hiliskevadel on need paigad avatud isegi öösiti , nõnda et üksikud sinnakanti sattunud palverändurid nendega tutvuda saavad . </s> </p>
<p> <s> Mõned Pariisi tänavad on korraldatud tõelise meistritöö tasemel . </s> <s> Siin on näiteks üksikuid tänavaid , mis hargnevad ämblikuvõrguna teatud punktidest laiali . </s> <s> Üks selline tänav on St Honoré ; mis läheb lõuna poole , ülikoolilinnast hargneb välja veel üks selline , mida veidral kombel nimetatakse iga järgnev põigu või nurga tagant erinevalt . </s> <s> Üliõpilased ja magistrid liiguvad mööda neid kitsaid tänavaid , et leida mõistliku hinna eest ulualust . </s> <s> Jumalaema kiriku juures on taksid kõige kõrgemad , sest sinna on end juba sisse seadnud terve teoloogiateaduskond . </s> <s> Paremaid võimalusi võid leida Rahavahetajate tänaval , millele kohe järgneb Lombardia pankurite tänav . </s> <s> Siin sõidetakse paatidega sildade alla , inimesed , kes sellega tegelevad , on hästi kinni makstud ja teavad kõike , sest veavad väga hinnalisi laste . </s> <s> Sa ei kuule siin ühtegi liigset sõna , sest siin on valitsejaks isand Diskreetsus . </s> </p>
<p> <s> Igaüht siia ei lastagi . </s> <s> Seppade tänaval , mis ulatub Gervais' kvartalisse , on rohkem võimalusi kostile saada : harvad pole juhud , mil siin keskpärase hinna eest on üüritud terve tuba . </s> </p>
<p> <s> Üliõpilasi on Pariisis palju , neid elab ka väljaspool tudengilinnakut . </s> <s> Lahingud tudengite ja linnakodanike vahel , mispoolest Pariis ju nii ütlemata kuulus , on kindlalt minevikku jäänud , sest mõlemad pooled saavad aru , et nii on kõige kasulikum . </s> </p>
<p> <s> Ülikooli valitsevad natsioonid , kuid doktoreid nad enam paika panna ei suuda , nagu see vanadel aegadel oli kombeks . </s> </p>
<p> <s> Ma kuulsin üht inimest tänaval rääkimas : " Pariisis on seitse natsiooni : Teutonia , Campania , Alemania , Normandia , Franconia , Picardia ja Burgundia . " </s> <s> " Livoniast " ei olnud esialgu midagi kuulda . </s> </p>
<p> <s> Sõitsime voorimehega jõe äärest St Geneviéve'i kooli , kus asus saksa natsiooni bakalaureuste kogu . </s> <s> Aru saades , et oleme välismaalased , vedas üks nurjatu voorimees meid mööda üliõpilasriiki nii kaua , et oleksin selle aja sees suutnud aeglaselt kahesajani lugeda . </s> <s> Ikka sellepärast , et küsida meilt rohkem raha . </s> <s> Varsti paistiski punane katus , meie pääsetee . </s> <s> Tundsin natsiooni peakorteri kohe ära , ma olin ju tudeerinud Prahas ja pidin niisuguseid asju hästi teadma : need on kõikjal ühesugused . </s> <s> Kunigunde oma noorusliku tulisuse juures oli jõudnud õppida paar sõna prantsuse keelt ja pöördus nüüd voorimehe poole , et hõlbustada meie arusaamist tänavarägastikust . </s> <s> Kuid just seda arusaamist ei järgnenud . </s> <s> Voorimees ei tundnud Kunigunde prantsuse keelt üldse ära selle keelena , millena ta oli mõeldud . </s> </p>
<p> <s> Natsiooni väikeses tänavanurgale kiilutud peamajas tervitas meid umbes kahekümneaastane noormees , kes rääkis suurepärast ladina keelt . </s> <s> See nooruk oli lausedev : punane traatjas püstkrae ja laubale langev lokk olid selle neetud iseloomujoone tunnistuseks . </s> <s> Üheainsa käeviipega käskis ta Collatinusel ja Kunigundel oodata ukse juures , kuni ta minuga asjad korralikult lõpetab . </s> <s> Minu paberid ja suurte silmade aus pilk pidid must jätma piisavalt hea mulje . </s> </p>
<p> <s> Too natsiooni edev bakalaureus kummardas , nii et ta kuklal juuste all paljastus kummaline pikiõnar . </s> <s> Tema tahtejõuline lõug ja laua vastu valgeks litsutud sõrmenukid andsid tunnistust kindlast iseloomust . </s> <s> Süvenedes minu paberitesse , luges ta neid küllalt kaugel lahtisest küünlatulest , mille valgus oli nii jõuetu , et ma tagasi vaadates ei suutnud seletada isegi oma uksel seisvat naist . </s> </p>
<p> <s> " Ole tervitatud üliõpilasriiki , " sõnas ta ootamatu lihtsusega . </s> </p>
<p> <s> Ladina " sina " kõlas ta suus nii kenasti , et hakkasin rääkima Stageiralase " Metafüüsikast " . </s> <s> Kohe esitas temagi mulle küsimuse : </s> </p>
<p> <s> " Teoloogid on nüüd " Metafüüsika " vabaks andnud , varem võisid sellega tegelda ainult doktorid . </s> <s> Siin Pariisis on " Metafüüsikaga " lood nii , et see on juba üks kord keelustatud kuninga ediktiga . </s> <s> Siis oli see palju aastaid lubatud ainult koos Alexander Halensise kommentaariumiga* . </s> <s> Kuid mida on üks Rooma õiguse spetsialist leidnud jumalike asjade labürindist ? </s> <s> Ega ometi uut metafüüsikat ? " </s> </p>
<p> <s> Need noored mehed teadsid alati kõigest , millest nad rääkisid ; tegelasel , kellega kohtusin mina , oli aga asjalik sangviiniline temperament . </s> </p>
<p> <s> Ent jätkem nüüd ebameeldivuste kirjeldamine ja pangem lihtsalt tähele , kuidas meie elus kõik korraga äkki õnnestuma hakkas ning me leidsime üles Maubert'i väljaku , mille keskosas tuuldus võllapuu , kus aga inimesi enam ammu ei hukatud . </s> </p>
<p> <s> Me ei läinud sinna mitte võllapuu pärast . </s> <s> Väljaku kõige madalama maja ukse kohal rippus suur punane " A " , mis siinkandis tähendas , et võetakse kostilisi . </s> <s> Ja peagi saimegi kaubale . </s> </p>
<p> <s> Kunigunde oli apaatne ja toimuva suhtes täiesti ükskõikne . </s> <s> Kohale jõudnud , istus ta potsti kohvrile ega soovinud sealt enam kuhugi liikuda . </s> <s> Munk hakkas tegutsema , ja paistis , et ta oli otsustanud oma saatusega leppida , jäädes mõneks ajaks meie katuse alla . </s> <s> Kunigunde ei liigutanud kõrvugi . </s> <s> Ta ei ütelnud ka siis midagi , kui Collatinus hakkas pikalt-laialt meie rahaasju arutama ja õpetas , et Pariisis meie killingile täitsa ilus ekvivalent – Pariisi sol. See oli hõbedast ja kaunistatud liiliatega . </s> <s> Tee peal meil nii kergelt ümber arvestatavaid rahasid polnud , olime näiteks maksnud Reini ja Lüübeki hõberahaga . </s> <s> Annad kõrtsmikule münte ja käib küll . </s> <s> Tegelikult olid meie läbitud alad just need maakohad , kus austati tugevat raha ? kuldnat , kutsutud ka floriiniks . </s> <s> Ühes linnas andsin Lüübeki raha ja sain kuldnaid vastu ? nii suur oli minu soov tugevat sisemaist raha käes hoida . </s> <s> Kulden maksis Pariisiski , sest selle proov oli hea ja selle eest sai juba kõvasti nodi kokku osta . </s> <s> Aga Pariisis leidus Jumala armust omapäraseid viguritega rahasid . </s> </p>
<p> <s> Ühte Pariisi münti kutsuti " kuldfrank ratsul " , arvestades seda , et rahal oli kujutatud Prantsuse kuningat ratsutamas . </s> <s> See oli juba tugev raha . </s> <s> Pärast ühte suurt lahingut võttis kuningas osa maid inglastelt uhkelt tagasi ega häbenenud seks puhuks loomast uut raha , mida hakati kutsuma " Franc d'or ? pied " ehk " kuldfrank jalul " . </s> <s> Mõlemad olid väga ilusad kuldmündid . </s> <s> Just nimelt , ilusad küll ... aga see-eest olime alatasa segaduses , kuna ei teadnud , millega maksta , kas kulla või hõbedaga , nagu see öökorteri puhul oligi . </s> </p>
<p> <s> Collatinus tõstis lauad meie uues kodus seina äärde ja kõneles : " Sel ajal , kui teie olite linna peal , käisin ma surnuaias . </s> <s> Ikka sealsamas jõe ääres . </s> <s> Jalutasin soojas päikesepaistes . </s> <s> Märkasin , kui palju oli sinna hertsogeid maetud . </s> <s> Seal oli muude hulgas ka üks valekrahvi haud , otse väikeste kastanite all . </s> <s> Mõned kevadlilled olid valekrahvi hauale kasvama pandud , vaat mis . </s> <s> Mõtlesin veel seda ka , et Lüübeki kõrval on Pariis täielik kolgas , vähem kui paari tunniga jalutad otsast lõpuni läbi . " </s> </p>
<p> <s> " See öö tuleb pikk , " ütlesin ma mungale . </s> <s> " Niikaua kui neiu magab , peame midagi hamba alla saama . </s> <s> Selleks paneme laua püsti . </s> <s> Oleks ju väga hea , kui meil leiduksid lusikad , tündrid , anumad ja muud asjad ... " </s> </p>
<p> <s> Valekrahvi haud ! </s> <s> Naljamees ! </s> <s> Me olime omadega plindris , meil olid kõigil kõhud tühjad . </s> <s> Tänavatelt ei saanud enam küll midagi osta , poekesed olid kinni . </s> <s> Kuid meil oli suures korvpudelis veini , mida Collatinus pea üldse ei joonud ja millest mina juba kaunikesti purjus olin . </s> </p>
<p> <s> Väljas oli väga pime . </s> </p>
<p> <s> Kui kuu keskmine ring oli täis , tundsin , et ma olen hakanud oma viimast unenägu rääkima , ikka Kunigunde ja osalt ka Collatinuse soovil . </s> <s> Ma nimelt ei olnud teinud sellest mingit saladust , et olin unes näinud ülitäiuslikku ööd . </s> </p>
<p> <s> Kaaslased teritasid oma kõrvu ja mina rääkisin : </s> </p>
<p> <s> " Nägin , jah , unes , et oli üsnagi pime öö . </s> <s> Tavaliselt annavad valgust lumi , taevas või tähedki , aga seekord ei olnud midagi . </s> <s> Ma tuikusin mööda Pariisi tänavaid , joobnud reinveinist . </s> <s> Kõige viimast pudelit soovisin ma paigutada purskkaevurõngastesse , kus vahel ikka pudelid käivad . </s> <s> Kuid sel korral oli neid rõngaid iseäralikult palju ; need moodustasid vabalt terve rea ja rea lõpus olid linna tuled : üksikud kauged laternad või küünlad , mis moodustasid kolmnurga . " </s> </p>
<p> <s> " Magav Pariis kummalises öös ? </s> <s> Rohekate kanalite ja jõgede võrk on jääst lahti , kõik oleks justkui külm , aga ei ole ka ... minagi olen palju sedasorti unesid näinud ... " arutles Collatinus . </s> </p>
<p> <s> " Ja inimesed olid selles unenäos samuti kummalised . </s> <s> Nägin näiteks unes kahe tukaga naist . " </s> </p>
<p> <s> Nüüd aitas . </s> <s> Mõtlesin selle loba lõpetada . </s> <s> Meil olid rahalised raskused , millest oli juttu eespool . </s> <s> Me ei tundnud hästi isegi Pariisi rahasid ära , meil polnud ikka veel korralikku korterit ja asju . </s> <s> Ma polnud kindel , kas ma selliseid vestlusi tahangi . </s> <s> Kunigunde , keda me olime arvanud magavat , oli aga süüdanud küünla oma peaotsis ja pistis kiiresti vahele : </s> </p>
<p> <s> " Võiksin siinkohal öelda , et olen samuti näinud nägemusi sellistest värdjatest . </s> <s> Nende unenägude taga võivad olla deemonid , kuid mitte need kõige kurjemad , vaid pigem nood jumalakartlikud . </s> <s> Loodetavasti oli see unenäonaine natukenegi minu nägu . </s> <s> Küsin seda sellepärast , minu mees , et ma tahaksin väga teada , kas teie ka minule üldse mõtlete . " </s> </p>
<p> <s> " Mõtlen , ja kuidas veel . </s> <s> Mul ei olnud muud teha kõik need ööd ja päevad , mil me reisisime . " </s> </p>
<p> <s> Nüüd võtsin lonksu veini , mis maitses kui mõrumandel . </s> <s> Ja heitsin pilgu oma naisele . </s> <s> Maitse ja vaade koos meenutasid mulle Phyllist , kes kedagi väga armastas ja muudeti lõpuks mandlipuuks . </s> </p>
<p> <s> Collatinus oli intellektuaal . </s> <s> Ta oli palju lugenud ja veel enamgi juurelnud . </s> <s> Nüüd , mil olime sattunud heasse keskustellu , tuli talle meelde , et igas kloostris on olemas Monumenta historica rasked telliskivisarnased köited . </s> <s> Pole imestada , et need sisaldavad palju lugusid muuhulgas ka ajaloo ilusate naiste kohta . </s> <s> Ammu unustatud nimed : Dagobert , Athanagild . </s> <s> Jutuaine läks taas üsna eriliseks , aga ma kuulasin siiski ära , mida on Collatinusel ütelda gootide , frankide ja teiste unustatud rahvaste kohta , kes olid kord elanud Pariisis või teistes paikades , kust meie tee oli läbi läinud . </s> </p>
<p> <s> Dagobert ja Athanagild ? </s> </p>
<p> <s> " Need olid frankide kuningad , " õpetas Collatinus näppu viibutades , " kellele meie ehk võlgneme kogu meile antud pärandi . </s> <s> Võib-olla peaksime neid ka oma usuisadeks kutsuma , sest kuigi võime arvata , et neil oli aega sajandeid , tegutsesid nad teatud hetkil siiski piisavalt kiiresti , et ristiusk kohe juurduks . </s> <s> Vaata , sellised tuntud riigid nagu Neustria , Austraasia , Burgundia – need olid ju päris algul ilma heade printsessideta . </s> <s> Häid tulevasi kuningannasid pidi otsima kaugemalt . </s> <s> Nende riikide algusajal oli kõik kindel : Neustria riigil oli kuningas ja Austraasia riigil oli kuningas . </s> <s> Aga nüüd – kui oled kuningas , siis mõtled sa kindlasti kohe ka naituda . </s> <s> Ajalugu ei ole meile säilitanud , kas nad otsisid oma tulevasi teisipooli lähedalt või kaugemalt . </s> <s> Igatahes pigem kaugemalt , sest varsti pärast seda saabusid gootide laevade või kaubavooridega Austraasiasse Fredegunde ja veidi varem Ingunde . </s> <s> Naised saabusid , aga mehed olid . </s> <s> Ütleme nii , et mehed olid kogu aeg kohal ja tegid näputööd ja nõnda edasi . </s> <s> Naised olid liikvel , naised ! </s> <s> Meil on siin parasjagu Jumala mõnusate viljade maitsmine käsil , võib-olla pole me enam päris terve mõistuse juures , aga seda ma sulle ütlen , et kui mehed teevad näputööd ja naised rändavad ringi , siis see on naiste võim , ei midagi muud . </s> <s> Ja seetõttu ei ole varajased frangi riigikesed üldse mingid " riigikesed " , nagu nende kohta on väidetud , vaid need moodustavad täiesti uut sorti r i i g i . " </s> </p>
<p> <s> " Pea n'd-pea ! </s> <s> Eks võtame muidugi sinu uue õpetuse terviseks , aga mõtleme ikka toonase elu üle järele . </s> <s> Kuningas Chlotar istub vapralt troonil ja hoiab oma kullast valitsusõuna ... valge pilveke möödub katedraali võimsast aknast ... </s> <s> Chlotar on võimas ja julm frankide kuningas . </s> <s> Kuues Issanda sajand on käsil ja Euroopat katavad paksud metsad . </s> <s> Püha ristiusk levib ja katedraale ehitatakse juba ammu raskest graniidist . " </s> </p>
<p> <s> " Kas Gregoriuse kroonika oli siis ka olemas seal teie Prahas , et sa seda nii hästi tead ? " </s> </p>
<p> <s> " Oli olemas . </s> <s> Niisiis , kuningas Chlotar on valitseja Austraasias , mis neil aastatel laieneb . </s> <s> Ta teeb lõpuks edusamme ja viib oma troonigi Pariisi . </s> <s> Ta on julm , kuid õpetatud . </s> <s> Ta otsib naist . </s> <s> Vooruslik Ingunde tuleb tema juurde Akvitaaniast , kus juba Rooma kokkuvarisemise hetkest mis toimub vähem kui sajand tagasi , pesitsevad goodid . </s> <s> Ingundest saab Chlotari naine . </s> <s> Ta sünnitab talle Guntheri , kelle saatuseks on hiljem minna laia maailma . </s> <s> Kas Ingundel on sõnaõigust oma mehe üle ? </s> <s> Jah , me teame , ta ütleb Chlotarile : " Selleks , et ma võiksin Teie Hiilgust paremini teenida , palun ma teid , et oleksite nii lahke ja otsiksite abikaasa minu õele Aregundele . </s> * <s> Kas meie ei võiks leida talle samasugust meest , nagu kord leidsin mina ? </s> <s> " " </s> </p>
<p> <s> " Ma tõestan , ma tõestan sulle , " läks Collatinus nüüd põlema , " ma tõestan , et sel naisel oli sõnaõigust , kuigi ta nimetas oma meest käskijaks ! </s> <s> Heakene küll , sina väidad , et tal sõnaõigust ei olnud , mina aga näitan , et tal oli see . </s> <s> Neil aastail oli frankidel nii mõneski mõttes naiste võim . </s> <s> Niisiis , Ingunde ütleb vihjamisi Chlotarile : " Palun anna mees minu õele . " </s> <s> Ja Chlotar vastab ? nii nagu seda kirjeldab Gregorius Tours'ist : " Mina olen talle tõsiselt head meest otsinud . </s> <s> Luba mul öelda , et mina juba abiellusin temaga , sest ma ei leidnud kusagilt rikkamat ega targemat meest kui ma ise . " </s> <s> Aga seda ma ütlen , et nõrk oli seesinane kuningas , kes lubas endale öelda " palun anna " . " </s> </p>
<p> <s> Niipalju kui mina mäletasin lugu Aregunde naiseks võtmisest , ei taganenud kuningas Chlotar seal kriipsuvõrragi oma soovist teha mõlema õega , mida iganes tahab , kuigi ta näiteks Ingundelt küsis , kas ta ikka tahab . </s> <s> Selles valguses kõlas kummaliselt väide , nagu olnuks just õnnetu Austraasia näidisriik see , kus kehtis naiste võim . </s> <s> Pärast seda jäigi nõnda vägivallatsenud Chlothacharius rex jõuliselt tegutsema , tehes seda järgmise Tours'i piiskopi igal valitsemisaastal . </s> <s> Seletasin oma oponendile uuesti nagu lapsele : </s> </p>
<p> <s> " Nii . </s> <s> Kuningas Chlotar on võimas . </s> <s> Ta tunneb , et armastab oma naiseõde Aregundet . </s> <s> Ta läheb tema lossi Tours'is ja abiellub temaga kiiresti , nii saab Aregundest tema teine naine . </s> <s> Siis saabub ta oma lossi ja ütleb oma naisele : tead , kallike , ma otsisin su õele meest küll , aga kuna ma pidin otsima vaid rikkaid ja ilusaid , siis selle otsimise ajal ma naitusin temaga . </s> <s> Pole midagi parata , peaasi , et sul midagi selle vastu pole . </s> <s> Ma mõtlesin sellest nõnda : me otsisime peigmeest küll , aga me otsisime teda ainult sealtsamast Aregunde lossist , mille kõrgeid valle , torne ja galeriisid kuldab suur suvine õhtupäike palju kaunimalt kui ükskõik milliseid teisi losse Tours'is . " </s> </p>
<p> <s> Arvan küll , et selles ajaloolises vaidluses mungaga jäi seegi kord minu sõna peale . </s> </p>
<p> <s> Jätsin Collatinuse koju ümberkorraldusi tegema , ise olin aga juba mõne tunni pärast Sorbonne'i lähedal . </s> </p>
<p> <s> Siis nägin ma ühte inimest , kes võis mind aidata , kui otsisin hoonet , kuhu mul edasises Pariisi-elus tuli pidevalt siseneda . </s> <s> See minu aitaja oli ümmargune pariislane , augustiin või " musta-mantli-eremiit " , nagu neid toona Pariisis kutsuti . </s> <s> Tal olid hallid silmad ja hallid kulmud , üleüldse panin ma tähele , nagu oleks ta rängast tööst või siis vaevanägemisest halliks läinud . </s> <s> Ja siiski olid ta skapulaaripaelad punakad nagu pöök , nii et neid vaadates pidin ma endamisi tahes-tahtmata arutama , mida ütleks selle luksuse peale ülitõsine , vaga ja akadeemiline Püha Godefridus . </s> </p>
<p> <s> Püha Godefridus annaks patustajale piitsa nõnda kaua , kuni see nõrkeks , kuni ta lihast jäävad järele üksnes tükid ja ribad . </s> <s> Igas kloostris on munkade ja nunnade ruumid eraldatud paksu vaheseinaga . </s> <s> Kuid ainult Pühale Godefridusele tuli pähe anda piitsa õdedele , kes kas või üksnes julgevad vaadata selle vaheseina poole , mis eraldab neid vendadest . </s> <s> Kui kas või ainult peaksid vaatama karmi , rasket ja paksu , külmast ja igavesest rõskusest küntud seina , siis saad sa piitsa , kusjuures Godefridus piitsutab sind piitsutades ka iseennast , näitamaks , et ta ainult " oma last " ei karista . </s> <s> Ja kui tõesti ei vea ja kui su elupäevad selsamal tunnil sestsamast piitsutamisest lõpevad , siis tungib see külm ka sinusse enesesse . </s> <s> Aga sinu vaim on valmis . </s> <s> Just nõndasama valmis , kui oli sel targal kerjusmungal , kes mu küsimise peale lõpuks puhtaimas ladina keeles kõik ära seletada oskas . </s> </p>
<p> <s> Olin seisma jäänud pärast seda , kui esimest korda küsisin , kus juristid oma loenguid peavad . </s> <s> Küllap pidi mu näos piisavalt nõutust peegeldama , sest munk küsis , kas mul on midagi häda . </s> <s> Ta tõttas küsima seda oma tagasihoidlikul siivsal moel . </s> <s> Võis arvata , et temagi on skolastik , sest ta ladina keel oli kuiv ja mõõdetud . </s> <s> Ta seletas , kuidas juristideni jõuda ; suurivaevu suutsin teda jälgida , sest kui kõikjal möllab ja lainetab rahvarüma , siis on igasugused selgitused natuke rasked kuulata . </s> </p>
<p> <s> " Seadusekool on selle tänava lõpus . " </s> </p>
<p> <s> Teadsin tema " tänavalõppe " . </s> <s> Juba sadakonna sammu pärast lõhestavad su tee ligistikku majad ja rohked rõdud . </s> <s> Või läbib su tänavat mõni teine tänav . </s> <s> Ja sealsamas seisavad ehk ka mõned müüdavad plikad – kõik see läheb su peas segamini nagu halvaa ja seesam . </s> <s> Seesinane aga ei olnud mitte lihtsalt tänav , vaid vicus Ioannis , üks pikemaid teid Pariisi ülikoolihoonete vahel . </s> <s> Selle tänava juurde jääb imetlusväärsete löövidega Sorbonne , siis Sorbonne'i " väikesed koolid " ja vaeste advokaadile Yves'ile pühendatud kirik . </s> <s> Me ju teame , kuidas Püha Yves rändas mööda Prantsusmaa teid , jalgadel poolteise sajandi vanune tolm , astus sisse ühte ja teise kõrtsi ja küsis , keda vaestest tasu nõudmata kaitsta . </s> <s> Yves ehk kõlavamalt ja ladinapärasemalt Ivo on ka kõigi seadusetundjate kaitsepühak . </s> </p>
<p> <s> " Vaat seadusekool ongi Ivo kiriku kõrval . </s> <s> Raudplaatide ja vaseilustistega kaetud maja , kolme aknaga . </s> <s> Praegu on hädaaeg . </s> <s> Inglased lähenevad pealinnale , neil on vibukütid , neil on veerev tuli , neil on kiviheitemasinad , " luges võõras kerjusmunk . </s> <s> " Raskeid majadekorpusi on praegu Pariisi hädasti vaja . </s> </p>
<p> <s> Vana Ivot enam rahvas nii väga ei austa , " jätkas kerjusmunk mind saates ja hoogsail sammel minu kõrval astudes . </s> <s> " Rahval on nüüd teised iidolid , teised , vähemad pühakud ja vahel isegi kivid , mida austada . </s> <s> Vaat vanasti oli vanal Ivol rahva hinges teine minek . " </s> </p>
<p> <s> Sel hetkel tuli talle keegi tuttav vastu ja ta läks sellega , enne veel mind kõige aupaklikumal moel juhatades : " Paremale , kulla isand , paremale ja siis kaks korda paremale . " </s> <s> Või muudkui aga paremale ja paremale ! </s> <s> Nii on ju tihti hoopis jõkke jõutud . </s> </p>
<p> <s> Ivo kirik oli raske kupli ja hallide vettinud seintega hoone mürkrohelisel , alles äsja õilmitsema hakanud aasal . </s> <s> Kui kummaliselt suhteline on aga kirikute vanus , seda teab igaüks meist . </s> <s> Kõigepealt annab linn niisugustele kirikutele nagu St Yves nelinurkse platsi just hiigelpikale tänavalahmakale , nagu seda on vicus Ioannis . </s> <s> Võib-olla on see veidi jumalavallatu , kuid noored kirikud on mulle alati meenutanud rohelist kärbseseent , millel raskusi rohu seest väljapaistmisega . </s> <s> Alles hiljem lisanduvad ajalugu , kombed , harjumused ... </s> </p>
<p> <s> Seadusemaja aga oli just niisugune , nagu munk seda ennist oli kirjeldanud . </s> <s> Maja küljelt viis raske rustika Julianuse viirastuslike termideni , see müür aga oli samuti juba Rooma-aegne . </s> <s> Ei hallis ega trepiesisel olnud ühtegi valvurit , see oli kaitsmata maja , mis justkui ise endaga hakkama sai . </s> <s> Siin oli palju tõsiseid väärikaid noori inimesi , kelle vaikiv asjalikkus mind isegi naerma ajas , sest mina ise ei olnud selles eas selline . </s> </p>
<p> <s> Üsna varsti võisin veenduda , et tagasihoidlikkus ei olnud muud kui mask . </s> <s> Paljud neist olid pikkade juustega ; sel kombel nägid nad välja pigem sõdurid kui üliõpilased . </s> <s> Küsisin ühelt , kas saali viib parem või vasem ristikäik ja missugune vanus seal parajasti õpib . </s> </p>
<p> <s> Oli ju minu jaoks huvitav seegi , kellele Suures Saalis loetakse , kas seal on pueros , adolescentes , juvenes või senes . </s> <s> Meil Prahas oli Suures Saalis ainult senes . </s> <s> Vanemad tudengid on alati kõige armsamad , seda teab vahest iga õppejõud . </s> </p>
<p> <s> Sain ühelt noorelt heledapäiselt poisinolgilt vastuse , et Suures Saalis on sel päeval adolescentes . </s> </p>
<p> <s> Kuna ma kogu sest korraldusest sama palju teadsin kui Buridani eesel erinevatest kaugustest , siis küsisin järele , kes õpetab institutsioone . </s> <s> Noormees vastas mulle sulni väärika rõhuga : </s> </p>
<p> <s> " Kõrgeauline peaks rääkima doktor Petrus Depricomoga , kes promoveeriti alles hiljuti , aga keda üliõpilased peavad parimaks . </s> <s> Litsentsiaat Scaurus Sevillast on küll kauge külaline , aga tema teab väga hästi korraldust ja oskab öelda , mis on mis . </s> <s> Aga lahke mees , kes seal mööda neid kiviplaate tuleb , on doktor Hipparchio , nagu teda hüütakse , ja temalt saab juba kõik teada . " </s> </p>
<p> <s> Hipparchio kuju tundus valgusavas kuidagi õhulisena , tema samm aga tasane . </s> <s> Tema pikk hõlst , aeglane pikk samm ja otsekui kuivusest krõbisev habe muutsid ta sarnaseks kõigi nende kõrgete kirikutega , mida ma ennist olin näinud . </s> <s> Tema elu paistis mulle esimesest pilgust teada olevat , ma nägin teda kuigivõrd läbi . </s> </p>
<p> <s> " Kaugelt mehi ? " küsis ta pärast tavakohaseid tervitusi , mis mulle üsna pikad tundusid . </s> <s> " Praha , Praha , " ütlesin mina ja tundsin samas häbi , et seda siin just nii palju kordasin . </s> <s> Ta võttis mu paberi ja ta hallide silmade pilk libises üle meie professori punasetindiliste ridade : </s> </p>
<p> <s> " Kõige erudiitsem ja valgustatum litsentsiaat Adolf Wannevarius , LL.B , LL.M , licentiatus in posse* , väikeste õpetaja ja õnnestunud kirjutaja ... siinjuures ka Praha Keiserlik Ülikool saadab oma tervitused kõikidele teistele ülikoolidele ... " </s> </p>
<p> <s> Olgu siis siinkohal juba ka minu kommentaar kõigile nendele sündmustele , millega ma lugejat olen juba küll ja küll hullutanud . </s> <s> Tunnistus , mis mulle Prahas oli välja kirjutatud , oli tunduvalt lühema sisuga , kui neid akadeemilises maailmas eelmisel aastasajal kirjutati . </s> <s> Meie aeg püüab kõike lühendada , inimestele arusaadavamaks nämmutada . </s> <s> Puudu oli " täidab Jumala ja rahva ees oma tagasihoidlikku kohust " , see oli tõesti puudu , ka pitser oli pikast reisist veidi lagunenud . </s> <s> Lagunenud pitser tõmbas kohe doktor Hipparchio tähelepanu endale . </s> </p>
<p> <s> " Ainult pitser on natuke lagunenud ... </s> <s> Kus see võis küll juhtuda ? " sõelus ta sõrmedega oma nälkjavalgeid vurruudemeid . </s> </p>
<p> <s> " See juhtus magister Husi tuleriidal ... </s> <s> Olin vahepeal leekidele liiga lähedal . </s> <s> Ajalooline tuleriit põletas minugi mütsi sisse augu ... </s> <s> Ajaloost olen ju minagi nüüd osa saanud ... </s> <s> Nüüd siis tean , mis tähendab kogeda puhastustule tegelikku jõudu . </s> <s> Tegelikult oli seal vaid kuumus ... " </s> </p>
<p> <s> Ta oli mu väljaütlemistest rabatud . </s> <s> Sõnad tunnistasid vist ise minu vastu , võib ka olla , et määrisid mind hereesia-süüdistusega . </s> <s> Kuid see oli siiski minu elu suurhetk ja ma ei tohtinud seda millegagi rikkuda . </s> <s> Ma ei tohtinud näidata oma nõrkusi . </s> </p>
<p> <s> Olime jõudnud hakata tasapisi edasi jalutama , me kõndisime orvalise müüri terrassil . </s> <s> Päikesepaistes leidus kaks tooli . </s> <s> Ülimalt tõsine dr. Hipparchio palus mind istuda . </s> <s> Ta ise istus väärikalt , sest temal oli juba talaar , aga mina olin ikka alles reisiriides . </s> <s> Hipparchio ... </s> <s> See nimi ei ütlenud midagi ja ida poolt ? nagu mina ? ta ei saanud olla . </s> <s> See on ju samasugune nimi kui Ortvinus Caniculus . </s> * <s> Täitsa väljamõeldud ja tõepäratu . </s> <s> Kes ta siis õieti oli ? </s> <s> Niisugused teadusemehed valmistasid ette tähtsaid riikidevahelisi lepinguid , neil võis olla mõjujõud linnavõimude juures ja mujal . </s> </p>
<p> <s> " Oh , neid julgeid ja õnnetuid mehi seal Boheemias , " ohkas Hipparchio joviaalselt . </s> <s> " Kui palju hingi on nad juba hukka saatnud , kuid ikka ei ole neile veel küll . </s> <s> Praha olevat sünge paik , kus lumi sajab jalapaksuselt , on nii külm , et koori endale veel kasukaski peale ... " </s> </p>
<p> <s> " Ja hundid uluvad kuupaistel . </s> <s> Põhjamaa , " täiendasin mina , kuigi mul endal ei olnud samuti õiget arusaamist , miks on Praha rohkem põhjamaa kui Pariis . </s> </p>
<p> <s> Hipparchio kõneles ülikooli olukorrast , mainis , et siingi on olnud rahutused , suured muutused ... </s> <s> 1404. Issanda aastal tulnud mõned üliõpilased tänavaile , kandsid kirevaid lippe , karjusid ühe oma lemmikõppejõu ketseriks kuulutamise vastu ja esitasid ka majanduslikke nõudmisi . </s> <s> Prevoo ja korravalvurid ei julgenud midagi ette võtta ja protestiv tudengimass paisus suuremaks . </s> <s> Pärast jäi paar fakulteeti ilma dekaanita . </s> <s> Kui tudengid nõuavad , siis ei saa ju piisavalt kiiresti midagi teha , sest kõigepealt hakatakse asju uurima ja võib-olla mõne nädala või kuu pärast langetatakse otsus . </s> </p>
<p> <s> " Praegune sõda Albioniga ja muud meie hädad , nagu näiteks Albioni salakuulajad linnas , kes esinevad meie tudengitena , said alguse tollest Wyclifist , " kasutas Hipparchio mõnuga keerulist lauset . </s> <s> " Wyclif ütles , et kõik peab kuuluma kõigile . </s> <s> Inglismaa kuningas Richard II sai nelikümmend aastat tagasi Wyclifi õpetusest nõnda aru , et Püha Isaga tuleb kõik lepingud üles ütelda ja Roomale ei pea enam tribuuti maksma . </s> <s> Siis toimus aga Toweris kahe kuningakoja vaheline ball , kus Isle'i markiis Marguerite pidi kandma suure läbimõõduga briljantehet , kuid Buckinghami hertsog oli selle seibideks lõiganud , et see lihtsalt mõnede tühiste meenekogujate vahel laiali jaotada . " </s> </p>
<p> <s> Ma andsin sellele olukorrale kiiresti mõtteis analüüsi . </s> <s> Seibideks lõiganud ... hm , kuna Inglise riigikassa pidi kuulduste järgi tühi olema , siis on see täiesti tõenäoline , pealegi on hertsogite briljantidearmastus teada ajast aega . </s> </p>
<p> <s> " Londonis Terashoovis aga asus tol ajal selle teemanti täpne koopia . </s> <s> Kuninga ratsaväelased Jean de Miramion , Alenard de Vauzenac ja Henri Cami läksid oma gaskoonlasest juhi Étienne d'Urbinoise'iga seda tooma . </s> <s> Vahendajate kaudu oli kokku lepitud , et markiis kannab seda kaelaehet ballil , kuid siis , kui kokku lepiti , polnud Buckinghami hertsogi sigadus veel teada . </s> <s> Kui ta seda keed ei kanna või kui ta selle kandmisega hilja peale jääb , siis järgneb Prantsusmaa-poolne sõjakuulutus . </s> <s> Meie , prantslased , juba endaga mängida ei lase . </s> <s> Kui meid on solvatud , siis kuulutame ka sõja . </s> <s> Tol ajal otsustasid Isle'i markiisiga mängida Buckinghami hertsog ja üks salapärane naine , kelle ilusat nägu nähti harva . </s> <s> Nemad olid peamised intriigipunujad sel ajal , kui hereetik Wyclif püüdis Oxfordis leida teoloogilisi knihve , et paavstile mitte raha maksta . </s> <s> Kui sa hakkad sellele rühmale , kelle me sinu kätte anname , õpetama loomuliku kohtuprotsessi aluseid , siis kulub ära kõik see , mida ma sulle Prantsusmaast rääkisin . " </s> </p>
<p> <s> " Muidugi , siis saan ma teada Prantsusmaa oludest , " kõnelesin mina , mõeldes samal ajal hoopis Kunigundest . </s> <s> " Valitsejal oli õigus , et ta usaldas tähtsa ülesande kõigest neljale tublile ratsaväelasele . </s> <s> Eriülesandeid suured väehulgad juba täitma ei hakka . " </s> </p>
<p> <s> Nüüd , nagu ma juba ammu olin oodanud , ilmus kohale teener , keda dr. Hipparchio kamandas õunamahla järele . </s> <s> Õunamahl pidi , nagu ma mõistsin , niisutama meie huuli ja keelt dispuudi ajal. </s> <s> Juba Hipparchio tegigi dispuudisoojaks ühe küsimuse . </s> <s> See oli küsimus , mida saab paigutada riigi- või valitsemisfilosoofia alla . </s> <s> Ja kuigi filosoofia pole muud kui teoloogia teener , on vahel vägagi lõbus tegelda selle " teenimiskunstiga " . </s> </p>
<p> <s> " Ma ei hakka praegu kasutama meie ülikoolis kasutusel olevat dispuudialustamise tseremooniat . </s> <s> Räägime lihtsalt niisama , nagu ametivend ametivennaga ... " </s> <s> Ta suule ilmus naeruvõru . </s> <s> " Võtame siis teemaks Johannes de Saresberia . " </s> * <s> Ta naeratas taas , seekord kummalisemalt . </s> <s> " Saresberia õigusteaduse järgi on paavst ... " </s> </p>
<p> <s> " Universaalne käsuandja , " teadsin ma seda juba peast , ja mida ma nii lihtsalt võisin üles ütelda , seda ma ka ütlesin . </s> <s> Lapsepõlves küsis meie mõisa tulnud koduõpetaja minult väga lihtsaid asju väga kiiresti . </s> <s> Ja nagu mul meeles , pidin ma ka vastama välgukiirusel : " Mis on kana tanu ? " – " Kana tanu on hari . " </s> <s> – " Mis on veel tema tanuks ? " – " Rohkem pole . " </s> </p>
<p> <s> Kord aga , mäletan , istusime linnulaululises lehtlas , minul õpiraamatud kõik ees , ja mina vastasin : </s> </p>
<p> <s> " Kana tanu on kukk . " </s> </p>
<p> <s> Ma olin siis veel väga väike ja mind võis karistada . </s> <s> Siin teadsid õiget vastust ka talulapsed , ent mina jäin jänni . </s> <s> Aga karistati teda , minu õpetajat . </s> <s> Sellepärast ladus ta minu sõrmedele valje hoope , millest mul veel tänapäevani on armid järel . </s> </p>
<p> <s> Hipparchio aga jätkas : </s> </p>
<p> <s> " Seda tead sa muidugi , oo meister , " ( kummaline , et siin , Pariisis nimetas juba tema mind meistriks , Lüübekis aga pidin mina nõnda nimetama toomkanoonikuid ) " seda tead sa muidugi . </s> <s> Paavst on universaalne käsuandja . </s> <s> Kusjuures ainus selline maailmas , ükski ingel ei täida nõnda palju Isa tahet kui paavst . </s> <s> Kuid ma ei usutle sind sellepärast , et ma arvaksin , nagu Prahas õpetataks seda kõike teistmoodi . " </s> </p>
<p> <s> Ta jäi vait . </s> <s> Pidas justkui pausi . </s> <s> Oleksin võinud selle aja sees paljugi ütelda , kuid hoidsin end tagasi . </s> <s> Siis küsis , kas ma olen naisemees . </s> <s> Nüüd võisin talle vastata ainult kõige ausama ja puhtasüdamlikuma jaa'ga . </s> <s> Minu ala inimesed olid kõik abielus , paljudel olid juba lapsed . </s> <s> Juuratarkuses on naised sobilikud . </s> </p>
<p> <s> Siin otsustati minu elu . </s> <s> Mina olin laotanud Hipparchio ette oma paberid ja teadmisedki , tema aga oli otsustaja . </s> <s> Kui sageli olid omadega rappa läinud nood , kes nõnda kui minagi rändasid meie sajandi Saksamaa ja Prantsusmaa teedel , vallates mingisuguseid teadmisi ja otsides oma õnne . </s> <s> Mina ei tohtinud eksida , minul pidi kindlasti säilima selge pea . </s> </p>
<p> <s> " Saad mitteresidentse professuuri , " sõnas Hipparchio . </s> <s> " Meil on siin viis tublit tudengit ilma kindla uurimisalata . </s> <s> Meie Seadusekooli saja kahekümne aastases kaarkäigus leiad sa rahu . </s> <s> Võta esialgu need viis . </s> <s> Nad ei tunne Justinianust , kuid tunnevad hästi kohtupidamise ajalugu ja protsessireegleid . " </s> </p>
<p> <s> Just seda mina olingi oodanud . </s> <s> Kas ma ei olnud siis selle heaks mitu head aastat tööd teinud ? ! </s> </p>
<p> <s> Võtsingi need viis . </s> <s> Lugema pääseb Pariisi ülikoolis hoopis kergemini kui Praha omas , kuid siinne sisekord on hoopis rangem . </s> <s> Õppejõud peavad endaga võrdsegi kraadiga inimesi juba kaugelt tervitama , muidu on nad mühkamid . </s> <s> Tudengeid karistatakse väikseimategi eksimuste eest , kuid siiski ainult bakalaureuseõppe esimestel kuudel . </s> <s> Noorus ja halastus ei käi siin koolis kokku . </s> <s> Nooruse tulisust jahutatakse siin karmuse jääkülma mõõgaga , nagu see kunagi oli mu kaugel kodumaal , mis minul iialgi ei saa ununeda . </s> <s> Olgu selle kinnituseks näide mu kaugest kodust , õieti meie naabri naabrist Waldau mõisast . </s> <s> Lubage mul nüüd taas laskuda noorusmälestustesse . </s> </p>
<p> <s> Need olid ilusad kuplilised maad , mis jäid selle igavese Waldau alla . </s> <s> Talviti tiirutasid lumiste mättamütakate kohal varesed ja hakid , aga suveöiti laskus ja auras siin kaste , rukkilillede ümber olid sinakaslüümed kasteringid , muutes need lilled koidiku ajaks veelgi sinisemaks . </s> <s> Te vist teate , mida soovin ma öelda nende hingematvate maastikupiltidega . </s> <s> Tahan takkajärele öelda , et Waldau oli palju viljakam kui meie Pala-Karksi või Ingeborga tore ja võimas perevaldus Sugalepa Julianenberg . </s> <s> Kuid Waldau isandal ei olnud ka kolmveerandi oma maade üle täielikku mõjuvõimu . </s> </p>
<p> <s> Seda mõisa juhtis Madalmaade tasandikelt pärit muhe mees Reinekehusen . </s> <s> Ta majandas seda mitu suve päris hästi , aga siis saatis ta oma pojavolaski Lüübekisse seitset vaba kunsti õppima . </s> <s> Olin siis neljateistkümneaastane ja see oli just toosama aeg , mil leedulane oli valgunud üle naabruses oleva piiskopkonna piiride ja millest mu jutustuse alguseski juttu . </s> <s> Reinekehuseni mõisamajapidamine oli hiigelsuur ja seitsme vaba kunstiga taotles ta vaid pojavolaskile " geomeetria ja aritmeetika kraessekeeramist " . </s> <s> Jooneteadust läks mõisamajapidamises iga hetk vaja , sest Karksi ja Sugalepa lõikusid Waldau aladesse suure hooga ja kiira-käära ning talumehed veeretasid piirikivisid teisale . </s> <s> Talumeestega oli alati igavest pahandust ja ütlemist . </s> <s> Samas tahtsid Reinekehusenid ka oma härrastemaja aja vaimu kohaselt välja ehitada : nelinurkse hoovi ja maakivist sokliga , nelja kuusnurkse torni ja sammastega . </s> <s> Hirmus , kas nad ka mitte nendele sammastele ei esitanud omaette nõudmisi ! </s> </p>
<p> <s> Noor Reinekehusen tuli tagasi ja oli meie kandis tehtud mees . </s> <s> Olin siis kuueteistkümneaastane , kuid mäletan tema tagasitulekut hästi . </s> <s> Siiski oli ta Lüübekis mingi ohtliku vaimunärimise sisse sattunud . </s> <s> Vaatasin alt üles tema tumesinistesse silmadesse . </s> <s> Oli teine justkui rõõmus rändur , kaks sulgegi veel kübaral . </s> <s> Ta paksud mustad lokid , eriti kaelal , pidid naisterahvastele küll kindlasti muljet avaldama . </s> <s> Teenijad kandsid tema pampusid ja nende käed olid välja venimas . </s> </p>
<p> <s> Kuid siin oli minu jaoks üllatus : noor Reinekehusen kandis ka ise mingit väikest pambukest . </s> <s> Esialgu ei julgenud ma selle sisu kohta midagi pärida , liiatigi oli vana mõisaomanik juba mühatada jõudnud , et " miks naabrilapsed siin ringi lippavad " . </s> <s> " Naabrilapsed " ei olnud õige sõna : minu vend oli sel ajal haige , aga Ingeborga õde oli veel liiga väike , et vaimustavatest asjadest osa saada . </s> <s> Ingeborgat ennast ma muidugi kutsusin , kuid ta jäi hiljaks ja noor Reinekehusen ei hakanud tema pärast hiljem Peravalla teeotsast tulema . </s> </p>
<p> <s> Niisiis olin mina üksi Reinekehuseni vägevat tulekut vaatamas . </s> </p>
<p> <s> Tulin lähemale ja küsisin : " Onu , mis sul selles väikeses pambukeses on ? " </s> <s> Samal ajal jõudis ka Ingeborga kohale ja jäi meie jutuajamist hämmeldunult kuulama . </s> <s> Onu aga naeratas saladuslikult ja ütles : " Lapsed , läheme saali , ma näitan , ma demonstreerin , ma kuulutan . " </s> <s> Nii ta siis lükkas Ingeborgat pihast ja mind õlast ja me pidime kuuletuma . </s> </p>
<p> <s> Reinekehusenite mõisasaali ehteks oli suur mantelkorsten , mille ette noormees viivitusteta istus ja sama kiiresti ka jala üle põlve viskas . </s> <s> See pambuke oli tal ikka veel kaasas . </s> <s> Noormees ütles meile : </s> </p>
<p> <s> " Nüüd laskugem põlvili ja palvetagem . " </s> </p>
<p> <s> Mina olin otsemaid põlvili , olin juba paar avemariagratiaplenat ära lugenud , kuid Ingeborga alles kõhkles . </s> <s> " Ma ei ole enam nii laps , kui teie arvate , " ütles ta noormehele , kuid viimane surus tema ka põlvili . </s> <s> See oli kõige kummalisem olukord , milles ma oma elus olnud olen . </s> <s> Ingeborga tõrkus veelgi , ma tundsin , kuidas tema pisikesed õrnad valged põlved värisesid ; need värisesid juba sellegi pärast , et teda oli lapseks peetud . </s> <s> Ent mina , väga vaga poiss , nagu ma vististi olin , kõnelesin talle : " Eks öelnud meie Õnnistegijagi mäejutluses : " Teie kõne olgu : jah , jah , ei mitte , ei mitte ; mis üle selle on , see on tigedast . " </s> <s> Sestap ära tõrgu , kui hea inimene meid palvele sunnib . " </s> <s> Ja Ingeborga lakkas kohe värisemast . </s> <s> Aga väljamaalt saabunud noormees ütles meile jälle nõnda : </s> </p>
<p> <s> " Korrake minu järel . " </s> </p>
<p> <s> Sel hetkel olime meie tõesti valmis seda kordama . </s> </p>
<p> <s> Noormees luges aeglaselt ja suure rõhuga , aeg-ajalt näidates meile kohti kaasaümisemiseks : " Meie , nooredki , pöördume Sinu poole , oo vägede Jehoova . </s> <s> Minu õrnas nooruses ümbritsevad mind paljud kired , kuid mind päästad sina , kallis Jeesus , kes Sa kord aegade lõpul oled määratud tulema . </s> <s> See on kõik . " </s> </p>
<p> <s> " See on kõik , " kordasime meie , süütud lapsed . </s> <s> Noormees kortsutas kulmu . </s> <s> Ta võttis kotipõhjast välja valge läikiva asja ja ütles : " See on küüntest kübar , millest te nii palju olete kuulnud räägitavat . " </s> </p>
<p> <s> Kogunesime otsekohe tema ümber . </s> <s> Ingeborga võttis minu käest kinni , otsekui kartes , et " küüntest kübar " hüppab talle näkku . </s> <s> Seda siiski ei juhtunud : kübar oli paksu altariküünla läbimõõdus ja seisis koos inimese- ja koeraküüntest . </s> <s> See ei olnud mitte sümmeetriasõbralik , vaid üsnagi laialivalguv väike kübarake . </s> <s> Tagantjärele tundub see kõik mulle sama uskumatu ja irreaalsena nagu juttki , et rästikud on võimelised püüdma Siiriuse kiiri , nagu mõned lugupeetud alkeemikud on neist jutustanud . </s> </p>
<p> <s> Siis tundus see kõik mulle vägagi tõelisena . </s> </p>
<p> <s> " Mis sellega teha saab ? " küsis Ingeborga hirmunult . </s> <s> " Meile ei tee ta midagi , " vastas noormees enesekindlalt . </s> <s> " Meil on kaitse peal , ja kaitse tähendab seda , et meie oleme ristitud . </s> <s> Me just palusime Jumalalt selle nõidusevärgi vastu lisakaitset . </s> <s> Kas näete , kuidas see hiilgab ? " </s> </p>
<p> <s> " Oh , hea isand , ta hiilgab juba liiast ! " hüüdis Ingeborga ja pöördus imeasjast ära . </s> <s> Üksnes mina vaatasin ikka veel . </s> <s> Noormees seletas edasi : </s> </p>
<p> <s> " Selle kübara müüs mulle Turaani kuningas isiklikult , " kõneles tema , otsekui saaks lastele kõike kokku valetada . </s> <s> Ja jätkas : " Kuid pärast meie palvet on kadunud tema nõiavõim , kurat ei valda enam teda . </s> <s> Nüüd valdab teda maailma kõige kahjutum deemon , kes ka ise kardab Jumalat . </s> <s> Sellel on neutraalne ja kahjutu mõju . </s> <s> Viydaggoseks kutsutakse kahjutut deemonit , ta on midagi seeravi ja valguseingli vahepealset . </s> <s> Eriti kutsub teda Viydaggoseks Lüübeki lihtrahvas , kes mäletab kõikvõimalikke vanu asju . </s> <s> Viydaggost siiski alati hea sõnaga ei mäletata . </s> <s> Viydaggose isa oli Kurjus , sellepärast ilmub ta mõnikord ka ilusa naisena , kelle kleidil on lilled . " </s> <s> Seda sõnades vaatas noormees teravalt Ingeborga otsa ja tegi herilasepesa lennuava suurused silmad . </s> </p>
<p> <s> Kuid Ingeborga ei kohkunud sellest kurjast silmavaatest üldse . </s> <s> Muidugi olid väljamaa noormehe sõnad enam kui tõsised , sest sellest , et deemonid on hulgakaupa meie kõikide ümber , ei teadnud keegi paremini kui meie , lapsed . </s> <s> Kuna meil Ingeborgaga oli ju lisaks kõigele veel ka hea kujutlusvõime . </s> </p>
<p> <s> " Lilled võivad parimal juhul olla ainult kleidi alumises ääres , " õiendas Ingeborga ja näitas oma kujutlusvõimet . </s> <s> " Kuna pärislilled seal ei püsi , siis tuleb kunstlilli krousida ja see on juba hoopis teine asi ... " </s> <s> Tema õmblejavilumus ei huvitanud sel hetkel mitte kedagi , ainult noormees vaatas endiselt terase silmavaatega Ingeborga saledat kuju . </s> <s> Reinekehusenid ei olnud kunagi puutunud talupojanoorikutesse , nagu mõisates kombeks . </s> <s> Kuid see ei tähendanud , et nad polnuks üldiselt iharad . </s> <s> Nende iha käis rüütlilaste järele ... </s> </p>
<p> <s> Sel õhtul käiski mu tuttaval tüdrukul kummaline " öökülaline " . </s> <s> Ingeborga lamas voodis oma toas ja oli ööküünla juba ära kustutanud , kuid mitu võimsamat küünalt lõõmasid veel üleval kandelaabris . </s> </p>
<p> <s> Arvati , et see " öökülaline " pärines otseselt päevastest sündmustest küünekübaraga . </s> <s> Ingeborga oli juba sulgenud oma kaunid silmad , et nende eest päeval toimunu veel kord läbi lasta . </s> <s> Ta on ise hiljem täpsustanud , kui tähtis on talle just niisugune hetk ; ilma selleta muutuks ta magamine katkendlikuks . </s> </p>
<p> <s> Ent voodi ees seisis – ja mitte ei tea , kuidas ta sinna ühtäkki oli ilmunud – kasvult veidi üle voodiserva ulatuv päkapikk . </s> <s> Gnoomi habe oli hall ja hõre , kuid see habe oli lühem kui sedalaadi väga väikestel olenditel harilikult . </s> </p>
<p> <s> Ingeborga lootis , et mehikese ümber tekiks punane või siis vähemalt helendav oreool , et asja nägemispettuse kaela lükata . </s> <s> Tõepoolest , kui kergesti võisid niisugused nägemispettused sündida , sisenda vaid endale , et sa neid ei oota . </s> <s> Ja nad tulevadki . </s> </p>
<p> <s> Mehikesel oli seljas drapeeritud mantel ja käes jubedad paksud kindad . </s> <s> Ta vöö oli kinnitatud kapuutsi külge ja habe krae külge ... ise oli ta justkui ... kinnitatud jalgupidi maa külge ... </s> <s> Käsi , mis sirutus Ingeborga poole , oli pruun ja krimpsus . </s> </p>
<p> <s> Tal oli käes pikk kaardus sulg , millega ta kõditas Ingeborgat kõhu pealt . </s> <s> Tüdruk oli just-just paksema teki pealt ära raputanud , et ligi haarata õhem . </s> <s> Punakasroheline mehike aga kõditas teda järelejätmatult , kasutades selleks just nimelt sulge . </s> <s> Tal oli veel niisugune " nooh-vaatame-mida-sa-siis-suudad " -nägu . </s> <s> Kahtlemata oli see õudne , kuid Ingeborgale ei olnud tol hetkel paremaid tingimusi antud . </s> </p>
<p> <s> Kõditamisega kaasnes kummaliselt sahisev hääl , nagu oleks sulg tütarlapse kõhu lähedal natuke jäigemalt ja kõvemini liikunud . </s> <s> Kuid see sulg puudutas teda tõepoolest ainult õige tasa . </s> <s> Õige-õige tasa . </s> <s> Ingeborga hüüdis ema . </s> </p>
<p> <s> Ta ei teinud seda sugugi meeleheitlikult . </s> <s> Aga ema tuli otsekohe . </s> <s> Tal oli hea lühike tee tulla , sellist teed armastavad emad ikka käia . </s> <s> Ingeborga rääkis talle kõik ära ja küsis , kas siis tema ei näe . </s> <s> Sel momendil leidusid ühes ruumis nii päkapikk kui ka ema , kuid ... kõik oli asjata . </s> <s> Ema ei näinud väikest gnoomi , ei näinud isegi tuhvlikest , ei kindakest temast . </s> <s> Ei suutnud tema hägune silm pimeduse ja valguse hallist mängust , mis Ingeborga voodi juures valitses , isegi mehikese varju eraldada . </s> </p>
<p> <s> Kuid tal oli vari . </s> </p>
<p> <s> Mehikesel oli täitsa suur ja äratuntav vari . </s> <s> Järelikult ei olnud ta kurat . </s> </p>
<p> <s> " Ma panen rohkem küünlaid põlema , " lubas ema . </s> <s> " Sulle on vaja palju rohkem valgust , et sa näeksid , et siin kedagi ei ole . </s> <s> Ma peaksin vist süütama ka selle küünla su voodi juures , mida me harilikult põlema ei panegi . " </s> <s> Ema tegigi seda . </s> <s> Kuid mees ei läinud ära . </s> <s> Kui Ingeborga tõmbas teki üle kõhu ja rinna , liigutas mehike oma sule ta kurgu alla . </s> <s> Lõplikult kadus ta alles siis , kui ema oli süüdanud ühe talle liiga lähedase valguseallika , teised aga kustutanud . </s> </p>
<p> <s> Ingeborga mõtles sellest veel kaua . </s> <s> Ja kuigi ta kohe pärast ema lahkumist teki üle tuka vedas , ei saanud ta pool ööd sõba silmale . </s> <s> Pärastlõunal rääkis ta sellest muidugi mulle . </s> <s> Me ei osanud kumbki sellele mõistlikku seletust leida . </s> </p>
<p> <s> See oligi minu näide , kuidas nooruse tulisust jahutatakse karmuse jääkülma mõõgaga . </s> <s> Nooruse tulisus noore Reinekehuseni poolt , nooruse tulisus Ingeborga poolt . </s> <s> Kui esimesele juhtumile võis ehk veel kuidagiviisi seletusi leida , siis teisele ... </s> <s> Kas teisele üldse võiski ? </s> <s> Kuid tuleme nüüd tagasi Seadusekooli ümmarguste fassaadiakende juurde , kus mu kõnelus doktor Hipparchioga just pooleli jäi . </s> </p>
<p> <s> Oli varajane hommik ja me jalutasime doktoriga läbi sel ajal tavapäraselt tühjade loengusaalide . </s> <s> Siin olid kõik käigud T- ja L-i-kujulised , paljude kannatavate Kristustega . </s> <s> Nende krutsifikside all kaalus Justitia väga äraseletatud ilmel oma apteegikaalusid . </s> <s> Kõik oli Issanda rahus , mingit liikumist ei olnud , tuuleõhkugi ei olnud – ja siis võttis doktor Hipparchio oma samettalaari alt kullatud keti otsas rippuva tumepunase , peaaegu lilla muna . </s> </p>
<p> <s> Nägin otsekohe , et see muna avaneb Hipparchio käes kapslina . </s> <s> Ma olin varemgi näinud tehnilise poole peale kalduvaid imesid ja leidusi , millest mõned eksivad Jumala ettemääratud korra vastu . </s> <s> Ma olin näinud elu ja ometi tundus see siin mulle enam kui kummalisena . </s> <s> Kapsli sees liikusid mustad jooned ja numbrid . </s> <s> Tol hetkel ei julgenud ma oma pead Hipparchiole lähemale küünitada , et lähemalt vaadata , kuid ta selgitas mulle ise kõik nagu turris lapsele : </s> </p>
<p> <s> " Sellega saame meie mõõta aega . </s> <s> Aeg ja mõõtmine on kaks kõige ülemat asja siin ajalikus ilmas . </s> <s> Just aeg ja mõõtmine . </s> <s> Nood kaks sõnagi kõlavad kaunilt . </s> <s> Liivakell jooksutab tudengile kõige väiksemaid ajaühikuid , läbi klaasi jooksevad liivapartiklid ... </s> <s> Ja sealt tulevadki need meie tudengid ... " </s> </p>
<p> <s> Liivimaal olin ma ise unistanud tudengistaatusest . </s> <s> Ma olin samuti tahtnud kanda neid punaseid ja helesiniseid ummiskingi , mille poolest tudengid kõikjal nii kuulsad on . </s> <s> Soovisin kanda aristokraatseid nimesid nagu Hipparchio või Papparcho ... </s> </p>
<p> <s> Üliõpilased tulid tõesti . </s> <s> Neid oli mitmesuguseid , kuid neid kõiki iseloomustas mingit sorti lõtv hooletu hoiak . </s> <s> Peenvillased kuued olid äärtest hoolikalt tärgeldatud . </s> <s> Peab ütlema , et esialgu jätsid nad üsna hea mulje . </s> <s> Ainult punase ninaga üliõpilasel oli pikemat sorti talaaritaoline kuub , teistel kõikidel lühemad . </s> <s> Kõige lõpus tuli kiilas pedell . </s> </p>
<p> <s> Need noormehed loengusaali ees olid kenad ja naeratasid lahkelt . </s> <s> Oma kõnesse pritsisid nad prantsuskeelseid väljendeid , kuid ka ladina keel oli täitsa esindatud : ikka et " vaat kus õpetaja " ja " vaat kus meie õpetaja " . </s> <s> Mäletan , et midagi säärast olid kord rääkinud ka talumehed minu kauge lapsepõlve veel kaugema oravalaane kõrval . </s> <s> Seal , lapsepõlves , kust me kõik pärit oleme . </s> <s> Kuid seal ei räägitud ladina keelt mitte iial ... </s> </p>
<p> <s> " Ma jätan sind nüüd õpilastega üksi , " ütles Hipparchio . </s> <s> " Nad on põhiliselt õppinud protsessireegleid . </s> <s> Nad ei ole õiged skolaarid . </s> <s> Nad on hingelt provintslased , ehkki elavad siin , Pariisis . </s> <s> Kuid nad naudivad kooli : Sorbonne on nii väike , kõikjal meie ümber on hoopis suuremad õppijate kogukonnad . " </s> </p>
<p> <s> " Mis sunnib kooli nii väike olema , kui teda ümbritsevad suured õppijate kogukonnad ? " pärisin mina . </s> <s> " Väike suurte meelevallas , kas pole see ometi ebaõiglane ? " – " See on ebaõiglane , nüüd näen , et sinus kõneleb tulevane õigusteaduste doktor . </s> <s> Ära iial salli õiglusetust , see on meie , õigusteadlaste viis . " </s> </p>
<p> <s> " Akadeemia loengusaal , isandad ! " kõlistasin ma võtmeid käes . </s> <s> Hipparchio oli just eemaldunud . </s> <s> Hea pilguga ta mind ei vaadanud , küllap soovis , et ma peaksin ennast veel tõestama . </s> <s> Tumedapäine noormees , kes kohe algul väitis end Normandia natsioonist olevat , juhatas meile teed . </s> <s> Paar käänakut käikudes ja treppidel , millel põlesid suured õlilambid , ja me olime kohal . </s> <s> Olin niivõrd harjunud Praha avarustega , et pidin küsima : </s> </p>
<p> <s> " Kas teile alati sellistes keldrites loetakse ? </s> <s> Kus on siin õhk , taevas , avarus ? </s> <s> Prahas olid laeluugid ja rõdud . </s> <s> Tihti pidasime loenguid tornitipus ... " </s> </p>
<p> <s> Jätsin neile meelega mulje , nagu oleksin mina juba Prahas loenguid pidanud . </s> <s> Tegelikult olin ma seal tudeng . </s> <s> Kavatsesin neile veel rääkida kodusest Prahast . </s> </p>
<p> <s> " Mida te olete tänaseks päevaks ette valmistanud ? " pärisin ma neilt otsejoones , kui nad maha istunud olid . </s> <s> Need vaprad kommilitoonid olid esialgu vait , üks neist veeretas sõnu kui kuumi mugulaid hammaste vahel . </s> <s> See võis olla häbelikkus ; nad istusid kõik minu ees pinkides nagu nukud , aga ükski , kes minu küsimusele vastas , ei tervitanud mind nõutud ja tavakohase vormeliga . </s> <s> Mina , vana inimene , pidin nende noorte nolkide ees püsti seisma ? kui ma just parasjagu kateedris polnud ? , kuid nad ei öelnud mulle ikkagi veel nõutavat " rikkalikud tervitused ühes suurejoonelise lugupidamisega sinu väärikuse ja kindluse vastu , erudiitseim meister " . </s> <s> Ülikoolide kord nõuab ka , et kui õpetajal on rohkem tiitleid kui üks , siis loetakse tiitlid üles ühe hingetõmbega , tiitlite ette adjektiivi kohale aga astub väljend singularis , mis tähendab , et ka nii paljude tiitlitega õpetaja on õpilase jaoks üks ja ainus . </s> </p>
<p> <s> Et tiitlid ei tõukaks inimest enda taha , et tudengil ei jääks lõppeks muljet , et ta nii paljusid tiitleid mainides pöördubki mitme , aga mitte ühe inimese poole – seda soovitakse pea kõikides ülikoolides . </s> <s> Too asjaolu oli väga tähtis . </s> <s> " Väärikuse " ja " kindluse " asemel kasutati alatasa ka sõnu dominatus , contemplativus ja authenticus . </s> <s> Õpetaja kohta võis öelda välja ka sõna " distsiplineeritud " , kuid sel juhul oli ta ikka " kõige distsiplineeritum " , sest lihtsalt korralik peab olema õpilane ise . </s> </p>
<p> <s> Nagu öeldud , ei kasutanud minu uued hoolealused minu ees ühtegi neist tiitlitest . </s> <s> Sellepärast tundsin , kuidas viha minus paisub . </s> <s> Niisugused asjad panid mind kohe käratama . </s> </p>
<p> <s> " Ainult ahvid ei oska õppejõudu kõnetada tema tiitlitega , " ütlesin ma . </s> <s> " Meie oleme inimesed ja meil on vaja jätta endast mulje kui inimestest . </s> <s> Palja kolmnurkse persega võib igaüks ringi lipata , nagu ahvid teevadki . </s> <s> Meile , inimestele , on aga loodud mõistus ja suu . " </s> </p>
<p> <s> " Miks kolmnurksega , te kõige distsiplineeritum , kõige väärikamat lugupidamist vääriv meister ? " ei saanud üks üliõpilane aru . </s> </p>
<p> <s> " Issand olgu kiidetud , " vastasin mina . </s> <s> " Juba hakkab minema . </s> <s> Rohkem pole vajagi mind täna niimoodi kõnetada . </s> <s> Edaspidi piisab , kui üks üliõpilane ütleb seda kohe loengu algul . </s> <s> Kas te teate , mis on seadus Papinianuse* järgi , kas te teate , mis on seadus prohvet Jeremija järgi ? " </s> </p>
<p> <s> " Kõigepealt ütlen Papi ? " küsis üks punase peaga üliõpilane . – " Jah , " vastasin ja tundsin , kuidas ma järjest nõudlikumaks muutun . </s> <s> " Papinianuse , Papinianuse järgi . " </s> </p>
<p> <s> " Vastan : seadus on tarkade meeste distsipliin . " </s> </p>
<p> <s> Tõmbasin sügavalt hinge . </s> <s> Oleksin oodanud rohkem selgitusi . </s> </p>
<p> <s> Mõtlesin nende õrnale eale ja hakkasin kõnet pidama . </s> </p>
<p> <s> " Kuningatele ja keisritele on seadus nende loomulik õigus sisse tulla ja välja minna . </s> <s> Kuid kaupmeestele , ülevedajatele ja pankuritele on seadus just niisugune avaus , mis on kord püsti ja kord pikali . </s> <s> Kord on allpool ülemine piit , kord üleval lävepiit . </s> <s> Sest iga kaupmees võib seadust ette kujutada erinevat moodi . </s> <s> Te ju teate , mis on kahekordsed ärikirjad ? </s> <s> See tähendab , et ma saadan mingi lubaduse kaupmehele , oma kolleegile , teise sellise lubaduse aga saadan ma teisele kaupmehele . </s> <s> Ja asi ongi selles , et need lubadused on vastukäivad . </s> <s> Saadan esimesele kaupmehele kirja , et ta ostaks mu sooblinahka , aga sel ajal on teine adressaat ära ostnud selle minu väiksema adressaadi , just selle , kellele ma kirjutasin esimesena , te mäletate küll . </s> <s> Aga suur ettevõtja on nii suur , et see minu sooblit ei tarvitagi , sellel on seda isegi küll . </s> <s> Kes jääb oinatölli ossa ? </s> <s> Loomulikult see väiksem , tema jääb ; ja tema jääb sellesse ossa igavesti . </s> </p>
<p> <s> Või teen ma võltskirja maksukassale , et maksud on tasutud . </s> <s> Aga mul on salajastes panipaikades metsa vahel palju siidi ja sametit ja lõuendit , ma olen saanud selle väga odava hinna eest ja ma ei kavatsegi selle pealt maksta ei sadama- , üleviimise- ega turuplatsimaksu . </s> <s> Ma pean kahekordset äriraamatut , ühes näitan ainult mingeid ostusid , aga teises näitan , et need summad ei läinud sugugi mitte ainult ostudeks , vaid hoopis veel mingiteks lisatehinguteks . </s> <s> Tahab keegi minu pearaamatut näha , siis võin ju öelda , et ostsin seda ja toda . </s> <s> Tegelikult ma ju ei ostnud sugugi . </s> <s> Üks raamat on minu jaoks ja teine tölnerite jaoks . " </s> </p>
<p> <s> " Lugupeetud erudiit ja õpetaja , kummardan sinu väärikuse ees , aga kas siis , kui sul on metsas lõuendit ja sametit , seda siis koi ei hävita ? " küsis üks üliõpilane , kes oli ilmselt maalt . </s> <s> Seda viimast mõistsin ma tema kõnepruugist ja liigsest väärikusest . </s> </p>
<p> <s> " Koi on Jumala loom , tema peale ei hakka ei maksu maksja ega maksu koguja mõõk . </s> <s> Nüüd räägin teile veel ühe jutu , et te veel paremini mõistaksite , mis on seadus . </s> </p>
<p> <s> Rebane Renard on Roomas ja tahab näha paavsti ja kõiki ta lähimaid kardinale , võimalikult kõrgelt . </s> <s> Eesel on vaimulikurüü selga tõmmanud ja ütleb : " Mina ei usu , et selline asi üldse oleks mõeldav . " </s> <s> Renard ütleb : " Kuidas ? </s> <s> Kuidas ei ole , kui enne oli ? " </s> <s> Eesel vastu : " Tule , lähme talumehe rehe alla , seal on üks ümmargune asi . </s> <s> Pista oma kohev valge otsaga saba sinna sisse ja ütle sedamoodi : " Iratus miratus hiratur . " </s> <s> Kohe hakkad nägema Püha Isa ja kuuriat , kes vetevoo kiirusega su silmade ette tulevad . " </s> <s> Sel ajal oli Renard vaene , ja ega tal polnudki paremat võimalust oma plaane teoks teha . </s> <s> Läks siis Renard sinna , leidis rehe alt mingi ümara rõnga ja pistis saba sisse . </s> <s> Aga see oli ohelik ja enne veel , kui ta sai oma vaga ira-mira ütelda , rippus ta pooles vinnas . </s> <s> Eesel siis alt tänitama : " Vidit Reinarde curiam , vidit notarios , id est usuarios Domini Pape , sedere in porta ! </s> <s> Si ira-mira dices , acricolae te flagellant ! " </s> <s> ? " Si , " </s> * <s> vastab reinuvader enesekindlalt . " </s> </p>
<p> <s> Pange tähele , rahvas tahab näha Püha Isa ja kuuriat , tahab näha Renard , tahavad teised . </s> <s> Paavst ei ole nagu Jumal , kelle palet kunagi näha ei saa . </s> <s> Ta õnnistab kogu rahvast Peetruse troonilt , ta on nagu kalju , millele Kristus rajas oma kiriku . </s> <s> Paavst ei ole selline nagu kuningad ja majordoomused . </s> <s> Viimased on Jumala armust , aga paavst on Jumala esmasest tahtest . </s> <s> Just sedasinast tahan mina sellel tunnil teile ütelda : kirikuõigus on hoopis teistsugune õigus kui kõik teised õiguse liigid . </s> <s> Määratu vahe on kirikuõigusel ja protsessuaalsel , mida meie muuseas õppima hakkame . " </s> </p>
<p> <s> " Ja kuidas lugu lõppes ? " tahtis teada üks rõõmus rõõsapaleline üliõpilane , kes joonistas enda ette paberile mingeid suuri numbreid . </s> </p>
<p> <s> " Just nimelt , ma räägin oma loo lõpuni . </s> <s> On ohelik Renardi kõrgele tõstnud ja talumehed kaigastega kohal , siis kõigub ohver õnnetult lae all , eesel aga irvitab niisama . </s> <s> Renard hüüab : " Teatage palun minu kaasale Ermelinale ja emale Ermengardale , et nad tuleksid siia , minu risti alla itkema . </s> <s> Ulatage mulle ka midagi sellest äädikatopsist ja palun võtke need täringud ... " </s> </p>
<p> <s> Nende sõnadega poetab ta põrandale mõned täringud , ise aga räägib : " Nende täringutega võite liisku heita minu vesti , vöö , saabaste ja saba peale , et need mingil kombel mulle ei jääks , kui minu hing hõljub juba taevastes avarustes . " </s> <s> Nüüd ütleb üks talumeestest : " Kanäe , mis vaga loom on meie võrku sattunud , või tema tahab äädikat ja annab täringud , et me tema riiete peale liisku heita saaksime ! " </s> </p>
<p> <s> Ja seesinane talumats tahab Renardi nahka parkima hakata , kuid tema kaaslased astuvad otsekohe vahele : " Ei tasu , ei tasu , see loom on tõesti vaga , parem aitame ta siit alla oma hingeõnnistuse nimel . </s> <s> Aga et ta ise käskis oma riideid jagada , siis võime ka seda teha . </s> <s> Sina , eesel , tule siia ja lükka seda täringut esimesena oma hirmsa kabjaga . </s> <s> Võib-olla jäävad sulle särk ja püksid , hee-hee ! " </s> </p>
<p> <s> Nüüd aidatakse õnnetu silmusest alla , eesel aga peab kabjaga kolm korda täringut lükkama . </s> <s> Ja tal tuleb 6 , 6 , 6. </s> <s> Kõik aina kuued , mitte ühtegi teist numbrit ei tule . </s> <s> " See eesel on saatanast ! " karjuvad ebausklikud talupojad . </s> <s> " Lükkab kabjaga täringut ja 6 , 6 , 6 tuleb ! </s> <s> Peksame teda , tema on kõiges süüdi . " </s> </p>
<p> <s> Tunni aja pärast on eesli nahk juba raamile kuivama pandud , aga õnnelik Renard tekkinud segaduses üldse kadunud . </s> <s> Vaat niisugune lugu . " </s> </p>
<p> <s> Üliõpilased näisid mõttes aru pidavat . </s> <s> Võib-olla polnud nad midagi niisugust kuulnud ega näinud . </s> <s> Tõusis püsti üks päris kogukas punetava näoga üliõpilane ja ütles aeglase , väärika lause : </s> </p>
<p> <s> " Õpetaja , mu isa on riidekaupmees ja minu nimi on Jacques Olivier . </s> <s> Mõnikord ostab mu isa jahimeestelt nahku . </s> <s> Ma olen juba kaks aastat siin Pariisis õppinud . </s> <s> Aga jah ... õppimine ei taha edeneda . </s> <s> Vahel läheb paremini , vahel halvemini . </s> <s> Mõnikord läheb päris hästi . </s> <s> Kuidas siiski peetakse kahekordset pearaamatut ? </s> <s> Kuidas see ühes äris käib ? " </s> </p>
<p> <s> Sellele küsimusele oskasin ma vastata . </s> <s> Ma teadsin neid asju üldse nagu oma viit sõrme . </s> <s> Arveraamatute kokkupanemises pole ju midagi keerulist . </s> </p>
<p> <s> " Kõigepealt on pearaamat , seda võib nimetada ka sissetulekute ja väljaminekute raamatuks . </s> <s> Kas võib ? </s> <s> Jah , vaat nii . </s> <s> Seal esitan ma sissetulekud ja väljaminekud kumulatiivselt , see tähendab , et millist numbrit ma ka ei kirjutaks , ikka olen ma summad eelnevalt kokku liitnud . </s> <s> Teine on laoraamat , sealt vaatan , kui palju ma olen ladustanud . </s> <s> Kolmas on operandraamat , sealt vaatan , kui palju on sissetulekuid päeva jooksul . </s> <s> Neljas on " lõigatud äärtega " raamat , nagu lõuna pool seda kutsutakse – sealt uurin ma järele , milliseid summasid on minu ja minu konkurentide või kaasosanike poolt pandud enampakkumistele . </s> <s> Viiendas raamatus on kõigi osanike – kui neid üldse on – panused ühisesse ärisse . </s> <s> On veel ka lihtsate tehingute raamat , aga see ei puutu siia . </s> <s> Siia puutuvad kirikujuhtide õpetused viimase saja aasta jooksul . </s> <s> Oli aeg , mil Rooma püha isa keelas protsendivõtmise ära . </s> <s> Protsendivõtmine on protsendivõtmine – nii on seda alati öeldud . </s> <s> Kuid meie , juristid , peame protsendivõtmist heategevuseks . </s> <s> Selle aja jooksul , mil laenusaaja kasutab sinu raha , võib ta muuta maailma . </s> <s> Ta võib oma maailmaga kõike teha . </s> <s> Ta teeb kasu iseendale ja teistele , ta hangib hüvesid . </s> <s> Tal ei ole raskust seda protsenti tagasi maksta . </s> </p>
<p> <s> Kahekordsed äriraamatud algavad sealt , kus kõrged laenuprotsendid on keelatud . </s> <s> Ärimehed kirjutavad laenu oma pearaamatus " kingituste " lahtrisse . </s> <s> Üliõpilane Jacobus Olivier , kust algavad kahekordsed äriraamatud ? " </s> </p>
<p> <s> On vist juba liigne mainida , et kõik see tuli mul ühe jutiga välja . </s> <s> Aga Olivier kõhkles ja vaatas oma bursavendadele otsa . </s> </p>
<p> <s> " Kahekordsed äriraamatud algavad kõrgete laenuprotsentide keelamisest , kõige lugupeetum õpetaja . </s> <s> Aga mis on su loengu kava ? " </s> </p>
<p> <s> Tänapäevastes ülikoolides on tudengid maksjateks . </s> <s> Nemad valivad rektori , nemad nõuavad õppejõududelt loengu kava . </s> <s> Nendel on õigus nõuda . </s> <s> Kui ei meeldi , siis võivad nad koolist ära jääda . </s> <s> Üksnes esimese aasta tudengid on õigusteta . </s> <s> Ja ometi tundsin ma ennast teistest õppejõududest natuke üle olevat . </s> <s> Tulin ju Lüübekist , linnast , kus kaupmeestel isevärki tavad . </s> <s> Lüübekis on kõik järgmiselt . </s> </p>
<p> <s> On reegliks , et kolm ettevõtjat klopsivad kokku kompanii meretaguseks kaubamüügiks . </s> <s> Üks sõidab oma laevadega välja , aga teised maksavad talle , et ta nende kaubad ka maha müüks . </s> <s> Ta sõidab Londonisse , seal kõiguvad hinnad kogu aeg . </s> <s> Londoni hindade kõikumine on ülimalt seaduspärane . </s> <s> Saareriik asub Hansast eraldi ja peab Prantsusmaaga sõda . </s> <s> Kätte on jõudnud ajad , mil keegi nendega ei suhtle , ja sellepärast ei tea keegi Londoni hindade tõusudest-langustest mitte kui midagi . </s> </p>
<p> <s> Nüüd sõidab see Lüübeki kaupmees välja , jõuab Londonisse , jääb sinna ootama ja ootabki ära hinnatõusu . </s> <s> Tema kompanjonid teavad umbkaudu , millised olid Londoni hinnad nende kolleegi sinnajõudmise päeval . </s> <s> Nad ei tea aimatagi , et nende kolleeg istub rahulikult sadamalinnas ja naudib elu . </s> <s> Ta asub tegevusse alles siis , kui hinnad on temale maksimaalselt soodsad . </s> <s> Ja kui tema kaasosanikud on temale veel andnud lasti tormikindlustusrahasid , siis on kavalpea kasum eriti suur . </s> <s> Viivitust põhjendab ta hiljem tormi kätte jäämisega . </s> </p>
<p> <s> Ainult see , kes on oma peaaju karastanud ausa tumeda saksa õllega , suudab tulla niisugustele isevärklikele mõtetele . </s> <s> Ma selgitasin auditooriumi ees edasi-tagasi kõndides : </s> </p>
<p> <s> " Inimesed , maapealne elu on teile antud ainult üks kord . </s> <s> Elage siis , kasutage seda . </s> <s> Teie tarbeks on loengukavast palju kasulikum , kui te kuulete minult ühte lugu kolmest Hansa kaupmehest : Henricus della Cesast , Johann Pisec'ist ja Hermann Wittenbergist . </s> <s> Kaks esimest olid Lüübeki Suurgildi liikmed ja tegelesid põhiliselt karusnahkade ja kalevi müügiga Novgorodi . </s> <s> Sellest suurest vene linnast veeti tagasi peamiselt kõiksugu põllumeeste kraami , sest ei olnud mõtet lasta laevadel tühjalt tagasi sõita . </s> <s> Cesa ja Pisec olid hea puhaskasuga töötavad inimesed . </s> </p>
<p> <s> Wittenberg oli vere poolest eelmistest palju õigem sakslane , kuid kuulus kahte Visby gildi . </s> <s> Ja need kaks olid Kanuti gild ja Lauritsa gild . </s> <s> Kanuti gild Visbys oli nagu Lüübeki Suurgild . </s> <s> Keegi temast midagi ei teadnud . </s> <s> Lauritsa gildist teati saksa linnades rohkem , sest selle laevade vööris seisis puust talumees , kes hoidis tammelauda või pisikest risti . </s> <s> See oli ausate ja kristlike laevameeste gild . </s> </p>
<p> <s> Ja siit algab nüüd jutustus , miks õnnestus Wittenbergil oma ärikaaslasi nii põhjalikult ja asjatundlikult petta . </s> <s> Ma ei jutustanud teile mitte ilmaaegu lugu rebasest ja eeslist . </s> <s> Jäid ju siin eesli ossa kaks kergeusklikku " kaubaselli " – Cesa ja Pisec , imelike nimedega mõlemad . </s> <s> Üks põhjus oli muidugi see , et Wittenbergist palju ei teatud , teine too , et salakaval ärikaaslane suutis enda kätte haarata vajalikud teadmised . </s> <s> Ta kasutas selleks juriidilisi nõkse . </s> <s> Wittenberg tegi kompanii moodustamisel sümboolselt väikese osamakse ja teatas ringkirjas ärikaaslastele , et hakkab tegelema deposiitidega . </s> <s> Pisec protesteeris tema sümboolselt väikese osamakse vastu , kuid della Cesat hakkas deposiitide asi huvitama . </s> </p>
<p> <s> Kui nii Cesa kui ka Pisec tegutsesid üksinda lihtsa kaubanduse ja ka tootmisega , siis Wittenberg meelitas oma kompaniisse hoiustama kogu Lauritsa gildi . </s> <s> Näiteks andis iga gildi liige volikirja alusel Wittenbergile kolm kuni sada hõbemarka . </s> <s> Wittenberg hakkas neile maksma väikseid protsente . </s> <s> Rooma õiguse järgi on nõnda , et kui deposiit on jagatud kolmeks , siis ei tohi laenuasutus seda puutuda , kuid selle juhtumi puhul olid deposiidid jagatud enamjaolt kaheks . </s> <s> Kui deposiit on jagatud , siis on arveraamatusse märgitud klausel , kuidas ühte või teist rahavoogu kindlustada . </s> <s> Sest kui Wittenberg oleks nüüd sunnitud oma majapidamisele lõppeks joone alla vedama , siis jääks oma rahast ilma ju kogu Lauritsa gild . </s> <s> Kas mul on õigus ? </s> </p>
<p> <s> Kuidas deposiite kindlustada , seda me veel õpime . </s> <s> Nüüd aga möödus kaks kuud . </s> <s> Wittenberg oli teinud oma hoiustajatega head lepingud ja opereeris suurte rahadega . </s> <s> Kui kompaniil oli otseseid kulusid , läks käiku Wittenbergi raha . </s> <s> Sissetulekute raamat oli täis tema nime . </s> <s> Siin on aga veel üks konks . </s> </p>
<p> <s> Kompanii asutamislepingus oli kirjas , et ettevõte kannab Henricus della Cesa nime . </s> <s> Kui nüüd ühel suvekuul tuli ülisuur puhastulu killingites , kandis ettevõtte raamatupidaja 60% sellest Cesale nime eest , aga 40% sai Wittenberg alatise lahtise rahaga kindlustamise eest . </s> <s> Pisec oli samal ajal saanud lööke ka müügitegevuses , ta pankrotistus ja langes välja . </s> <s> Wittenberg maksis hoiustajatele rahad tagasi ja lisas tagasimaksetele veel ka väikese protsendi . </s> <s> Ometi sai Wittenberg kogu operatsiooni pealt tulu kakskümmend protsenti kogu oma aastakäibest , mis on hiigelsuur summa . </s> </p>
<p> <s> Pisec heitis pärast jälle della Cesaga ühte nõusse ja neil õnnestus kahe peale Wittenbergilt paar võlga välja nõuda . </s> <s> Nende kaotus johtus nende vähestest teadmistest . </s> </p>
<p> <s> Lugupeetud õppijad , tulevased kolleegid ! </s> <s> Me võime siit teha esimese järelduse . </s> <s> Cesa näitel võime kohe öelda , et äris on tähtis hea nimi . </s> <s> Mitte ainult ausus ja täpsus , vaid ka kindel kaubamärk , mille läbi kõik teid teavad . </s> <s> Oma letid laatadel ja oma varustajad . </s> <s> Aga siingi , aga heal nimelgi on oma traditsioonid , mida tuleb kõrvalekaldumatult järgida . </s> <s> Mis siis ikka , sellele pühendame järgmise tunni . </s> </p>
<p> <s> Sissetulekute raamatut pidage nii , et kulu jaoks võtke kohe esimene lehekülg . </s> <s> Tulud lähevad tahapoole . </s> <s> Raamatu keskmistesse lehtedesse lõigake rida auke . </s> <s> Kui kirjutate parasjagu kulu , siis saate mõningaid raamatu lehti natuke pöörata . </s> <s> Või siis vaatate läbi lehekülje ja ka kulu on teil kohe silmade ees . </s> <s> Aga mis peaasi – oma letid laatadel ja oma varustajad . " </s> </p>
<p> <s> Üliõpilased vaatasid mind aukartlikult . </s> <s> Nad olid kõik üles kirjutanud . </s> <s> Paistis , et minu laada-konksud olid hakanud tõeliselt vilja kandma . </s> <s> Nüüd alles tundsin end lõpuni kindlalt . </s> <s> Vaatasin , kuidas nad oma pikal pingil nahistasid , kuulasin , kuidas mõnede nahkvestid kahisesid . </s> <s> Punakad ja ruudulised pihtkuued ... </s> <s> Vaesekesed ! </s> <s> Nii palju veel õppida , nii palju veel talletada ! </s> <s> Nad olid juba välja minemas . </s> </p>
<p> <s> Ja rääkisid ainult oma prantsuse keelt , mida mina veel ei mõistnud . </s> <s> Ent paistis , et nende hulgas oli samuti mittemõistjaid . </s> <s> Ühele niisugusele mittemõistjale öeldigi siis ladina keeles : </s> </p>
<p> <s> " Aga selle rebase-jutuga pakkus ta küll veidi üle . </s> <s> Ometi on ta üks parimaid . " </s> </p>
<p> <s> " Jah . </s> <s> Parimaid . </s> <s> Just nimelt . </s> <s> Teist niisugust eksemplari ei saa meil kunagi olema . " </s> </p>
<p> <s> Selle kohta ma isegi ei mõtelnud midagi . </s> <s> Ma lihtsalt tegin oma tööd . </s> <s> Neile oli see alles esimene kord nii lähedalt ärimaailma nuusutada . </s> <s> Tuleb veel kordi , palju kordi tuleb , kuid too esimene jääb alati kõige köitvamaks . </s> </p>
<p> <s> Tuikusin , väsimusest ümber kukkumas , läbi Pariisi rikastekvartali kodu poole . </s> <s> Sametine pimedus asus kõigepealt minu ümber , siis igal pool minust kaugemal ja lõpuks täitis mu enda ukseava . </s> </p>
<p> <s> Nüüd , mil ma neid märkmeid kirjutan , tundub mulle kõik see kuidagi teistmoodi . </s> <s> Tegelikest tajudest on jäänud kõigest riismed . </s> <s> Aga siis oli nii : Kunigunde siidimust kujuke konutas kustunud lee ees . </s> <s> Collatinusest ei olnud märki , nagu arvasingi . </s> <s> Selleks päevaks hakkas mu õppejõuaeg lõpule jõudma . </s> </p>
<p> <s> Tulin hästi tasa sisse , jõudmaks uksel seista ja kallimat vaadelda . </s> <s> Ta istus virvendavas soojas õhus . </s> <s> Oli tõesti soe , peaaegu suvi . </s> <s> Ta pani oma väikesed käed vaheliti , lükkas nimetissõrme ülejäänud rivist välja ja lehvitas selle otsaga . </s> <s> Siis vaatles ta oma smaragdsõrmust , millest pool kivi meie pikal teekonnal välja kukkunud . </s> </p>
<p> <s> Siis astusin esile mina . </s> </p>
<p> <s> Ütlesin : </s> </p>
<p> <s> " Nii , või pooliku kivi vaatamine käsil ? </s> <s> Aga imesta või ära imesta – mul on nüüd tasuv töö . </s> <s> Aasta lõpuks makstakse patsahkam raha . </s> <s> Collatinust pole ? " </s> </p>
<p> <s> Kunigunde tõusis ja naeratas . </s> <s> Kallistasin teda ühe käega , ta oli endiselt sale nagu kunagi ammustel aegadel lõksu jäänud rebane , kes sai lapsepõlves õunapuu alla maetud . </s> <s> Jah , rebane oli sale ja Kunigunde oli sale . </s> <s> Ning ta oli riietuse poolest siidmust ja ta silmad läikisid kergelt . </s> <s> Oli vist nutnud , aga võib-olla ka ei olnud . </s> <s> Võib-olla oli niisama . </s> <s> Tal oli mustadest läikivatest kolmnurkadest koos seisev krae . </s> <s> Siis hakkas temagi kõnelema : </s> </p>
<p> <s> " Supi sisse ei olnud midagi panna . </s> <s> Collatinus tegi küll suppi , kuid seesamune et ... läks untsu . </s> <s> Pärast lõikusin mina ... sellesamuse rõngasvorsti supi sisse . " </s> </p>
<p> <s> Minu naine rääkis alati " seesamune " , " sellesamuse " . </s> <s> Vahel ka lihtsalt " samune " . </s> <s> Või üldse jõudis ta vaid sõnalõpu välja ütelda – nii olid lood mu naisega . </s> </p>
<p> <s> " Rõngasvorst supi sisse ? " </s> </p>
<p> <s> Vaatasin meie uues elamises natuke ringi . </s> <s> Valgust küll ei olnud , kuid ei tea kust olid vahepeal ilmunud joogitopsid ja sööginõud . </s> <s> Collatinus teenis hästi . </s> <s> Collatinus – ehk küll väga õpetatud , nagu ta oli – oli igas seltskonnas läinud kirja kui minu teener . </s> <s> Kummaline , ta oli minust ju palju targem ! </s> </p>
<p> <s> Aga tarkus ei lugenud . </s> <s> Tema oli ikkagi vaid teener . </s> </p>
<p> <s> Nii ta ehk oligi need sööginõud ostnud . </s> <s> Kunigunde ütles : </s> </p>
<p> <s> " Keegi Ribauvi või Ribauvini käis teid otsimas . </s> <s> Tal oli teid vaja ja tahtis teie nime kanda elanike nimekirja . </s> <s> Nimi – Ribauvi või Ribauvini . " </s> <s> Ja mu südamekallike näitas selle peale veel sellist magusat nägu , nagu tal harva on . </s> </p>
<p> <s> Minu äraolekul oli mind kantud hingekirja . </s> </p>
<p> <s> See oli kaunis ühine õhtu , ja kaunis oli tunne , mida me neil õhtu- ja öötundidel Kunigundega läbi elasime . </s> <s> Takkajärele on seda hoopis parem meenutada kui mingit äriraamatute pidamise arutelu . </s> <s> Kunigunde ei tahtnud kuidagi naiselikku vormi juurde võtta , ta oli ikka veel nii plikalik . </s> <s> Ta oli neljateistkümneaastane . </s> <s> Ta peopessa oli kirjutatud pikk elu . </s> </p>
<p> <s> Ma mäletasin , et selle naise vanemad olid mulle ütelnud : " Te olete küll rüütlina natuke kergats – midagi halba me sellega ütelda küll ei soovi – , kuid meie Kunigundele olete just teie määratud andma niihästi tervist kui ka tarkust . " </s> </p>
<p> <s> Kunigunde kiitis mind seekord kiire töösaamise ja akadeemiliste saavutuste eest . </s> </p>
<p> <s> Ma mõtlen esimestele öödele pärast minu esimesi loenguid ülikoolis ... </s> </p>
<p> <s> Kunigunde oli habras , ta käis kokku ja lahti nagu vaese mehe vanker . </s> <s> Ta paistis ikkagi küpsem olevat . </s> <s> Tähed paistsid aknast sisse ja tundusid samuti olevat palju-palju küpsemad . </s> </p>
<p> <s> Siin pöörame uue lehekülje ja läheneme peagi taas Liivimaa asjadele , mis on meist juba tükil ajal unarusse jäänud . </s> </p>
<p> <s> Kas ma võin sel kombel rääkida ? </s> <s> Võin . </s> <s> Ma olen Jumalalt juba kõik andeks palunud . </s> </p>
<p> <s> Järgmine päev tuli hall , korraliku inimese päev . </s> <s> Hommiku poole oli pisut külm , meie prouaga ei julgenud esialgu voodist välja tullagi . </s> <s> Tujutu ja nukker . </s> <s> Collatinus ei olnud ikka veel tagasi . </s> <s> Sepad väljas Seppade tänavas olid juba varahommikul millegipärast tülli läinud , üks neist karjus mingitest haamritest ja sel hetkel , mil ma seda kuulasin , ütles Kunigunde : " Ole siis tänaseski loengus meie abieluõnne vääriline . " </s> </p>
<p> <s> Selgitasin talle , kus sel päeval " hea nime loeng " pidi toimuma ja kutsusin teda endaga kaasa . </s> </p>
<p> <s> Ja siiski oli jahe ; ta ei tõusnud . </s> <s> Lubas päeva jooksul kõikidele tulijatele juba ukselt öelda , et nad mind ei tülitaks , tema mees olevat nüüd ikkagi " professor " . </s> <s> Mida ta ise sel päeval pidi tegema , jäi mulle saladuseks . </s> <s> Ma olin toonud kuuri alt pilpaid ja ta võis jäisevõitu jahedust nendega leevendada . </s> </p>
<p> <s> Panin end hästi riidesse . </s> <s> Sametrantidega ja kõrgekraeline mustast Göttingeni kalevist ülikond pidi akadeemilisusega hästi sobima . </s> <s> Sel päeval tahtsin ma vähemasti rõivastuses liialdada ja olla alp . </s> </p>
<p> <s> Tänavail sagisid kerjused , jalgade otsas mustad narmendavad sääremähised , korralikke pikki kingi see seltskond ei tundnud . </s> <s> Mõne ümber levis kummaline hapu hais nagu mulla ja tigudega segatud kustutatud lubjal , mida ma nägin oma lapsepõlves Liivimaal . </s> <s> Kerjused olid kogunenud teatud rentslitesse , koolihoonete keskel neid ei olnud . </s> <s> Küll aga oli neid Nesle'i torni juures , kus suured tammed varjasid nende tegemisi . </s> <s> Proovisin korraks nende eest palvetada . </s> <s> Tegelikult oli mul Collatinusega kahasse võetud ühistesse tubadesse teenijat vaja . </s> <s> Selleks oli omakorda tarvis raha . </s> <s> Tegin teisegi loengu ära ja tundsin , et hakkab minema . </s> <s> Ka teise loengu eest sain väikese käsiraha . </s> <s> Kuid selle teenitud rahaga veel teenri peale mõelda ei saanud . </s> <s> Eks tea ju iga korralik inimene , et teenijarahvast võib olla mitut sorti . </s> <s> Põhjakihist pärit rämps varastab härra tagant varjamatult . </s> <s> Selliseid peksta aga ei sobi , nende , teenrite hulgast tuleks välja valida hierarhia , kellest ülemad peksaksid oma alamaid ja kuulmatumaid vendi . </s> <s> Noh , teiseks on muidugi niisugused , kes varastavad küll oma härra tagant , aga ei jää sellega kunagi vahele ega ole ka ülbed . </s> <s> Korralike elukommetega inimestest ei tasu neis kategooriates isegi rääkida . </s> </p>
<p> <s> Nagu lugeja nüüd mäletab , veetsin ma aega neiuga , kes oli habras ja suursugune . </s> <s> Mäletab ka seda , et minu päeviku käsikirjalise osa ( enne majusklit ehk suurtähte ) ette oli kirjutatud : " Luigekael , graatsia sul ? </s> <s> Küllap sa lömaks meid lööks . " </s> <s> Enne oli veel lisatud ( veel ettepoole , tiitellehele ) : " Sa haiget küll teha ju tahad , kuid piht on sul hiiglama pisi . " </s> </p>
<p> <s> Mida see kõik peaks tähendama ? </s> <s> Nüüd on õige aeg sellest lõpuks rääkida . </s> <s> Kirjutatud on ka , et selline kiri seisab meie Pala-Karksi mõisa seinal . </s> </p>
<p> <s> See oli väga kaua aega tagasi , kui selline kiri sinna ilmus . </s> </p>
<p> <s> Vana lugu jutustab , et meie mõisa Veetvöödli talu Juuraku sauna asemel kunagi Kilgi saun seisnud , kus tihtipeale end vihtles ka muu külarahvas peale oma pererahva . </s> <s> Saun oli pisike ja hubane . </s> <s> Aknast aga oli alati näha , kes seal parasjagu vihtles . </s> </p>
<p> <s> Oli umbtalv . </s> <s> Sood ja sooned olid ümberringi kaanes . </s> <s> Surmvaikus . </s> <s> Härmvaikus . </s> <s> Lumekristall sädeles . </s> <s> Öö , te ju kujutate ette ... ei , seda kujutate teie , lugejad , ette veel kõige paremini ... </s> <s> Ja saunas vihtlejale neitsile , kelle nimi lihtsalt Ann oli , näis , nagu oleks ses kristallide kiiskamises just sauna ukse ees üks kuldne tõld peatunud . </s> </p>
<p> <s> Kuuvalges ja lumes oli kuldtõlda kena vaadata . </s> <s> Ja neiukene teadis : see ei saa olla miski muu kui vanakuradi enda tõld . </s> <s> Võigas pilt võis ka nii ainult paista , kuid meie mõisas uskusid toda vanapagana-juttu just nimelt kõik , kes kogu lugu eal on edasi rääkinud . </s> </p>
<p> <s> Et saunas vihtlejal olid nii luigekael kui ka graatsia , seda ei tasu enam üle kinnitada . </s> </p>
<p> <s> Kole ja mehine mörin ajas tütarlapse lõplikult segadusse . </s> <s> Niisiis hüüti väljast : " Tule nüüd välja , tütreke , läheme ära ! " </s> </p>
<p> <s> " Ei ole riideid , ei saa minna ! " vastas tütarlaps . </s> </p>
<p> <s> Mörin aga ütles kohe vastu . </s> <s> Ja see oli tige mörin . </s> <s> Maailma kõigist helidest meenutas see enim puuriida kokkukukkumist : </s> </p>
<p> <s> " Küll lasen kodunt riided tuua . </s> <s> Ütle , tütreke , mis sulle tarvis ! " </s> <s> Aga samas sosistas keegi nurgast : " Ää mine , sinul saab väga paha olema . " </s> <s> Natukese aja pärast vanapagan hirmsasti nutma : " Tütreke , kas ütlesid juba ? </s> <s> Miks ma ei kuulnud ? " </s> </p>
<p> <s> Ent tütreke ei ütelnud midagi , miks , sellest veel kuuleme . </s> </p>
<p> <s> Neitsike ei läinud , aga kui kukk laulis , siis läks neiu üldse minema . </s> <s> Aga juba järgmisel ööl jättis ta oma magamiskambri ukse peiule suletuks , peiule , keda ta pool aastat oli võrgutanud . </s> <s> Aga kes oli see peiu ? </s> <s> See oli Detlev Dorries Liborius von Wanevar , kõrgest soost isik , kes oleks kuuskümmend aastat tagasi meie mõisa omanikuks saanud . </s> <s> Praegu puhkab ta viltuvajunud ja sammaldunud risti all meie avaras kirikuaias . </s> <s> Selle kirja kirjutas Liborius meie seinaplaadile , sest ta oli arvamusel , et maarahva neidudest ei ole midagi ülemat . </s> <s> Minu vana isa ütles ikka , et Liborius pidas maarahvaneidusid ja eelkõige oma südamekallimat kuuma silmavaatega plikadeks . </s> <s> Aga selle plika lihtsast linasest ürbist , kanepikiudu riidest põllest ja ilusatest jalgadest läks ta päris hulluks . </s> </p>
<p> <s> See oli niisugune aeg , et maakohtades veel ei olnud õigeid preestreid ja paaripanijaid , kes noori inimesi laulatada võinuksid . </s> <s> Mässav rahvas oli suure hoolega maha rahustatud , nii et paljud talud olid jäänud tühjaks . </s> <s> Käisid siis ringi rändjutlustajad üle kogu maa ja üks selline jõudis ka meie mõisa , vaata et Veetvöödli talu piirile . </s> <s> See oli üks Kärkna tsistertslaste hulgast pärit hing , kellel vist hinges midagi täitsa segi läks , nii et ta kloostri vennaliku rüpe maha jättis , ülejäänud vendadele selja pööras ja omapäi läbi metsade ning üle mägede tulema hakkas . </s> <s> See Kärkna munk oli peaaegu pime : vanakesel olid silmad valkjassinised . </s> <s> Teisi nii heledaid silmi ei ole veel maailma loodudki . </s> <s> Vanake kinnitas teistele , et rohelist värvi näeb ta veel hästi ja see asjaolu hoiabki teda pikal teekonnal jõgedesse kukkumast , kuna jõe värv ei ole ju roheline ja seda kohe päris selgelt . </s> </p>
<p> <s> Vanake võis olla hirmus , hea , et tean teda üksnes rahvajuttude järgi . </s> <s> Ta nahk oli valge ja krabisev nagu laibal , ta silmad heledad ja ümber ta pisikese pea läks uhkelt kaardudes lumivalgete juuste pärg . </s> <s> Ta riietus seisis koos soolvees pehmitatud unnanööridest , mille vahelt rõve ihu välja paistis , ja kui keegi teda lähedalt vaatas , siis leidis ta vanakese kõhul ilmtingimata tumepruune laike . </s> </p>
<p> <s> Niisugused olid mõned teisedki allakäinud mungad . </s> </p>
<p> <s> Ometi tunti teda algul selgeltnägija , kõige äraseletajana . </s> </p>
<p> <s> Aga mõisnik oli lahke ja andis kentsakale vanamehele elamiseks maarahva rahustamise ajast tühjaks jäänud talu . </s> <s> Ja siis käidi kogu külaga vaatamas , kuidas see tuntud " teadmavaim " seal elab . </s> <s> Ta elas üsna kohutavalt : kõigepealt seadis ta end sisse tagumisse nurka , ehkki tal terve lagunev vanatalu käsutada oli . </s> <s> Ta püüdis väikeste võrkudega hiiri ja sõi neid , ta sõi metsõunu soolaga , ta sõi konnaoja kriiti , mida annavad mingid veealused kivid . </s> <s> Kuid kõige kummalisem , et vanamehel oli oma ... suhkur . </s> </p>
<p> <s> Suhkur ! </s> <s> Roosuhkur on alati olnud väga kallis ja olen kuulnud , et kuningadki võivad seda omale väga vähe lubada . </s> <s> Meest võiks ju suhkrut saada , aga mee enda suhkur kipub kas liiga kergesti sulama või siis meeks jäämagi . </s> <s> Kaneeliõli aga pole hoopiski suhkru asendaja . </s> <s> Ja nõnda siis oli see kuuekümne aasta tagune mees leidnud aine , mis suhkrut hästi asendaks . </s> <s> See oli piimanõges , mille õied sisaldasid magusat nektarit ja sealt oli veel võimalik suhkrut kuidagiviisi " välja sulatada " , nagu seda viigipuu puhul teha annaks . </s> <s> Vanamees nõidus oma piimanõgesepõllud õige lopsakaiks . </s> <s> Pärast nelipühi hakkas ta neid kastma , lahustades kastevee sisse mingit kollast seent . </s> <s> Siis kasvas tal üks piimanõges karuputke kõrguseks , õied tulid mahlakad , nii et keele viis alla . </s> </p>
<p> <s> Esimesel aastal , kohe pärast Visitatio-päeva , siis kui teistel kibe heinaaeg pihta hakkas , asus vanamees oma suhkrut kurnama ja destilleerima . </s> <s> Mõne nädala pärast oli tal keegi poisist abiline . </s> <s> Järgmisel aastal töötas vanamehe talu juba kolme sulasega . </s> <s> Siis vanake enam kätt ega jalga liigutada ei viitsinud , kõmpis niisama mööda põldu ja näitas , milliseid taimi varem korjata . </s> <s> Sel aastal oli tal suhkrut juba veerand tündrit , külamehed käisid imetlemas ja vaatamas . </s> </p>
<p> <s> " See suhkur on sul nagu vaht , " ütles üks külamees . </s> </p>
<p> <s> " Nagu tigu oleks üle läinud , " ütles teine külamees . </s> <s> " Vaht mis vaht . " </s> </p>
<p> <s> Aga naised kiitsid suhkrut väga . </s> <s> " Vaht " küll , aga toormoosid seisid tänu sellele " vahule " ilusti kinni , ei visanud kitsenahka pealt ära . </s> <s> Kuuma tangupudru sees lahustus " vaht " ilusti ära . </s> </p>
<p> <s> Ätt laiendas põldu , võttis " suhkru " eest nuumsigu ja sai omale lõpuks terve sigala kokku . </s> <s> Tema hirmus ja valkjas jume kadus , nahk muutus pooriliseks , õlad laienesid ja muutusid hoopis laiemaks kui kõige laiem riidepuu meie mõisas . </s> <s> Äti majapidamises töötas nüüd kuus abilist . </s> <s> Tündrivirnad rehe all muudkui kerkisid . </s> <s> Peremees võttis lehma ja hakkas võid ajama . </s> <s> Sel ajal tuli tal nägemine tagasi , nagu võtnuks loodus nõuks kõik tagasi teha , mis ta mehele kunagi kurja on teinud . </s> </p>
<p> <s> Temast oli nüüd peaaegu uus inimene saanud . </s> </p>
<p> <s> Ätt laskis parandada kõik oma katused . </s> <s> Ta laiendas põldu rukki ja odra peale . </s> <s> Reibas punapõskne vanamees kõndis mööda oma põllusiile , õpetas abiliste armeed ja läks justkui järjest nooremaks . </s> <s> Juba kandis ta kahe pöörareaga musta kuube , just nagu sel maal alati on tehtud või teha soovitud . </s> <s> Ta tikitud kaltsad ja uhked pastlad aina krudisesid , kui ta uhkelt ja sirgeselgselt mööda maanteid sammus . </s> <s> Nüüd ei erinenud ta enam millegi poolest teistest jõukamatest talumeestest , maksis ka mõisale andamit täiel määral . </s> </p>
<p> <s> Lõpuks ostis ta teeristi veski ja pani selle ikaldusajale järgneval aastal käima . </s> <s> Loodus oli sel ajajärgul põllumehe peale iseäranis lahke . </s> <s> Ka kaugemalt-nurga mehed jahvatasid neil aegadel ikka äti veskis . </s> <s> Enam ei mäletanud keegi , et ätt oli kord olnud munk , nüüd teati teda Kange Vanamehena maarahva parimate poegade hulgast , kes ei häbenenud isegi mõisaga krillida . </s> <s> Ta samm oli tugev , ta riided olid head ja tal oli ka hobuseid . </s> <s> Vaata et vanamees läheb veel kosjagi . </s> <s> Ja küllap ka kihelkonnas tahtjaid oli , mis muud . </s> </p>
<p> <s> Ka tülid ei jäänud tulemata . </s> <s> Vanamees sokutas oma mehe vakusele vardjaks ja oleks äärepealt mõisalt tüki metsa ostnud . </s> <s> Paljud hakkasid tema nõusse ja tal leidus kümneid ? kui mitte sadu ? kaasatundjaid . </s> </p>
<p> <s> Ohtlikust võistlejast lahtisaamisel mõis viivitas . </s> <s> Just sel ajal puhkesid Liboriuse ja Anne vahel need keerulised suhted , millest noor mees oma jõududega välja ei saanudki . </s> <s> Ann näis noorhärrat veel enam ahvatlevat , mehe veri kees . </s> <s> Ainult sellele ta mõtleski , kuidas talutütart enesele võita . </s> <s> Ja muidugi liikusid mõtted enim sinnakanti , kas tal on üldse ivakenegi lootust Anne armastusele . </s> <s> Pole ju armastus kunagi seisusevahest küsinud , isegi siis mitte , kui mees sõidab teedel uhke traavliga , naine aga kummardub sirbiga viljavihkude järele , näidates teele ainult oma väikest võluvat peput . </s> </p>
<p> <s> On ka mitmeid võimalusi , kuidas naist armastama panna . </s> <s> Naine armub sinusse siis , kui sul õnnestub ta oma ( raud ) rüüsse toppida . </s> <s> Pühkida ta jälgede pühkmed oma voodi alla . </s> <s> Vesta tema toidu sisse hõbevalget või siis asetada sinna salamahti üks jääklomp . </s> <s> Vanad rahvad tunnevad armastuse tekitamiseks palju erinevaid mooduseid , uued ja noored rahvad aga veelgi enam . </s> </p>
<p> <s> Liborius lootis kõige enam just selgeltnägija-äti peale , kellest oli saanud kõige edukam talumees kogu vallas . </s> <s> Mis kasu võib olla jääklombi panemisest naise toidu sisse ! </s> <s> Liborius ei uskunud seda . </s> <s> Ta uskus selgeltnägijasse . </s> <s> Ta teadis , et ainult selgeltnägija võib teha midagi sellist , mis imeilusa talutütre Anne armastuse lõplikult tema tagasihoidliku isiku poole kallutab . </s> <s> Kuidas too selgeltnägija Kärknast oma talu niimoodi üles vuntsis ! </s> <s> Ei , siin pidi midagi olema . </s> </p>
<p> <s> Liborius ei olnud veel mõisa peremees , ta oli alles pärija . </s> <s> Isa tervis oli viletsapoolne , nii et üsna pea võis pojukesele ahvatlev noos sülle langeda . </s> <s> Ja isa oli vähemalt niigi palju noore Liboriuse mõju all , et ta selgeltägija-ätti veel ära koristada ei tahtnud . </s> </p>
<p> <s> Noormees soovis lähemal ajal endise mungaga rääkida , temalt nõuandeid saada . </s> <s> Sündmused , mis sellel viiekümne viie aasta tagusel varasuvel nüüd lahti läksid , puudutasid otseselt ka mind , enamgi veel ? minu Lüübeki-sõitu ja abielu . </s> <s> Sellepärast pajatan pikemalt . </s> <s> Need olid suhkrusündmused ... </s> </p></div2><div2 type="alaosa"><head> Veetvöödli sõda </head>
<p> <s> Mõisad elavad aastakümneid oma tavalist elu . </s> <s> Rahvas sünnib ja sureb , kiiged kiiguvad , külvaja käsi teeb laiu kaari ... </s> <s> On haruldane sündmus , kui kihelkonna piiridele marsib mingi võõras sõjavägi ja julgeb esitada andaminõudmisi , olgu siis talumeestele või pärishärradele nagu meie . </s> </p>
<p> <s> Igatahes Pala-Karksis sai sel kaugel suvel tulihoogu sündmus , mida siiani Veetvöödli sõjaks kutsutakse . </s> <s> Nimi , nagu öeldud , on pandud teadmamehe , endise munga ja imelise metamorfoosi läbiteinud mehe talu nime järgi . </s> <s> Siin Pariisis on seda hea meenutada , et kuidas kord on mõeldud ja oldud ... </s> </p>
<p> <s> Liborius ei võtnud mõisa juhtimisest enam osa . </s> <s> Tema pärisosaks jäi kõndimine ümber Kilgi pisitalu , kus elas tema imetletu . </s> <s> Esimesed korrad , mil ta seal käis , jäid sügise poole . </s> <s> Ta seisis mändide all . </s> <s> Kilgi talukesest ei tulnud elumärki peale üksiku tule . </s> <s> See oli õige , et tares põles palju pirrutikke , kuid kümne sammu pealt ei näinud Liborius selle tule õiget lõõmamist . </s> <s> Ta lihtsalt seisis tikksirgelt mändide all . </s> </p>
<p> <s> Mändidelt tõusid õhku suured mustad linnud ja panid oma tiivalöökidest õhu värisema . </s> <s> Pimedus mattis kõik enda alla . </s> </p>
<p> <s> Noorhärra seisis isiklikult ilusa peretüdruku maja juures ja mõtles , mil viisil tal küll sobiks pererahvast tülitada . </s> </p>
<p> <s> Majaköksis oli väga vähe ruumi . </s> <s> Vägev ahi ei suutnud tuba kütta ja ajas vaid suitsu sisse . </s> <s> Aga haige vanamemme jaoks oli kõik see eluolu ikka veel liiga valge ja tema käratas ahju juurest : " Voeh , mis kütist te siin teete ? ! </s> <s> Pirrud ära ! " </s> </p>
<p> <s> Teisel õhtul oli veidi valgem . </s> <s> Mõisasaks Liborius oli taas Anne talukese lähedal . </s> <s> Tema jaoks oli see Anne elamine lausa talu mõõtu , armastus kasvatas väljavalitu maid . </s> <s> Ta lähenes talule küljetsi ja tekkiski tema palutud hetk , mil talukoer ta ära tundis . </s> <s> Koerad jooksid siin alati lahtiselt , maa-ala oli suur , Ann käis vabalt sisse ja välja . </s> <s> Ja leiduski seal üks koer , kes Liboriusega oli juba varasematest aegadest tuttav . </s> <s> Ta asetas Liboriuse ette näituse nendest kaladest , mida ta samal päeval oli püüdnud üle kallaste jooksnud ojast . </s> </p>
<p> <s> Enam ei olnud nii pime , Liborius seletas koera hiilgavaid silmi hästi . </s> <s> Ta nägi sedagi , kuidas vanamees tuli hobusega rehe alla , kuid teda ennast ei pannud keegi tähele . </s> </p>
<p> <s> Järgmisel hommikul läks Ann mõisa , et oma haige isa eest paluda andami maksmise edasilükkamist . </s> <s> Kukelaulu ajal oli ka selgeltnägijaätt mõisahäärberi ette sõitnud . </s> <s> Ta soovis teatada , et mõisa metsatukk jääb ette tema põllule . </s> <s> " See on hõre loopealne pajude ja nende kändudega , " ütles ta mõisa maksukogujale juba väravas . </s> <s> Jääb ette ! </s> <s> Siis niimoodi rääkis mõisas see uus härrastalupoeg ! </s> </p>
<p> <s> Kuid maksukoguja oli saanud noorhärralt kindla käsu : kui selgeltnägija kohale ilmub , siis kutsuda teda . </s> <s> Selgeltnägijaga tuleb rääkida , sest Ann oli juba lootusetult meheleminekueas , Liborius aga tahtis teda säilitada enda jaoks ja igavesti . </s> <s> Selgeltnägija võis tõesti nende kahe omavahelistes suhetes midagi paika panna . </s> </p>
<p> <s> Ja astus see noor maahärra siis maksukoguja ja selgeltnägija ette . </s> <s> Külma trotsides oli ta pannud raudkidalise vesti oma paljaste laiade õlgade peale . </s> <s> Tal oli jõuline päevitunud nägu ; kiilaneval pealael väike käsnataoline sünnimärk . </s> <s> Liborius oli püüdnud käsna välja kratsida , kuid tulemusteta . </s> <s> Liborius oli armastuse jünger : hindas ainult naise ilu ja seisusest ei teinud kuulmagi , ka mitte viimase vabadiku omast . </s> <s> Pealegi oli nii ilusa naise puhul nagu see tüdruk , ennekuulmatu teda vaid korraks tarvitada . </s> </p>
<p> <s> Mehe peas oli sissevajutatud randiga kübar . </s> <s> Niisugune oli see mees seitse nädalat pärast küünlapäeva viiskümmend viis aastat tagasi . </s> </p>
<p> <s> Nüüd siis paistis selgeltnägija olevat härra . </s> <s> Mitu argumenti toetasid tegelikult tema härrandlikkust : ta ei olnud mittesaksa soost , kuid ta oli ümbruse kõige rikkam talumees . </s> <s> Ja kuigi Liboriuse kogust paistis väge ja jõudu , seisis ta vaari ees nagu poisike . </s> <s> Loopealsest ta juttu tegema ei hakanud . </s> <s> Alustas üsna aupakliku jutuga : selgeltnägija-vaar on tegudega näidanud , et ta on tubli mees , tõeline maa sool . </s> <s> Õiged ristiinimesed , kes veel talupoegade hulka jäänud , peaksid just temast õppust ja mõõtu võtma , neetud paganate puhul aga piisab endise munga peale ainult vaadata , kui nad kohemaid aru saama hakkavad , mis neid tegelikult ootab . </s> <s> Kas aga lugupeetud selgeltnägija ka öelda võiks , kas temal , Liboriusel , on ikka võimalik saada Kilgi Anne ? </s> <s> Armastus ei küsi seisustest , ka Pariisi Abelardus ei küsinud armastuse puhul iialgi seisustest . </s> <s> Ta teeks Annest kõige õnnelikuma naise maailmas . </s> <s> Ta kleidipalistustel hakkab olema arvukalt mustreid , ka kalliskive peaks leiduma ... </s> </p>
<p> <s> Selgeltnägija ajas silmad kissi ja püüdis kõike ette kuulutada . </s> <s> Veel ei näinud neist kumbki , et mööda pikka käänulist teed läheneb Ann , pikad ripsmed pilkumas taevasiniste silmade kohal . </s> <s> Nägija kinnitas , et Liborius saab Anne , kuid ainult korraks , " ainult õnnetusteks " ; mingit õnne sellest abielust ei tule . </s> <s> Kui peigmehele toob õnne ainult pruudi vaatamine , siis näeb ta samahästi ka paradiisi ja ingleid . </s> <s> Kui pruut tunneb ennast peigmehe kõrval kaitstuna , " kui ta ei karda oma riideid peigmehe raudrüü naastude vastu katki murda " – nagu munk väljendus – , siis saab sellest asjast asja . </s> <s> Alguses ei minevat see abielu üldse käima , sest palju olevat takistusi . </s> <s> Pruut ütleb alles mitme kuu pärast jah-sõna , sest meeste kiusamine olevat tal juba veres . </s> <s> Piht küll teisel nii pisi , aga haiget tahab ikkagi teha . </s> <s> Et aga Liboriuse ja Anne abielu katkeb , ei tähenda see veel , et katkema peaks mehe elu . </s> </p>
<p> <s> " Kuidas ta täpselt meeste vastu on ? " päris noor Liborius õhinaga . </s> <s> " Kas ta tahab neid lihtsalt kiusata , et neile hiljem pai teha ? " – " Tuleb ju vaadata , kui palju lihtsaid talupoisse tema juures käib . </s> <s> Teevad väikeses valges saunas kogu töö ära . </s> <s> Kui palju oled sa näinud , et Kilgi-vana põllul künnab ? </s> <s> Ilusa tüdruku austajad teevad kõik ise ära . </s> <s> Ja kui ait ei ole piisavalt täis , siis süüdistavad need " tulevased peigmehed " üksteist , aga mitte iseennast või tüdrukut . </s> <s> Tasuta sulaste tasuta tööjõud , vaat mis seal on . </s> <s> Plika kasutab seda kõike väga hästi ära . </s> </p>
<p> <s> Aga sinu järglased , nii kaugemalt kui lähemalt , Liborius , saavad kuulsaks . </s> <s> Kõige kuulsamaks saab üks kaugemalt veresugulane , kes saab kord rikka mehe tütrega ja pealegi veel Lüübekis abielluma . </s> <s> Nad abielluvad Maarjale pühendatud kirikus , neile laulavad mungad noodijoonte järgi ... " </s> </p>
<p> <s> Täpilt nõnda võtsin ma naiseks Kunigunde . </s> <s> Me läksime tõesti Lüübekis paari ja tegime seda Jumalaemale pühitsetud kirikus . </s> </p>
<p> <s> Pean nüüd Veetvöödli sõja aegsetest sündmustest veidi tagasi tulema . </s> <s> Rääkisin seda lugu Kunigundele ülejärgmisel õhtul , mil paduvihm oli Pariisi üle ujutanud ja Collatinus ei olnud ikka veel koju tulnud . </s> <s> Väikestest rennidest jooksis tänavale vett , lombid said suured </s> </p>
<p> <s> Liboriuse looga jõuan ma hiljem lõpule . </s> <s> Kõigepealt jutustan lugejale suure osa meie Pariisi-elust , siis aga jõuan taas Liivimaale , sest sünnipaika ei saa unustada . </s> </p>
<p> <s> Kunigunde oli üllatunud , et meie abielule oli niisugune ajas kaugele jääv eelennustus . </s> <s> Liivimaa asjadest ei teadnud Kunigunde midagi . </s> <s> Ütleksin pigem juba , et mu naine oli hakanud pariisistuma . </s> <s> Ta ülalpidamine oligi juba hoopis teine . </s> <s> Teisema ülalpidamise oli ta hankinud linna naiste kooskäimise majast . </s> <s> Naistemajad on väikesed mugavad ruumid aadlidaamide pansionaatide läheduses , kus naised koos käivad ja maailma asju arutavad . </s> <s> Asi on selles , et Pariisi lisandub pidevalt järjest uute elanike laineid . </s> <s> Vaid vähesed neist – nagu minagi – võtavad sellesse linna kaasa oma naised . </s> <s> Daamid saavad naistemajas koos käia , kui nende mehed on liiga hõivatud , et õrnemale poolele päeva ajal tähelepanu pöörata . </s> <s> Seal omandatakse hulgaliselt daamivoorusi . </s> <s> Näiteks pööratakse seal erakordselt palju tähelepanu sellele , et daam ei alustaks tungiva vajaduseta pikemat kõnet . </s> <s> Nad peavad oluliseks , et daam , olles kas liiga kahvatu või liiga punetav , varjaks sellisel juhul oma iluvigu kerge näolooriga . </s> <s> See on daamide kool , millist asjaolu võivad tõendada paljud üksikasjad , mida ma sellest asutusest tean . </s> <s> Ei teeks siis paha praegu enamgi rõhutada , millist kasu võib anda üks korralik naistemaja ehk daamide kool . </s> </p>
<p> <s> Kui noor värske abielunaine sinna tuleb , siis oskab ta üsna varsti tikkida või mõnd pilli mängida . </s> <s> Daam peab teadma , et kui tema armas abikaasa juhtub parasjagu vestlema mõne teise abielunaisega , siis tema kohus on otsekohe selle naise mehega juhuvestlusesse laskuda , sest nõnda sünnis olevat . </s> <s> Kogenumad naised teavad isegi , et nende sõnad , mis paljude meeste juuresolekul öeldud , lähevad kaduma . </s> <s> Ainuüksi noored kaheksateistkümneaastased vadistavad ka siis veel , kui mehed kohal . </s> <s> Küllap küpsemad daamid juba teavad , et vaikimine on kuld , mitte ilmaaegu pole kolmeks naisevooruseks just järeleandlikkust , napisõnalisust ja sõnakuulelikkust loetud . </s> <s> Vabastust annab neile aga Magnificat , mida nad kirikus kuulavad . </s> <s> On öeldud , et just oma kiiduhümni läbi annab Maarja naistele märku , et Jumal võib neid armastada . </s> </p>
<p> <s> Lisaks sellele annavad naistemajas õpetatavad naisevooruse reeglid daamidele õpetust , kuidas õilsaid mehi ära tunda . </s> <s> Õilis mees peab alati silmas kõike , mis armastatuga seoses . </s> <s> Kui õilis mees satub istuma sama söögilaua taha , kus ta südamedaam on enne istunud , siis istub ta tõeliselt voorusliku isikuna just selle koha vastu , kus ta südamekallike on juba kord istunud . </s> <s> Ta hoiab oma armastust saladuses , niikaua kui see kestab või kuni enam saladuses hoida ei saa . </s> <s> Noormees , kes täiuslikult armastab , peab armastatu ilmumisel tingimata kahvatama . </s> </p>
<p> <s> Kunigunde üllatus . </s> <s> Ta kõndis musta damastkleidi sahinal ringi mööda meie väikest koda , kus tal oli juba õnnestunud kõik oma suva järgi paika seada . </s> <s> Ta raputas oma musti lokke ja naeratas salapäraselt . </s> <s> Kas ta armastuse asjatundja , tolle meeletu prantslase Andreas Capellanuse järgi ikka tohtis nõnda naeratada ? </s> </p>
<p> <s> " Ja Ann lihtsalt seisis selle selgeltnägija selja taga ? " päris Kunigunde lihtsameelselt . </s> </p>
<p> <s> " Jah , ja seesinane selgeltnägija , kellest juba nii palju juttu on olnud , sai kõik teada , mida nad seal rääkisid , " vastasin mina ja asusin ka ise naise selja taha . </s> <s> Ma avasin ta küljelt valge paelaga kleidi . </s> <s> See pael oli seal terve päeva vilkunud , ja kui miski niimoodi vilgub , siis tuleb see avada . </s> <s> Ja siis ma ei näinud enam , kas liikusid minu käed või oli see kleit nagu must lind , mis ise avas oma hõlmataolised tiivad . </s> <s> Seesama must lind , kes oli männi otsast lehvitanud minu esivanemale . </s> </p>
<p> <s> Oli see siis kleit või must lind ? </s> <s> Kui ma ütlen , et see oli must lind , siis ma tingimata valetaksin . </s> <s> Jah , kui mu käed sulguvad tema ümber , siis on ta minu jaoks kui see egiptlaste must lind Fööniks , kes aina tõuseb tuhaasemelt . </s> <s> Ja iga viie tuhande aasta pärast , nagu uskusid egiptlased ühe väiksema kirikuisa arvates , viib ta kõikide hinged Inglite Linna , kus igavesti lõhnavad viiruk ja mürr ja vürtsid ning mida Püha Antonius olevat näinud oma viirastustes . </s> <s> Kas ta mindki nõustub ära viima , see on omaette küsimus . </s> </p>
<p> <s> Selle kohutava müstika saatel astun ma sinu ette koos oma laulatatud naisega , oh lugeja . </s> <s> Siin pole muud teed . </s> <s> Ma avasin ta küljelt valge paelaga kleidi ja tegin temaga täpselt nii , nagu soovitas Andreas Capellanus , kes meeletu prantslasena neis asjus hoolikalt sõrmega rida ajas . </s> </p>
<p> <s> Ja ikkagi õnnestus mul korraks keelde hammustada . </s> </p>
<p> <s> Kunigunde istus küünlavalgel augulises kanepinöörikorsetis , mis õlgade ümbert lahti harutatud . </s> <s> Ta naeratas patuselt ja oli taas kuidagi äraolev nagu eelmisel korral . </s> <s> Nüüd oli ta ka ühtlasi arst . </s> </p>
<p> <s> " Kas hammustasite keelde ? " küsis ta . </s> <s> " Näidake . " </s> <s> Ta sakutas mind kergelt habemest , kuni ma suu lahti tegin , aga ta ei näinud mustavasse pimedusse . </s> <s> " Näidake veel . </s> <s> Olge vaikselt vaiba all , kuni ma panen midagi selga ja siis vaatan . " </s> </p>
<p> <s> Capellanus Champagne'ist , niisiis . </s> <s> Eks vaatame siis korraks selle Andrease maailma . </s> </p>
<p> <s> Kes on armukade , ei ole väärt armastama , ütleb ta . </s> <s> Siia ei kuulu too Lüübeki ministeriaali juhtum , milles mind oma tulevase pärast kahevõitlusele kutsuti . </s> </p>
<p> <s> Armastust saab võita vaid teise armastusega . </s> </p>
<p> <s> Armastus ei jää iial samaks , ta kas kasvab või kahaneb , ütleb ta . </s> </p>
<p> <s> Poisid ei tohi enne armastada , kui nad on kaheksateist täis , muidu tuleb suur-suur jama ! </s> </p>
<p> <s> Ei , tõsiselt ! </s> <s> Nad ei tohi seda teha tõesti , sest selles eas võivad naised käituda nagu mehed ja vastupidi . </s> <s> Seepeale kinnitas Kunigunde ühe korsetipöörise tagasi ja andis teada : </s> </p>
<p> <s> " Ma olen ainult ühe korra käitunud nagu mees . " </s> </p>
<p> <s> " Ja see oli ? " – " Te teate ise . </s> <s> Sel Lüübeki talvel , millest poole me koos sinuga veetsime , panin ma end poisteriidesse ja oleksin äärepealt laeva peale läinud . </s> <s> Ma lihtsalt ei tahtnud enam kodus olla . </s> <s> Tahtsin olla ... seesamune ... " trümmide vaikuses " , nagu üks mu Lüübeki-sõbranna ütles . </s> <s> Ma ei teadnud isegi seda , kuhu laev minekul on . " </s> </p>
<p> <s> See pani mind hetkeks järele mõtlema , kuna olid ju tegelikkuses asjad hoopis teistmoodi olnud . </s> </p>
<p> <s> " Sa ju ei läinud laeva peale , sa läksid jalgsi teise linna ? " </s> </p>
<p> <s> " Maa stiihia tundus mulle parem kui mere stiihia . </s> <s> Mere oma on liiga ohtlik . </s> <s> Üksainus suur laine võib su laevukese minema pühkida nagu kastanimuna . " </s> </p>
<p> <s> " Meri on su isa teenistus . </s> <s> Räägime sellest lugupidavalt . " </s> </p>
<p> <s> Peagi võttis uni meie üle võimust ja me uinusimegi . </s> <s> Meie mälestused jäid ikka ärkvele . </s> </p>
<p> <s> Nüüd Anne loo juurde . </s> <s> Rääkisin talle sedagi , kuidas mineviku-Ann oli kord Liboriust lollitanud , tuues viimase ette kõikide nende noormeeste nimed , " kellega ta peab enne abiellu heitmist veel läbi rääkima " . </s> <s> Ma armastasin Kunigundet selleks liiga palju , et jätta talle rääkimata oma suguvõsa , oma maa ajaloost . </s> </p>
<p> <s> Kunigunde oli kokku murdnud oma valge triibuga musta kleidi . </s> <s> Lappesse pandud kleit oli nüüd kenasti toolil , nagu tüdrukuile soovitatakse . </s> </p>
<p> <s> Aga nüüd järgnes niisugune kummaline ... stseen . </s> </p>
<p> <s> Nüüd hakkasin ma Kunigundest juba enam-vähem aru saama . </s> <s> Me olime nii palju koos olnud , kuid tal ei olnud niisugust tunnetki , et laps tuleks . </s> <s> Ainuüksi Pariisis olime olnud terve kuu . </s> <s> Mina olin tööst hõivatud ja mu naine suutis ainult mõned korrad end väljas näidata , peale naistemajades käimise . </s> </p>
<p> <s> Aga näitsik tahtis siiski last saada . </s> <s> Noorena tahavad paljud neist just nõnda . </s> <s> Miski kummaline mäsleb nende hinges , aga kui laps tuleb , siis jäävad nad rahulikuks . </s> <s> Niisiis istus Kunigunde jälle tekile , nühkis väikeste rusikatega suuri silmi ja muudkui kordas : </s> </p>
<p> <s> " Mitte midagi ei ole . </s> <s> Praegu ei ole sinnapoolegi , et lapse saaksin . </s> <s> Oleks ma teadnud ... </s> <s> Ma teadsin kohe , et mina mingit õiget last ei saa . </s> <s> Ainult mingi kuiv tunne on sees . " </s> </p>
<p> <s> Võib-olla polnud ma ise piisavalt mees ? </s> </p>
<p> <s> Sel hallil ja sandil hommikul läksin ma juba matutiini ajaks Seadusekooli . </s> <s> Nende päevade tööleminemised olid just sellised , mil ma tundsin kogu aja ninas oma naise lõhnaõli aroomi . </s> <s> See on impulss , mis peaks olema nii tugev , et püsiks mitu nädalat , võib-olla isegi siis , kui ülejäänud mälestused sellest naisest on juba lõppenud . </s> <s> Soojades vetes elab selline kalataoline elukas , kes kiusab teisi välgunoolega , ja nagu naine mehele , annab tema teistele kaladele märgi ehk signaali , mis aga neid purustab . </s> <s> Naine ja see kala näikse justkui aimavat , et mitte iga puudutus ei ole paitus ja mitte iga hammaste kokkupanemine ei ole hammaste kiristamine . </s> </p>
<p> <s> Aga naise lõhnaõli lõhnas minu käel , täpsemalt pöidla peal . </s> </p>
<p> <s> Naine jäi oma muredega koju ning ta soovis , et lambid jääksid põlema ka päeva ajal , " et Collatinus näeks koju tulla " . </s> <s> Ta rääkis Collatinusest juba kui surnust ja talle tundus , et meie mahajätmine selle mehe poolt oli lõplik . </s> </p>
<p> <s> Ülikoolis oli aga alanud dispuutide hooaeg . </s> <s> Maja kihas nagu sipelgapesa . </s> <s> Otsisin taga oma üliõpilasi . </s> <s> Nüüd oli mul neid kokku üheksa : kõigest poole nädala jooksul lisandus neid veel kolm . </s> <s> Neid tuli utsitada ja õpetada : ettenähtu tuli läbi võtta ja üht-teist juurdegi mõelda . </s> </p>
<p> <s> Mõni neist oli päris alandlik , mõni aga kippus uhkeldama riiete ja arvamustega . </s> <s> Ometi ei võinud keegi neist uhkeldada oma toidulauaga . </s> <s> Nende koduste üliõpilashoonete järelevaatajad ei sallinud rahaga priiskamist ja enese " näitamist " . </s> <s> Aedvilja söödi alati , nii lõuna ajal kui ka õhtul . </s> <s> Suppi , nagu teada , söödi ülimalt tihti . </s> <s> Liha söödi mõnikord . </s> <s> Ja bursa'de priorid naljatasid , et õuna süüakse " harva " . </s> <s> Ja ikka kõik ühiselt , ühises lauas , kellelegi erandeid tegemata . </s> <s> Jumala ja teaduse ees on kõik võrdsed . </s> </p>
<p> <s> Küsisin siis oma tudengitelt : </s> </p>
<p> <s> " Kuhu me viimati jõudsime ? </s> <s> Teil on ju kõik üles kirjutatud , eks ole ju ? " </s> </p>
<p> <s> Sellise üleküsimisega lootsin tõesti teada saada , kas neil on kõik üles kirjutatud . </s> <s> Et kui tõsiselt nad minu loengut üldse võtavad . </s> <s> Mitte ilmaaegu ei hüvitatud minu tööd puhtas hõbedas , ma pidin seda teada saama . </s> <s> Poleks võtnud nad tõsiselt , siis oleks kaevatud minu peale rektorile . </s> <s> Aga nüüd vastas üks üliõpilane vurinal nagu mõni väike kiire lind : </s> </p>
<p> <s> " Eelmisel korral : ideaalne riik , selle seadused ja vormid . </s> <s> Võimu kuritarvitamine . " </s> </p>
<p> <s> " Quid ergo ? </s> <s> Täpipealt nii , sa võid pärast jätkata . </s> <s> Sa mäletad kõike nii hästi . " </s> <s> Selle eest tahtnuksin talle juba kindlasti panna positiivse hinde . </s> </p>
<p> <s> Kuid ma jätkasin nõnda rahulikult , just nagu poleks koduseid lugusid naisega olnudki : </s> </p>
<p> <s> " Võiksime tsiteerida ühte kaupmeest , kes ütles : riik on just nagu kahesajaprotsendine kasum . </s> <s> Anname kuningale oma maksud ja selle eest kaitsevad kuninga väed meid roimarite ja inglaste vastu . </s> <s> Ma tulen Lüübekist ega ole jõudnud siinse eluga veel päriselt harjuda . </s> <s> Lüübeki jaoks on vaenlane alati peitunud vitaalivendade nime taga . </s> <s> Vitaalivennad ei ole eluvennad , nagu nende nime järgi võib oletada . </s> <s> Tegemist on kõige hullema röövlikambaga , nad pole kunagi halastust tundnud . " </s> </p>
<p> <s> " Nagu inglasedki , " kõlas saalist . </s> </p>
<p> <s> " Inglastel on ka teistsuguseid mehi , " ütlesin õpetuseks . </s> <s> " On Wyclif , kes on koos oma õpetusega kõigi paavstide poolt ketseriks mõistetud ja kelle tuhkki laiali puistatud . </s> <s> Ta põletati laibana , ta kaevati hauast üles . </s> <s> Mõned arvavad , et see oli kergenduseks hereetiku hingele . </s> <s> Tema üleskaevamise hetkel ladusid kuradid tema hingele põrgus sellevõrra vähem puid , sest eks ole ju ihu hinge vorm. Wyclifil oli halastusriigi idee , tema on just selle poolest kuulus . </s> <s> Nüüdsel Prantsusmaal , kus kõik kardavad , et õiged põletamised ja rüüstamised alles tulevad , ei saa neid mõtteid enam iialgi teoks teha . " </s> </p>
<p> <s> Sel päeval oli veel juttu sellest , et Wyclifi halastusriik , tema civitas misericordiae ei hakanud siiski halastama riigi vaenlastele , lurjustele , avalike riigiasjade üle irvitajatele . </s> <s> Üliõpilased kuulasid mind üsna kenasti ja neid tuli ka kogu aeg juurde . </s> <s> Tegelikult oli tagumistes ridades kogu aeg liikumine . </s> <s> Kes minu omad ei olnud , tulid vaid huvi pärast . </s> </p>
<p> <s> Teeside teemad said jaotatud . </s> <s> Teesilehed said kõik minu parimad õpilased : alati enda eest südikalt välja astuv Hugues , peatselt isa ettevõttesse tööle asuv Jacques Olivier , Nicolas Flaamimaalt , paks Jecatoun , Saksamaa prantslane Nicolas . </s> <s> Kõik nad paistsid minu kui õppejõuga väga rahul olevat . </s> <s> Igaüks sai oma tulevase teesi ja paljud neist olid ka rahul või väga rahul . </s> </p>
<p> <s> Selle õhtu kohta ma enam aru andma ei hakka . </s> <s> Ütlen vaid , et kojuminek toimus üsna pimedas , Rauavalajate tänava kalmistu juures , kust minu kodutee harilikult läbi läheb , pidin äärepealt komistama . </s> </p>
<p> <s> Aga mu maja säras juba eemalt . </s> <s> Küllap oli naine seal midagi erilist valmistanud . </s> <s> Läbi akna nägin küdeva ahju tuld ja ... tundsin juba ette , et aina palavamaks läheb . </s> <s> Pariisi pärnad olid õitsemise lõpetanud ja viskasid sooja õhku oma õiteräbalate jäänuseid . </s> <s> Küsisin kord Kunigundelt , miks ta kütab , aga mingit korralikku vastust ma ei kuulnudki . </s> <s> Selle asemel suvatses noorproua pudrutada , nagu pudrutab see minu Olivier' Jacques . </s> <s> Nende kahe juttudel ei ole otsa ega äärt . </s> </p>
<p> <s> " Kas too koguduseülem ei ole enam käinud ? </s> <s> Mina käin ülikoolis missal , " küsisin ja seletasin . </s> <s> " Kas naabrinaine käis täna abiks ? " </s> <s> Ma ei pea enam kordama , et rääkisime ka sel õhtul kõige harilikumat abikaasadevahelist juttu . </s> <s> Lugeja on meie ellu juba palju kordi sisse vaadanud , see on kõige harilikum abielu : lihtsalt mees ja naine . </s> <s> Seekord tegi elu mulle siiski üllatuse . </s> </p>
<p> <s> Minu sisseastumise hetkel hoidis naine käes kahvlit , mille all särises liha . </s> <s> Naisel oli ees hiigelsuur takune põll . </s> <s> See varjas tema kleiti ( Flandrias tehtud karvasest riidest kleiti ) ja oli tagant mitme sõltusega kinni seotud . </s> <s> Siis ütles naine : </s> </p>
<p> <s> " Ma sain täna tuttavaks prantsuse noormeestega . </s> <s> Kiriku ees ja selle ümber on alati hulguseid , kes on siiski abivalmid . </s> <s> Seal on neil lubatud kerjata . </s> <s> Ja ühe hulguse käest ma küsisin , kust saab osta tailiha ja leivakesi . " </s> </p>
<p> <s> Kui rõõmus oli kuulda tema imepeent sädistamist ! </s> <s> Kuidas ta hääl tõusis ja vajus ... </s> <s> Tuled koju ja sind ootab keegi . </s> <s> Olen sedalaadi inimene , et kipun tööd alati koju kaasa võtma . </s> <s> Seekord olin ma teesilehed kaasa võtnud . </s> <s> Ma pidin jõudma vähemalt iseeneses selgusele , olin ma neile siis ikka andnud õigeid ideid . </s> <s> Nicolas Flaamimaalt oli saanud ettekande " Kolm seisust Saali õiguses " , Jecatouni asjaks jäi " Kaalutlemisaeg testamendiprotsessis " , Olivier võttis raske teesi " Halastusriik kohturiigina " . </s> </p>
<p> <s> Ülejäänud said väiksemaid vidinaid : Hugues lubas teha jutu " Punases toogas sooritatud kuriteod " ( viitega kunagistele Rooma impeeriumi kohtunikele ) , Nicolas Piiritagune ( ikka see minu kaasmaalane ) võttis " Õiguse käsitlused " , siis oli veel Foulques Genfist , kes uuris Justinianuse Üheksandat ja Kümnendat . </s> <s> Mitu üliõpilast ma nüüd üles lugesingi ? </s> <s> Igatahes jagus kõigile midagi . </s> </p>
<p> <s> Naine küsis : " Kas täna said üliõpilased oma teesid ? " </s> </p>
<p> <s> " Nii on . " </s> </p>
<p> <s> Ta vajutas säriseva liha leivakese koore sisse , otse südamesse . </s> <s> See oli hetk , mil ta ümber tõusis väike aurupilveke . </s> <s> Osa sellest pilvekesest jõudis ka minuni . </s> <s> Istusin ühest toolist teise , et rasv mu paberitele ei pritsiks . </s> <s> Ma ei vaadanud enam pabereid , vaid pigistasin ühe silma kinni ja libistasin teise silma pilgu ettevaatlikult naise valkja kleidisabani . </s> </p>
<p> <s> " Paljud said oma teesid . </s> <s> Paberid on kõikidele välja jagatud . </s> <s> Kelle paberil seisis " Kodifikatsioon " , kelle paberil " Punases toogas sooritatud kuriteod " . </s> <s> Kokku on seitse numbrit , järgmisel korral kuulame seitset ettekannet . " </s> </p>
<p> <s> " Kuhu siis välja jõutakse ? " </s> </p>
<p> <s> " Tegemist on üsnagi vaba mõtlemisega . </s> <s> Ammu on tõestatud , et Roomas osati seadusi järjestada ainult vabariigi ajal. </s> <s> Kõigepealt peab sul olema üks põhiline alusseadus , kuhu sa kõik teised printsiibid reastad . </s> <s> Seadusi ei saa paberil laiali visata , nad peavad olema ühes korpuses . " </s> </p>
<p> <s> " Kas selles ei ole midagi riigivastast ? " </s> </p>
<p> <s> " Ma olen vaba mõtleja . </s> <s> Ükski riigivõim ei saa mind kinni panna . </s> <s> Nüüd enam mitte . </s> <s> Ma pole enam poisike nagu Lüübekis , kus ma hobuselt hobusele kargasin . " </s> </p>
<p> <s> Naine jälgis armunud silmil , kuidas ma liha söön . </s> <s> " Püha Neitsi Maarja , halastaja , " ütles ta . </s> <s> " Sa oled seitse teesi laiali jaganud ja näed ikka veel nii värske ja naks välja ? " </s> </p>
<p> <s> Ta ei saanud millestki aru . </s> <s> " Ma ei ole ettekandeid laiali jaganud . </s> <s> Ettekanded tuuakse järgmisel korral minule . </s> <s> Üks nädal on vahet ja siis on mul seitse ettekannet käes . </s> <s> Üks nädal ja üks päev , iga üliõpilase kohta üks päev . </s> <s> Pühapäeval ju ei tegutseta . " </s> </p>
<p> <s> Olin ma seda ütelnud , tekkis vaikus . </s> <s> Kuulasin hoolega , kas tool naise all nagiseb . </s> <s> Ta oli nii kerge , et tool ei nagisenud . </s> <s> Ta ümaral krael oli hall aasake , kuid seal oleksid pidanud olema ammu lubatud pärlid . </s> <s> Päeval , mil mul loengut ei olnud , olin ma Pariisis ringi kõndinud , näinud , kuhu püstitati ühte müsteeriumilava ja selle ehituse tagant leidnud poekese , kus müüdi kõikvõimalikke vidinaid . </s> <s> Seal oli neid nii palju , et mu pilk , raamatute lugemisest isegi hägune , muutus veelgi hägusemaks . </s> <s> Lõpuks ostsin mingid kullatud pärlid ikkagi ära , neid oli ühe nööri otsas lausa tuhandeid , aga siis tekkis jälle häda . </s> <s> Pärlirida ulatus Kunigundele rinnast veelgi allapoole , lausa kõhuni . </s> <s> Siis ütles naine : palun osta peegel , selle pärlikee puhul ei usalda ma enam oma silmi . </s> <s> Töömehelt , kes peegli kohale tõi , küsisin ma usaldusväärse passija kohta ja siis ta tõigi ühe kohale . </s> </p>
<p> <s> Meie uut teenijannat võib kindlasti usaldada . </s> <s> Ta tõestas enda olemasolu kenasti ära juba esimeste päevadega : lõi majja sellise korra , mida nähtavasti ei tundnud ka selle elamise eelmised omanikud . </s> </p>
<p> <s> Naisel oli sel õhtul veel palju rääkimist . </s> <s> " Naabrinaine ja teenijanna segavad mind jõudumööda söögi valmistamisel , " kurtis minu noor naine . </s> <s> " Soovivad mustemad tööd ise ära teha . </s> <s> Aga keetmisel ja küpsetamisel ei olegi mustemaid töid . " </s> </p>
<p> <s> " Ja nüüd on mõlemad kadunud ? </s> <s> Enam ei tule ? </s> <s> Siis võiksid rääkida oma sellest Lüübeki-sõbrannast . </s> <s> Ikka tollestsamast , kes " trümmide vaikusest " räägib . " </s> </p>
<p> <s> Naine tunnistas ausalt üles , et teda on ta küll igatsenud . </s> <s> " Sa ju mäletad daami , kes istus meie pulmas nii vaikselt ? </s> <s> Ainult pillimehi õpetas ööbikute keelt järele tegema . </s> <s> Kui kaupmees Peter hakkas oma plära ajama , siis oli tema hoopis ära . </s> <s> Ei tea , kas sa mäletad ? " </s> </p>
<p> <s> Ja sel hetkel meenus mulle miskipärast taas Ingeborga . </s> <s> Kes teab , kus võis olla mu lapsepõlvearmastus sel meenutuste hetkel ? </s> <s> Kui olin Lüübekis , ootasin ikka kirja kodunt , et teada saada , mis siis on õieti saanud mu kunagistest kallitest . </s> <s> Kiri jäigi tulemata , aga mina sain armastusest terveks . </s> </p>
<p> <s> Mu naine laulis laulu , mida ma olin kusagilt juba kuulnud ja mida õigupoolest kõik meie seltskonnas olid juba kuulnud : </s> </p>
<p> <s> " Õhtused lambid visisevad nagu maod , kustuvad ... kõik kustuvad , kõik kustuvad , üksik vahimees laulab oma rondelli , vihmapiisk koputas , katus säras , rist väikese linakarva juustega nunna kaelas , ohh-hoo , see rist ... " </s> </p>
<p> <s> Ma ei saanud sellest laulust täpselt aru , et millised seosed küll ? </s> <s> Mis sundis seda väikest , punast ja alumisest huulest niisket suud just sel kombel avanema ? </s> </p>
<p> <s> Thesis'te jagamisele järgneval päeval läksin ma koos doktoriga ülikooli hoonete juurde jalutama . </s> </p>
<p> <s> Mida me seal nägime ? </s> </p>
<p> <s> On koht , mida pariislased ise nimetavad Rue de Huchette – Leivaastjakese tänav . </s> <s> Püha Geneviéve'i kirikuni oli siit kiviga visata . </s> <s> Siingi leidus küllalt kinniehitatud aiaga T- või maokujulisi majaderühmi , nagu ma neid Liivimaagi linnades näinud olin . </s> </p>
<p> <s> Just sellistes hoonetes elasid minu üliõpilased . </s> <s> Dispuudi ajal muutusid need majad lärmakaiks ja pakkusid läheduses paiknevaile kodanikumajadele mitte just eriti head eeskuju . </s> </p>
<p> <s> Neid ja kõrval asuvaid " harilike inimeste " maju ümbritsesid tugevad puitaiad , sest üle kõige kardeti Pariisis röövleid ja mõrtsukaid . </s> <s> Oli aed piisavalt tugev , ei läinud linnas peetavad lambad välja ega tulnud mõrtsukad sisse . </s> <s> Kui aga mõrtsukate ja mõrvamise kohta päris ausalt ütelda , siis meie patusel ajastul sooritatakse kõik suured riiklikud kuriteod just nimelt sildadel . </s> <s> Sillapostide varjus . </s> <s> Natuke aega enne minu jõudmist sellesse linna põgenes kogu rahva poolt armastatud kuninganna Isabeau lähedal asuvasse Meluni , et Flandria krahv ja teised vaenlased teda kätte ei saaks . </s> <s> Temagagi sooviti arved õiendada ühel keerulise nimega sillal , et teha esimene samm Valois'de ärakaotamiseks . </s> <s> Vaenlane ei maganud : ta tahtis hävitada isegi Isabeau'd , kes ju ometi oli päritolult baierlane . </s> <s> See poleks andnud Valois'dele hukutavat lööki : dofään Jean oli veel elus . </s> <s> Vaenlane arvestas : tegelikult võib iga löök osutuda suguvõsa suhtes hukutavaks , isegi kui see on sihitud mitte-sünnipärase Valois' vastu . </s> <s> Õnneks sõitis kuninganna – ehk nagu teda austavalt nimetati – Toy Royne , Dame Isabeau – selleltsinatselt sillalt mõni aeg varem üle kui eeldati . </s> </p>
<p> <s> Niisiis , kui me Leivaastjakese tänaval jalutasime , selgitas mulle heatahtlik doktor : </s> </p>
<p> <s> " Nendes paikades liikus kord keegi noor daam pimedas saatjata , ja vaat , mis juhtus ! </s> <s> Aga vestleme ometi millestki ilusamast . </s> <s> Vaata selle katedraali kõrgusi , mu poeg ja hea kolleeg . </s> <s> Kas ei võiks selle kivikaarte all varju leida ükskõik milline õnnetu hing ? </s> <s> Kirikuaeda ei tulda eal nugadega ja siin õitseb igavesti roos . " </s> </p>
<p> <s> Me jalutasime tasapisi edasi , kuuldes enda taga noorsoo erutatud hõikeid , mis mind parasjagu kestva dispuudi tõttu veidi ärritasid . </s> <s> Päike ajas mu vere natuke keema ja seepärast pidin ma loobuma keebist . </s> </p>
<p> <s> Kirikuaia juures näitas doktor triibulisi maju ja seletas : </s> </p>
<p> <s> " Neid üliõpilashooneid nimetatakse Arkaadiateks . </s> <s> Siin on leidnud omale ulualuse nelikümmend kaheksa tudengit . </s> <s> Nad elavad väga ranges korras . </s> <s> Sellest igivanast luuderohuga kaetud väravast aga käis sisse ja välja meister Abelardus ise . " </s> </p>
<p> <s> Ma ei suutnud temalt pärimata jätta : " Kui ranges korras nad elavad ? " </s> </p>
<p> <s> " Lõunavaheajal tulevad nad kõik üliõpilashoonesse , " selgitas doktor lahkelt , " kuid ka siin ei jäeta neid rahule , sest siis peab nendega dispuuti bursa sisekorra eest vastutav prior . " </s> </p>
<p> <s> " Ah nõnda ... see on hea , " olin ma sama lahkesti nõus , jättes lisamata , et Prahas see nõnda ei olnud . </s> </p>
<p> <s> " Õhtuti on paljud kordamisest ja kaasamõtlemisest nii väsinud , et on pahased nende peale , kel veel ikkagi jaksu veiniklaasi tõsta , " kommenteeris doktor . </s> </p>
<p> <s> Sel hetkel sõitis mööda sõnnikuvanker , sees pikk kiitsakas jahijakis mees . </s> <s> Vanker laperdas kummaliselt ja seal oli sõnnikutükke , mis kleepunud sõiduriista äärtele . </s> <s> Vankris sõitja näis haige ja põdurana , silmaalused sinised ja küllap päevadki loetud – nähtavasti oli tema viimne teekond juba varsti algamas . </s> <s> Doktor ütles aga seda , mida minagi olin juba jõudnud mõtelda : </s> </p>
<p> <s> " Seegi õnnetu siin mõtleb , et kui ta sõidab vankriga läbi tänavate , siis saab ehk valust lahti . </s> <s> On ju kirjutatud väga targasti : surematud on surelikud ja surelikud on surelikud ning need elavad üle nood , kes sealpool elavad üle nood esimesed . </s> <s> Nii mõtleb ta , kas mul pole mitte õigus ? </s> <s> Õiglaselt käitunu saab tasu pärast surma , alles siis , kui viimnepäev möödas on . " </s> </p>
<p> <s> Piu ! </s> <s> Pots ! </s> <s> Ma lõin oma pea vastu kuulsa värava kivivõlvi ära . </s> <s> Just nagu tuld lõi silmist , pea hakkas äkki vägagi valutama ja mu seesmuses kajas : miski ei jää samaks , tõelised surematud elavad tõepoolest üle tõelised surelikud . </s> </p>
<p> <s> " Pane mõõk peale , " soovitas doktor . </s> <s> " Pane kohe mõõk peale – ja muhk läheb alla . </s> <s> Surelikud saavad ikka kannatada ... </s> <s> Sa küsisid üliõpilaste laulude kohta ... " </s> </p>
<p> <s> Minu kuumav , paistes , punane muhk otse igatses külma rauda . </s> <s> Kuid esmalt pidin ma ära kuulama , mida on mu vestluskaaslasel ütelda üliõpilaste laulude kohta . </s> <s> Kus on nüüd vanad Praha üliõpilaslaulud : " Püha Fulbert " , " Kui istun kõrtsis mõnusalt " , " Alba " , " Vanade vagantide teekond " , " Pääsuke " ja " Üheainsa dueti võid laulda koos minu kuningannaga " ? </s> <s> Viimases kõlab kogu aeg : minne ja kuniginne , nii et lausa piinlik hakkab . </s> </p>
<p> <s> Küllap tuleb mul siin mainida , et olid ka tõsisemad laulud nagu Omittamus studia – " loobugem õppimisest " või visakem lihtsalt poppi . </s> <s> Kuid niisama lihtsalt poppi teha ei saanud ei Pariisi ega Praha üliõpilased . </s> <s> Oli ju viisteist kuni kakskümmend Pariisi sol'i semestri eest makstud , ja kes juba õppemaksu tasuda suudab , see peab hoolikalt kõikides loengutes käima , kindlasti . </s> </p>
<p> <s> Sada aastat tagasi oli popitegemine lihtsam , teavad kõik meieaegsed üliõpilased . </s> <s> Siis ei küsitud ehk nii palju raha . </s> <s> Teoloogiaüliõpilastel oli lihtsam veelgi varasemal ajal , sest nendele loeti vabas õhus . </s> <s> Kui loengud ja dispuudid eriti koormavaks muutusid , siis võisid sa kõigele vilistada , eriti kui sa olid teoloogiaüliõpilane . </s> <s> Sest teoloogiaüliõpilastel talvel külmaga lektsioone ei toimunud , need ilmusid alles soojade aegade tulles ja toimusid Jumalaema kirikust vasakul pool . </s> <s> Seal asus tollal nn. Õle tänav , nagu tudengipärimus vestab . </s> <s> Praegu on seal Varjupaiga hambulised müürid . </s> <s> Õle tänav viis välja saare terava nurgani ( siin elas ka nn. – hähh ! – seitsme vaba kunsti professoreid ) , aga sellel maaninal ei hakanud kunagi külm : soojad õhumassid saalisid alati mööda Seine'i . </s> <s> Kas pole siin siis soe , ah ? </s> </p>
<p> <s> Et Õle tänav – Vicus straminis – üleüldse olemas oli olnud , on minule rääkinud mu enda terased üliõpilased . </s> <s> Sellest tänavanimest tulid hiljem kõiksugused naljakad asjad . </s> <s> Jah , tuli näiteks " õlemees " , mida kanti narride rongkäigu ajal ja mille kihiliste liikmete järgi võis lausa anatoomiat õppida . </s> </p>
<p> <s> Otsustasime siis doktoriga , et läheme ja vaatame lähemalt , kuidas praegusaja üliõpilased elavad . </s> <s> Kas on neil äkki millestki puudus ; kas nad tahavad ema või piima sees leotatud nartsu , mida antakse näiteks amme puudumisel ; kas nad ka isekeskis dispuute peavad ; mida kõike leidub mõnes eraklikus tudengikambris ja nii edasi . </s> <s> Paljugi huvitas me ning meie ei tahtnud ära minna enne , kui kõik ilusasti selge . </s> </p>
<p> <s> " See siin on Hôtel Dieu , " näitas doktor Hipparchio ühele kõrgele lippudega majale ja kirtsutas nina . </s> <s> " Räägitakse , et neis kohtades , kus paiknevad kolm kuldkollast aknaruutu , olevat meedikud kord avanud tuhandeid musti katkumuhke . </s> <s> Must Surm ei pidurdanud noori , kes kavatsesid minna õppima just meditsiiniprofessorite käe alla . </s> <s> Kui katk põrutab linnas edasi , siis kõige enam tuleb üliõpilaste hulka juurde aga tulevasi teolooge , see on kindel seadus . " </s> </p>
<p> <s> Selle kena maja sammaste vahel , õues päikese käes istus vanemapoolne üliõpilane , kõlgutas balustraadil jalgu ja keris laulujuppi , mida üpriski keeruline kirja panna . </s> <s> Aga kui seda siiski proovida , siis võiks see kõlada nii : </s> </p>
<p> <s> " Too kuldkollaste pikkade juustega piiga , </s> </p>
<p> <s> kes ilus ja sire ja armsake liiga , </s> </p>
<p> <s> teate , too piiga punase paelaga ? </s> </p>
<p> <s> ( Mis " unise kaelaga " ? ) </s> </p>
<p> <s> Ei , kaelal tal oli ristike verev ! </s> </p>
<p> <s> Ja seitse meest unistas tema terest ... </s> </p>
<p> <s> ( Miks ometi kõvast kerest ? </s> <s> Miks " kerest " ? ) </s> </p>
<p> <s> Ei ! </s> <s> Saate te valesti aru nüüd ... </s> </p>
<p> <s> ( Mis " alevi karuhüüd " ? ) </s> </p>
<p> <s> Nii see pruut ja ta peig , nad teineteist püüdsid , </s> </p>
<p> <s> Kui aasal ja niitudel pasunad hüüdsid . </s> </p>
<p> <s> Kui peiu käes oli , tal alt jooksis verd , </s> </p>
<p> <s> peig ihaldas tüdruku veremerd . </s> </p>
<p> <s> ( Mis " unise kaelaga plika " ? </s> <s> Kas ikka ? ) </s> </p>
<p> <s> Ta kandis ka heledat seelikut pikka . </s> </p>
<p> <s> Ja ükspäev ta nägi : ei meeldi tal' mehed , </s> </p>
<p> <s> vaid naised ja punased vahtralehed . </s> </p>
<p> <s> ( Ah kehad ? </s> <s> Kas kehade armastus see ? ) </s> </p>
<p> <s> Aeg tüdruku ilu ei kadunuks tee . </s> </p>
<p> <s> Üks mees läks ta'st täiesti segi . </s> </p>
<p> <s> ( No öelge siis ometi – mis ta tegi ? ! ) </s> <s> " </s> </p>
<p> <s> See laul otse lummas . </s> <s> Ma ei suutnud lauljalt pilku ära pöörata : ta oli üsna tõsine ja keskendunud . </s> </p>
<p> <s> " Mitu hooaega sa siin juba mässanud oled ? " küsis doktor Hipparchio äkki kurjalt-elegantselt rõhutatud ladina keeles . </s> <s> " Kõrgemate ülemuste juures sa räägid ja laulad päris palju , ilma et keegi sinult midagi küsinud oleks . " </s> </p>
<p> <s> Neist lausetest ma järeldasin , et vanem põlv võtab endale alati liiga palju õigusi , ka selle vana üliõpilase ees . </s> <s> Nad muidugi tahavad , et üliõpilaste teadmistega kõik korras oleks . </s> <s> Aga kui tudeng on sama vana kui sa ise ... </s> <s> Prahas oli keegi tudeng Jacopus , kes sai oma esimese arvestatava eksamitulemuse arstiteaduses raugaköha kirjeldamise eest , mida ta juba ise ammuilma põdes . </s> </p>
<p> <s> Äsja laulnud üliõpilase nägu vajus täielikku pettumusse . </s> <s> Ta selgitas , et õpib " keerukal kursusel " . </s> <s> Vanad olijad , kes oma asjadega hästi hakkama ei saa , peavad lõpuks valima : kas " keerukas kursus " või tavakursus . </s> <s> Teed " keeruka kursuse " ära ja saad osa õppemaksust tagasi . </s> <s> Siis on sul jälle raha elu alustamiseks . </s> </p>
<p> <s> " Kas sul ikka raha elamiseks jagub ? " pärisin mina . </s> <s> Ta ütles , et jagub . </s> <s> Lähemal ajal saab tal veelgi rohkem raha olema . </s> </p>
<p> <s> Sellest siis järeldus : õigupoolest on tudeng nagu tigu . </s> <s> Keerukas tigu , kelle Jumal on loonud integer ? tervikuna ? ja kelle karp on lõputute keerdudega – see tigu elab ka kauem kui lihtsakesed . </s> <s> Tema karbi sees on siis spiraali kulgev rada : mõhnad ja isegi mõned käigud lähevad siia ja sinna . </s> <s> Kui tudeng teeb läbi " keeruka kursuse " , siis on temagi justkui selline tõhus ja tark tigu ja edaspidises elus saab tal lihtsam olema . </s> <s> Palju kergem kui sel " lihtsakesel " , kes teeb tavakursust . </s> </p>
<p> <s> Teised üliõpilased aga elasid siin hästi . </s> <s> Nad olid väga lärmakad , poodidesse ja karnidesse ei sisenetud kunagi ühe- , vaid ikka mitmekaupa . </s> <s> Ja vahel peksti ka midagi puruks . </s> <s> Võim üliõpilaslinnakus oli proktorite ja dekaanide käes . </s> <s> Nemad võisid käskida ja karistada , kuid tudengimässude ajal olid nemadki võimetud . </s> </p>
<p> <s> Eluaegse üliõpilase laul läks mulle aga väga hinge . </s> <s> Sellised laulud verd jooksvast preilist , kellele ei tea missugusel kurval põhjusel meeldivad naised , sööbivad mällu alatiseks , nende nukrad helid tulevad veel surivoodilgi meelde . </s> </p></div2><div2 type="alaosa"><head> Sõda jätkub </head>
<p> <s> Oleme nüüd taas Liivimaal , minu esiisade nooruses . </s> <s> Veetvöödli sõda ... </s> <s> Olen siin , oma mälestustes mitmel korral selle teemaga alustanud ja tahan seda veelgi teha , sest need viiekümne viie aasta tagused ajad on väga tähtsad . </s> <s> Toonane sõda , minu esivanemate käitumine selles sõjas määrasid ära minugi elu . </s> </p>
<p> <s> Tahtsin veel oma naisele ja kõikidele teistele rääkida Veetvöödli sõja edasisest käigust . </s> <s> See sõda selgeltnägija vastu oli selgelt tulemas . </s> <s> Liborius oli selgeltnägijal peos ja vanamees võis tema arvelt oma põldusid laiendada . </s> <s> Liborius ja tema isa , vana Wanevar , olid võlgades , kuid need võlad olid ümberkaudsetele mõisnikele . </s> <s> Kuulusime kõik ordu valdustesse ja ordule jäi viimane sõna selle kohta , mida meiega teha . </s> </p>
<p> <s> Korra hoidmine ja tüliküsimuste lahendamine käis ordu väevõimusesse , ordu , kes omal alal kõike teha võis , nii nagu dofään Charles Prantsusmaal 1417 , meie loo põhisündmustele järgneval aastal kõike korda saata võis . </s> <s> Muidugi ... muidugi mitte tervel Prantsusmaal , vaid Orléans'is hertsogiriigis , Vendôme'is , Champagne'is jne , mis ju ka suurt tervikut tähendas . </s> <s> Ja nõndasama tähendasid hiigelsuurt tervikut ka vanale Wanevarile võla usaldanud mõisad . </s> <s> Suur tervik on alati sinu vastu , kui juhtud olema väike ja abitu ja killustatud . </s> </p>
<p> <s> Selgeltnägija nõudis ühe väikese osa Liboriuse ja von Wanevari metsadest endale , aga mitte selgeltnägemise eest , vaid sellepärast , et nõutavad laaned tungisid kiiluna tema põldude vahele . </s> <s> Selgeltnägija ütles : " Mul on mõlemal pool teie metsa oder , aga metsast tulevad minu otra kahjursitikad . </s> <s> Kapsast ei saa ma üldse kasvatada , teie sitikad on kõikjal ees . " </s> </p>
<p> <s> " Mis sitikad ? " küsis vanaWanevar juhmilt , olles väga häiritud , et too võimas talupoeg julgeb temaga nii omamehelikult rääkida . </s> </p>
<p> <s> " Aga vaat mis sitikad ! " karjus talupoeg-selgeltnägija-vanamees omakorda ja virutas kepiga vastu mõisa palkseina . </s> <s> Palkide seest kostis kahtlast krabinat ja siis hakkas seal kilk üürgama . </s> </p>
<p> <s> Mõisnik istus rahulikult oma aia kivimüürile . </s> <s> " Mingit metsa sa ei saa . </s> <s> Kasvata seal naerist , siis ei tule ka mingeid sitikaid . </s> <s> Naeris ei võta metsa sitikaid vastu , nagu tammed ja lohuga kivid ei võta tänapäeval enam vastu vanemate talupoegade ande . " </s> </p>
<p> <s> Räägiti alamsaksa keelt . </s> <s> Seda juhtus pealt kuulama mõisa kubjas Küti Jouhan . </s> <s> Tema sai alamsaksa keelest väga pinnapealselt aru . </s> <s> Ta oletas , et " sitikad " tähendavad pisitalupoegi-vabadikke ja rängalt võlgu olev Kilgi võetakse nüüd pererahva käest ära . </s> <s> Kuid kubjas Küti Jouhanil olid Annega omad suhted . </s> </p>
<p> <s> Samal ajal läks selgeltnägija vandudes minema ja lubas " midagi ette võtta " . </s> <s> Ta vandus " kogu sugukonna nimel " , nagu Liivimaal sel ajal kombeks . </s> <s> Miskipärast oli tulnud selline aeg , mil pühakute nimel enam vanduda ei maksnud ja pühadus hakkas enam maksma . </s> </p>
<p> <s> Wanevar ootas , kuni noor Liborius sõitis linna asju ajama , kutsus kupja enda juurde , andis talle liivakella ja ütles : </s> </p>
<p> <s> " Kutsud Kilgi Anne mõisa takuketramistalgutele . </s> <s> Ära kiirusta . </s> <s> Kaipere tallu viid kümnise vähendamise kirja , orduhärra on oma maadele selliseid juba välja kirjutanud kümneid , kuid teisi viivad sinu ametivennad , aga ka teiste mõisate kupjad . </s> <s> Ära jälle kiirusta , Kaipere võib seda kirja oodata teab kui kaua . </s> <s> Kui kogu see liiv on teise nõusse jooksnud , siis tuled koju . </s> <s> Kui ei ole , võtad selle tõrviku ja viskad selgeltnägija-vanamehe talu katuksesse . " </s> </p>
<p> <s> Põrguvärk ! </s> <s> Neil väga inetutel tegudel olid siis ju kõigil ajapiirid peal ! </s> <s> Et kui õigeks ajaks ei saa , siis jääb õndsa vanamehe talu süütamine ära . </s> <s> " Ära kiirusta " oli vana Wanevari , minu vaarisa sagedasimaid ütlusi neil tundidel . </s> <s> Kubjas läks ja mõtles . </s> <s> Vana mõisnik oli talle andnud veel teisegi tõrviku . </s> </p>
<p> <s> Kilgi lähedal soisel metsateel rebis tuul puude viimaseid lehti . </s> <s> Kased kaeblesid kohinal , tammed tümisesid , kui mõni neist juhtus olema õõnes . </s> <s> Selline on juba kord tammede seadus . </s> </p>
<p> <s> Ränk ja külm talv oli tulekul . </s> </p>
<p> <s> Kubjas ajas oma vankri talukese ette roobasteele ja peitis kaks loitu selle külje alla . </s> <s> Ann toimetas siinsamas , seelik ilusate jalgade ümber tuules lehvimas . </s> <s> Kubjas tahtnuks ise olla tuul nende kahe peegelsileda jalasamba vahel . </s> <s> Aga ta läks lihtsalt Anne juurde , võttis tollel käest kinni ja hüüdis : </s> </p>
<p> <s> " Ann , mida sa lubasid mulle mineva pühaba mõisavärati juures ? " </s> </p>
<p> <s> " Issand ! " hüüdis Kunigunde , kes minu juttu oli hoolega kuulanud . </s> <s> Tema tundis alati kõigile oma aateõdedele kaasa , niipalju kui neid oli . </s> <s> " Kui jultunud , " ütles ta veel . </s> <s> " Ja mõelda vaid , selline julges olla lihtne kubjas . </s> <s> Annel oli ju küll valida , kas pärishärra ise või mingi jõhker haisev kupjanäru . " </s> </p>
<p> <s> Aga Ann vastas : </s> </p>
<p> <s> " Ih-ih-ih , mis ma's pidin lubama , kui sa võõraste inimeste kuuldes lõugasid . </s> <s> Mis ma seal kihlustest seletasin , see on ... võta heaks või pane pahaks ... " </s> </p>
<p> <s> " Nuuh ? ! </s> <s> Nuuh ! ? </s> <s> Mis see on ? " </s> </p>
<p> <s> See on võõraste inimeste kuuldes kihlustest seletamine , võttis Ann kokku . </s> <s> Ta tegi sealsamas nii väikese lubaduse kui ka väikese äraütlemise . </s> <s> Kuid kupjale polnudki sel hetkel palju rohkem vaja . </s> <s> Ta teadis , et head asja ei saa iial ühe hooga , kõik käib ikka jupikaupa . </s> <s> Ja Anne seekordsed sõnad tähendasid edasiliikumist nende ühises asjas . </s> <s> Kubjas sai Anne imelikust keerukõnest nõnda hästi-halvasti aru , et hõisates väravast välja tormas ja ehmunud tüdruku sinnapaika jättis , takutalgutele sundimine aga ununes hoopis . </s> </p>
<p> <s> Kaipere unustas kubjas üldse , aga selgeltnägija talu süütamata jätmise kohta otsustas ta oma härrale sootuks valetada . </s> <s> Et liiv oli juba ühest anumast teise üle jooksnud . </s> <s> Tal õnnestus kell avada , kuid liiva see kiiremini jooksma ei pannud . </s> <s> Kupjal tekkis kummaline mõte . </s> <s> Nimelt leidis ta seal külmas pimenevas sügisõhtus , et liiv liigub kiiremini , kui seda väga peenikese vitsaraoga torkida . </s> <s> Niisiis jättis ta hobuse ja vankri sinnapaika ja läks sügavamale metsa , et peenikest vitsaraagu otsida . </s> </p>
<p> <s> Vanale Wanevarile ei andnud antud käsk rahu . </s> <s> Ta ei suutnud uskuda , et kubjas võõra maja põletamisega hakkama saab . </s> <s> Ta ronis ise sadulasse ja sõitis aeglasel kapakul maja põlemist vaatama . </s> <s> Vanad kondid ei tahtnud raputamist ja minu vaarisal oli sel tähevalgel õhtutunnil – kogu Linnuteega , kuid ilma kuuta ! – aega küll . </s> <s> Mis kupja jaoks oli otsetee Anne juurde , oli vanale pärishärrale salatee Veetvöödli naabrusesse , kust algasid selgeltnägija , tema kurjakuulutava vaenlase maad . </s> <s> Enam ei leppinud ta sellega , et selgeltnägija maja jääks tuhaks põletamata . </s> <s> Nüüd oli see talle auküsimus , sest selgeltnägija oli teda ta oma maja ees rängalt solvanud , esitades mõttetuid nõudmisi . </s> </p>
<p> <s> Härra jõudis kupja vankrimajandusega vastakuti ega saanud aru , mis toimub . </s> <s> Justkui oleks tuttav setukas , aga pimedas silm ei seleta ka . </s> <s> Metsas aga uluvad hundid , võikalt ja üksildaselt . </s> <s> Härra hüüdis maakeeli omanikku . </s> <s> Hobuse valdjas , auu ! </s> <s> Keegi ei vastanud . </s> <s> Härras tärkas kristlik halastusmeel . </s> <s> Sestap rakendas ta oma ronkmusta täku tundmatu setuka kõrvale , pööras otsa ringi ja alustas sõitu kodumaile , sest veohobuseriistad olid tal juhuslikult kaasas . </s> </p>
<p> <s> Jõekäärus oli üks tugev talupoeg peidus . </s> <s> Tal oli väike karjapoisinuga peos . </s> <s> See oli Anne järjekordne tahtja Miisalu Jaan. </s> <s> Üksvahe oli Miisalu Jaanil kõige rohkem lootust , kuid tüdruk oli leidnud ettekäände kihluste edasilükkamiseks . </s> <s> Siis , kohe pärast seda , oli Ann elanud teises külas koos õllemeister Niklajasega . </s> <s> Võrreldes Niklajasega polnud Miisalu Jaanil mingit võimalust , sest õllemeistri juurde kippus Ann kõige enam . </s> <s> Kuid Ann oli , nagu ta ise ütles , " külmavares " ega hakanud nii jahedal sügisel ette võtma pikka rännakut Niklajase juurde . </s> <s> Ja asja tegi keeruliseks see , et ka Niklajas ise veel ei tulnud . </s> </p>
<p> <s> Nõnda siis tundus nii kupjale kui ka Miisalu Jaanile , et vähemalt talve jooksul on lootus just neil . </s> <s> Ka polnud neil ettekujutust sellest , et Anne südame tarvis on veel üks tahtja – ja see pole keegi muu kui pärishärra Liborius ise . </s> </p>
<p> <s> Sel õhtul oli Miisalu Jaan taas Kilgil käinud ja vihaselt küsinud , ega tema jaoks mingit tööd ei ole anda . </s> <s> Aga tööd ei olnud pererahval anda . </s> <s> Siis selguski hirmus tõde . </s> <s> Ann oli kupja siiski lahkesti vastu võtnud . </s> <s> Kupja , selle ristikoera , kes ei leppinud ainuüksi ristimisega , vaid kippus veel sakste kirikussegi nagu peni laua alla kuivanud leivatüki järele ! </s> <s> Räägiti koguni kihlustestki . </s> <s> Ja kellega ! </s> <s> Meie teomeeste nüpeldajaga . </s> </p>
<p> <s> See viskas Miisalu Jaanile vere lõplikult silmisse . </s> <s> Jõgi oli veel lahti ja ta läks otsemaid teeveerde kõrkjatesse ja putkedesse kupja tagasitulekut luurama . </s> <s> Ta mõtles õnnetu kupja Küti Jouhani korralikult läbi tümitada , aga mitte tappa . </s> <s> Tapmine andnuks õiguse kõigile teistele , aga mitte talle , Miisalu Jaanile . </s> <s> Jupiter , sa vihastad – selles tõeteras oli veel niipalju õigust , et isegi juhm maakas seda hästi mõistnuks . </s> </p>
<p> <s> Jaan otsustas noa viimasel hetkel siiski kõrvale panna . </s> <s> Nüüd pigistas ta oma tursked rusikad nii kokku , et pihud tulipunaseks läksid . </s> <s> Ja sööstis hetkegi pikemalt mõtlemata kupja vankri peale . </s> <s> Ent ta ei võinud hingeski aimata , et vankris ei ole mitte kubjas , vaid härra ise . </s> <s> Pime oli , metsa vahel polnud näha midagi . </s> </p>
<p> <s> Hirmus kisa ja röökimine . </s> <s> Sajatused ja tugevad hoobid . </s> <s> Pimesi lahmimine . </s> <s> Lõhkuvad hobused . </s> <s> Siis piinlik äratundmine ja jooks metsa . </s> <s> Teisel päeval veel piinlikum mehe mõisa toimetamine kahe selleks äsja valitud relvastatud sulase saatel . </s> <s> Sada hoopi soolvitstega , leidis teotatud , siniseks pekstud palega mõisahärra . </s> </p>
<p> <s> Üllatused ei olnud sellega veel lõppenud . </s> </p>
<p> <s> Miisalu Jaan oli juba mõisatallis pingi külge seotud , kui selgeltnägija käskjalg tõi ladinakeelse vahapitseriga kirja . </s> <s> Samal ajal jõudis ka Liborius linnast tagasi ja üheskoos seletati salapärase kirja sisu ära . </s> <s> Kirjas seisis , et Jaani ? nagu ühtegi teist talumeest ei tohi sõrmeotsagagi puutuda . </s> <s> Ristimine on mittesakslased muutnud saksa peremeeste vasallideks , keda ei tohi karistada , kuni nad ei ole oma vasallivandest lahti ütelnud . </s> <s> Raevunud ja seetõttu igasuguse hea tooni unustanud mõisasaksad sundisid selgeltnägija kullerit kirja koos pitseriga ära sööma . </s> <s> Liboriust haaras esimesena vihavahk , ent kui ta nägi , et kirja toonud sirgeselgne , enam rüütli kui maamatsiga sarnanev uhke talumees kirja allaneelamisest keeldub , ja kui nägi , kuidas Jaan lahti seoti ja kuller tema asemele pandi , siis hakkas ta oma isale vastu vaidlema . </s> <s> Ta teadis , et maamehi kaitstes jõuab ta kiiremini ihaldatud abieluni . </s> <s> Sõna sünnitas sõna , noorem mees sundis end vaevu rahulikuks . </s> <s> Ta sundis end käega lööma ja Anne juurest lohtu otsima . </s> <s> Nüüd lootis ta tüdrukule lõpliku ettepaneku teha . </s> <s> Samal ajal sai uhke talumees oma koosa kätte , Miisalu Jaan aga unustati tekkinud segaduses hoopis ning ta laskis lihtsalt jalga . </s> </p>
<p> <s> Kui Detlev Dorries Liborius von Wanevar Kilgile jõudis , tegi Ann luudasid . </s> <s> Ta nimetas neid " pintselsabadeks " . </s> <s> See oli ka aeg , mil kubjas oma töökohustuste juurde tagasi jõudis . </s> <s> Nagu mehike arvata võiski , oli ka liivakella lugu unustatud . </s> <s> Wanevari-isandad plaanitsesid nüüd selgeltnägija suhkrukindlusele hoopis tõsisemat rünnakut vibude ja kiirete hobustega , ülikiired metsikud hurdad aga pidid samal ajal ründama naabrimehe karja . </s> </p>
<p> <s> Pruunis kärbinahkses kasukas Liborius kargas väledalt sadulast maha ja lähenes väljavalitule , pea norus . </s> <s> Kõik , kes tol hetkel vabadikuõues viibisid , jäid otsekohe vaatama . </s> <s> Rehe all askeldanud Anne sisistasid kodakondsed välja . </s> <s> Liboriuse tulek ei olnud tüdrukule üllatus , kuna see oli käinud seal varemgi ettepanekuid tegemas . </s> </p>
<p> <s> Kui mees Anneni jõudis , noogutas ta väga aeglaselt ja sirutas tahapoole oma laia mõõga , mis talle vahel jalgu jääma kippus . </s> <s> Anne silmad aga pildusid sädemeid ja lõkendasid . </s> </p>
<p> <s> Mees vaatas ärevalt Anne isa ja nooremat venda , kes olid härra tulekul mütsid peast rabanud ja vahtisid sündivat otsekui ilmaimet . </s> </p>
<p> <s> " Ann , kas oled otsustanud ? " küsis mees ärevalt . </s> <s> " Kas oled otsustanud minu naiseks heita ? </s> <s> Kõigepealt pead sa aga viibima koos minuga Saksamaal aadlitüdrukute kinnises koolis . " </s> </p>
<p> <s> " Oh jumal , härra tahab mind kinni panna ? " sosistas Ann ja laskus põlvist hirvelikult allapoole . </s> <s> " Kinnisesse ? </s> <s> Mis see peaks tähendama ? " </s> </p>
<p> <s> " See ei tähenda midagi muud , kui et mina olen sinuga , sa magusake , " vastas Liborius rõhutud häälel . </s> <s> Ann nihkus temast igaks juhuks eemale , sest mine sa tea , mis metsalisel veel pähe võib tulla . </s> <s> Kuid tema vana köökus isa nihkus jälle lähemale . </s> <s> Isal oli peas närune kaap ja jalas niueteni ulatuvad vildid . </s> <s> Ta põuest tolgendas välja vana sääremähis . </s> <s> Ja see isa siis ütles : </s> </p>
<p> <s> " Kui Ann seda kõike teeb , kas meie võlad kaovad ? " – " Kaovad . " </s> <s> – " Kas saame ka kümnise-priikirja , nii kui sai Kaipere ? " – " Saate . " </s> </p>
<p> <s> Vanamees muigas , see kõik oli talle väga meele järgi . </s> <s> On armastuse seeme Liboriuse hinges idanema lastud , ei kao see enam iial ega muutu ka vägivaldse tegutsemise seemneks . </s> <s> Vanamees mörises : </s> </p>
<p> <s> " Ann on minu vana ea laps , jonnakas ja ilus . </s> <s> Pai härrakene , ärge teie hoolige , tema jonnib alati , meil kasvab siin maa sees mingi rohi , mis õieti jonnima paneb . </s> <s> Teie võite siduda ta kas või kinni oma sadula peale ja minna temaga kui jahukotiga . " </s> <s> – Seepeale hakkas Ann nutma ja kisendas lõpuks valgete hammaste välkudes : " Aga mina olen Niklajasega , Niklajas ootab mind , Niklajas tahab mind ! </s> <s> Ka Kupja-mees tahab mind ... " </s> <s> ( Erutusega ei tulnud tal Küti Jouhani õige nimi meelde . ) </s> </p>
<p> <s> Liboriuse sees liigutas end süda . </s> <s> See oli üks neid imelisi värinaid , mis noori mehi tabab ja vanu mehi veel aastate takka armastusest mõtisklema paneb . </s> <s> Liborius ütles : </s> </p>
<p> <s> " Niklajas ? </s> <s> Selle hulguse kaas tahad sina siis minna ? </s> <s> Ära tee oma isale ja minule muret . " </s> </p>
<p> <s> Isa talutas tüdruku sisse ja nad rääkisid seal pominal väga kaua . </s> <s> Liborius jäi välja ühe kurja silmavaatega umbes kümneaastase poisi seltskonda . </s> <s> See poiss oli Anne vennapoeg Asso . </s> <s> Ta tiirutas tigedalt ümber Liboriuse ja suvatses siis viimase hobust sabast tirida . </s> <s> Et võõras teda karistada ei saaks , jooksis ta eemale ja hüüdis sealt : " Hurjuh , saksamees , tegin hobuse sabaga vinta-vänta ! " </s> </p>
<p> <s> Liborius surus hambad kokku . </s> <s> Ta punetavate silmade pilk oli keskendunud ainult mustavale ukseavale , kust kostis tema armsama hääl . </s> </p>
<p> <s> Ann tuli lõpuks välja . </s> <s> Ta pilk oli alistunud . </s> <s> " Nõus , " sõnas ta . </s> <s> Nõnda on Jumal ühe naise ja ühe talupojarahva loonud , et kui nad paljudest teotatud olid , siis hakkasid nad ühe ja just selle kõige saksikuma nõusse . </s> <s> Enam ei olnud juttugi Niklajast . </s> <s> Samuti Kupja-Theobaldist , kes on tuntuma nimega Küti Jouhan . </s> </p>
<p> <s> Nad sõitsid üle hilissügiste kõrrepõldude viiva tee , mees ja tüdruk . </s> <s> Viimane oli ees , seal , kus lõpeb sadul . </s> <s> Mehe käed hoidsid seal teda hoolsalt . </s> <s> Ta ise hoidis vaid moepärast mehe raudse kinda otsast kinni . </s> <s> Lõpuks hakkas veel tihedat uduvihma sadama . </s> <s> Kõik oli nii vaikne ja trööstitu . </s> <s> Udused kaugused ei pakkunud paremat vaatepilti . </s> <s> Ann kohendas körtsikut ja tõmbas rätiku kurgu alla . </s> </p>
<p> <s> " Kui sa mu meheks saad , selle käsna lihvid ikka ära näost ? " küsis tüdruk . </s> </p>
<p> <s> Selle küsimise peale tahtis Liborius oma kübarat kohendada , et see koos kõrva äärest rehitsetud veel alles olevate juuksesalkudega inetut sünnimärki varjaks . </s> <s> Tüdruk aga kasutas haarde lõdvenemist ära , libises osavalt mööda ratsu külge alla ja silkas lihtsalt metsa . </s> </p>
<p> <s> " Ann ! </s> <s> Ann ! " </s> </p>
<p> <s> Keegi ei vastanud . </s> <s> Liboriuse aristokraatlikud näojooned lahustusid halli hämarusse , mis haldjate lõngana kõike endasse mässis . </s> <s> Vandudes andis ta ratsule kannuseid . </s> </p>
<p> <s> Nüüd võis ta rääkida veel üksnes tuulega , mis talle vastu sosistas kaskede sammaldunud tüvedelt . </s> <s> Jää praksus ta suksu raudade all , kui ta sööstis tüdruku kadumiskohta , avausse , mis vallandas sinikalehtedest sinaka ja männitüvedest kollaka raiesmiku . </s> <s> Kusagil sügaval magasid maod ja karud , esimesed peal- ja teised allpool , siitmaalt ei tahtnud ta enam edasi minna . </s> <s> Kõik sulas juba pimedusse , mardipäeval on üldse vähe valgust . </s> <s> Plikat polnud . </s> </p>
<p> <s> See oli lõpp , kuid mitte uue alguseks olev lõpp . </s> </p>
<p> <s> Järgmisel päeval ründas Wanevari kaaskond selgeltnägija hooneid . </s> <s> Kõiki , kes mõisaümbruses veel selgeltnägija poolt olid , nimetati nüüd Proconsuliteks , selgeltnägija saadetud ladinakeelse kirja esimese lause esimese sõna järgi : Proconsul meus hanc epistulam adferet , etc . – " minu asetäitja toob selle kirja ... " . </s> <s> Endine munk , nüüdne suhkrumees oli Wanevari kaaskonna pruugis vana Proconsul , paarkümmend talu aga , kes maksuvõlgade pärast tema poolel seisid , olid mõisameeste silmis samuti Proconsulid . </s> <s> Vanamees oli tõusnud tasujaks , oli alanud talupoegade mäss , sõda tõotas enda alla haarata suuri alasid . </s> </p>
<p> <s> Ühel pool seisid Proconsulid ja teisel pool Wanevarid . </s> <s> Foogti ei tahtnud keegi asjasse segada , sest kummalgi poolel puudus õige foogtiraha . </s> <s> Kui mõlematel " sugukondadel " oleks olnud piisavalt peenikest peret , siis olnuksid leppimatus maruvaenus ka nende järglased . </s> <s> Nüüd said mõlemad pooled ootamatult külla ratsutada , süüdata tulenooltega õlgkatuseid , raiuda aiaposte , sarikaid ja lasipuid . </s> </p>
<p> <s> Mõisal jagus sõjajõudu küllaga . </s> <s> Siin seisid von Wanevaride teenistuses kogenud maksukogujad , kes mihklipäeviti andameid kogumas käisid : vakusevanem , tõlk , maakirjutaja , tallimees , hirsnikud , kaaluametnik , pajukile jäänud ordumehed , maamõõtja ja nii edasi . </s> <s> Lisaks tulid peremehed , keda peamine Proconsul oli vaskmüntidega petnud . </s> <s> Mõisate ratsud olid kiired , mõisate ammusooned aga nii siledad nagu nahk Anne rinna kohal . </s> <s> Valmis laskmiseks ! </s> </p>
<p> <s> Nüüd seisid ähvardavad jõud teineteise vastas . </s> <s> Meie perekonnamõisa omanik , kes lugeja mäletamist mööda isiklikult oli Proconsuli kullerit karistanud , asus selle ratsaväe etteotsa . </s> <s> Eemale hoidis vaid Liborius , kes oli armastuse pärast norus . </s> <s> Ta oli saatnud oma teenri naabermõisa õllepruulija Niklajase juurde , veendumaks , kas Ann polnud mitte metsasihte pidi õllemeistri juurde tagasi jõudnud . </s> <s> Toapoissi polnud mitu päeva näha , lõpuks lõi Liborius käega ja läks linna parukat tellima . </s> </p>
<p> <s> Miisalu peremees hoidis Proconsulite poole ja käis nüüd iga päev Veetvöödli kõrtsis oma väheste vaskmüntide eest õlut ja taari joomas . </s> </p>
<p> <s> Andresepäeval ründasid Wanevarid neljateistkümnekesi selgeltnägija härrastemaja . </s> <s> Suur Proconsul oli kodust ära . </s> <s> Wanevarid ambusid ta maja katuse põlema , see lahvatas nagu küünal . </s> <s> Tapeti neetud Proconsuli truu sulane Andreas Kokken ja haavati kaht läheduses viibinud talumeest , üks neist oli Miisalu-mees . </s> <s> Äraminekul laskis üks väljailmunud Proconsulitest ühele taganejale noole selga ja tappis ta sealsamas , seepeale pöördus vägi tagasi ja laskis surnuks viis kohalikku talupoega , kes kaigaste , viklade ja algeliste vibudega olid jooksnud suurele teele , et oma maid sissetungijate eest kaitsta . </s> </p>
<p> <s> Miisalu Jaan tuikus üle laia lumise välja kodu poole . </s> <s> Ta nägi koduväravas oma koera , kes küünte vahelt käpapadjakestelt jääklompe ära näris . </s> <s> " Näed sa , koer , " lõugas Miisalu Jaan. " Mul kah sama häda – haavatud olen , mis muud . " </s> <s> – " Rrrr-uh , uh , " vastas koer . </s> </p>
<p> <s> Sulane ja tüdruk viisid haavatud peremehe sängi ja koukisid ta jalast sinna kinni jäänud nooleotsa . </s> <s> " Poleks ma kõrtsis enne tubliste võtnud , ei tea , mis must oleks saanud , " rääkis peremees malbelt . </s> </p>
<p> <s> Sulane pühkis luuaga sängi juurest sinna tilkunud vere . </s> <s> " Luuad ! " röögatas oigav peremees . </s> <s> " Kilgi Ann teeb neid kenaste , oi kui kenaste ! </s> <s> Kus on praegu Kilgi Ann ? " </s> </p>
<p> <s> Ma ei hakka siin lisama , et Kilgi Ann nimetas oma luudasid " pintselsabadeks " . </s> <s> Ei hakka lisama sedagi , et Miisalu sulane ja tüdruk ei teadnud , kus asub Ann . </s> </p>
<p> <s> Sedasama aga tahtis teada väike hakkaja Asso , sest temagi oli Anne omal kombel armastanud . </s> <s> Õieti küll temasse kiindunud . </s> <s> Oli jõuluaeg . </s> <s> Külm laksutas oma katulist keelt hõõguval taevarannal , puud praksusid , päike paistis eredalt , kuid ei soojendanud . </s> <s> Kõikjal lebas valge vaikne maailm , ainult hommikuse palvetunni kell pani kumisema kauge kiriku . </s> <s> Läbilõikav tuul kõigutas lumemütsides kuuseoksi ja need justkui tantsisid sellel kaugel kuminal . </s> </p>
<p> <s> Kilgi Asso ajas jalga oma mitmekordsed jänesenahksed kapukad ja pöördus teele , kus oli viimati näinud Anne . </s> <s> Ta läks ühe jändriku männi poole , mille jää oli siniseks kiskunud . </s> <s> See oli sootasandik , mille kohale lahustus väike pilv . </s> <s> Kusagil taevas ootas teinegi valge nukker pilvevari lumesajuga . </s> <s> Aga kirikukell hakkas kohe uuesti helisema , sest ükski kivi ses pühakojas ei jõudnud selle kõla summutada nii hästi kui maakivid . </s> </p>
<p> <s> Ja ega pidanudki . </s> <s> Kellakõla pidi puit- ja plekktornist kihutama võngeldes üle kogu maa , hommikust pidi saama õhtu , mustist varjest pidid hakkama läbi paistma taevatähed . </s> <s> Jah , tähed on eredad , kuid mõned neist on nihkunud horisondi ligi . </s> <s> Sellel kuul on Suur Vanker nii madalal nagu Emmause teel Õnnistegija ette kummardanud jüngrid , kes talle ütlevad : " Jää meie juurde , sest õhtu jõuab ja päev veereb ... " </s> <s> Ja kellele Jeesus ütleb : " Rahu olgu teiega , minge nüüd . " </s> </p>
<p> <s> Rahu ... </s> </p>
<p> <s> Nii nagu jüngritele Emmause teel , oli ka Anne jaoks rahu ja minek käsikäes . </s> <s> Vihurid tuiskasid üle kailupuhmaste ja kändude , kus tüdruk koperdas , kus ta abitult kummardus , kus ta kukkus . </s> <s> Ja kui kärmelt siis asus seesama külm just tema taga oma hõbejat keelt laksutama ! </s> <s> Ann vedas sooja saamiseks oma hõlmu siia ja sinna , püüdis roomata kännu taha tuulevarju , kuni igale tema ripsmele ilmus jääpisar . </s> <s> Äkki olid nii kaugel tast kõik soojad tuled ja kunagised suvehetked , ainult üks langev ingel sööstis tema poole ja puistas kõikjale valget lund . </s> </p>
<p> <s> Anne kõrvades kustus kõigi ümberkaudsete üksikute kohtade vaikne kumin . </s> <s> Paistis , et lumi kattis juba kõike siin maa peal , kus Jumalal inimestest nii hea meel oli . </s> <s> Ja selle lume alt paistis ikka vähem ja vähem välja tombuke , mis kunagi oli olnud imeilusa tüdruku soe ja tukslev keha . </s> </p>
<p> <s> Kui ma seda kõike rääkisin , oli Kunigunde üha enam nutta tihkunud , viimase lause peale aga purskas ta täiel häälel nutma . </s> <s> Ta pisarad veeresid lausa ojadena : " Nih-nih-nih ... nii kahju on sellest uuu ... sellest ilusast tüdrukust . </s> <s> Miks need mehed küll peavad olema sellised jõledad ? " </s> </p>
<p> <s> Püüdsin edasi rääkida , kuid samal hetkel astus Collatinus sisse . </s> <s> Ta oli Saint-Hilaire'is teoloogidega disputeerinud ja leidnud uue kvaliteedi Augustinuse tundmises . </s> <s> Et ta päevitunud , enesekindel , maailma näinud olevat paistis , siis jätkus temaga esialgu ladinakeelset küsimist-kostmist . </s> <s> Kuid Kunigundel läks seejuures varsti igavaks ja ta palus , et ma Veetvöödli sõja loo lõpuni jutustaksin . </s> </p>
<p> <s> Ega palju enam jutustada jäänudki . </s> <s> Asso jõudis pimeduse saabudes külla ja nägi kohe , mis seal kõik sündinud . </s> <s> Proconsulid olid teinud karistusretke , mõned mõisa abihoonedki maha põletanud . </s> </p>
<p> <s> Asso jõudis mõisa alale ja kuulis tallmeistri maja akende tagant meeste juttu . </s> <s> Ta hiilis lähemale üle mustava metsaaluse , kartes iga krõpsu . </s> <s> Hääled majas valjenesid . </s> <s> Ja siis – seda ta arvaski : majast astus välja Liborius . </s> </p>
<p> <s> Asso tundis Liboriuse , tema kalli sugulase äraviija kohe ära . </s> <s> Mees läks saani ja sõitis minema , seekord taas linnateed mööda . </s> <s> Roopad viisid ta kaugustesse . </s> <s> Liborius näis olevat õnnetu ja löödud . </s> </p>
<p> <s> Asso ei teadnud , kas Liborius sõidab linna või Julianenbergi , sest väljamäel läks tee Y-tähe kujuliselt pooleks . </s> <s> Ta püüdis saani veidi aega jälitada , kuid jäi paksu lumme kinni . </s> <s> Samal ajal hakkasid tallmeistri maja juures koerad haukuma ja ukse ees võeti tuli silmapilk üles . </s> <s> Asso tardus ühele kohale . </s> <s> Ja siis tulidki joostes tema poole koerad , suured , turris karvaga ja lõrisevad . </s> <s> Nad olid ketis ega suutnud poisile viga teha . </s> <s> Mõne hetke pärast hakkas keegi ukse juures rääkima ; Assole tundus ta hääl tuttav : </s> </p>
<p> <s> " Jätke nüüd , penid ! </s> <s> Jäta , Ponks , kuss , Mait , kõss , Manni ! </s> <s> Kes seal on ? " </s> </p>
<p> <s> " Mina , " vastas Asso . </s> </p>
<p> <s> " Kes mina ? " </s> </p>
<p> <s> " Valkenau kloostrimehe teejuht ! </s> <s> Ma kukkusin saanist välja , kui ta Pala kirikust missalt tuli . </s> <s> Melendes on minu nimi . " </s> </p>
<p> <s> Karmid mehed tulid lähemale , nooled ammusoontel . </s> <s> Nad olid habetunud nagu kollid . </s> <s> Assol hakkas kõhe . </s> </p>
<p> <s> " Ütled end kloostrimehe teejuht olevat ? </s> <s> Aga millal too kloostrimees läks ? </s> <s> Peale jõulu kohe ? " </s> </p>
<p> <s> " Peale jõuluõhtut kohe , suksud ootasid , ta pidi minema Saduküla poole ja Siimusti mõisas hobuseid öösi vahetama . </s> <s> Kiire hakkas teisel enne ööd ja siis mina kukkusin saanist välja . " </s> </p>
<p> <s> Mehed vahetasid pilke . </s> <s> Asso jutus tundus neile miski kahtlane . </s> <s> Üks neist taipas pärida : </s> </p>
<p> <s> " Ütle , kas sa tunned Proconsuleid ? " – " Ei , isand , ma pole neist mitte kunagi kuulnud . " </s> </p>
<p> <s> Nad hakkasid omavahel sosistama ja Asso tabas mõned sõnad . </s> <s> Käis suurejooneline kampaania Proconsulite vastu , vibuotsad vaatasid välja tallmeistri aknaist , Liborius oli sõitnud üksinda ja kõrvalisi teid mööda lahinguülesandega välja . </s> </p>
<p> <s> " Nüüd astu majja , " ütles esimene koll . </s> <s> Asso astus majja ja nägi seal suurt hulka kardetavate nägudega mehi . </s> <s> Nad pingutasid kahemeetriseid vibusid , kärbid ja taprid vedelesid igal lauanurgal . </s> <s> Siin istus ka vana mõisahärra teistest natuke eraldi , jäine ilme näol , ja näris oma halli habet . </s> <s> Kondid oli ta jõudnud juba läbi närida ja need vedelesid närituina kõikjal tema ümber . </s> <s> Teda ümbritsesid mõned saksa verd maksukogujad , ainult valitseja poiss oli puudu . </s> <s> Asso tõugati mõisahärra ette . </s> <s> Vana Wanevar hakkas käriseval häälel rääkima : </s> </p>
<p> <s> " Ütled , et ei tunne Proconsuleid ? </s> <s> See võib nii olla , võib ka mitte olla . </s> <s> Aga et saanist välja kukkunud ? </s> <s> Sa ütled , et kukkusid õhtul saanist välja , aga kloostrimees lahkus ju ometi varahommikul ? " – " Isand , ma ei näind , pime oli . </s> <s> Üks talvine õhtu sulab ikka hommikuks . </s> <s> Aga ta sõitis kiirelt , mina , mauh , lumme ja ei jõudnud nii kiiresti järgi hüüdagi ... " </s> </p>
<p> <s> Nüüd hüüdis keegi : " Kui ta ei ole Proconsul ja kui tal ei ole kaasas kadast suuremat relva , siis miks mitte teda sööta ? </s> <s> Vaene poiss on ju näljas . " </s> <s> Vaene poiss ei suutnud seda õnne uskuda , kui ta viidi söögisaali , vaatega parki . </s> <s> Ta oli teejuht , tähtis isik ; tema pidi sööma mõisalauas , sest on ju teada , et Liivimaal teenijasoost inimesed mõnikord ka siis isandalaua taga istuda võisid , kui junkur ise einetas . </s> <s> Ainult siis ei tohtinud teenijasugu inimene istuda , kui junkur kas seisis või kas või üle laua soola küünitama juhtus . </s> </p>
<p> <s> Kas sa tunned Proconsuleid ? </s> <s> Või veel , kes neid siis ei tunneks ... </s> </p>
<p> <s> Mõisa tammine laud oli T-kujuline , laua mõlemal harul , kus mehed istusid , puutumata toit . </s> <s> Meestel polnud aega süüa , nad olid kiirustanud sõjategevusse . </s> <s> Asso aga neelas toitu ja mõtiskles , kus istub Liborius . </s> <s> Sest temal oli Anne röövijale üks üllatus varuks . </s> <s> Poisil oli kaasas rusikasuurune karvane kera , mis oli ühel kevadel leitud vana härja kõhust . </s> <s> Millega võis nõiduda ja millest halltõbi nagu kulutuli võis lahti minna . </s> <s> Poiss oli sinna kõiksugu ürtisid sisse toppinud . </s> <s> Asso oli kord kogunud pudelitäie äralämbunud kuke verd ja vahetanud selle Kassipera kümneaastase perepoja Ikkelega vana mündi vastu . </s> <s> Selle mündi andis ta Padaoru Lauritsale , kellelt sai vastu rüütli säärekaitsme . </s> <s> Ta kippus omakorda ka kedrist vahetama ja sai Küümaka Lembihennelt asemele tuulepesa . </s> <s> Tuulepesa asemele tuli vana patutukaristusest vabastamise kiri , iganenud dokumendi asemele Välgi Meelitult saadud torupill , mille sees kolmkümmend surnud lepatriinut . </s> <s> Alles siis , kui poiss teist korda Ikkelega vahetas , tuli talle vahetuskaubana see härja kõhust leitud muna . </s> <s> Ent et seda muna enda valdusesse saada , pidi veel tüki ruske ilvesenahaga peale maksma , nii väärtuslik oli see . </s> </p>
<p> <s> Nüüd kergitas Asso kiiresti muna- ja pekihunnikut oletatavas Liboriuse taldrikus ja pistis kiiresti selle alla oma karvase muna . </s> <s> Muna oli nii pehme , et taldrik kiiva ei kiskunudki . </s> </p>
<p> <s> Nägin seda juttu rääkides , et meie tubli Collatinus siledas kamlotist tuunikas istub niisama ja tal ei ole peale söömise midagi muud teha . </s> <s> Sellepärast tõlkisin jutu viimase otsa ladina keelde . </s> <s> Collatinus lõi kaht kätt kokku ja sõnas : </s> </p>
<p> <s> " Kui sa ütlesid , et selle härjamuna sisse on ürtisid lükitud , siis tuli mulle meelde , et Martini väravate lähedal on alanud katk . </s> <s> Seal käivad juba ringi mustad tohtrid , ürdid nokkades , palju , palju lõhnarohtusid . </s> <s> Rahvas on hirmul , sellest piirkonnast põgenetakse . </s> <s> Kõik sai alguse sellest burgundlaste rünnakust möödunud kuul . </s> <s> Rahvas räägib ka , et kuninganna valmistub põgenema koos mingi keigarist hertsogiga , tõld olla juba mitu korda ette antud , aga ikka tuli midagi vahele või keeldus kuninganna haige poeg sõitmast . </s> <s> Mina pidasin Hilariuse mäel teoloogidega dispuuti , saime olemise põhiküsimuse disputeerimisega juba ühele poole ... " </s> </p>
<p> <s> Pidin oma mõtetega vanalt healt Liivimaalt välja tulema , sest Collatinus ja Kunigunde nõudsid tähelepanu . </s> <s> Kuid teadsin üha edasi , et Liivimaal on möödunud mu elu õnnelikemad päevad . </s> </p>
<p> <s> Mu parim sõber Collatinus aga oli suuresti kosunud . </s> <s> Lust oli vaadata sõpra , kes kord oli minust lahkunud nii armetus olekus . </s> <s> Ka tema põskhabe oli nüüd vägevam ja põsed selle kõrval punetasid nii mis kole . </s> <s> Kuid ta oli halliks läinud . </s> </p>
<p> <s> Collatinus selgitas rohkete peanoogutuste saatel , nagu tal kombeks : </s> </p>
<p> <s> " Siin Pariisis on iga korralik klooster mõttekaaslaste ühendus . </s> <s> Sellisena erinevad siinsed kloostrid tugevasti Saksamaa omadest . </s> <s> Neid võib pidada sakslastest palju ilmalikumateks . </s> <s> Ilmalikust kloostrist võib igaüks ära käia , kuid altar vajab siiski teenimist ja nood , kes ei ole seda piisavalt korralikult teinud , ära käia ei saa . </s> <s> Üheski Pariisi kloostris ja kõrgemas õppeasutuses ei ole midagi tegemist Proconsulitega . </s> <s> Kloostrites ja õppeasutustes on ringmüüride vahel heinahunnikud , nn. õlekambrid , kus istub ka lõbusamat rahvast . </s> <s> Noori ilusaid naisi , kes viskavad oma nalja , kuid mitte labast . </s> <s> Mida edasi kesklinna poole , seda vähem labasemaks rahvas muutub , õlekambrites on neid eriti vähe ; neid , kes on suuremal või vähemal määral labased . </s> <s> Siin pole muud , kui astu aga naistele ligi ja hakka juttu puhuma . </s> <s> Nemad võtavad sind alati tõsiselt . </s> <s> Ja paljud vennad ei hakka naistega rääkimist üldse segama . </s> <s> Aga ega ma koos vendadega palju olnud . </s> <s> Mina olin hoopis mujal , tegin muid asju . </s> <s> Muu hulgas uurisin ma Hôspital d'Armagnac'is ühte käsikirja , millel kaval ja pikk nimi : " Kõrgeaulise Isand Cebtpari , Monsoreau Krahvi Elu ja Tegevus , Kuidas Ta Tuli Kuningakojast Sisse ja Läks Jälle Välja , Keda Ta Seal Kohtas , Kuidas Flöödimäng Rohelisel Aasal Tema Jaoks Täpselt Algas ja Kuidas Nümfide Jaoks , Tema Oma Käega Kirja Pandud ja Seitsme Pitseriga Kinnitatud " . </s> <s> Vaat sellist käsikirja oli mul au uurida ja ma ei kahetse seda mitte . " </s> </p>
<p> <s> " Keda ta seal kohtas siis ? " </s> </p>
<p> <s> " Senlis'i maafoogti , kes oli tugev mõõgavõitluses . " </s> </p>
<p> <s> " Ja millal sa siis esimest korda katku nägid ? " küsisin mina murelikult . </s> </p>
<p> <s> " Kuu aega tagasi sõitis üks sinises mantlis hertsog suure kaaskonnaga mööda Honoriuse väljakut . </s> <s> Tema teed ristusid pidevalt rottide omadega . </s> <s> Rahvas oli üles ärritatud ja arvukad kerjused , nagu juba heaks kombeks on saanud , olid ärritatud sellepärast , et nii kõrge isiku saatkond annetab neile nii vähe . " </s> </p>
<p> <s> Vaatasin hirmuga aknast välja . </s> <s> Väljakul tatsasid tuvid . </s> <s> Kas kannavad nemadki katku ? </s> <s> Kunigunde askeldas kardinate taga , tema vari oli hästi näha . </s> <s> Oli küll suur asi , et mul oli selline naine , ja nüüd äkki – katk ... </s> <s> See ei kõlvanud kuhugi . </s> <s> Millised linnajaod võisid olla nakatunud ? </s> <s> Sel päeval läksime Collatinusega kahekesi koos kooli . </s> <s> Oh Jumal , et mul oli ka julgust oma naine kaasa võtta , aga Honoriuse tänaval , teate küll , seal , kus seisavad mõned konnetaabli tõllad ja kust saab pöörata juurviljaturule , pööraski Kunigunde juurviljaturule . </s> <s> Ta armastas kõikjal ise käia ega tarvitanud meie uut teenijat . </s> <s> Korvike mantlihõlma all sobis talle täitsa hästi . </s> </p>
<p> <s> Collatinus manas ette väga asjaliku näo ja sõnas : </s> </p>
<p> <s> " Siinsed frantsiskaanid on väitluses väga tugevad . </s> <s> Väited esitatakse terve hulgana , alatasa pöörduvad nemad Augustinuse poole . </s> <s> Aga naise lasid sa ilmaaegu minema . </s> <s> Kindlam on siiski kaasas käia , kindlam on ikka ja alati kaasas käia . " </s> </p>
<p> <s> Jah , linn oli muidugi ärev , pimedaid nurki oli palju ja aeg-ajalt sai keegi noolelasust surma . </s> <s> Ent Armagnaci palgasõdurid pidasid ikka end suhteliselt kenasti üleval , ehkki sõja algusest oli möödas juba üle kolme aasta . </s> </p>
<p> <s> Tegelikult olid armanjakid ainsad , kelle tegevuse üle sugugi rõõmustama ei pidanud . </s> <s> Äärelinnade poekesed olid juba kannatanud nende röövimiste all . </s> <s> Asi läks pigem halvemaks kui paremaks , aga aeglaselt . </s> <s> Äärelinnast tükkisid palgasõdurid heinaturu ja frantsiskaani kloostri vahele , kus paiknesid kuulus kaheksakümne astmega trepp ja kiviristid tänavanurkadel . </s> <s> Et selle trepi ääres oli vaba ruumi majade ehitamiseks , üürisid koha lihunikud ja ehitasid sinna oma tsunftihoone , mis armanjakkide poolt kohe osaliselt tühjaks rööviti . </s> <s> Kõike ei tahtnud võtta isegi Armagnaci palgasõdurid . </s> </p>
<p> <s> Järgmisel päeval oli lihunike tsunftis liikumist märgata : oli ausaid lihunikke , kes nõudsid oma raha tagasi . </s> <s> Kuid esialgu ei olnud teada , kas konnetaabel hoiab armanjakkide poole või mitte : kord näis nõnda ja siis jälle teistmoodi . </s> <s> Neil juhtudel oli rahval kombeks pool suud kinni hoida . </s> <s> Nimeliselt oli konnetaabel muidugi kuninga teenistuses ja kuningal oli veel palju muud : kuningal oli ihukaitsevägi , tal olid ka mõned üsna vahvad rüütlid , kes peaaegu millegi ees tagasi ei kohkunud . </s> <s> Ent palgasõdurite ja nende juhi Bernard d'Armagnaciga aeti kavalat äri . </s> <s> Kuningas tegi sõdurite juhile järeleandmisi , kuid Bernard'i poliitika ei olnud enam järeleandmiste oma . </s> <s> Bernard mängis kuningaga nagu kass kookoniga ( suuri kookoneid ei jäta kassid lammutamata ) . </s> </p>
<p> <s> Suvel levis linna vaesemates jagudes kuuldus , et lihunikud Croix du Trahoir' ristikuju juurest , kus Collatinus väitis end elavat ja ainult leivast ja veinist elatuvat , püüavad armanjakkidele kaotatud raha mingil viisil tagasi võita . </s> <s> Muidugi , võlg on võõra oma ja midagi ei tohi jääda vaenlase kätesse . </s> <s> Sel ajal oli Bernard juba suurim väeülem Pariisi linnas , kellele väga raske midagi halba teha . </s> <s> Kuidas hakkad sa taga kiusama neid , kes on pandud valitsema sinu üle ? </s> </p>
<p> <s> Bernard d' Armagnac oli tõesti suur . </s> <s> Veel tema vanaisal oli olnud sidemeid Pühal Maal , ja seda ajal , mil see maa oli pea tervikuna kaotatud . </s> </p>
<p> <s> Mõningaid armanjakkide juhi vastu peetud vandenõust osavõtjaid karistati . </s> </p>
<p> <s> Olime Collatinusega juba kolm päeva kohtunud ühe palee lasila juures , kus oli kena aed . </s> <s> Katkust ei olnud jälgegi , ehkki muhkkatk on koletu ja ohtlik , ta võib lihtsalt ümber hiilida – lüüa siin-seal välja kõige väiksemagi palaviku näol , siis aga tungida järjest edasi otsekui vahutav vetevoog . </s> <s> Inimesed , kes siin ja seal alles hiljaaegu liikusid , jäävad järsku vaikseks . </s> <s> Sa ei tea teda mitte oodatagi , kui ta tuleb juba , sa ei jõua astuda esimest sammugi põgenemiseks , kui ta on sul juba kannul . </s> <s> Ent meie Collatinusega kohtusime päris rahulikult ja asjalikult . </s> <s> Arutasime päevasündmusi , ja ma ei ütle praegu täpselt kõiki nimesid , kellega ja kuidas neid sai arutatud . </s> <s> Munk igatahes ütles murelikult ja venitades välja enam üldse mitte köögiladina sugemetega sõnad : </s> </p>
<p> <s> " See Bernard tuleks tegelikult tabada võltsi ristiusu riituselt , niimoodi tõmbab ta kogu linnale häda kaela . </s> <s> Ta , kõneldakse , olevat salajane templirüütel . </s> <s> On suur eksitus , kui mõni arvab , et hereetikuid ei ole üldse olemas . </s> <s> Templirüütlid – nad kõik on hereetikud , algusest peale on olnud . </s> <s> Hereetikuid on tihti kuningakodades , nad teevad oma jälke katseid ei tea millega . " </s> </p>
<p> <s> Ja vaene ( vist segi läinud ) Collatinus pööras oma pilku siia ja sinna rahvarümasse , justkui kartes kedagi tulemas või mitte tahtes näiteks näha kedagi , keda ta juba öösel unes oli näinud . </s> <s> Siis kuulsin teda veel sellist juttu ajamas , et hereetikutel on kombeks nõiduda . </s> <s> On võimalik sooritada katse inimese kolba ja toonekure hingetoruga , katse , milles vanad kaldealased olid suurejoonelised meistrid . </s> <s> Selle taga on nimelt õpetus , et kolp võib liikuda , kui tema õõnsustesse hingetoru kaudu puhuda ; ja see imiteerib meie endi elu : me puhume elus kogu aeg läbi oma hingetoru ja just nimelt kolbaõõnsustesse . </s> <s> Iga inimene on otsekui omamoodi tükike õudustest ja nõidustest . </s> </p>
<p> <s> Jah , õhk juhitakse kolbaõõnsusse L-kujulist toru mööda . </s> <s> Nõiad usuvad , et torujätketest saab õhk hoogu juurde . </s> </p>
<p> <s> Me rääkisime lakkamatult nõidustest ja alkeemiast . </s> <s> Collatinus oli hoogu sattunud , kuid panin tähele , et viimasel ajal oli ta järjest enam väsimas . </s> <s> Ei olnud temast enam kunagist vahvat reisikaaslast . </s> </p>
<p> <s> See oli Pariisis aeg , mil kõrgetelt rõdudelt klopiti alla vaipu ja hoolsasti peenrale istutatud punased begooniad said tolmuseks . </s> <s> Mul oli huvitav vaadata , kuidas tumepunasele sametitaolisele pinnale lendleb tolm , koosnedes mitmesuguse suuruse ja kujuga tolmutortidest . </s> </p>
<p> <s> " Ma lähen nüüd taas oma naiste juurde , " kõneles mulle munk . </s> </p>
<p> <s> " Naiste ? " küsisin ma üsnagi hajameelselt , sest valmistasin mõttes juba lõunast loengut ette . </s> <s> " Jan Hus Prahast arvas , et naised ei tule meestele intellektuaalsetes asjades appi , isegi kui nad neid armastavad . " </s> </p>
<p> <s> Kohtukooli valgeks lubjatud hoone tuli vastu . </s> <s> Siin tundsin end juba kindlamalt , linna ärevad sündmused siia enam ei ulatunud . </s> <s> Va üliõpilane Jecatoun tuli vastu , käed tähtsalt seljal ja otsekui närides midagi . </s> <s> Nähes mind , sõi ta suu väga korralikult tühjaks ja ütles tavapäraselt : </s> </p>
<p> <s> " Rikkalikud tervitused ühes suurejoonelise lugupidamisega sinu väärikuse ja kindluse vastu , erudiitseim meister . " </s> </p>
<p> <s> See aeg , kui mind nii on nimetama hakatud , on toonud minu elus kaasa murrangu . </s> <s> Üliõpilaste tagasihoidlikud ja leebed köhatused minu saali astumise ajal olid mu kõrvadele heaks muusikaks . </s> <s> Nad pöörasid raskete raamatute kirbukirjas lehti , mina aga röögatasin : </s> </p>
<p> <s> " Me istume suure pidulaua taga , mille ühes otsas Aquino Thomas , Guglielmus Parisiensis , Abelardus , Aristoteles . </s> <s> Selle teises otsas on teadmiste valgus ja oskuste koit . </s> <s> Me oleme kutsutud auvõõrad , mitte mingid juhuslikud külalised . </s> <s> Astugem tõrkumata tarkuste teel ja meie hing avaneb kõigele puhtale . </s> <s> Olgem siis selles peegliovaalis . </s> <s> Olgem selle peegliovaali väärilised . </s> <s> Oleme ju teiega saavutanud parima võimaliku : oleme sirvinud kõigi viie äriraamatu kapiitleid . </s> <s> Kuid õigusetundmine on näiline ja mitte tegelik distsipliin , vähemalt enne kohtuotsust ; ta ei näita sugugi , kuidas on asjad tegelikult . </s> <s> Sest kas saaksime me kogu tänapäeva Saksamaalt leida äriraamatut absoluutselt õigete numbritega ? </s> <s> Kaupmehed eksivad kõikjal , sest nende arvutamisoskus jätab soovida . </s> <s> Prahas , kust ma tegelikult tulen , elas Karjaturu ääres kasukakaupmees Bohumka , kes jättis maksud võlgu ja kelle varanduse pani notaarius kolm korda sekvestri alla . </s> <s> Aga mis siis on see saladus , et kaupmehele tema maine vara ikkagi alles jäi ? </s> <s> Asi oli selles , et ta oskas seda hästi jagada , ta viis oma vara lihtsalt sõprade juurde peitu . </s> <s> Sõprade , kellest enamik ei elanud selles kandiski . </s> <s> Nii võis selle Bohumka kogu maist vara leida ja kokku koguda siit ja sealt ja mees isegi õpetas : " Teie juures , isand Cetvertek on see tooli hõbenupp , teie juures , parun Hvozdno Ctibori , on inkrusteeritud peeker ... " </s> <s> Nii möödus sellesinatse Bohumka elu alati lõbusalt , notaariused ei saanud tema maist vara lihtsalt kätte . " </s> </p>
<p> <s> " Rikkalikud tervitused ühes suurejoonelise lugupidamisega sinu väärikuse ja kindluse vastu , teie erudiitseim meister , " võttis nüüd koha pealt auditooriumist sõna üliõpilane Hugues , kel oli alailma kombeks oma nina kõigesse toppida . </s> <s> " Olid alles nimed teil seal Prahas . </s> <s> Vaaza Ctibori ? </s> <s> Kes on midagi sellist enne kuulnud ? </s> <s> Keel läheb sõlme , kui midagi sellist välja hääldada . </s> <s> Ja ometi on sellel mingitki sarnasust meie põhjaprantsuse keelega . </s> <s> Vaaza – see ongi prantsuse keel , ainult et sõnad on hääldatud valesti ja tagurpidi . </s> <s> See on ju väljend ? a va ( nii läheb ) , ainult et tagurpidi , võetud jalgadelt ja topitud pea peale , nagu topib end ise pea peale vana kloun Braque kabeli meiupuu juures siinsamas meie linnas . " </s> </p>
<p> <s> Champagne'ilase Hugues'i sõnavõtud häirisid mind juba ammu , kuid ma ei näidanud seda välja . </s> </p>
<p> <s> " Nüüd unustage igasugused arutlused äriraamatute üle . </s> <s> Meil on tulemas eriline harjutus , mida ülikoolides ikka aeg-ajalt tehakse . </s> <s> Me jagame kõigile välja ühe vana käsikirja , mis ... </s> <s> Abiline ! </s> <s> Kus on meie vanad käsikirjad ? " </s> </p></div2><div2 type="alaosa"><head> Azincourt </head>
<p> <s> Üliõpilased panid oma päevikud ja muud paberid kinni . </s> <s> Abiline tuli aga minu ligi , kaasas Boethiuse käsikirjad . </s> </p>
<p> <s> " See siin on Boethiuse eessõna Porphyriuse " Sissejuhatusele kategooriatesse " . </s> <s> See arutleb riigiõiguse üle . </s> <s> Juttu on ka matemaatikast ja muusikast . </s> <s> Boethius sündis neli aastat pärast Rooma impeeriumi lõppu , pärast seda , kui Odoaker keiser Romulus Augustusekesele raha pihku surus ja ta häbiväärselt pagendas . </s> <s> Romulus Augustusekene sai kümneaastasena täitevvõimu ja elas veel AD . </s> <s> 511 , kui Rooma impeeriumist ei olnud suurt midagi alles . </s> </p>
<p> <s> Sel aastal kirjutaski Boethius oma kuulsa eessõna Porphyriuse " Sissejuhatusele kategooriatesse " . </s> <s> Ta oli saanud ka gootide kuninga nõuandjaks , konsuliks , saadikuks . </s> <s> Õigusmuusa jüngritena peaksime hästi teadma , milline oli gooti rahva valitsemissüsteem . </s> <s> Peab küll märkima , et see oli väga lihtne . </s> <s> Jah , see oli liigagi lihtne . </s> <s> AD . </s> <s> 370 oli Ermanarich tavaline maaisand , kuid kuulutas end kusagil Kiievi koskede lähedal vürstiks . </s> <s> Pangem tähele , et Rooma viimaste õigusediktide järgi oli see päris lihtne . </s> <s> See oli vaid toonane tava . </s> </p>
<p> <s> Ermanarichi järglane sada aastat hiljem oli idapoolsete gootide impeeriumi juht Theoderich , õigeusklik katoliiklane . </s> <s> Tema tütar oli Theodora , kes abiellus Ravenna aadlikuga . </s> <s> Theodora sünnitas visigootide kuningale Leovigildile Hermenegildi , kes sai Hispaania kuningaks ja suri 23-aastaselt . </s> <s> Hermenegild abiellus Austraasia Inigundaga , neil oli ka laps : Athanagild . </s> </p>
<p> <s> Ma ei tee mingit saladust sellest , et see idapoolsete gootide vana suguvõsa jõuab läbi läänepoolsete gootide , läbi Norra ülikute ja Taani kuningate lõpuks paljude inimpõlvede pärast Vestfaali ja siis edasi Liivimaale , kus kehtib teine talupojaõigus , millest teile pajatan teine kord . </s> </p>
<p> <s> Nõnda siis jutustavad vanad allikad , et vana Ermanarich oli usurpaator , ta võttis võimu sealt , kus ta seda ei oleks tohtinud teha mitte ühelgi juhul . </s> </p>
<p> <s> Ent inimesed on olnud niisugused juba Aadama ajast – isegi kui nad on rumalad , on nende suguvõsad ometi elujõulised . </s> <s> Rumal on tugev ja tema veri on korras järglaste saamiseks . </s> <s> Me ei saa siit küll teha ühtegi tõsist järeldust oma distsipliini tarvis . </s> <s> Selleks on teil vaja lugeda hoopis Boethiust , mille ma teile välja jagasin . " </s> </p>
<p> <s> Pärast Boethiuse lugemist ja küsimustele vastamist pöördusin ma kannal ringi ja astusin mööda ristikäiku välja . </s> <s> Mulle tuli järgi Nicolas Saksamaalt , üks mu suurimaid imetlejaid ? ütleksin küll hoopis , et minu tarkuse imetlejaid , sest kui ütlen " mina " , siis mõtlen ma alati kõige puhtamat tarkust . </s> <s> Küünlalühtri all , kus aeg-ajalt võisin näha oma kolleege loengutesse suunduvat ja kust ei olnud mitte kaugel imeilus Püha Guglielmust kujutav värvi-klaasaken , sai Nicolas mu kätte , tegi suured silmad ja küsis väga võhiklikult : </s> </p>
<p> <s> " Rikkalikud tervitused , etc . </s> <s> , etc . </s> <s> , kuidas sa seda kõike küll tead ? </s> <s> Kust pärineb see kõik ? </s> <s> Sa tead vanade suguvõsade kulgemisi , sa tead täpselt , kuhu üks dünastia välja jõudis ? </s> <s> Kuidas sa seda kõike suudad ? " </s> </p>
<p> <s> " Hee-hee , " vastasin talle väga otsekoheselt . </s> <s> " Ei saa saladust teha , et ma olen vanalt healt Liivimaalt , mille linna – Revalit – tunneb põhjamerede ääres igaüks . </s> <s> Liivimaa maaisandate hulk on väga suur , seal on üks uus mõis teise otsas kinni . </s> <s> Kui palju suurt ja uhket aadlirahvast on Liivimaale kokku tulnud ! </s> <s> Sulle aga tahaksin ma rääkida Palamuse kirikust , kõige ilusamast ja kõrgemast kindluskirikust Liivimaa selles regioonis . </s> <s> Esimeste ordumeistrite ajal ei olnud kirikut veel olemaski , kuid selle asemel oli uhke loss suurte müüride ja tõstetavate sildadega . </s> <s> Ringmüüri ja sisemüüri vahelisel alal pidasid korda ahelais ja tigedad karud , nagu tol ajal kombeks oli . " </s> </p>
<p> <s> " Issand , " ütles Nicolas . </s> </p>
<p> <s> " Oli juba üle tubli tuhande kahesaja aasta meie Õnnistegija sündimisest , kui sessinases Palamuse lossis elas lossipreili Mariza . </s> <s> Seesama Mariza pidi kindlasti olema just sellesama vana suguvõsa üks võsudest . </s> <s> Ma mõtlen ikka sedasama suguvõsa , kellest enne nii palju juttu oli . " </s> </p>
<p> <s> " Iseenesest mõista , meister , " ütles Nicolas . </s> </p>
<p> <s> " Miks ma arvan , et Mariza ja tema vaarisad olid sellestsamast vanast suguvõsast ? </s> <s> Seletasin teile ennist väga palju gootidest , kelle soost võrsunud valitsejad tavatsesid hilisemail aastatel olla Luxembourg'i krahvid . </s> <s> See oli just nimelt Lääne-Vestfaali komme muuta Kunigunde nimi Kunizaks ja Marigunde Marizaks . </s> <s> Sellepärast võis arvata , et Palamuse lossipreili Mariza suguvõsa ei olnud omal ajal mitte kusagilt mujalt tulnud kui nimelt Luxembourg'ist , kus aga enne Barbarossat valitsesid läänegootide kauged hõimlased . </s> </p>
<p> <s> Kuulsa suguvõsa jooni leidus ju ka Mariza näos . </s> <s> Ta oli nii kahvatu oma õrnas ilus . </s> <s> Isa ei lasknud teda kuhugi , vähemalt mitte lossist kaugemale , aga lossi territooriumil võis ta käia , kus juhtus . " </s> </p>
<p> <s> " Kas ka karude aedikus ? " küsis Nicolas . </s> <s> " See oleks ju lisanud väikest vürtsi tema käimistele ? </s> </p>
<p> <s> " No ei , karude aedikus muidugi mitte , Mariza veetis aega oma Duvenschlagis ehk tuvimajas , tuvide kudrutamine oli tema armsaim heli . </s> <s> Võib-olla arvas ta , et kui tuleb kord prints valgel hobusel , siis võiks ka see prints temale samal kombel kõrva kudrutada nagu nood valged tuvid . </s> <s> Noh , Marizal oligi juba mingi peigmees , ja see peigmees läks ühel päeval sõtta . </s> <s> Mariza soost olid kõik meesliini esindajad alati sõjas käinud , kui äbarikud nad ka polnuks . </s> <s> Kuid ühel toredal hommikul maandus Mariza Duvenschlagis hall pika nokaga võõras tuvi . </s> <s> Võõras mis võõras . </s> <s> Ja selle pika noka vahel kandis see tuvi kummalist kirja : " Mariza peigmees sõjas surma saanud , varsti saadetakse kirst järele üle maade ja merede . " </s> <s> Ja et kirstu saabumine võtab aega . </s> </p>
<p> <s> Mariza ronis lossitorni , tuul mängis tema kiharate ja kleidiga . </s> <s> Ja siis ta kordas : " Aita , Kristus , mul siit surnuna alla jõuda , mu elul pole mingit mõtet , kui ma pean edasi elama ilma tema , Bennota . " </s> <s> Asi oli selles , et Benno oli Mariza peigmehe nimi . </s> </p>
<p> <s> Ja Jeesus Kristus aitaski . </s> <s> Mariza ei olnud mitte märganud , et parasjagu just sel ajal , mil tuul üleval lossitornis nii siivutul kombel tema rõivastega lehvitas , oli all peatunud kuulus röövrüütel Sõnajalg . " </s> </p>
<p> <s> Nicolas kükitas mu juttu kuulates aupaklikult maha , ristas käed ja asetas neile oma lõua . </s> <s> Röövrüütli kohta oli tal eraldi küsimus : </s> </p>
<p> <s> " Nimi oli Aspidius ? </s> <s> Sõnajalg ? </s> <s> Selliseid nimesid kannavad ju mungad , kelle ülesandeks on sõnajalgade istutamine kloostriaedadesse ja kalmistutele . " </s> </p>
<p> <s> " See Sõnajalg haaras ülalt kukkuva Mariza naksti oma kaenlasse ja läinud ta oligi . </s> <s> Tulnuks too röövrüütel sisse , laamendanuks lossis , otsinuks sealt Marizat , ei oleks teda ehk kahe paari härgadega ka välja saanud . </s> <s> Aga nüüd ratsutas Sõnajalg Marizaga minema , tüdruk ikka hobuse laudjal , nagu kombeks . </s> <s> Nii nad siis jõudnudki Sõnajalale kuuluvasse hertsogkonda , mis Palamusest muide üsna kaugel asus . </s> </p>
<p> <s> Benno tuleb tagasi , näeb , et pruut ära varastatud . </s> <s> Harilikult on iga auväärt junkur ja mõisaisand harjunud , et pruudi röövimise oht on kõige suurem pulmade ajal , mil nokastanud seltskond pruudi varastamisega küll ja küll hakkama võib saada . </s> <s> Liivimaal on erilised ringmängud , need seisnevad selles , et kogu vakuserahvas koguneb hulgakesi pruudi ja peigmehe ümber . </s> <s> Nii tekib suur ringmäng ja kõik laulavad ringmänguviisi " Tule mulle , pruudikene " . </s> <s> Pruut aga ei kipu kuhugi tulema . </s> <s> Õlut juuakse suurtest puukappadest ja seejuures võistlevad mehed , kelle vuntsidele ja habemele jäävad kõige suuremad õllemullid . " </s> </p>
<p> <s> Rääkisin liialt kiiresti ja Nicolas ei saanud aru . </s> </p>
<p> <s> Aga siis vestsin ma Liivimaa pulmakommetest edasi , ma olin nii kütkestatud omaenda häälest ja esituslaadist . </s> <s> Mulle paistis , nagu kõlaks selles avaras maailmas üksnes jutuvestja hääl : </s> </p>
<p> <s> " Pruut paneb enne pulmatseremoonia algust enda külge loodide viisi hõbedat , et parem välja näha . </s> <s> Liivimaa on talvine ja lumine maa , Liivimaa on pimedusemaa . </s> <s> Sellepärast ei ole hõbe pruudi rinnal meie kirikutes ja meie tingimustes kunagi nii palju kiisanud , et ta kirikus kedagi pimestaks . " </s> </p>
<p> <s> Nüüd segas mu noor sõber taas vahele : " Kui hästi te seda ütlesite ! </s> <s> Te olete päris poeet , te olete veel parem kui Alcuin . " </s> </p>
<p> <s> Lõpuks selgitasin Nicolasile , et Benno sai oma pruudi lõpuks Sõnajala karukäppade vahelt kätte . </s> <s> Oli ka aeg , sest naine oli hakanud halva hoolduse tõttu ära närtsima . </s> <s> Lõpuks olin oma jutustustega lõpul ja Nicolas samuti väga rahul . </s> </p>
<p> <s> Selleks korraks algas suures linnas talv . </s> <s> Pehme talvine kliima tõi ka lumeüllatuse : väravad ja portikused mattusid natukeseks ajaks lumme , et aga siis taas lahti sulada . </s> <s> Neis tingimustes ei jäänud katkust midagi järele . </s> <s> Oli üks linnajagu , kus inimesed mõistatuslikel põhjustel surid . </s> <s> See kestis väga lühikest aega ja üleüldist katkuhoiatust ei antudki . </s> <s> Ja katku tõenäoliselt edasi kandvad rotid kadusid linnast , kadusid maa pealt . </s> <s> Kadusid , nagu poleks neid olnudki . </s> <s> Mõned neist pugesid Sainte-Catherine-du-Valdes-Écoliers' kloostriaias urgudesse ja nagu räägitakse , võinuksid nad sealt leida pelgupaiga paljudeks aastateks , võib-olla isegi aastakümneteks , sest neid urgusid ei avatud . </s> </p>
<p> <s> Burgundlased võtsid kolme ljöö kaugusel linnast kinni kellegi kõrgest soost isiku , kes aga kohtlemise üle ei kurtnud . </s> <s> Seda teada saanud , mõtlesin otsekohe , et see oleks ju tegelikult võinud ka minuga juhtuda . </s> <s> Õhku paisati mingisugused lunarahanõudmised , mis tegi kogu asja hirmuäratavamaks . </s> <s> Mõtlesin siis , et meie julgeolekut tuleks hakata kindlustama palgasõdurite abil ; ja ep olnud seal kedagi sobivamat kui armanjaki palgasõdurid , kes olid valdavalt kogukad mehed suurte odadega . </s> <s> Talviti kandsid nad pikka karusnahkset keepi ja hoidsid silmi hoolikalt kiivripilude taga . </s> <s> Nende metsikus tuletas mulle meelde metsikust minu kodumaal . </s> </p>
<p> <s> Palgasõdurid olid end Pariisis hästi sisse seadnud . </s> <s> " Olla pariislane – see tähendab olla , " rääkisid nad alati , nagu oleksidki juba kuninga enda sulased ja justkui kuuluks Pariisi linn ainuüksi neile . </s> </p>
<p> <s> Neil päevil kutsus doktor Hipparchio , õigusteaduskonna üks olulisimaid teadusemehi , mind enda juurde , tahtis kõnelda . </s> <s> Hipparchio oli tõsine nagu isa , kes just panemas oma poega kooli . </s> <s> Ta kokkukasvanud kulmud lainetasid kummaliselt , kui ta teatas minu õpilaste jõudmisest bakalaureuse-teadmisteproovini . </s> <s> Lähemalt selgitas ta ka seda , missugustest auväärsetest õpetlastest hakkab koos seisma teadmisteproovi vastuvõttev nõukoda . </s> </p>
<p> <s> " Linnas on nüüd juba raskem läbi lüüa , " selgitas ta . </s> <s> " Suhted eri võimude vahel on meie linnas keerulised , noored õigusteadlased ei saa vastu talve tööd . </s> <s> Kui sa nüüd avameelselt ütleksid , mida arvad sa selle kohta , et meie omad maksavad inglastele tribuudi välja alles nüüd ? </s> <s> Azincourt'i lahingust on ju nii palju möödas . </s> <s> Inglane on juba Caeni väravate taga või on tal juba Caeni lõunaväravadki selja taha jäetud . </s> <s> Kohutav vägi on tulemas Béthune'i ja Seine'i vahel . </s> <s> Inglane on Rouenis , inglane on varsti igal pool . </s> <s> Vapraid prantsuse rüütleid ei ole enam palju alles jäänud . </s> <s> Oleks siis ometi nõnda , et nad jätavad puutumata Béthune'i , Buridanuse sünnilinna ! </s> <s> Loodame , et nad selle linna poole ei liigu , Rouen on ju täpselt sama kaugel ? või muidu hakkavad nad ehk veel meie pühi haudu rüvetama ! " </s> </p>
<p> <s> " Miks oli Azincourt'is nii , et lahingueelsel ööl suvatsesid prantslased pidutseda ja juubeldada , kui inglise sepad ihusid mõõku ja inglise jalaväelased olid pannud sõjanuiad valmis ? </s> <s> Ega ma ei küsikski seda , kui mitte kogu rahvas , kas või minu teenridki sellest ei räägiks . " </s> </p>
<p> <s> " Kullerid tõid täpsed teated sellest lahingust kohe meie linna . </s> <s> Jah , see oli meie , Prantsuse armee , kes sel ööl oli laiali suurel alal Tramecourt'i mõisast Azincourt'i külakese esimeste majadeni . </s> <s> Eelmisel ööl oli Inglise eelvägi kohtunud saja valitud prantsuse heeroldiga kusagil Pikardia lavamaa algul . </s> <s> Nendele ütles Inglismaa kuningas : " Meie marsime täna Calais' peale ; kes üritab meid takistada , see kaob . </s> <s> Ärge takistage meid või muidu saate näha , kui suures koguses hakkab voolama kristlaste veri . " </s> <s> Kui Prantsuse vägi oli surutud metsade vahele , siis oli ta algul oma mõlema tiiva siruulatuselt peaaegu 800 jalga ... " </s> </p>
<p> <s> " Tiibade siruulatus ? " küsisin mina . </s> <s> " Sa oled ju ometi filosoof ega mitte linna tuvitädi St Chapelle'i tornide juures . </s> <s> Nii ei saa sõjaväe kohta väita , nii ei saa ... " </s> </p>
<p> <s> " Ma ei väida mitte midagi . </s> <s> Niisiis ... " jätkas ta õpetatud toonil ... </s> </p>
<p> <s> Ma pidin teda taas eksitama : " Teil , prantslastel on ju veel toredaid mõõtühikuid , mida minu kandis naljalt ei leidu . </s> <s> Kaheksasada jalga ? kui palju teeb see prantsuse mõõtudes ? " </s> </p>
<p> <s> " See teeb umbes sada kolmkümmend kolm prantsuse mõõtu . </s> <s> Või siis 41 ritva ? meie , prantslased , mõõdame kaugusi ka ritvades ja nimetame seda mõõtühikut pertica . </s> <s> Võib öelda ka 4 arpennis't , kui me räägime pikkustest . </s> </p>
<p> <s> Prantsuse väes oli üle kahekümne suure kolonni , kahureid , kümme tuhat vimplit ja odalippu . </s> <s> Prantsuse väes oli tuhandeid mehi kõigist ümberkaudsetest maakondadest , kohal olid Burgundia ja Brabandi hertsogid oma meestega , Grandpré maaisand , Alenconi hertsog ? </s> <s> Amiens'i eellahingu võitja , tõeline sõjageenius . </s> <s> Nad panid ratsaväe ettenägelikult tahapoole , ja ratsaväe juures oli nende väejuht , konnetaabel d'Albret . </s> <s> Raskete sõjaratsudega rüütlite taga olid kõik moonavoorid , milles koormakandjaid eesleid oli musttuhat . </s> <s> Konnetaabli väes , seal keskel oli ligi viiskümmend tuhat head meest , neist umbes tuhat rasketes basinettides , odad kolisemas vastu kilpe . </s> </p>
<p> <s> Kogu see meeletu vägi oli Tramecourt'i teele kokku surutud , ülimalt korrapärastes ridades . </s> <s> Lisaks d'Albret' rüütlitele oli kaheksa tuhat rüütlit tiibadel , keskel oma meestega rüütel Rambures , ammu- ja vibuküttide meister , siis Boucicaut' hertsog saja või kahesaja pikkvibuga . </s> <s> Neid kõiki ei jõua üles lugedagi . " </s> </p>
<p> <s> Sain seda juttu kuulates hästi aru , et ta püüab võõramaalast suurte numbritega rabada ja paneb igale poole nulli juurde . </s> <s> Miks ta seda teeb , sellest ma enam nii hästi aru ei saanud . </s> </p>
<p> <s> " Azincourt on mõistatus . </s> <s> Ta on salapärane kui öö niihästi võitjatele kui ka kaotajatele . </s> <s> Kas polnud Alenconi hertsog – see mõtlik veetlev väikesekasvuline mees – , kas polnud just tema prantslaste tõeline sõjageenius ? </s> <s> Mees , kes lõhnas äikese järele , kellest hoovas välku ? </s> <s> Igatahes ei tohi d'Albret ennast tema loorberitega ehtida . </s> <s> Mis kõik oleks võinud saada prantslastest ja nende maast , kui sel mehel oleks lastud vabalt tegutseda ? </s> </p>
<p> <s> Inglastel olid keskel jalaväelased , mõlemal pool tiibadel vibukütid kolmes reas . </s> <s> Teineteisele läheneti mitu tundi , eriti kiirelt tegid seda rüütlid . </s> <s> Lõpuks jõuti peaaegu laskekaugusele , õhus hõljus pahaendeline vaikus , mida katkestasid üksnes üksikud käsklused , vihmarabin ja hobuste hirnatused . </s> <s> Prantsuse põhituumiku juures lehvisid oriflammid , kusagil leidus ka suur kuningalipp kolme liiliaga . </s> <s> Ent väikseid oli tuhandeid , kümneid tuhandeid ; sinikollased , sinikuldsed liiliapildid leidusid kõikjal , isegi kilbinurkadel . </s> <s> Need olid justkui mälestusesemed oma kuningast , keda rahvas armastas ja armastab . </s> </p>
<p> <s> Siin oli kõike : püha Denis' vimplid , trummilööjate psii-kujulised salgad , ülekullatud valjad , lihtsõdurite kuratlik vandumine . </s> <s> Umbes tund aega enne keskpäeva oli Inglise vägedes märgata suuri muutusi : rivistuti nelja ritta . </s> <s> Siis hüüdis seal inglane : " Auaunce , banneres ! " </s> * <s> Astuti kiiresti edasi . </s> <s> Trompetid hõiskasid , inglise rüütlid asetasid oma kilbid tihedasse gladiaatorlikku ritta . </s> <s> Nende taga astuti kümneid tuhandeid samme . </s> <s> Mõned arvasid , et inglased on segaduses , kuid see ei olnud tõsi . </s> <s> Inglased tegid edasi väga suure lükke . " </s> </p>
<p> <s> " Mida see võiks tähendada , mida inglane ütles ? " </s> </p>
<p> <s> " Ega teagi , küllap ta hüüdis , et ta on Inglise kuningas . </s> <s> Nii siin kui ka seal annavad ainult kuningad suuri rünnakukäsklusi . </s> <s> Tema rüü oli tikitud kullaga . </s> <s> Ja siis lendas prantslaste poole kuus tuhat noolt . </s> <s> See varjutas taeva . </s> <s> Esimene vibuküttide rida , mis ulatus pooleldi metsade varju , laskis põlvelt , teine oli kummargil nende pea kohal . </s> <s> Kolmas rida oli tõstnud vibud kõrgele . </s> </p>
<p> <s> Meie väed olid kohe segadusse sattunud . </s> <s> Nagu niidetult langesid esimesed read , suur osa nooli lendas neist üle ja haavas ratsaväe südant . </s> <s> Teine , kolmas , neljas , viies korpus , kõik kadunud , segi , ratsud märatsemas , rüütlid neid ohjeldamas . </s> <s> Jalaväelased astusid lahingusse , rüütlid eesotsas . </s> <s> Hobused olid suudetud siiski hulluks ajada , esimesed jäid mutta kinni , teised plartsatasid üle nende ja väänlesid samuti mudas . </s> </p>
<p> <s> Azincourt'i esimeste majade juures tekkis laibavall , ja kui inglise jalaväelased kohtasid prantsuse omi , jooksid need arutult ringi . </s> <s> Oli kolonne , kus igatseti juba taganeda . </s> <s> Kuid sõjakunstis on juba nõnda , et taganeminegi võib olla tiibhaarang , tegelikult edasitung . </s> <s> Suur Aleksander sõdis Gaugamelas , ja nagu hea kroonikakirjutaja Kallisthenes kirjutab , võttis nii Aleksander pärslaste vastu kui ka pärslased Aleksandri vastu ette selliseid taganemisi , mis tegelikult olid tiibhaarangud . </s> <s> Löö serviti , tungi vaenlase väkke külje pealt , siis ei saa vaenlane aru , kas oled ehk äkki ümber pööranud ja taganed !! </s> </p>
<p> <s> Selliseks taganemiseks oli Prantsuse vägi liiga kobaras , kuid midagi suudeti siiski ära teha , näiteks vastase vibukütte üksikuteks salkadeks hajutada . </s> <s> Ma pean nüüd kasuka selga tõmbama ja minema ülikooli veinikeldri küsimusi uurima ... " </s> </p>
<p> <s> Uuri aga uuri veiniküsimusi , tark prantslane , kes sa oled loodud siia ilma kõike teadma , isegi lahinguid . </s> <s> Oli asju , mida ta teadis üllatavalt hästi . </s> <s> Viljandis , kus ma esmakordselt puutusin kokku orduga ja mille rohustelt vallidelt tihti vaatasin ordu laskemeistrite tegevust , nimetati erinevatelt tasemetelt laskmist " friisiks " . </s> <s> Vibukütt oli ühel põlvel , kuid ta ei toetanud oma relva maha . </s> <s> Tema laskis kõige madalamalt " korruselt " , teine , tema võitluskaaslane laskis peaaegu tema kohalt . </s> <s> Ordu teadis , mis ta tegi , ja kasutas maailma üldist tava . </s> <s> Kui nüüd aga Azincourt'is lennutas terasnooli vastase pihta ühtekokku kuus tuhat vibu , siis tekkis selle laskmise juures kindlasti ka segadus , eriti kui arvestada mõne üksiku Prantsuse suurtükinoti võimalikku vastutegutsemist . </s> </p></div2><div2 type="alaosa"><head> Videvikutund Berry hertsoginnaga </head>
<p> <s> Koolimees Hipparchio teadis lahingust , justkui oleks ta ise seal olnud . </s> <s> Täitsa võimalik , et ta oli vestelnud mõne rüütliga , kes oli sündmuse vahetu tunnistaja . </s> </p>
<p> <s> Nüüd aga tuli aeg , mil hakkasin suhtlema teise Seadusekooli õpetlase , Depricomoga , " kes promoveeriti doktoriks alles hiljuti " , nagu tema kohta sageli üteldi . </s> </p>
<p> <s> Depricomo suhtles nobiliteediga , tema majakese ees seisis kõige erinevamaid tõldu , millest mõned saabusid Kohtuväljakult . </s> <s> See näitas kõrgeimat klassi , doktor muidugi ei andnud end igaühele läbikäimiseks kätte . </s> <s> Doktor rääkis valitutega . </s> </p>
<p> <s> Kõrgeim , keda ta valinud , oli Berry hertsoginna . </s> <s> Kaheksateistkümneaastane kaunitar ei olnud ikka veel abielus . </s> <s> Ta oli peene piha ja suveöiselt sumedate silmadega , mis pildusid välgukesi või võisid armsalt naeratada . </s> <s> Nõnda ei sobi küll öelda , kuid oma ilu poolest ületas ta tunduvalt isegi minu Kunigundet . </s> <s> Ühel päeval jalutasime Depricomoga purskkaevude juures ja Depricomo vastas minu arglikele küsimustele Berry hertsoginna kohta . </s> </p>
<p> <s> Kõik see , millest ma nüüd jutustan , ei olnud mul teada mitte siis , just sel hetkel . </s> <s> Nii mõnegi teadmise on aastad hiljem säravamaks lihvinud ; need on justkui omandanud kindlamad piirjooned . </s> <s> Depricomo kirtsutas nina ja rääkis siiski daamist , keda oli nähtud temaga kohtumas ja armastusväärsusi vahetamas . </s> </p>
<p> <s> Noort Berry hertsoginnat tahtsid endale kolmeteistkümneaastane pire krahvike René le Bon Vendôme'i dünastiast ja kahekümne kuue aastane Anthenaise'i senjöör , kes oli kõige ägedamal linna piiramishetkel rahulikult läbi Burgundia vägede linna ratsutanud , teadmata midagi hädaohust . </s> <s> Ja kui temalt pärast küsiti , mida ta oma teekonnal nägi , vastas ta lihtsalt : " Ma nägin ühte suurtükikuuli , mis lendas viiliti minu teekonnaga . </s> <s> Kuid et ma olen selliseid näinud kõikjal , ei pööranud ma sellele erilist tähelepanu . " </s> </p>
<p> <s> Pariisi jäänud rüütleid panid kõik tähele , isegi kui nad olid väikesed nagu see kolmeteistkümneaastane rüütlihakatis . </s> <s> Armastatuim oli kadunud konnetaabli d'Albret' naine , madame de Sully . </s> <s> Pärast ta mehe kuulsusrikast surma jäi talle vähemalt austusväärne lesestaatus . </s> </p>
<p> <s> Berry hertsoginna Pariisi-loss asus vasakul kaldal , üle tänava , mis viis kardinal Lemoine'i kooli juurde . </s> <s> Just seal asus Pariisi rahulikemaid väljakuid ja Berry hertsoginna võis seda rahu vabalt nautida . </s> <s> Daami kodulinn Bourges oli , nagu teati rääkida , väga ilus ja suur , seal kaubitseti veiniga ja sellepärast oli see vahest sama kärarikas kui sadamalinnad . </s> <s> Nägin seost tema kodulinna ja selle asjaolu vahel , et Pariisis asus daam elama ühele kõige vaiksemale väljakule . </s> </p>
<p> <s> Hertsoginna triibuline tõld peatus Depricomo maja ees vähemalt korra iga kuu . </s> <s> Jalgsi liikus ta tavaliselt kolme kilbikandja saatel ja mõnikord , nähes , kuidas pahased talumehed turupäeva õhtuks müümata kraamiga koju peavad minema , ütles ta vaikselt , justkui kurvalt : " Hei , teie seal . " </s> <s> Teda ei häirinud , et seesinane " hei " peaks ju tegelikult tähendama hoopis midagi muud ja seda ei lausuta tasa . </s> </p>
<p> <s> Kuus päeva pärast paastuaegset reminiscere-pühapäeva , kui kogu kristlik maailm laulis Taaveti pojast ja minu üliõpilastel olid tehtud juba kõik teadmisteproovid , hoiatas Depricomo , et keegi kõrgest soost daam soovib mind näha . </s> <s> Hiljem selgus , et tegemist on sellesama hertsoginnaga . </s> <s> Küll oli see halb aeg igasugusteks kohtumisteks , sest burgundlased olid juba Pariisi vallide ja müüride alla tunginud ja ainus , mida nad veel ei teinud , oli suurtükkide laadimine prantsuse moodi . </s> <s> Kõrgematest kirikutornidest võis Burgundia sõjavägi paista halli ähvardava massina kaugetel küngastel ja vallidel . </s> <s> Nende posaunid ja trompetid tegid kõva kumedat häält igal täistunnil ning ka tähtsamate lahingukäskluste eel . </s> <s> Kui need hõbekõrid üürgama hakkasid , siis pidi linnaelu müüride lähedal peaaegu et peatuma ja uljalt kärarikkad julgeti olla vaid ülikute majades . </s> </p>
<p> <s> Mul oli kange isu minna mööda vicus Ioannis't linnamüürini , kuid ülikoolis öeldi mulle , et just samal päeval peaks Depricomo kohtuma Jumalaema kirikus Berry hertsoginnaga , kus minu teema kindlasti ja jõuliselt üles tõstetakse . </s> <s> Nimelt oli kellestki minu üliõpilasest kuulujutt lahti läinud , et minul olevat nõiavõimed , ma valdavat valge maagia võlurite õilsat kunsti . </s> <s> Ma suutvat mõne dokumendi põhjal öelda , kuidas erinevad suguvõsad omavahel seotud , kes on olnud kelle esiisa . </s> <s> Mulle omistati minevikusündmuste täieliku läbikatsumise võime . </s> <s> Ja see oli õige vaid nõnda palju , et ma tõepoolest alati just sellele mõtlesin , kui palju kõikvõimalikke inimesi on maa peal aegade jooksul elanud ! </s> <s> Sajandid on läinud oma majesteetlikul , minutite ja tundidega hoolikalt mõõdetud sammul , kuid inimesed on elanud ja häid mõtteid mõelnud . </s> </p>
<p> <s> Esimese kevadkuu esimesel päeval seadsid linna kaitsjad noorima ja äärmiselt ambitsioonika Orléans'i hertsogi käsul Saint-Germaini värava juurde üles kuus üle keskmise suurtükki . </s> <s> Suurtükkide taga võtsid platsi sisse kiviheitemasinad , mis mind oma kohmakuse ja mannetusega isegi natuke naerma ajasid . </s> <s> Ühe suurtüki kohaleveeretamiseks läks vaja tohutult jõudu , nende raud oli kokku pigistatud võimsate teraslattidega , mida omakorda hoidsid koos veel vitsadki . </s> <s> Kui burgundlased näinuks , mis neid suurtükkide näol ootab , siis oleksid nad jäänud väga mõtlikuks . </s> <s> Kuid nad ei näinud muidugi , kõik toimuv jäi müüride varju . </s> </p>
<p> <s> Minu teadmisi endale ihaldav hertsoginna de Berry saatis mulle väga lühikese kirja , mille ma avastasin ülikoolist korrespondentsi hulgast . </s> <s> See oli adresseeritud " minu õpetatud sõbrale " . </s> <s> Selle pealdise oli kirjutanud naine , sest käekiri oli ümar ja konksud p-des ja d-des hoidsid kelmikalt ühte suunda . </s> <s> Kohe ilmus välja ka selle kirja tegelik tooja , käskjalg , kes oli kusagil ringi lonkinud ja oodanud minu peamajja saabumist . </s> <s> Mõtlesin hoolikalt , mida peaksin neiule vastuseks kirjutama , sest ilmselt tuleb ta koos lugupeetud doktor Depricomoga , kes on talle juba harjunud hingeasjadeski isaks olema . </s> </p>
<p> <s> Viie päeva pärast jalutasime Berry hertsoginnaga juba Boulogne'i metsa tammede , kirsside , pöökide ja mändide all . </s> <s> Pildid , mis meile seal avanesid , olid südamlikult maalilised , loodus oli metsik ja radu vähevõitu . </s> </p>
<p> <s> Meie ajastul on suurvaime , kes armastavad rõhutada , nagu oleks suuraadel mandunud , nende naised on lodevad ega hoolitse enda eest . </s> <s> Mida kõrgem senjöör , seda enam karja ja põllumaid . </s> <s> Ja pahatihti on sellele lisatud : seda vähem mõistust . </s> <s> Berry hertsoginna kohta see ei kehtinud . </s> </p>
<p> <s> Lugeja on algusest peale aru saanud , et minu välimus ja rapport – nagu Pariisis öeldakse – ei olnud vastavuses nende heade sidemetega , mis mulle selles linnas olid tekkinud . </s> <s> Välimuselt olin ma enam kui tagasihoidlik ; ainus , millega võisin hiilata , olid head kombed ja see sulavooruslikkus , mis iseloomustab paljusid Liivimaa rüütleid . </s> <s> Kõige selle pärast oli isegi üllatav , et minuga asus tegelema Berry hertsoginna . </s> </p>
<p> <s> See siin oli üks kõrgemat klassi naine . </s> <s> Ta oli kaheksateistkümneaastane ; see on sobiv abiellumisiga isegi meie hullul aastasajal . </s> <s> Kui ta astus minu kõrval mööda metsateid , vaatasin teda silmanurgast . </s> <s> Siis järjest otsesemalt . </s> <s> Ta valge , veidi läikiva kleidi saba rappus löntsides lõikeheinapuhmis , ta kübaral kõikusid lõunamaise linnu suled . </s> <s> Kelmi vallatust oli temas väga vähe , see-eest leidus vallatust kolmeteistkümneaastases piredas krahvikeses , kelle nimeks René le Bon . </s> <s> Oleksin mina olnud hertsoginnaks , ei oleks ma väiksekest üldse kaasa võtnud . </s> <s> Poiss oli ju lausa jonnipurikas . </s> <s> Ta oli küllap kõheldes nõuks võtnud tumedapäise hertsoginna süda endale vallutada ja viieaastane vanusevahe ei andnud – nagu ta ise arvas – üldse tunda . </s> <s> Poiss oli oma pruudist kenasti pikem , kuid ise küpsusest kaugel . </s> <s> Kaugelt vaadates oli väike René hertsoginna ülejäänud kaaskonnast lahutamatu . </s> <s> Aeg-ajalt tegi ta mõne tantsusammu , siis üritas kõige kitsamas kohas hobuse selga ronida . </s> <s> Siis andis kannust , ise ratsu seljas olemata . </s> <s> Ta peksis kammerteenreid vastu õlgu ja tuias nagu mõni Vana-Kreeka joomapeost osavõtja . </s> <s> Lõpuks läks kõik nagu ettearvatult . </s> <s> Hertsoginna pöördus järsku ümber ja sisistas oma austajale : </s> </p>
<p> <s> " Un jocrisse ! " </s> </p>
<p> <s> Depricomo oli tõlgiks seal , kus ma oma verivärske prantsuse keelega hätta jäin . </s> </p>
<p> <s> " Mida see tähendab ? " </s> </p>
<p> <s> " Hertsoginna ütles poisile , et see on tobu . " </s> </p>
<p> <s> Nüüd küsis Berry hertsoginna minult , kas ma tunnen kõiki dünastiaid ja aadelkonna harusid , mis Prantsusmaa piirest välja ulatuvad . </s> <s> Ta oletas , et mul on võime näha minusse mittepuutuvat minevikku . </s> <s> Ta oletus läks isegi nii kaugele , et ta arvas mind lihtsalt läbi tarkade kivi vaatavat ja mis tahes sündmuste kulgu teada saavat . </s> </p>
<p> <s> " Kas olete ka ühtlasi alkeemik ? " küsis ta . </s> <s> " Kas ei peaks kõik õpetatud mehed olema ka ühtlasi alkeemikud ? </s> <s> Ja ühtlasi ka rikkad , sest mis on tegelikult tarkade kivi ? </s> <s> See on krüsoliit pluss kuld . " </s> </p>
<p> <s> Seepeale käskis ta mind parandada , kui ta peaks juhuslikult milleski eksima . </s> <s> Tegelikult ei lummanud mind üldse see Kesk-Prantsusmaa alkeemiavaimustus . </s> <s> Seal , Kesk-Prantsusmaal olevat kellegi kuulsa Petrus Alchemicuse kodu . </s> <s> Võiks ju ette kujutada , et kõiksugused kolvid ja torud on seal kogu aeg tegevuses . </s> <s> Ja ehkki mind valdas sellele mõeldes täiesti irooniline tunne , vastasin hertsoginnale puhtast viisakusest nii : </s> </p>
<p> <s> " Sellel kõigel on suur ja tähtis mõte sees . </s> <s> Kes käsitab hõbedat ja tema muundumisi , on tark . </s> <s> Kui palju kannatust nõuab kas või viilude lõikamine hõbeda küljest ! </s> <s> Ja nende ujutamine sikuveres , nende ehtimine kamprikristallidega või roostepuruga , mis pärit Rasso von Geertzi igivanalt mõõgalt ... " </s> </p>
<p> <s> Kuulnud võõrast nime , pani hertsoginna oma peakese armsalt viltu . </s> <s> " Kes on Rasso von ... </s> <s> Rasso von ... ? " ei taibanud ta . </s> </p>
<p> <s> Kes on Rasso von Geertz ? </s> <s> Tõepoolest , kes ta on ? </s> <s> Eks küsige seda pea ükskõik milliselt Liivimaa parunipoisilt ja nad leiavad teile vastuse . </s> <s> Rüütlietalon , tuhandete poiste lemmik . </s> <s> Kakssada aastat tagasi elanud Reinimaa rüütel , kellest rahvas arvukalt lugusid jutustanud . </s> <s> Meil oli kunagi kodus üks kauss , millesse ei tea kes oli sisse pressinud Rasso von Geertzi monogrammi . </s> <s> Neil piltidel on kangelane potti meenutavas sarvedega raudkiivris ja lehvitab Reinimaa tumesinist lõvilippu . </s> <s> Rasso on ühe jala jalusest vabastanud ja rebestab õhku tubli saksa kahekäemõõgaga . </s> <s> Ta ei hooli oma raudrüü raskusest , tõsise ja ausa sakslasena ei hooli ta vaevast ja raskustest üldse . </s> </p>
<p> <s> Nähes niisuguse kangelase monogrammi , hakkasin ma kunagi – ise vaevalt kaelakandjana – seda lugu isalt ja ordurüütlitelt uurima . </s> <s> Ja tõepoolest , selgus , et Rasso von Geertz oli pärit vanast linnast Worringenist , mõni penikoorem Kölnist . </s> <s> Meie Issanda aastal tuhat kakssada ja kuus , kui üks Reini-Worringeni markkrahvidest oli langenud Pühal Maal ja vastasseis Reini maaisandate ja Kölni peapiiskoppide vahel haripunktis , otsustas nooruke rüütel Rasso asuda tegema suuri tegusid . </s> <s> Tema ei olnud sellega sugugi rahul , et kõik kohalikud junkrud on kiriku läänimeesteks . </s> <s> Ristisõdade alguseaegu olid ülikud ja kirik kenasti koos tegutsenud , üks innustas teist . </s> <s> Nüüd oli tüli ägedaks paisunud . </s> <s> Kirik ei tahtnud paljusid krahvide nõudmisi enam sugugi mäletada . </s> </p>
<p> <s> Selsamal õnnistatud aastal lahkus verinoor , alles vurruudemeis Rasso von Geertz kodumõisast ühe kannupoisi saatel . </s> <s> Ta võttis kaasa vaid tubli kahekäemõõga ja viie päeva toidumoona , millest osa hoidis sadula ligi oma peakoti all . </s> <s> Nad läksid päikeseloojangul teenriga mäest alla ja neid oli saatma tulnud kogu suguvõsa . </s> <s> Igavesed saksa kuused kohisesid üle nende peade , ööbikud laulsid ja vana von Geertz nuttis oma rüütlisuguvõsa vapi all , et ta poeg nii õrnas eas peab ära minema . </s> <s> Kuid polnud parata , kui poeg oli nõnda otsustanud . </s> </p>
<p> <s> Helevalge tee lookles sumedal suveõhtul lõputusse kaugusesse ja sulas ühte laotusega nagu Reini näkineidude pikad linalakad juuksed jõeveega . </s> <s> Rasso ja ta teener muutusid järjest väiksemaks , nii et lõpuks arugi ei saadud , kas olid need punktikesed ikka veel nemad või nende kohal tiirlev vaga metstuvi . </s> <s> Nad kappasid põhja poole , kus mörisesid kõverad brabandi jahisarved ning vormikate jalgade ja helesiniste silmadega põhjasaksa piigad suurisilmi nende traavi vaatasid . </s> <s> Rasso rännuaastad olid alanud ja nüüd võis ta tõe ja õigusega laulda oma suguvõsas armastatud laulu : " Ma seon oma seki , panen vaadi ma vööl' , peatselt vaenlast on tabamas käsi . " </s> </p>
<p> <s> Rasso von Geertz oli teinud teoks rüütliunistuse – ta oli astunud oma rännuaastate kuldsele trepile . </s> <s> Jõudnud Flensburgi , kuulis ta paavsti üleskutsest vapratele aadlimeestele minna Läänemere-äärseid paganaid ristima . </s> </p>
<p> <s> Nüüd mõtles Rasso kõik hoolega läbi ; kõigepealt oli tarvis iseendas selgusele jõuda . </s> <s> Kuid et ta just suurte tegude pärast kodust välja oli tulnudki , siis oli ta lahkesti nõus ja ilmus ristisõitjate kogunemisplatsile linna katedraali juurde . </s> <s> Tee Liivimaale oli lahti ! </s> <s> Ürituse eestvedajad leidsid ühe vastupidava koge ja sõit võis alata . </s> </p>
<p> <s> See oli mõni aeg pärast paastu algust , laev sõitis ranniku lähedal , rüütlid olid aga kummardunud üle reelingu , nägemaks sogastes rohelistes lainetes hulpivaid jäätükke . </s> <s> Vahepeal olid lained üsna suured ja laev hakkas ohtlikult kõikuma . </s> <s> Pärast mitmenädalast laeval logelemist jõutigi Riiga . </s> </p>
<p> <s> Rasso von Geertz teenis ordut Riia linnas , mäe peal Georghofis , kus tol ajal oli kõigile sellistele kangelastele paras paik . </s> <s> Ta õnnistati teisel pühapäeval pärast Meie Issanda Ülestõusmist täisliikmeks ja siis laulis ta kirikus koguduse ees ka täiel häälel koorilaulu Salve Regina Mater misericordiae . </s> <s> Rasso von Geertz tundis end Riias mugavalt ja rõõmustas , et see linn on väiksem kui Flensburg . </s> <s> Ehtsa sõjamehena teadis ta , et väiksemaid linnu on raskem kaitsta , nii et neil , sündinud sõjameestel , on siis rohkem tööd . </s> </p>
<p> <s> Üheksa kuud hiljem tegi Rasso von Geertz omalt poolt kõik selleks , et Ugandi-sõjakäik õnnestuks . </s> <s> Südatalvel , mil põtrade jalge all ei praksu ükski oks , sest kõik on paksu lume all , liikusid nad Lõuna-Ugandi külade poole , vahepeal põletades ja tappes . </s> <s> Rassol oli julgust minna südatalvel liikvele , südatalvel , mil isaste põtrade sarved lähevad nii korbaliseks , et kõrgel taevas vihisev sabatäht ühes kuuga ei suuda neid valgustada . </s> <s> Ja niisama panetunud oli juba ka rüütel Rasso . </s> <s> Ta lähenes maarahva küladele ainult ühtviisi : tulenooltega , mehed löödi maha , naised seoti sadulate külge ja moonavankritele . </s> <s> Ja need külade nimed ! </s> <s> Juba need rääkisid enda eest , nad ütlesid kõik oma elanike kohta ! </s> <s> Kui ka paganlikud eestlased kangekaelselt vaikisid , kõnelesid nende asemel külanimed . </s> <s> Võtame kas või seesama Vaiatu , mis sada aastat tagasi Ingeborga esivanematele kuulus . </s> <s> Vaiatu on " vaiadeta " , ta naaberküla Kursi tähendab " kurese " , seal on pistmist kurgedega ... </s> <s> Maarjamaa külanimed alustasid Rasso von Geertziga Reinimaalt oma kummalist juttu , just niisugust juttu , nagu ainult eesti külanimed võivad jutustada . </s> </p>
<p> <s> Kui Rasso von Geertz sidus sadula külge mingisugust järjekordset taluplikat , tulid tal kodumetsade ööbikud ja põhja looklev valge kruusatee kindlasti meelde . </s> <s> Kas ta selleks oli nii palju pingutanud , selleks oli püüdnud teostada rüütliunistust , et kuulda naiste nuttu ja külade vaikset sosistamist läbi sambla- ja lumekihi ? </s> <s> See sosin oli selgesti kuulda : ülal sabatäht pimeduses ja all sosin . </s> </p>
<p> <s> Peagi jõudis nende vägi tagasi , Riia avas kriiksudes oma väravad . </s> <s> Jäisest Düünast õhkus jahedust , kuid soojust ei õhkunud kellestki . </s> <s> Riia naisi tervitamas ei olnud . </s> <s> Riia tuhandest elanikust olid naised vaid vähesed , ei olnud sellel linnal veel tänapäevast sisu . </s> <s> Naisi ei tohtinud Kristuse sõdurid vaadata ja ka kõrtsimõnud olid neile suletud . </s> <s> Tagasitulek oli tagasihoidlik . </s> <s> Siin-seal lehvitas mõni kaubasell kindaga , ordumeister Wenno andis kõigile käsu minna kremplikambrisse ja raskemad riided ära võtta . </s> <s> Siis minna aita , kuhu visata kogu kokkuröövitud kolu ning osa kaasavõetud naisi-lapsi . </s> <s> Seejärel olla valmis õhtupalveks ja harjutada jõulujumalateenistuseks . </s> </p>
<p> <s> Ilus Düüna voolas talvest hoolimata kaugetesse rabadesse . </s> <s> Sünge ordumaja kõrgus kiirelt lendavate öiste pilvede taustal . </s> <s> Maja varjust vaatasid väiksemad kirikud . </s> <s> Igale tõelisele orduvennale oli aga kindlamast kindlam üks lihtne asi – et magati oma voodites ja just kindlustatud konvendi idaosas . </s> <s> Asi ei olnud muidugi ei idaosas ega kindlustatuses ; kindlasti leidunuks hoones ka kindlustatumaidki kohti , nagu neid Mariza lossis oli . </s> <s> Need rüütlid olid lihtsalt saanud suurima turvatunde , sest üksnes ühe väljasirutatud käe laiune müür eraldas nende magamisasemeid kitsast , kuid kindlustatud paigast – Püha Vaimu käigust . </s> <s> Püha Vaim aitab sind , kindlustatust ei ole vajagi . </s> </p>
<p> <s> Suur on su õnn , kui saad pärast rasket rännakut ennast välja sirutada just nimelt oma voodis ! </s> <s> Sa langed tema suurusesse kui helves hange . </s> </p>
<p> <s> Kõige paremini saanud Rasso läbi just Kasselist lõuna poolt pärit meestega . </s> <s> Wolfershausenist ja Alterbrunslarist pärit kujud olid tema suurimateks semudeks . </s> <s> Meistriga oli tal hea klapp , ta oli meistri paremaks käeks , kuid tema ülevasse kõrgusse ta vaadata ei söandanud . </s> <s> Vennad magasid Püha Vaimu käigu kõrval , Rasso magas kindlusenurgas , aga et suurtükke ei olnud veel leiutatud , siis oli tal hea ja kindel . </s> </p>
<p> <s> Väikese kiriku ees seisid saanid mõne osa Ugandist kokkuröövitud varadega . </s> <s> Siin leidus parimat rukist , Novgorodi ja moskoviidi rauda , siin olid mõduvaadid , mida valvati erilise hoolega . </s> <s> Siin oli tündrite viisi soolatud liha . </s> <s> Kõik parimad röövitud noorikud olid siia kokku toodud , kuid seotud oli ainult üks neist , vanema tütar , kes röövijaid vaatas silmadega , mis hõõgusid nagu tuli . </s> </p>
<p> <s> Rasso von Geertz ratsutas sellele noorikule lähemale ja ütles talle Piibli sõnadega : " Mida sina siin maa peal kokku seod , see on kokku seotud ka taevas ; mida sina siin maa peal lahti päästad , see on ka taevas lahti päästetud . " </s> <s> Ja tõlk oli rüütlil kohe kannul nagu kannupoiss ning tõlkis ka Rasso järgneva lause : " Aga sina ei päästa siin midagi lahti . " </s> <s> Ja tõepoolest , nooriku käed olid kinni seotud , vähe ei puudunud , et need köidikud oleksid jätnud ta kätele valgeid vorpe . </s> <s> Ometi olid ta kinnisidujad olnud tõelised rüütlid , ep olnud nad neiule mitte haiget teinud – kuigi sellest palju ei puudunud . </s> </p>
<p> <s> Rasso pöördus eemale . </s> <s> Ta kuulus nende rüütlite hulka , kes suurima heameelega teenis ainuüksi Jumalat , olles Kristuse ja Maarja esimeses väesalgas . </s> <s> Mingit pingutust ei valmistanud talle ordureegli täitmine , reegli , mis ütleb lihtsalt : " Ainus naine , keda sa tohid kaeda , on sinu ema . " </s> <s> Pikk habemik mees täitis seda tõotust tõsiselt ja lapselikult . </s> </p>
<p> <s> Kabelite kellad hakkasid tuisusel õhtupoolikul lööma . </s> <s> See oli jõuluõhtu , ordupreester pani kindlusehoovi suure risti püsti ja vennad lähenesid sellele korrapärastes ridades . </s> <s> Jumalateenistus toimus väljas , sest Riia kabelitesse mahtus veel vähe inimesi . </s> <s> Seal käisid kaupmehed ja muu profaanne rahvas . </s> <s> Orduseltskond ei hoolinud külmast , taheti Jumalat teenida ja lasti jahedat lund kiivritele sadada . </s> <s> Preester astus altari ette , tegi sügava kummarduse ja lausus : " In nomine Patris , Filii et Spiritus Sancti . " </s> <s> Ja siis kummardas hiigelkogudus ja ütles oma aameni . </s> <s> Eestpalves ja armulauas olid nad kõik väga üksmeelsed . </s> <s> Siis ütles preester : " Issand , vaata kõigi siinviibijate peale . </s> <s> Sina tead nende usku ja hardust , kelle eest me selle kiitusohvri toome ning kes toovad selle lunastuse ja igavese õndsuse lootuses iseenda ja kõigi omaste eest . </s> <s> Sinule , igavesele , elavale ja tõelisele Jumalale pühendavad nad oma palved ja ohvriannid . " </s> <s> Võib-olla mõtleski mõni sel hetkel omaste peale , kellest ordureeglid olid lahutanud . </s> <s> Kuid nad teadsid , et oli lahkutud vaba südamega ; nende missioon oli juba teine . </s> </p>
<p> <s> Eestpalves mõtles Rasso ehk sellelegi , et maarahva üliku tütrest tuleks vooruslik kristlanna kasvatada . </s> <s> See naine oli järgmiseks talveks juba võõra ordukeelegi täielikult ära õppinud ja nii võisid emandad talle evangeeliumi seletada . </s> <s> Võõraste nimede juures pani ta pea viltu nagu koer . </s> <s> Tüdruk elas orbude varjupaigas ja ootas kevadist laeva , mis viinuks ta Saksamaale , kus temale oli määratud nunnakloostris Kristuse enese pruudiks saada . </s> <s> Keegi ei või teada , kas ta kujutles , et võib Kristuse pruudina ringi liikuda karikakrapärja kandjana , nagu endistel aegadel õitsiöödel ringi jalutades ja tantsides . </s> <s> Küllap võis see nii ollagi . </s> </p>
<p> <s> Kui paganad Riiat ei kimbutanud , oli orduvendade tähtsaimaks teenistuseks väravavalve . </s> <s> Ja sellesse valveteenistusse võis väga hästi ilmuda täisvarustuses , kere täis rauda . </s> <s> Ei leidunud seda tundi , mil Rasso von Geertz polnuks tegutsemisinnus , näiteks väravavalvesse kippus ta ikka ja jälle . </s> <s> Kui see tubli rüütel seal siis ringi ratsutas , pidi ta kusagil kindlasti endise üliku tütart taas kohtama . </s> <s> Kuigi piiga ei olnud sugugi teab mis ilus ega olnud südametemurdja ka mitte oma eeldatavailt võimetelt , usaldas noor rüütel rääkida temaga üksnes läbi visiiripilude : " Kristuse pruudina ei või sa enam mitte ringi liikuda karikakrapärja kandjana . </s> <s> See on keelatud . " </s> <s> – " Miks ometi ? " </s> <s> Ja nüüd kasutas Rasso ära asjaolu , et üks tähtsamaid ordureegleid kamandas teda vastristitule evangeeliumitundi andma . </s> <s> Ta sõnas pühalikult : </s> </p>
<p> <s> " Aga vaata , Joosep pidi laskma üles kirjutada oma kihlatud naise Maarja , kes oli käima peal . </s> </p>
<p> <s> Aga see sündis , kui nemad seal olid , sai aeg täis , et ta pidi maha saama . </s> </p>
<p> <s> Ja tema tõi oma esimese Poja ilmale , ja mähkis teda , ja pani teda maha sõime , sest neil ep olnud muud aset majas . </s> </p>
<p> <s> Kui neil ep olnud muud aset majas , kas tahad siis sina , ilmalaps , uhkeldada pärgadega ? " </s> </p>
<p> <s> " Aga minu isal oleks olnud küll teist aset majas , " kõlas aus vastus . </s> </p>
<p> <s> " Tüdruk , sinus räägib kõrkus , " hoiatas Rasso . </s> <s> " Kõrk meel tekitab pahameelt nende seas , kes on pandud valitsema meie üle . </s> <s> Jõulumissast ja Meie Issanda ihust ei jäeta kedagi ilma ja patukaristuse kustutus on just sinusuguste jaoks . </s> <s> Vaata helevalgele lumele , mis on meie ümber , ristitud liivlaste maal . </s> <s> Kas ei tunne sa pattude andeksandi jõulumissal , et sinu näruses hinges võtab seesama valgus , mis nõnda on selle lume sarnane , oma värve ja piirjooni ? </s> <s> Kui sa lähed missalt koju ja süütad oma aknal küünla , kas ei tunne sa siis väikestki osadust pühakute hingedega ? " </s> </p>
<p> <s> Siis tuli ajaloo käiku uus tegelane – saatuse pilge . </s> <s> Just küünaldest algas ordu püha tuumiku esialgne lagunemine AD . </s> <s> 1209. Nimelt oli ordus komme , et pärast vespriaega võtsid vennad oma nappi " ööoodet " , samal ajal aga loeti kollatsioone . </s> <s> Kuulsaimaks kollatsiooniks tuleb tunnistada frantsiskaan Bonaventura , Doctor Seraphicus'e oma , mis räägib Õnnistegija verest ja lõpeb pühalike sõnadega : " Rogabimus Dominum , quod det nobis dona Spiritus Sancti , qui cum Patre et Filio vivit et regnat . " </s> * <s> Sel kaugel ordutalvel AD . </s> <s> 1209 loetud kollatsioonid olid siiski veidi teistsugused . </s> <s> Olid aga kollatsiooni viimased sõnad kõlanud , võisid vennad südamerahus õllekapad välja võtta . </s> <s> Ometi ei tohtinud keegi seda teha enne , kui lauaülem oli toonud toredad küünlad , need aknale seadnud ja süüdanud . </s> <s> Luutsinapäeval saab pimedus lõplikult võidu valguse üle ja sellepärast summutavad surelikud esimest teisega . </s> <s> Võnnu lätlaste ülemaks pandud friisist vend Wickbert ennetas ühel heal konvendi-hilisõhtul küünlasüütajat ja asus enne püha toimingut oma meeõlut jooma . </s> <s> Seda pandi pahaks ja esialgu keegi Wickbertiga ühes jooma ei hakanud . </s> <s> Alles siis , kui ta oli kõigile ära rääkinud oma haleda eluloo , poetas üks ja teine ennast tema lähedusse . </s> <s> Ordumeister Wenno aga jäi kuni lõpuni friisile võõraks , ka ütles ta Rasso von Geertzilegi , et sina võid ju Wickberti seltsi minna , aga mina seda ei tee . </s> <s> Friisid olid ennegi suurel hulgal ordut teeninud ja mingit tüli sellest ei tõusnud . </s> <s> Seda poleks juhtunud ka Wickbertiga , kui too ei oleks ajanud selga tohutu suure kopitanud ja poolmädaneva krussis karvaga talumehekasuka . </s> <s> Ta kelkis , et oli selle sügisel kaasa toonud Koiva-äärsest Idumeast , see oli tehtud ühest suurest lambast ( esiisalik ja kangelaslik lammas ? ) . </s> <s> Ta laskis ülevas tujus neljakäpakile , palus ennast sügada ja pügada . </s> <s> Selle kõige eest sai ta meistrilt esimese hoiatuse . </s> <s> Järgmisel päeval pärast hommikupalvust otsis ta linnusest üles kaks omasugust friisi ja selgitas neile oma uut sõjaplaani . </s> <s> Wickbertile ei mahtunud pähe , et orduvennad on sõlminud rahu niihästi liivlaste kui ka lätlastega . </s> <s> Pealegi on esimesed saanud sakslastelt hulgaliselt kingitusi , järeleandmistest rääkimata , nende andamikoormat on vähendatud . </s> </p>
<p> <s> Tegelikult ei oodatud Wickbertilt mitte rumalusi , vaid kaalukaid otsuseid , sest ta oli nimetatud Võnnu " valdjaks " . </s> <s> Aga tema rääkis , et liigoööl on läti hõimud kaitsetud , nad tulevad oma linnustest välja , pidutsevad , kiiguvad ja põletavad tulesid . </s> <s> Siis on neil pärjad peas ja nad ise usuvad , et nende keskel tulepaistel liiguvad kummalised haldjad , kes lähevad hiljem laande tagasi . </s> <s> Wickbertile ei mahtunud pähe , et lätlased kui maa pärisperemehed kunagi on lasknud vähendada decimater'it ehk kümnist , selleks saatsid nad alles mõni aeg tagasi oma neli kuningat ordumeistri juurde , et need kõik asjad ära klatiksid . </s> <s> Teisalt oleks Wickbert heal meelel karistanud äraandlikke Koiva-taguseid Metsepole liivlasi . </s> </p>
<p> <s> Ordumeister Wenno läks nendest mööda ja tähendas Wickberti jutu peale põlglikult : " Kah väejuht omast arust . " </s> <s> Aga Wickbert ütles : " Seda ma talle ei andesta , kuigi ta on meister . </s> <s> Peale selle on ta marssali mu vastu tagajalgadele ajanud . </s> <s> Kõik linnused on saanud lisajõude , ainult meie oma mitte , meie Võnnu kindlus , see kõige tugevam kindlus , mille komtuuriks olen just mina . </s> <s> Seda ma nii ei jäta . " </s> <s> Ja mõne päeva pärast kostiski lossi ülakorruselt karjumist . </s> <s> Wickbert , kelle nimi friisi keeles viitab kauplemise kohale , oli tapnud eriti julmal viisil Wenno ja ordupreester Johannese . </s> </p>
<p> <s> Vennad lähevad üles vaatama ja leiavad eest tõmblevad peata kehad . </s> <s> Rasso von Geertz hakkab ihuüksinda mõrvarit taga ajama . </s> <s> Kristuse nime poole hüüdes tõotavad vennad mõrtsukale kadu . </s> <s> Ent põgenev Wickbert ei karda mitte niivõrd surma , kuivõrd just igavest hukatust . </s> <s> Rasso von Geertz vahetab temaga võimsaid lööke , muidugi on pahategija mõõgavõitluses osav nagu nad ikka . </s> <s> Ka Rassot ei suutnud naljalt keegi ületada , sest ta keerutas kangel käel oma mõõka pea kohal ja see oli , vennad ja õed Issandas , võimas vaatepilt . </s> <s> Sellepärast saab temast kangelane paljudele inimpõlvedele . </s> </p>
<p> <s> Kuid siiski ei saanud tast kangelast Berry hertsoginnale . </s> <s> See naine kuulas mu pika jutu kenasti ära . </s> <s> Liivimaa karmist tegelikkusest ta aru saama ei kippunud . </s> <s> Ta liigutas minu juttu kuuldes huuli nagu kirss , kes annab kivi endast välja . </s> <s> Loomulikult , temal oli ju palju häid ja asjalikke nõuandjaid , kes minu lühikest juttu kuuldes talle lähemale trügisid . </s> <s> Kas hertsoginna dünastias ei olnud siiski toimumas suured muutused ? </s> <s> Kas polnud mitte tema õel nüüd hea võimalus Hispaania troonile saada ? </s> <s> Võib-olla lootis ta , et selsamal õhtul ütlen seda talle mina , õpetatud mees . </s> <s> Lood mingisugusest Rassost tulid minu renomeele ainult kasuks , põnevate lugude rääkijaid rahvas armastab . </s> </p>
<p> <s> Kui me seal preili hertsoginnaga kõrvu jalutasime ja nii armsalt jutlesime , panin peagi tähele , et meie trajektooriga liigub justkui kaasa keegi kõrge väeülem , pealaest jalatallani punases burgundia sametis . </s> <s> Mees ratsutas kenal kõrvil hobusel . </s> <s> Väeülema mõõgavöö oli kõige hoolsamalt kinnitatud ja seega meenutas ta , ehkki juba natuke kõrgemas järgus , neid tublisid võitlejad , kes päevast päeva Pariisi müüridel seda linna kurikaelte eest kaitsesid . </s> </p>
<p> <s> " See on ihukaitseülem d'Erlon , " ütles hertsoginna natuke edvistades ja tõlk pani tema sõnad jalamaid ladina keelde . </s> <s> " Ihukaitseülem d'Erloni ülesandeks on kaitsta mind maal , merel ja õhus , kui selliseid väljendeid tarvitada võib . " </s> </p>
<p> <s> " Siis on ihukaitseülemal küll palju tegemist , kui ta kõik need sfäärid enda kanda võtab . " </s> </p>
<p> <s> " Nõnda see on , " sõnas Berry hertsoginna vaikselt ja tõmbas üles leetpuupõõsa oksa , et selle alt nõtkena läbi pugeda . </s> <s> Vaatasin talle kuklasse . </s> </p>
<p> <s> Aga hertsoginna oli minu pilku märganud . </s> <s> Nüüd vaatas ta mind suurema huviga kui ennist . </s> <s> " Ma oleksin peaaegu tundnud enda kaelal teie pilku , isand magister , " kõneles ta . </s> <s> " Tunnistage ausalt , te ju vaatasite mind ? " </s> </p>
<p> <s> Pearaputus . </s> </p>
<p> <s> " Kõik Anjoud on kuklapoolelt palju suursugusema väljanägemisega , kui teada tahate . </s> <s> Mina eelistan lühemaid soenguid , olen alati eelistanud . </s> <s> Teie olete oma elu jooksul tundnud paljusid inimesi ja paljusid suguvõsasid . </s> <s> Kuidas on meie omaga ? </s> <s> Kas meil on loota mingisugust õnne , eriti huvitab mind naisliin . " </s> </p>
<p> <s> " Teid huvitab eriti naisliin ? </s> <s> See üllatab mind , ja kuna ma pean selsamal hetkel teile vastuse otsima , siis ... " tegin ma end eriti targaks . </s> <s> Midagi pidin ma ju talle ütlema , sest ta arvas , et suudan tema minevikus sorimisega ühtlasi ka tema olevikku praavitada . </s> </p>
<p> <s> " Ükski dünastia ei püsi üksnes naisliini pidi , " jätkasin taas . </s> <s> " Iga endast lugupidav perekond üritab jätta endast nime alles , nimi läheb aga edasi ainult meesliini pidi . </s> <s> Palun lugege mulle üles kõik teie suguvõsa liikmed , kellel on meessoost järglasi . " </s> </p>
<p> <s> Seda kuulnud , vaatas ta kogu aja d'Erloni otsa , just nagu oleks selgi mehel toimuvas mingi osa või on d'Erlon hoolitsenud Anjoude järelkasvu eest omal kombel . </s> <s> D'Erlonil oli kuldtikanditega krae , see mees näis toreda ja suursugusena nagu vürstid Jesaja raamatus . </s> <s> Ja need valkjaspunaste tüvedega pöögimetsad , mis meid sel jalutuskäigul kõikjalt ümbritsesid , meenutasid mulle minu kaugeid kodukohti . </s> </p>
<p> <s> " Ka mina tahan kunagi lapsi , nimelt kahte tüdrukut ja poissi , " kõneles Berry hertsoginna avameelselt . </s> <s> " Kas te saaksite vaadata minu kätt , kas mul on see üldse võimalik ? " </s> </p>
<p> <s> Pärast seda vahejuhtumit unustas hertsoginna mind vähemalt neljaks päevaks . </s> <s> Kuid peatselt pääsesin ma taas tema vaatevälja . </s> <s> Tema lossis kardinal Lemoine'i kooli juures toimus hurdakoerte jooksuvõistlus . </s> <s> Teatavasti käis Pariisi ümbruses sõda ja luksuslikumaid balle ning muud sellist ei suutnud aristokraatia rohkem lubada . </s> <s> Eks lepiti siis hurdakoerte võistlusega . </s> </p>
<p> <s> Kardinali kool ja loss asusid heades kohtades , kus mõnikord palju voorimehi seisis . </s> <s> Seda lossi varjasid mitu kivikindlustena näivat kirikut , üks neist Pühale Franciscusele pühendatud tõeline hingede kindlus . </s> </p>
<p> <s> Hertsoginna juurde läksime täie seltskonnaga , sest ma teadsin , et munk Collatinuse jaoks oli seal kaetud vähemate vendade laud . </s> <s> Kunigunde kurtis , et tal ei ole midagi selga panna , kuigi ta oli ostnud toreda muhvi . </s> </p>
<p> <s> Kaugelt nägi loss välja nagu küürus sõjaratsu . </s> <s> Ta katus oli laineline nagu meri ise . </s> <s> Lossi hoolikam silmitsemine viis mind arusaamisele , et küllap koosneb see piklikest saalidest , mille ühes ja teises otsas on küünlajalad . </s> <s> Täpselt nõnda see siis oligi . </s> <s> Lossi eesruumis oli üheksasambaline kolonnaad . </s> <s> Lossi paremas tiivas asus hertsogite auvärav . </s> <s> Siin mängisid pillimehed nukraid lugusid . </s> <s> Kõige huvitavam oli heita pilk just lossi sisemusse ja ühtlasi kaeda poolavakil ukse juurest noori muusikuid . </s> <s> Astusin lustakalt paar sammu halvasti tahutud parketil ja sealsamas kuulsin ka lautomängu . </s> </p>
<p> <s> Pühalikuna nagu inglid taevas astus kõigi eelnimetatute mängu vahele väike vesiorel . </s> <s> Mulle paistis hetkeks , et vesiorel põimib tantsu sisse suurt ja võitluslikku hümni Laudate Dominum . </s> <s> See tuli osade kaupa , kuid ei kaotanud põrmugi oma ülevust ja pisikesed üleminekud noodilt noodile muutsid hümni kord tantsuks ? vähemalt minu jaoks , sest see kõik toimus liiga kiiresti ? , kord justkui läbi kellukesehelinate tulevaiks kose kukkumise heli meenutavaiks katkendeiks . </s> <s> Nii hõlpsasti oleks saanud selle taha kujutada tuhandepealist rahvahulka , kes laulab läbi kõige suurema austuse ja harduse : </s> </p>
<p> <s> Laudate Dominum , </s> </p>
<p> <s> omne-e-es Gentes : </s> </p>
<p> <s> laudate eum , </s> </p>
<p> <s> omnes po-puli ... </s> </p>
<p> <s> Ei saa ju eitada , et seda lauldakse kõige harilikumal vespritalitusel , kuid missugune jõud on neis sõnades ja nende sõnade taga peituvates nootides ! </s> <s> Jõud on juhul , kui see on rahvahulgast igamehel suus , kui seda laulavad kõik , kes hoiavad Kristuse veripunase lipu taha . </s> <s> Inimene , kellel on juba kord võitlushümn , peab olema lõukoer ja agressor . </s> <s> Ent mida muud me ootamegi vigaselt , kes kompsib kaasa õiglust nõutava rahvahulgaga ? </s> <s> Seejuures on otse loomulik , et iga rahvahulk ikkagi nõutaks just sedasama õiglust , millest ma praegu rääkisin ja millest ma alati olen rääkinud . </s> <s> Laudate Dominum on lauale pandud rusikas . </s> <s> Laudate Dominum on põuavälk tumedal silmapiiril , see on üllas tuul , mis rebib puruks vale vapustavat rida . </s> </p>
<p> <s> Berry hertsoginnal oli seekord au lauas istuda Azincourt'i lahingust pääsenud suure Fauquembergues'i maaisanda ning teiselt poolt Henri Cami proua vahel . </s> <s> Kuninga tollesama ratsaväelase Henri Cami naise , Cami , kes oli kuningannale käinud Inglismaalt kaelaehet ära toomas . </s> <s> Kahe kuningakoja vahel oli kokku lepitud , et kuninganna kannab seda kaelaehet ballil ; kui ta seda ei tee või kui ta selle tegemisega hilja peale jääb , siis järgneb Prantsusmaa-poolne sõjakuulutus . </s> <s> Sellisteks lepinguteks on kuningakodades ikka kõiksugu inimesi leidunud : on hoovimeistrid , igat masti sõjasulaste juhid ja väljaõpetajad . </s> <s> On sekretaariused , õuedaamid , kapellmeistrid , suursaadikud , peanõunikud . </s> <s> Tol kaugel ajal levis Prantsuse kuningakoja ümber kuulujutt , et kui kuninganna ballil kaelaehet ei kanna , siis nähtavasti on Buckinghami hertsog ta võrgutanud . </s> <s> Üks asi järeldus teisest , ei kanna – järelikult on võrgutatud , sest Buckinghami hertsogil on kombeks asju endale küsida . </s> <s> Nõnda siis , nagu doktor Hipparchio mulle juba eelnevalt rääkinud oli , siirdusid neli kõige hakkajamat selli Inglismaale selle haruldase hõbeasjakese järele , ja ainus , kes neid julges takistada , oli keegi salapärane naine , keda peatuspaikades oli ikka nähtud mustas ja kelle nägu teadsid vähesed . </s> <s> Neli kuninga tõelist võitlejat otsustasid mängida seekord ainuüksi kuninga , mitte kardinali poolel . </s> <s> Seda teadis Prantsusmaal igaüks , et kardinal oli intriigidesse mässitud . </s> <s> Ja seejuures veel nii keeruliselt mässitud , et kardinali kass , kellel ju ometi küllalt lõngakerade lahtiharutamise kogemusi leidus , seda oma isanda puhul mitte teha ei saanud . </s> <s> Kuninga ihukaitseväelased aga ristasid oma kinnastatud käed Pariisis kuningalossi aia taga ja igaüks ütles enne Toweri-missiooni lõpmata suursuguselt oma nime : </s> </p>
<p> <s> " Vauzenac ! " </s> </p>
<p> <s> " Cami ! " </s> </p>
<p> <s> " Miramion ! " </s> </p>
<p> <s> " Ja D'Urbinoise ! </s> <s> Üks kõigi ja kõik ühe eest ! " </s> </p>
<p> <s> Ma ütlen , et mul oli siinkohal arusaamisega raskusi . </s> </p>
<p> <s> Nagu ma juba korduvalt kõnelnud olen , olid minu päevad siin Pariisis täiesti ladinakeelsed . </s> <s> Emakeelt sai rääkida ainult hilja õhtul koju jõudes . </s> <s> Seevastu oli mu naine kogu aeg kodune . </s> <s> Tema kasutas oma pikki päevi hoopis teistmoodi ära . </s> <s> Ta suhtles tänavarahvaga ja omandas sel kombel prantsuse keele algmed . </s> <s> Seejuures ilmutas ta tugevat iseloomu ja viis oma keele sellisele ladususe astmele , et meie maja juures vahetevahel peatuvad voorimehedki oleksid imestanud . </s> </p>
<p> <s> Sellepärast ei saa mee seski kohas imeks panna , et Kunigunde oli emand Cami juttu lennult haaranud . </s> <s> Mulle , õpetlasele , oli see kõik veel tume , rahvakeele-naine aga mõistis kõike . </s> <s> Sellepärast küsisin ma naiselt : </s> </p>
<p> <s> " Mis hämar muinasjutt see küll olema peaks ? " </s> </p>
<p> <s> Kunigunde seletas . </s> <s> Ta kõneles sellest , et kusagil eksisteerivat selline kummaline tegelane nagu Buckinghami hertsog , kellel ikka kombeks asju endale küsida . </s> <s> Ta tassib kõik oma " pessa " nagu harakas hõbeasju , eriti veel siis , kui tal õnnestub kedagi võrgutada . </s> </p>
<p> <s> Küsisin temalt , kas Cami-proua peatus ka kunagiste lahingute sõjalistel üksikasjadel . </s> <s> Ühestki sõjalisest üksikasjast polnud Kunigunde aru saanud . </s> <s> Talle oli ülimalt hämar sõjakuulutuse mõiste , mis meil Seadusekoolis on isegi primaanidele selge nagu vesi . </s> <s> Kunigunde seletas omal kombel , et Cami räägitu on muinasjutu moodi , on otsekui mingi hällilaul , mida emad lapse kätki juures uute ja uute salmide kaupa jätkavad . </s> </p>
<p> <s> Nüüd oli minu kord rääkida . </s> <s> Kõigepealt vaatasin seda seltskonda ? kas ümbritsevaid mitte ei häiri , et me seal nõnda võõras keeles jutustame ? </s> <s> Ei häirinud . </s> <s> Siis ma ütlesingi , et ühesuguse sisu ja ehitusega lood on inimesega alati kaasas käinud , olgu nad siis valed või õiged , Cami oma võib-olla nende hulgas . </s> <s> Pole vahet , kas mõni neist leiab aset praegu , nelikümmend aastat varem või kakssada aastat hiljem . </s> <s> Tahtsin Kunigundele kõnelda mitte lugusid , vaid lugudest : </s> </p>
<p> <s> " Kas sa rebase-lugusid oled kuulnud ? " </s> </p>
<p> <s> " Olen kuulnud , Rebane on hirmus kaval . " </s> </p>
<p> <s> " Ja need lood on võib-olla tuhat aastat siia ja sinna käinud . </s> <s> Neid on ikka ja jälle edasi räägitud . " </s> </p>
<p> <s> " Oo , kas tõesti tuhat aastat ? " </s> </p>
<p> <s> " Aga kust tuleb nendesse lugudesse Lõvi ? " </s> </p>
<p> <s> " Oi , Lõvi tuleb oma kuningriigist , Lõvi on seal võimas kuningas . " </s> </p>
<p> <s> " Aga lõvi ei ole Saksa riigis kunagi olnud . </s> <s> Kas sa kujutaksid ette , et lõvi tuleks Lüübeki raekoja ette ja teeks seal kometit ? " </s> </p>
<p> <s> " Ei , siis ta oleks juba tulnud . " </s> </p>
<p> <s> " Seda see tähendabki , et Lõvi ise ei tule , aga jutud temast käivad küll . </s> <s> Ja neid jutte on igal pool . </s> <s> Ühed ja samad jutud käivad nii Indias , kus on lõvisid , kui ka Lüübekis , kus neid teps mitte ei ole . " </s> </p>
<p> <s> " Aga tedrekukke saab tabada aasta läbi ja teda ei ole ometi rebase-jutus . " </s> </p>
<p> <s> Kunigunde oli just sel päeval piisavalt võluv , et teda mitte hetkekski tähele panemata jätta . </s> </p>
<p> <s> Nüüd aga on tarvis taas kirjeldada meie jutu läbi juba kuulsaks saanud hertsoginnapreilit . </s> <s> " Avameelselt lapsi saada sooviv " hertsoginna istus , selg poolviltu teiste daamide laua poole . </s> <s> Võib-olla soovis ta nõnda erineda üldisest rahvahulgast , ehkki rindelinnaks muutuvas Pariisis pidid kõik sõja eeli kokku hoidma . </s> <s> Muuseas , hertsoginna kandis pikka helesinist rüüd , mille pross oli kurgu alt nii kitsaks tõmmanud kui võimalik . </s> <s> Tänapäeval näeb kõige kõrgemas seltskonnas isegi niisuguseid kleite , mida on altpoolt teravate kääridega praavitatud , lõhe on sisse aetud , et naine ikka liikuda saaks . </s> <s> Lõpuks kõik kenasti ära palistatud . </s> </p>
<p> <s> Miks küll peavad nad võtma kõige omapärasemaid moodisid breviaarist ? </s> <s> Naine teeb omale rüü breviaari järgi : ta näeb kõikvõimalikke värvilisi pilte eri peatükkide alguses ja juba ta mõtlebki riietuda nii nagu Juudit , kes ei suutnud hoiduda võrgutamisest . </s> <s> Ta riietub ka nii , nagu püha Anastasia , kes põgenes kõrbesse imperaator Justinianuse lähenemiskatsete eest . </s> <s> Või nagu püha Ebba , kes viis sajandit tagasi puges ühes põhjamaises kloostris kapsatünni , et hoiduda kurjade viikingite eest , kes kloostrimaadel ringi luusisid . </s> <s> Naine näeb kõiki neid lugusid ja mõtleb nende järgi . </s> <s> Raamatus on neid kujutatud erakordselt võluvaina , ehkki nad tegelikult riietusid enam kui tagasihoidlikult . </s> </p>
<p> <s> Sel kombel näitavad raamat ja pilt küll pühakute elulugusid , meie ilmalik naine vaatab neid pilte ja teeb neist kleidimoe . </s> <s> Tõepoolest , esialgu ei tee ta neist midagi muud , ka mitte järeldusi . </s> <s> Sest pühakute riideid on mõnes breviaaris kujutatud väga hästi , väga täpselt , väga korralikult . </s> <s> Ja naine saab sellest kõigest eeskuju võtta . </s> </p>
<p> <s> Selles seltskonnas olid kohal kõik tähtsamad : seal oli eespool mainitud proua d'Albret , kes kõigile nii väärikalt oma kullalokilist pead nikutas . </s> <s> Küsisin endalt palju kordi : mida teen ma siin , selle võõra rahva seas ? </s> <s> Jah , mu oma abikaasa püüdis mulle kogu aeg tõlkida , ta vaatas siia- ja sinnapoole , püüdes kõikjalt prantsuskeelset juttu , mida ümber panna . </s> <s> Pigem sai sellest küll kokutamine kui tõlkimine ? " seesamune " või lihtsalt " samune " lipsasid ikka ja jälle sisse . </s> <s> Igaüks , kes teda sel hetkel nägi ja kuulis , võis sõnastada Kunigunde-paradoksi : hea peaga tüdruk ja taipab kõike , aga sellest kõigest rääkimisel on keskpärasem . </s> </p>
<p> <s> Püüdsin vaadata rohkem laual lõhnavate tuvipirukate , hiljem aga lihakastme poole . </s> <s> Berry hertsoginna ergas ja kelmikas pilk peatus kõigil külalistel , jõudis isegi " vähemate vendade lauda " , kus istus Collatinus . </s> <s> Seal olid mõned konnetaabli teenistuses olevad mehed , seal leidus gildide liikmeid ja laevatajaid . </s> <s> Kõik mulle Lüübeki-kuudest armsaks saanud alamast seisusest mehed . </s> <s> Mul on kogu elu olnud säärane põhimõte ? teen nendega tegemist just nii palju , kui mu seisus lubab . </s> </p>
<p> <s> Rasketes kuldsetes küünlajalgades põlesid küünlad . </s> <s> Paažid viisid igasse lauda rasvakausid , et külalistel oleks , kus kanakoibi " loputada " . </s> <s> Siis aga nähvas hertsoginna läbi küünlavalguse väikesele Renéle , kes oli end kuni selle hetkeni täitsa hästi ülal pidanud : </s> </p>
<p> <s> " Mõned meist on oma lühikese elu jooksul jõudnud läbi teha vaid kümmekond reveranssi . " </s> </p>
<p> <s> Kunigunde , kes mulle seda tõlkis , ei saanud aru , miks ripub mehe väärikus hertsoginna meelest ära üksnes tantsitud tantsude arvust . </s> <s> Jah , see oli irvitamine tolle poisikese üle . </s> <s> Minagi ei suutnud seda mõista , ma nägin Berry'd oma vaatepunktist ; nägin , kuidas ta toetas tammelauale oma teravat küünarnukki , nii et tal lausa pidi valus hakkama . </s> <s> Ja siis poiss vastas talle pulkas silmil , nagu poleks temas kübetki armastust , vastas õieti kogu seltskonnale : </s> </p>
<p> <s> " Ära kunagi vaata , kui palju ma sulle tantsu ajal kummardan , see on reegel , oo naine . </s> <s> Ma olen õppinud , et Aalis , Blois' krahvinna , keeldus vaatamast , kui keegi inglane kummardas ristikuju ees pärast suure annetuse tegemist Chartres'i kirikule . </s> <s> Ta keeldus seda reveranssi vaatamast . </s> <s> Siit õpetus : ära kunagi loe reveransse . " </s> </p>
<p> <s> Kunigunde tõlkis mulle sellegi koha ja kutsus mind siis rõdule jalutama , sest nähtavasti eelistasid paljud teisedki paarikesed jalutada . </s> </p>
<p> <s> See oli vaikne õhtu . </s> <s> Kusagil kuutides haukusid täpilised ja hallid hurdad , keda hakati näitama enne suurt jooksuvõistlust . </s> <s> Kirikute kellad tagusid üksmeelselt täistunde . </s> <s> Sumedast hämarikust paistis palju tulesid , aga kõige kõrgemal paiknesid kellameeste tuled . </s> <s> Õhk lõhnas kergelt salvei ja teistegi ürtide järele ja see oli nii tuttav ja magus lõhn . </s> </p>
<p> <s> Kunigunde pigistas mu varrukat ja ütles : " Seda Aalise lugu ma tean . " </s> </p>
<p> <s> Vastasin : " See René on mehine poiss . </s> <s> Sa vaata , kuidas ta naist armastab , aga kuidas ta siiski vastas ! </s> <s> Ma juba mõtlesin , et ta läheb seepeale kas nutma või kusagilt alla hüppama . </s> <s> Aga kui sa tead Aalise lugu , siis lase aga tulla . " </s> </p>
<p> <s> Mul tuli nüüd lihtsalt kuulata tema jutustust , lasta sel õnnelikul ajal endast läbi voolata . </s> <s> Natuke kurguhäälne sädistamine meeldis mulle . </s> <s> Kuid igale ajale tuleb ükskord lõpp , olgu see hea või paha . </s> </p>
<p> <s> Naine lõpetas kiiresti oma jutustuse , sest " õnnelik " noorpaar oli parasjagu tulnud Fauquembergues'i rüütli saatel välja värsket õhku hingama . </s> <s> Hertsoginna noomis kõvasti verinoort krahvi ega andnud talle hetkekski asu . </s> <s> René paistis olevat väga ärritunud nagu pahaseks aetud sipelgapesa , ta näitas oma pruudile pistriku peakotti ja tegi mõnitavat häält . </s> <s> Siis surus hertsoginna ta lepitavalt oma rinnale ja rääkis talle midagi kõrva sisse . </s> <s> Ka poiss püüdis teda kallistada , kuid pistis oma käe kogemata valesse kohta , müüriorva , kus jahe tuul pistriku peakoti minema viis , ikka kogemata . </s> </p>
<p> <s> " Prantslased armastavad väga pistrikega jahti pidada , " kõneles Kunigunde mulle kõrva sisse , tõustes selleks kikivarvule . </s> <s> Kuidas see kõik mulle ometi meeldis ! </s> <s> Tumeda taeva all tumedas kleidis valge naisega . </s> <s> Akende all , mille klaasidesse on klaassepp jätnud inetud õhumullid . </s> <s> Sestap lubage mul vaadata enese ümber ja teha veel üks järeldus . </s> <s> Järeldus , mis kõige paremini sobib just siia . </s> <s> Inetu on maailm , aga mina olen siiski ilusa naisega . </s> </p>
<p> <s> " Mis on kõige ilusam maailmas ? " küsis Kunigunde . </s> </p>
<p> <s> " Sina , " vastasin . </s> </p>
<p> <s> " Ma ei küsinud mitte " kes " , vaid " mis " , " ütles Kunigunde . </s> <s> " Mina olen ju elusolend . " </s> </p>
<p> <s> " Ahaa . </s> <s> Ahaa . </s> <s> Siis küll . </s> <s> Aga kõige ilusamad on pronksist kotkad , mis Riia ordulinnuse juures kivipostide otsas . </s> <s> Vihmastel sügisöödel , kui ladisev vihm on kogu linna peaaegu täitsa hämaraks teinud , on need lamavad pronkskotkad postide otsas ikka veel näha . </s> <s> Neid saab vaadata konvendiaknast , mõeldes kõige kummalisemaid mõtteid . </s> <s> Nad lamavad kivide otsas , tiivad sorakile lastud , selg taevavõlvi järgi nõgus , öö katab ja värvib neid . </s> <s> Jah , tiivad on sorakil ja nad lebavad posti astmetel , mõned ülemistel , mõned eelastmetel . </s> </p>
<p> <s> Ka nende nokad on postis kinni , sest nad on lamavad kotkad . </s> <s> Aga tiivad on nii laiad , et ühele tiivale mahuks kümmekond sind . </s> <s> Nad on kõrgel . </s> <s> Arvatavasti on nad Jumalale alistumise märgid , ehkki minu jaoks nad ei märgi midagi . </s> <s> Nad on kerekad , tugeva pronksist korpusega ja siiski nii maadligi liibuvad . </s> <s> Nad on laiad ja kujur on nende tiivasuled hoolikalt välja joonistanud . </s> <s> Selja pealt on nad libedad ja siledad nagu tite näpp . </s> <s> Aga siiski – kui neile sajab vihma , siis ei ladise see tohutu hulk taevavett mitte nende selgi mööda alla , vaid nii mõnedki tilgad jäävad üksi ulpima , nagu oleks pronkskotka pind rasvane . </s> <s> Need üksikud tilgad pöörlevad ümber oma telje . </s> <s> Ja linnud on sama üksikud , nii pimedas , nii kõrgel , et isegi vihm sajab mööda . </s> <s> Jah , ma olen ju näinud : vihm moodustab ühe sihukese suure linnu ümber kardina . </s> <s> Need kardinad oleksid justkui heledad ja mitte ei ole näha , kust valgus tuleb ... " </s> </p>
<p> <s> " Keeruline , " ütles Kunigunde . </s> </p>
<p> <s> * " Ma pole mitte vanem kui seitsmeaastane . " </s> <s> ( Alamsaksa k. ) . </s> </p>
<p> <s> * Pariisis kord taunitud ja valeks tunnistatud viga . </s> </p>
<p> <s> ** Doktorite ühistele seisukohtadele lähedane viga . </s> </p>
<p> <s> *** Viga , mis käib 1Kr üheksanda peatüki vastu . </s> </p>
<p> <s> **** Viga , mis käib vastu doktorite ühistele arusaamadele kiriku kohta . </s> </p>
<p> <s> * Varem selgelt taunitud viga padualaste ja gendinolaste ja kaasnevate vastu . </s> </p>
<p> <s> ** Skandaalne mõtlematuseviga . </s> </p>
<p> <s> *** Viga nagu eelmine . </s> </p>
<p> <s> **** Varem palju kordi neetud usu- ja kommeteviga . </s> </p>
<p> <s> * Mõtlematuseviga . </s> </p>
<p> <s> ** Seesama . </s> </p>
<p> <s> *** Mõtlematuseviga . </s> </p>
<p> <s> **** Viga eelmiste artiklite juurde . </s> </p>
<p> <s> ***** Skandaalne viga , mis lööb segi kogu kirikuhierarhia . </s> </p>
<p> <s> * " Vaikigu nüüd , hiljem põhjalikult kõigele korraga vastate ! " </s> </p>
<p> <s> * </s> </p>
<p> <s> ** " Ja kuidas pean ma kõigele korraga vastama , kui ma ei suuda neid kõiki korraga mõista ? " </s> </p>
<p> <s> *** " Vaiki nüüd , sest me oleme juba küllalt sind kuulanud . " </s> </p>
<p> <s> **** " Palun Jumala nimel , et te kuulaks mind , et juuresseisjad ei jääks uskuma , et olin vigade kütkes . " </s> </p>
<p> <s> * " Nimetatagu mulle see doktor , kes minu vastu seda on tunnistanud . " </s> </p>
<p> <s> ** " Kaugele jäägu minust viletsast , et ma tahaksin end neljandaks isikuks jumalike seas nimetada , sest mitte see ei ole tõusnud minu südamesse , vaid ma väidan kindlalt , et Isa , Poeg ja Püha Vaim on üks Jumal ja üks olemus ja isikute kolmainsus . " </s> </p>
<p> <s> *** " Oo Issand Jumal ! </s> <s> Vaata , juba see konsiilium neab sinu tegusid ja sõnu kui viga , kes sa oled küll oma vaenlaste poolt raskelt rõhutud , kuid siiski usaldanud oma kohtuasja sinu õiglaseimale kohtunikule Jumal-Isale . " </s> </p>
<p> <s> * " Ma ei ole kangekaelne , vaid olen alati nõutanud ja tänasel päevalgi nõutan pühakirjast tõhusamat selgitust . </s> <s> Ja ütlen tänagi , et kui suudaksin ühe sõnaga kõiki vigu purustada ja ümber lükata , teeksin seda kõige meelsamini . " </s> </p>
<p> <s> ** " Issand Jeesus Kristus ! </s> <s> Andesta kõigile mu vaenlastele , ma palun sind su suure halastuse nimel . </s> <s> Sest sina tead , et kuna nad on mind vääralt süüdistanud , on nad välja toonud valetunnistajaid ja sepitsenud minu vastu valeartikleid . </s> <s> Andesta neile oma tohutu halastuse nimel ! " </s> </p>
<p> <s> * " See siin on väärusu preester ! " </s> </p>
<p> <s> ** " Oo , äraneetud Juudas ! </s> <s> Selle eest , et sina oled hüljanud rahu nõu ja juudalastega plaani pidanud , võtame meie sinult ära sellesinatse lunastuse karika . " </s> </p>
<p> <s> * " Mina usun kõigevägevama Issanda Jumala sisse , kelle nimel ma kannatlikult talun sedasinast alandamist , kuna tema ise ei võta minult mitte oma lunastuse karikat , vaid loodan kindlameelselt , et veel täna tema kuningriigis saan sealt jooma . " </s> </p>
<p> <s> * </s> * <s> " Meie anname sinu hinge saatana kätte . " </s> </p>
<p> <s> *** " Kuid mina annan selle kõige vagamale Issandale Jeesusele Kristusele ! " </s> </p>
<p> <s> * " Tagane minust , saatan ! " </s> </p>
<p> <s> * " See magister kirjutab lisaks , et Too , kes kahekordne on oma halastuses , on oma tarkuses igavese elu ette määranud , kust predestineerituna ei või viimselt ära langeda . " </s> </p>
<p> <s> * " Issand Jeesus Kristus , minu lunastaja ja päästja , oli seotud palju tugevama ja raskema köidikuga , ja mina vilets ei karda tema nime pärast sedasama kinniköidetuna kannatada . " </s> </p>
<p> <s> * " Jumal on mulle tunnistajaks , et ma ei ole kunagi õpetanud ega jutlustanud seda , mida valetunnistajate abil on vääralt minu arvele kirjutatud , vaid minu jutluste ja kõikide muude tegemiste ja kirjatükkide esimeseks mõtteks on üksnes päästa inimesi pattudest . </s> <s> Tõesti , selles jumalasõna tões , millest olen kirjutanud , mille järgi olen õpetanud ja mida jutlustanud pühade doktorite sõnade ja seisukohtade järgi , tahan mina täna rõõmuga surma minna . " </s> </p>
<p> <s> * Summe boni – kohe taeva minev hing ; medio criter boni – päästetakse läbi kohtu . </s> <s> Keskaja teoloogi Heisterbachi Caesariuse , u. 1170-1238 jaotus . </s> <s> ( Autori märkus . ) </s> </p>
<p> <s> * " Iga olend siin maailmas on nagu raamat või pilt meist , peeglis . </s> <s> Meie elud , meie surmad , meie olud , meie saatused on selged märgid . </s> <s> Meie olukorda/staatust maalib roos , meie olukordi selgelt kaunistades , meie elu õppetund . </s> <s> See , kes õitseb varavalges , lõpetab hilisõhtul äraõitsenud õiena . " </s> </p>
<p> <s> * " Mis sa naerad , kui sellele järeldatakse vastu ? " </s> </p>
<p> <s> * " Ega kellelgi ei ole porgandit ? " </s> </p>
<p> <s> * " Selles tantsus keerutavad ennast kõik : paavst , keiser ja kõik olendid . " </s> <s> ( Alamsaksa k. ) . </s> </p>
<p> <s> * " Kas aitaksite mind , ilmutades niiviisi halastust ? " </s> <s> ( Alamsaksa k. ) . </s> </p>
<p> <s> * " Laulatan teid Isa , Poja ja Püha Vaimu nimel . " </s> </p>
<p> <s> ** " Aga templil on kolm osa , kolmainsus näiteks : ordinaarne ilm , tipp , keskpaik . " </s> </p>
<p> <s> * Guillaume Champeaux'st ( ladinapäraselt Guglielmus de Campellis , u. 1070-1121 ) – skolastik , õpetas , et iga inimese hing eraldi pärineb jumalikust loomeaktist . </s> <s> ( Autori märkus . ) . </s> </p>
<p> <s> * Alexander Hales'est ( u. 1186 – 1245 ) , Pariisi ülikooli teoloogiamagister ja esimene frantsiskaani skolastik ( Doctor Irrefragabilis , Doktor Ümberlükamatu ) . </s> <s> Püüdis esimesena süstematiseerida kogu universumit ja ennetas sellega Thomast Aquinost , kuid kogu keskaja jooksul talle omistatud Aristotelese kommentaariumit ta siiski kirjutanud polnud . </s> </p>
<p> <s> * Aregunde ei abiellunud väga noorelt , Tours'i Püha Gregoriuse Frangi kroonika järgi pidi see aset leidma enne aastat 550. </s> <s> Pigem oli u. 20-aastaselt abiellumine toona tavaline . </s> <s> 1956. aastal leidsid arheoloogid St. Denis kalmistul , frangi ülikute harilikus matmispaigas sarkofaagi , milles keskea ületanud naise skelett pealdisega " Arnegundis regina " . </s> <s> Aregunde oli maetud siidkleidis ( siid oli sel ajal väga uudislik asi ! ) ja kaunistatud rohkete ehetega . </s> <s> Chlotari ja Aregunde abiellumisest pajatav munk aga paneb mööda sellega , et selle paarimineku ajal ei olnud Chlotar veel Austraasia kuningas , talle kuulus vaid Soissons'i kuningriigike . </s> <s> Hiljem sai Chlotar kõigi frankide kuningaks . </s> <s> ( Autori märkus . ) </s> </p>
<p> <s> * </s> </p>
<p> <s> * Potentsiaalne litsentsiaat ( lad . </s> <s> k. ) . </s> </p>
<p> <s> * Ortwin Koerake ( lad . </s> <s> k. ) . </s> </p>
<p> <s> * Johannes Salisburyst ( lad . </s> <s> k. de Saresberia ; 1115-1180 ) : Pariisis töötanud filosoof , oli universaalidetülis realistide poolel . </s> <s> ( Autori märkus . ) . </s> </p>
<p> <s> * Papinianus ( surn. 212 ) – rooma õiguse klassik . </s> <s> Tema ideed kajastuvad Corpus Juris Civilis'es , mis on kaasaegse tsiviilõiguse baasdokument . </s> <s> ( Autori märkus . ) </s> </p>
<p> <s> * " Nägi rebane kuuriat , nägi kirjutajaid , s.o. paavstiisanda ametnikke istumas väraval . </s> <s> Kui ütled " ira-mira " , saad talumeestelt peksa . " </s> <s> - " Kui . " </s> </p>
<p> <s> * " Lipud , edasi ! " </s> <s> ( keskinglise k. ) . </s> <s> " Lipud " on väesalkade tähenduses . </s> </p>
<p> <s> * " Palugem Jumalat , et ta kingiks meile Püha Vaimu annid , kes ühes Isa ja Pojaga elab ja valitseb . " </s> </p></div2></div1>
    </body>
  </text>
</TEI>
</teiCorpus>
</teiCorpus>
