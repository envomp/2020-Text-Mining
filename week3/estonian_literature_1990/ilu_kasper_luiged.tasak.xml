<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Vennad Luiged </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Vennad Luiged </head>
<p> <bibl> <author> <s> Kalle Käsper </s> </author> </bibl> </p>
<p> Goharile </p>
<p> <s> Kumb on hirmsam : kuivanud südamed või tühjad pealuud ? </s> </p>
<p> H . de Balzac </p><div2 type="alaosa"><head> Proloog </head>
<p> <s> Nääripidu </s> </p>
<p> <s> Tugev , kõlav , rohkem poliitikule kui teadlasele sobiv hääl vallutas ruumi , koondas endale kohalviibijate tähelepanu , näis , et veel natuke , ja isegi nurgas tukkuv Lenini kipsbüst ärkab üles ja jääb kuulama . </s> </p>
<p> <s> " Tere tulemast , kallid kolleegid ja külalised ! </s> <s> Ma peaksin tegelikult rääkima vene keeles , et meie Leningradi sõbrad ka mind mõistaksid , aga te kõik teate , kui vaevaliselt minu kõneaparaat artikuleerib susisevaid häälikuid , nii et ma loodan , keegi tõlgib neile . " </s> </p>
<p> <s> Rahul humoorika enesekriitikaga , naeratas Jürgen Kullamaa võluvalt , silus heledaid lokke ja jätkas : </s> </p>
<p> <s> " Kui ma täna üle selle lossi läve astusin , tundsin lausa liigutust . </s> <s> Te võib-olla ei tea , aga minu vanavanavanemad on pärit siit lähedalt . </s> <s> Nende elu möödus ahastavas pärisorjuses , alles vanaisa ostis talu krahvilt välja , muide , vähem kui sajand tagasi . </s> <s> Kas oskas tema unistadagi , et saabub päev , kus pojapoeg tõmbab jalga lakk-kingad ja kõnnib mõisaparketile tantsima ? </s> <s> Kuid siin me seisame , ja see näitab , et me oleme vaba rahvas vabal maal , oma saatuse peremehed . " </s> </p>
<p> <s> " Koolis ma õppisin , et see ahastav pärisorjus likvideeriti juba 1816. aastal , " sosistas Sören Hallik Toomas Kitsele . </s> </p>
<p> <s> " Propaganda eeldab lihtsustusi , " pomises kolleeg punase habeme vahelt vastu . </s> </p>
<p> <s> Kullamaa pühendas paar passaaži teaduse ja tehnika võidukäigule , tunnustas lühidalt arenenud sotsialismi saavutusi ja lõpetas tagasihoidlikult : </s> </p>
<p> <s> " Kallid külalised ! </s> <s> Rahva Meele Teadusliku Uurimise Instituudi parteikomitee nimel kuulutan meie traditsioonilise nääripeo avatuks . " </s> </p>
<p> <s> Tema märguande peale hakkas linnast tellitud väike restoraniorkester mängima " Ilusal sinisel Doonaul " . </s> <s> Heitnud võimuka pilgu üle iga tema liigutust jälgiva publiku , marssis Kullamaa saali teise otsa ja kummardas endast poole lühema , miniatuurse Merlin Teeääre ees . </s> </p>
<p> <s> " Argpüks ! " nentis Merlini kõrval seisnud Tiia Mets mõttes . </s> <s> Oli avalik saladus , et just tema , Tiia on tööstuse planeerimise laboratooriumi juhataja armuke , aga ehkki Kullamaa seaduslikku naist asutuse peole kunagi kaasa ei võtnud , kartis ta teda ka saja kilomeetri taga . </s> </p>
<p> <s> Vaadates , kuidas Merlin , meelitatud naeratus peenetel huultel , ühe käega sihvaka , nägusa Kullamaa käsivarrele toetub ja teisega pika lilla kleidi saba kergitab , et sellesse mitte takerduda , läbis Tiiat veider kahtlus , kas tema parim sõbranna nende ühist ülemust hiljuti Moskvas , komandeeringus ära ei võrgutanud , kuid ta peletas oletuse kaine mõistusega kohe eemale - mitte et oleks põhjust olnud asetada erilisi lootusi naistevahelisele solidaarsusele ( vastupidi , ennast uurides oli Tiia jõudnud järeldusele , et on võimeline üle lööma iga mehe , kes talle meeldib ) , vaid üksnes , kuna ta teadis , et edev ja lobisemishimuline Merlin poleks suutnud niisugust tähtsat sündmust tema eest viit minutitki varjata , nemad aga veetsid viimase nädala kõik õhtud koos , õmmeldes kardinariidest ballitualette . </s> </p>
<p> <s> Kiiresti täitus parkett lavsaanülikondades ja krimpleenkostüümides külalistega , kes , viivu seisatanud , hakkasid rohkem või vähem kohmakalt keerutama midagi , mis vaid üsna kaudselt meenutas valssi . </s> <s> Ainult üks paar , endine võistlustantsija Haim Lurje ja Ülle Kala liuglesid mööda saali sujuvalt nagu luiged tiigiveel . </s> </p>
<p> <s> " Argpüks küll , aga vähemalt mitte pugeja , " mõtles Tiia lohutatult – sest sel juhul oleks Kullamaa Merlini asemel palunud avavalsile hoopis Ülle : tolle isa , suure ehitusorganisatsiooni direktor oli Rahva Meele Instituudi üks tähtsamaid tellijaid . </s> <s> Või koguni hobusenäoga Murel Deemandi , avaliku arvamuse laboratooriumi juhataja ning parteibüroo liikme , kes püüdis teeselda lõbusust , vesteldes saali nurgas Leningradi delegatsiooni juhi , hallipäise professoriga . </s> </p>
<p> <s> " Kas tohib paluda ? " kuulis ta äkki vene keeles esitatud küsimust . </s> </p>
<p> <s> Tiia ees klõpsutas husaarlikult kontsi hea rühiga noormees . </s> <s> Täidlasi huuli ümbritses paks täishabe , kaks hallikassinist pungsilma vaatasid ülevalt alla rahulikult , kuigi pisut melanhoolselt . </s> </p>
<p> <s> " Muidugi tohib . " </s> </p>
<p> <s> Kui küsimus püstitus , kas tantsida või jäädagi seisma saali seina äärde , oleks Tiia kõhklematult valinud esimese ka siis , kui tema ees oleks kummardunud Vanakurat ise . </s> <s> Naeratades asetas ta käe partneri õlale , ja õige pea pidi too juba pingutama , et tempot dikteerivale Tiiale mitte jala peale astuda . </s> </p>
<p> <s> " Kui ma kogemata täna kabjad , khe-khe , taeva poole sirutan , palun kirjutada minu hauakivile : Pavel Sergejev , ta suri , sest kutsus tantsima eestlanna , " ütles venelane , kahe pala vahele jääva pausi ajal taskurätiga higi pühkides . </s> </p>
<p> <s> " Kas te olete Leningradist ? " küsis Tiia lõbustatult . </s> <s> " Seda oleks hea teada , kui kerkib küsimus , kuhu teid matta . " </s> </p>
<p> <s> Venelase silmadesse ilmus üleolev helk . </s> </p>
<p> <s> " Nii nad seda linna praegu kutsuvad tõesti . </s> <s> Meie jaoks on ta üldiselt ikka Peterburg . </s> <s> Või Piiter , või Petropolis - kuidas soovite . </s> <s> Ainult palun mitte selle grasseeriva soniga bolševiku nime järgi . " </s> </p>
<p> <s> Tiia hakkas elurõõmsalt , nakatavalt naerma . </s> <s> Ta teadis , et see naer kuulub tema juurde sama lahutamatult nagu mongoliidsed põsesarnad ja Instituudi kõrgeim büst , aga ta teadis ka , et kui ta niimoodi naerab , tähendab , vestluskaaslane meeldib talle . </s> <s> Ta oli ikkagi psühholoog . </s> </p>
<p> <s> " Vabandust . </s> <s> Ma püüan mitte unustada . " </s> </p>
<p> <s> Ta tahtis veel midagi küsida , et veenduda , kas Sergejev vastab sama teravmeelselt , aga siis alustas orkester uut lugu , ja oli otstarbekam keskenduda tantsule . </s> <s> Iga nauding omal ajal. </s> </p>
<p> <s> " Otsekui Edgar Allan Poe sulest sündinud , " ütles Martin Luik . </s> </p>
<p> <s> Tõepoolest , täiskuu valgel mõjus Windsori kuningalossi stiilis kolmekordne , mitme tiiva ja torniga mõisahoone salapäraselt , et mitte öelda hirmuäratavalt . </s> <s> Otsekui tohutu loom lebas ta üksildasena keset lumega kaetud rukkipõlde , pigem uinunud kui surnud , valmis iga hetk urinaga tõusma ja tõestama truudust ajaloolisele peremehele . </s> </p>
<p> <s> Valdur Siniaas ei vastanud kohe : saabaste kriuksudes rühkis ta edasi , eesmärgi suunas , ja ainult selleks , et mitte anda põhjust arvata , otsekui nõustuks ta kaaslase imetleva hinnanguga , lausus viimaks : </s> </p>
<p> <s> " Kui meie rahvast viiskümmend aastat tagasi oleksid juhtinud õiged mehed , kasvaks selle lossi kohal praegu noor tammik . " </s> </p>
<p> <s> Luik läkitas endast peajagu lühemale Siniaasale üllatunud pilgu . </s> </p>
<p> <s> " Sa tahad öelda ... , " alustas ta , ent ei leidnud järge ja vakatas . </s> </p>
<p> <s> " Ma tahan öelda , et me oleme okupatsioonis ise süüdi . </s> <s> Kui me omal ajal oleksime sakslaste mõisad maatasa teinud , oleks Stalingi kümme korda kaalunud , enne kui tankid Narva suunas saatis . " </s> </p>
<p> <s> Luige üllatus asendus vaimustusega – oli lausa hämmastav , kui selgelt sõnastas Siniaas oma originaalseid mõtteid . </s> </p>
<p> <s> Raagus allee lõppes ja nende ette kerkis suur värav , mille külgsambal rippus vasktahvel kirjaga : " Kolhoosi Tee Kommunismile klubi " . </s> <s> Nad sisenesid hoovi ja edenesid jõudsalt peahoone suunas . </s> <s> Lossikoletis , nagu lähemalt selgus , ei maganudki : tema sisikonnas põlesid tuled ja tiirutasid suured mustad varjud . </s> </p>
<p> <s> " Pidu katku ajal , " nentis Luik . </s> </p>
<p> <s> Siniaas ei vastanud . </s> <s> Läbinud viimased sammud , tõusid nad etikule . </s> </p>
<p> <s> " Vladimir Iljitš Lenini nimelise pioneeriorganisatsiooni laialipeksmiseks , ole valmis ! " naljatas Luik , rõõmus , et teekond on lõppenud – ta polnud küll mingi nannipunn , kuid kümme kilomeetrit tarmuka Siniaasa kõrval panid temagi hingeldama . </s> <s> " Alati valmis ! " vastas Luik ise , ja asetas käe alumiiniumist lingile , et avada massiivne , nikerdistega kaunistatud tammeuks - kunagi oli siin kindlasti olnud soliidne pronkskoputi . </s> </p>
<p> <s> Neid pimestas elektrivalgus ja kurdistasid lossi sügavusest kanduvad saksofonikarjed , mis võimendusid võlvide all ja täitsid inimtühja fuajee raskesti kirjeldatava kakofooniaga . </s> </p>
<p> <s> " Rebane lubas vastas olla , " kõrgendas Luik häält ja vaatas otsivalt ringi . </s> <s> Tõepoolest , piilari tagant astus välja veidra välimusega habemik noormees , seljas kortsus frakk , kaela ümber kirev siidrätt , käes majordoomuse sau . </s> <s> Ta lähenes saabujatele , peatus mõne meetri kaugusel , lajatas kepiga pidulikult vastu põrandat ja kraaksatas lõbusalt : </s> </p>
<p> <s> " Tere tulemast Rahva Meele Instituudi nääripeole ! " </s> </p>
<p> <s> Siniaas ( nagu Luik silmanurgast märkas ) kortsutas niisuguse tervituse peale kulmu . </s> </p>
<p> <s> " Parool ? " küsis ta lühidalt ja karmilt . </s> </p>
<p> <s> Nõksatus läbis frakiga noormeest . </s> <s> Tema lõbusus hajus . </s> </p>
<p> <s> " Vabariik , " lausus ta summutatult . </s> </p>
<p> <s> " Vabadus , " vastas Siniaas rõhutatud kindlusega . </s> <s> " Üldiselt me ei tulnud siia tantsima , " lisas ta seejärel . </s> </p>
<p> <s> Rebane jättis saua seina najale ja võttis aknalaualt kandelaabri . </s> </p>
<p> <s> " Lähme , " ütles ta kähinal ja siirdus kiiresti ja hääletult , nagu mohikaanlane , fuajee kaugemasse nurka . </s> <s> Nad sisenesid pikka koridori ja sammusid hoone teise otsa . </s> </p>
<p> <s> " Kust sa fraki said ? " küsis Luik sosinal Rebaselt . </s> </p>
<p> <s> Teda vaevas kadedus . </s> </p>
<p> <s> " Teatri kostüümilaost laenasin , " vastas Rebane . </s> </p>
<p> <s> Roninud mööda kitsast keerdtreppi üles , jõudsid nad pimedasse kütmata kuplikujulise laega ruumi . </s> <s> Rebane süütas kandelaabris küünlad . </s> </p>
<p> <s> " Tähetorn , " seletas ta . </s> <s> " Krahv uuris teleskoobiga Kuu kraatreid , enne kui talumehed ta 1905-ndal hangudega surnuks pistsid . " </s> </p>
<p> <s> Luige tähelepanu köitis aknalauale unustatud üksik must maleratsu . </s> </p>
<p> <s> " Viimati oli siin pioneerilaagri lauamängude tuba , " kommenteeris Rebane . </s> </p>
<p> <s> Seina äärest leiti kolm logisevat , kuid istumiseks kõlbulikku tooli , ja koosolek võis alata . </s> <s> Neid oli küll kõigest kolm , organisatsiooni " Noor Eestlane " liikmeid , kuid ega kuuskümmend aastat tagasi Eesti Vabariigi Päästekomiteesse rohkem inimesi kuulunud . </s> <s> Hakatuseks otsis Siniaas taskust " Priima " -paki ja pakkus teistelegi . </s> <s> Rebane võttis sigareti vastu ja asus keskendatult mudima , Luik aga tõi häbenedes lagedale " Marlboro " . </s> <s> Ta oleks meelsasti semusidki peene margiga kostitanud , kuid teadis , et need ei pea filtriga tubakatooteid õige mehe vääriliseks . </s> <s> Kui suitsujoad lae poole tõusid , võttis Siniaas kasutusele pool-ametliku tooni . </s> </p>
<p> <s> " Meil on vaja läbi arutada kolm punkti . </s> <s> Esimene : üldine poliitiline olukord . " </s> </p>
<p> <s> Teised kuulasid teda , teeseldes tõsidust . </s> </p>
<p> <s> " " Ameerika Hääl " rääkis möödunud nädalal , et Tallinnas toimus mitu aresti ja läbiotsimist . </s> <s> Kas keegi teab sellest rohkemat ? " </s> </p>
<p> <s> " Mina , " vastas Rebane . </s> <s> " Kukkus sisse seltskond teisitimõtlejaid , eestlased ja venelased läbisegi , kokku kuus meest . </s> <s> Nad kirjutasid pöördumise ÜRO-sse , kus nõudsid kodanikuõigusi ja sõnavabadust . " </s> </p>
<p> <s> " Siis see meid ei huvita , " resümeeris Siniaas . </s> <s> " Noore Eestlase " põhisihiks oli , on ja jääb Eesti Vabariigi taastamine . </s> <s> Poliitiline epataaž jäägu teistele , meie tegutseme põhimõttel fortiter in re , suaviter in modo . " </s> </p>
<p> <s> Keegi vastu ei vaielnud . </s> </p>
<p> <s> " Läheme edasi praktiliste küsimuste juurde . </s> <s> Martin , kanna ette , " jätkas Siniaas . </s> </p>
<p> <s> Luik ajas end kohevile . </s> </p>
<p> <s> " Mul avanes uus võimalus Läände sõita , " lausus ta rahulolevalt . </s> <s> " Tutvusin Vaskratsaniku juures ühe soomlannaga . </s> <s> Ei tea isegi , kuidas see õnnestus , aga ta vist armus minusse . </s> <s> Kutsus hotelli , kostitas kalamarja ning šampusega . </s> <s> Ja järgmisel päeval teatas , et tahab minuga abielluda . " </s> </p>
<p> <s> " Abielluda te ju võite , aga kas venelased sind üle piiri lasevad , on omaette küsimus , " kahtles Rebane , kes vist ei suhtunud uudisesse väga tõsiselt . </s> </p>
<p> <s> Luik ootas seda vastuväidet . </s> <s> Ta torkas käe talvemantli alla , pintsaku põuetaskusse ja tõmbas välja pooleksmurtud värvilise pildiajakirja , mille kaanel demonstreeris kaht sirget valget hambarida blond noor naine . </s> </p>
<p> <s> " Hannele on filminäitlejanna , " jätkas ta , ulatades ajakirja Rebasele , " tal on tutvusi Soome poliitikute seas , isegi eduskunnas . </s> <s> Ta kinnitas mulle , et võtab väljasõiduloa hankimise enda peale ... " </s> </p>
<p> <s> Rebane uuris klantspilti . </s> </p>
<p> <s> " See on teine asi , " kiitis ta , ulatades ajakirja tagasi Luigele . </s> <s> " Ainult vaata , et ta sul ära ei kao , nagu eelmine pruut . " </s> </p>
<p> <s> Luik tundis , et punastab . </s> </p>
<p> <s> " Mis mina süüdi olen , et Pinochet putši korraldas , " õigustas ta end abitult , brošüüri taskusse peites . </s> <s> Ta tundis , kuidas temas taasärkab ahastus : oh , Dolores , Dolores , kus sa oled , kas mägedes , partisanirühmas või hunta ühishauas ? </s> <s> Mõelda vaid , kõik oli juba kokku lepitud , pärast suvevaheaega pidid nad avaldused sisse viima , kuid saabus sügis , ja ... </s> <s> Tema nukrad mälestused katkestas Siniaasa arutlev hääl . </s> </p>
<p> <s> " Nagu näete , poliitilise võitluse taktika ja strateegia ei pruugi alati kattuda . </s> <s> Laiemas plaanis oli Tšiili riigipööre meile kasulik , nagu meile on kasulik kõik , mis nõrgestab Nõukogude impeeriumi – kuid samas , kui seda poleks juhtunud , oleks Martin võib-olla juba Läänes . " </s> </p>
<p> <s> Luik noogutas mõistvalt , olgugi et sisemuses tõmbus kõik valust kokku . </s> </p>
<p> <s> " Ma arvan , me peame tema uue algatuse heaks kiitma , " jätkas Siniaas . </s> <s> " Me vajame ühendust pagulastega , ja muud võimalust ma selleks ei näe . </s> <s> Soomes pole sul muidugi midagi peale hakata , seal peremehetsevad venelased . </s> <s> Kekkonen ei julgeks siis ka vastu vaielda , kui nad avaldaksid soovi tema kiilaspeal hokit mängida . </s> <s> Aga kui pääsed Rootsi , leiad eest mehed , kes pole kodumaad unustanud . </s> <s> Niisiis , panen hääletusele : kes on selle poolt , et saata Martin Luik tähtajatule luurereisile Läände , palun käega märku anda . </s> <s> Martin ise ei hääleta . " </s> </p>
<p> <s> " Mul on paar küsimust , " sekkus Luik , kui protseduur oli lõppenud . </s> <s> " Kui kauaks ma pean sinna jääma ? " </s> </p>
<p> <s> Rebane turtsatas . </s> </p>
<p> <s> " Mida sa naerad ? " küsis Luik solvunult . </s> </p>
<p> <s> " Ega sa ometi ei kavatse tagasi tulla ? " </s> </p>
<p> <s> " Muidugi kavatsen , " nähvas Luik uhkelt . </s> <s> " Mina kodumaad soome salaami vastu ei vaheta . " </s> </p>
<p> <s> " Aga Ameerika sigarettide vastu ? " pareeris Rebane . </s> </p>
<p> <s> " Rahu , poisid , " sekkus torgetevahetusse Siniaas . </s> <s> " Keegi ei kahtle sinu patriotismis , Martin , aga ometi ära kiirusta . </s> <s> Vaata ringi , loo side kõigi pagulaskeskustega , uuri välja , kas nad on suutelised meid toetama - mitte üksnes sõnade , vaid ka teoga , kui olukord nõuab . </s> <s> Maailma poliitiline konjunktuur võib muutuda , me peame selleks valmis olema . " </s> </p>
<p> <s> Luik noogutas agaralt . </s> </p>
<p> <s> " Minu isa räägib sedasama : et riigid sünnivad ja surevad , ja pole ükski neist igavene . " </s> </p>
<p> <s> " Kui tunned , et reis on end ammendanud , võid muidugi naasta , aga kui tajud vähimatki ohtu , resideeru Läänes ja oota paremaid aegu . </s> <s> Meie pole dissidendid , kangelasi vangimajas pole meile vaja . " </s> </p>
<p> <s> " Üks küsimus veel : kui minu vastu juhuslikult tunneb huvi ajakirjandus , kas ma pean kasutama juhust , et esineda süüdistustega Nõukogude Liidu vastu , kes on okupeerinud minu kodumaa , või on parem vaikida ? " </s> </p>
<p> <s> " Vaiki , " vastas Siniaas kiiresti . </s> <s> " Kui esitatakse provotseerivaid küsimusi , etenda lojaalset nõukogude kodanikku . </s> <s> Muidu KGB võtab su kohe märgile , ja sa oled ürituse jaoks sama hästi kui kadunud . </s> <s> Tagajärgedest ära hooli : eesmärk pühendab abinõu . " </s> </p>
<p> <s> Saabus vaikus . </s> </p>
<p> <s> " Jääb veel kolmas päevakorrapunkt , " jätkas Siniaas . </s> <s> Nüüd oli tema kord torgata käsi põue . </s> <s> Presentjopi taskust ilmus nähtavale kokkuvolditud siidine kangatükk . </s> <s> " Ma korrutan küll ise alati , et suaviter in modo , kuid mõnikord peab ka riskeerima . </s> <s> Sellesse lossi on kogunenud suur hulk kollaboratsioniste . </s> <s> Pidu katku ajal , nagu Martin tee peal õigustatult nentis . </s> <s> Nõukogude teadlased teesklevad , et usuvad inimnäoga sotsialismi . </s> <s> Ma olen ka hinges natuke teadlane , olgugi et mind ülikoolist välja heideti , ja ma tahan korraldada väikese eksperimendi . </s> <s> Huvitav , kas punastel professoritel hakkavad püksid püüli sõeluma , kui nad avastavad , mis lipu all nad tantsisid ? " </s> </p>
<p> <s> Ta laotas kangatüki lahti , ja kõik nägid sini-must-valget trikoloori . </s> </p>
<p> <s> Rebane erutus . </s> <s> Ta haaras Siniaasalt lipu ja hakkas seda imetlema . </s> </p>
<p> <s> " Hästi õmmeldud ! </s> <s> Ainult siia ma teid ei jäta . </s> <s> See on kinnine üritus , kui teid märgatakse , tuleb skandaal . </s> <s> Ma lasen teid tagaukse kaudu välja ja pärast jutustan , millega kõik lõppes . " </s> </p>
<p> <s> " Mina ei lähe kuhugi , ma pean homme hommikul Piiteris olema , vend lubas mind sokutada külaliste bussi peale , " vaidles Luik vastu . </s> </p>
<p> <s> " Hea küll , sina tuled veel kuidagi kõne alla , sa töötasid suvel meil anketeerijana , " soostus Rebane . </s> <s> " Aga Valduri saadame küll koju . </s> <s> Tal pole isegi balliriietust . " </s> </p>
<p> <s> Tõepoolest , Siniaasa presentjope alt paistis vanunud maavillane kampsun . </s> </p>
<p> <s> " Panen hääletusele , kes on minu ettepaneku poolt ? " küsis Rebane . </s> <s> Tema erutus kasvas üha , ta palus teisi hetke oodata , jooksis ruumist välja ning naasis natukese aja pärast , hoides ettevaatlikult käes täis veeklaasi . </s> <s> Asetanud selle toolile , otsis ta frakitaskust väikese rohupudeli , korkis lahti ja ulatas Siniaasale . </s> </p>
<p> <s> " Puhas eeter . " </s> </p>
<p> <s> Siniaas muigas , rüüpas flakoonist , jõi vett peale ja ulatas mõlemad anumad edasi Luigele . </s> <s> Vastikust maha surudes maitses Luik pisut haisvat vedelikku ja hakkas kohe läkastama , kutsudes esile Rebase üleoleva itsituse . </s> </p>
<p> <s> " Pole midagi , Läänes ootavad sind ees viskijoad , " kraaksatas ta , võttis rohupudeli , hingas sügavalt sisse , kummutas suure sõõmu , pööritas silmi , lisas lonksu vett , ja alles siis hingas pahinaga välja . </s> <s> Röhitanud , kahmas ta lipu ja hüppas aknalauale . </s> <s> " Kuulge , siin on isegi varras olemas ! " teatas ta vaimustunult ja kadus teiste vaateväljast . </s> </p>
<p> <s> Kõrge büstiga tantsupartner osutus ootamatult harituks , ta teadis isegi , kes on Uznadze . </s> <s> Sergejevile meenus üks seik , mida talle meeldis jutustada kõigile naistuttavatele . </s> </p>
<p> <s> " Riigieksamil esitas üks noor õppejõud mulle küsimuse : palun loetlegu ma Uznadze koolkonna liikmeid . </s> <s> Öelge , palun , kas teie oskate kedagi nimetada ? " </s> </p>
<p> <s> " Ei , " raputas Tiia naerdes pead . </s> </p>
<p> <s> " Ma jagan teie nõutust . </s> <s> Keda võiksidki huvitada epigoonid . </s> <s> Aga midagi ma pidin sellele snoobile ometi vastama ? " </s> </p>
<p> <s> " Ja mida siis ? " oli Tiia intrigeeritud . </s> </p>
<p> <s> " Ma hakkasin üles lugema Tbilisi " Dünamo " jalgpallimeeskonna liikmeid : Hurtsilava , Meshi , Tshovrebov ... " </s> </p>
<p> <s> Tiia puhkes nakatavalt naerma . </s> </p>
<p> <s> " Kaugemale ma ei jõudnud , juba kirjutati viis matriklisse , " lõpetas Sergejev rahulolevalt . </s> </p>
<p> <s> Nende jutuajamise katkestas pikas lillas kleidis miniatuurne neiu , keda Sergejev mäletas balli algusest , kui too seisis Tiia kõrval . </s> <s> Ta oli siis veel kaalunud , kumba kahest eestitarist tantsule kutsuda , kuid dilemma lahenes iseenesest , kui Jürgen Kullamaa peoperemehe õigusega palus avavalsile neiu lillas . </s> <s> Praegu oli sõbrannal ilmselt tekkinud mingi probleem . </s> </p>
<p> <s> Sergejev köhatas . </s> </p>
<p> <s> " Kas saan millegagi aidata ? " </s> </p>
<p> <s> " Merlinil lõppesid sigaretid , " tõlkis Tiia . </s> </p>
<p> <s> " Alati teie teenistuses , " teatas Sergejev , otsis taskust " Stjuuardessi " -paki ja pakkus meesnõia nimelisele neiule . </s> </p>
<p> <s> " Tänan väga , " vastas Merlin koketselt ja sirutas käe sigareti järgi . </s> <s> Sergejev märkas , et tema pikki küüsi katab violetne lakk . </s> <s> Ta tõusis ja tõmbas tikust tuld . </s> <s> Merlin kummardas , et leegile lähemale pääseda , sügav dekoltee venis välja ja paljastas Sergejevile erutava vaatepildi – rinnahoidjat neiu ei kandnud . </s> </p>
<p> <s> " Ahvatlevad tüdrukud elavad Tšuhhoonias , " mõtles ta . </s> </p>
<p> <s> Kui Merlin oli kadunud rahvahulka , istus Sergejev tagasi laua taha ja avastas , et kokteiliklaasid on tühjad . </s> </p>
<p> <s> " Kas tellime veel ? " küsis ta . </s> </p>
<p> <s> " Võib küll . " </s> </p>
<p> <s> Nad sisustasid tantsuvaheaega lossi jahisaalis , kuhu peo puhuks oli improviseeritud baar . </s> <s> Sergejev tõusis ja suundus leti poole , kuid poolel teel taipas , et oli kiirustanud ettepanekuga : teda ähvardas oht jääda seisma pikka , enam kui kümnest inimesest koosnevasse järjekorda . </s> <s> Kõhelnud hetke , pööras ta otsustavalt tagasi . </s> </p>
<p> <s> " Ma väga vabandan , aga nõukogude elulaad mulle ei sobi . </s> <s> Kui lubate , ma ootan , kuni vaatepilt veidi vähem meenutab Ermitaaži sissepääsu . " </s> </p>
<p> <s> Tiia puhkes taas naerma . </s> </p>
<p> <s> " Näib , et te suhtute kehtivasse korda üsna kriitiliselt . " </s> </p>
<p> <s> " Aga kuidas sellesse veel suhtuda ? </s> <s> Ega teie ometi usu kommunismi ? " </s> </p>
<p> <s> " Kuidas saab uskuda niisugust totrust ! " </s> </p>
<p> <s> " Braavo ! </s> <s> Anatoli Maksimovitš Goldberg oleks õnnelik , kui teid kuuleks . " </s> </p>
<p> <s> " Kes see on ? " </s> </p>
<p> <s> " BBC kommentaator . </s> <s> Ta lõpetab iga saate sõnadega : võidutsegu mõistus ! " </s> </p>
<p> <s> " Ma jagan tema vaateid . " </s> </p>
<p> <s> Ilma uue kokteilita muutus täissuitsetatud ruumis tüütuks . </s> </p>
<p> <s> " Kuidas oleks väikese jalutuskäiguga ? </s> <s> Tutvustate mulle ümbrust , mõisaansamblit , " pakkus Sergejev . </s> </p>
<p> <s> Tiia kõhkles hetke – ettepanekust õhkus tagamõtet . </s> <s> Kuid lõpuks , miks mitte välja uurida , kuidas suudlevad venelased ? </s> </p>
<p> <s> " Hästi . " </s> </p>
<p> <s> Nad läksid garderoobi , riietusid ja väljusid etikule . </s> </p>
<p> <s> " Millest me alustame ekskursiooni ? " küsis Sergejev . </s> <s> Tete a tete kohustas mehelikuks initsiatiiviks , kuid enne pidi looma soodsa õhkkonna . </s> <s> " Ehk vaatame kõigepealt üle peahoone ? " jätkas ta , trepist alla astudes . </s> <s> " Nagu ma taipan , kuulub ehitis möödunud sajandisse . </s> <s> Rossi kõrval jääb ta muidugi kahvatuks , aga võrreldes ümbritseva puuarhitektuuriga mõjub päris imposantselt . " </s> </p>
<p> <s> Nad möödusid parkimisplatsil tukkuvatest bussidest ja autodest ja jalutasid aeglaselt kaugema tiiva poole . </s> </p>
<p> <s> " Lossi omanik olevat olnud suur veidrik , " meenutas Tiia . </s> <s> " Ta tegeles kümnekonna teadusega : meditsiini , astronoomia , bioloogia , filosoofia , keemia , filoloogia ja ei tea millega veel . </s> <s> Püüdis juurutada eesti keelde soo-kategooriat , muide , tulemusteta , aretas mitu uut porgandisorti ja esines teooriaga , et aeg on suhteline mõiste . </s> <s> Seal , näete , on tema tähetorn , kust ta uuris Kuu kraatreid . " </s> </p>
<p> <s> " Hmm , nagu ma taipan , huvitas teda ka heraldika ? " </s> </p>
<p> <s> Sergejev oli jõudnud vahepeal asetada käe kõrge büstiga tantsupartneri õlale , nii tundis ta kohe , kui Tiia võpatas . </s> </p>
<p> <s> " Kas teil hakkas külm ? " küsis ta hoolitsevalt . </s> </p>
<p> <s> Tiia ei vastanud . </s> </p>
<p> <s> " Mis juhtus ? </s> <s> Te ju lausa värisete ! " </s> </p>
<p> <s> Kaaslane puhkes naerma , tõsi , üpris sunnitult . </s> </p>
<p> <s> " Ei midagi , lihtsalt see pole krahvi lipp . " </s> </p>
<p> <s> " Aga kelle siis ? </s> <s> Äkki viibib teie peol väliskülalisi ? </s> <s> Ehkki , nii palju kui ma mäletan , pole ma atlases selliseid värve kohanud . </s> <s> Väga huvitav kujundus , mitte ühtki sooja tooni : ei punast , kollast ega rohelist . </s> <s> Ainult must ja valge . " </s> </p>
<p> <s> " Sinine , must ja valge , " parandas Tiia automaatselt . </s> </p>
<p> <s> " Võib-olla , " nõustus Sergejev . </s> <s> " Valgustus on nõrk , Kuust ei piisa , et eristada sinist ja musta . </s> <s> Aga ma ikkagi ei mõista , miks üks lipp teid nii väga erutab ? " </s> </p>
<p> <s> Enne , kui vastata , vabastas kaaslane end miskipärast tema embusest . </s> </p>
<p> <s> " Sest see on kodanliku Eesti Vabariigi trikoloor . " </s> </p>
<p> <s> " Ah vaat mis ! </s> <s> Aga niisugust riiki enam justkui ei eksisteeri ? " </s> </p>
<p> <s> Nende vahele tekkis otsekui elektriväli . </s> </p>
<p> <s> " Teil on täielik õigus . </s> <s> Teda mitte üksnes ei eksisteeri , ta on kuulutatud kuritegelikuks . </s> <s> Mis tähendab , et ainuüksi selle lipu nägemise eest võib vangi sattuda . " </s> </p>
<p> <s> Sergejev muigas . </s> </p>
<p> <s> " Pelgalt nägemise eest vaevalt . " </s> </p>
<p> <s> Kavaleri rahu mõjus sisendavalt ka Tiiasse . </s> </p>
<p> <s> " Aga heiskamise eest kindlasti ! " vaidles ta vastu . </s> </p>
<p> <s> Sergejev mõtles veidi . </s> </p>
<p> <s> " Kas te olete kindel , et see on nii ohtlik ? " </s> </p>
<p> <s> " Muidugi ! </s> <s> Kas te ei tunne siis kommuniste ? </s> <s> Nad vihkavad kõike , mis oli enne neid ! " </s> </p>
<p> <s> Sergejev muigas mõrudalt . </s> </p>
<p> <s> " Neil on selleks ka põhjust , nad ei kannata võrdlust välja . " </s> </p>
<p> <s> Ta mõtles veel veidi . </s> </p>
<p> <s> " Siin lõhnab provokatsiooni järele , " ütles ta otsustavalt . </s> <s> " Keegi tahab teie pidu ära rikkuda . " </s> </p>
<p> <s> Tiia noogutas pead : talle endale oli pähe tulnud sama mõte . </s> </p>
<p> <s> " Aga mida siis teha ? " küsis ta abitult . </s> </p>
<p> <s> Sergejev nipsutas sõrmi . </s> </p>
<p> <s> " Kas sa tead mõnda meeskolleegi , keda võib usaldada ? " läks ta otsekui iseenesest üle sina'le . </s> </p>
<p> <s> " Üpris mitut , " lausus Tiia veendunult . </s> </p>
<p> <s> Vastus tundus Sergejevile kahtlase väärtusega , aga ta ei hakanud vaidlema . </s> </p>
<p> <s> " Siis kutsu ta appi , minge koos torni ja kõrvaldage sealt see ebaseaduslik plagu . </s> <s> Ma jään siia , valvan , et keegi ei tuleks uudishimutsema . " </s> </p>
<p> <s> Venelase soovitus meeldis Tiiale . </s> <s> Aega kaotamata suundus ta pooljoostes etiku poole . </s> </p>
<p> <s> Silver Luik sügas demonstratiivselt salkus pead . </s> </p>
<p> <s> " Neli trumbita ! " </s> </p>
<p> <s> " Pass , " venitas Toomas Kitse . </s> </p>
<p> <s> Merlin Teeäär korjas lehviku-kujuliselt lauale laotatud kaardid üles ja lehitses neid ükshaaval . </s> </p>
<p> <s> " Viis ärtut . " </s> </p>
<p> <s> Öelduga väga rahul , võttis ta tuhatoosi servalt sigareti ja tõmbas sügava mahvi . </s> </p>
<p> <s> " Pass , " pomises Sören Hallik tujutult . </s> </p>
<p> <s> Silver heitis Merlinile tugevate prillide tagant läbitungiva pilgu . </s> <s> Merlin , tajudes partneris tärganud kahtlust , naeratas süütult . </s> </p>
<p> <s> " Kuus pada , " teatas Silver pidulikult . </s> </p>
<p> <s> Kõik passisid kiiresti . </s> <s> Kitse mõtles veidi ja käis välja risti kahe . </s> <s> Merlin laotas lillade küünte välkudes kaardid lahtiselt lauale . </s> <s> Silver ohkas sügavalt . </s> </p>
<p> <s> " Lapsuke , sul ei ole ju kahte ässa ! </s> <s> Sul on ainult üks äss . " </s> </p>
<p> <s> " Ma mõtlesin , et mul on mitu kuningat ja singel , küll sa välja mängid , " õigustas Merlin end koketselt . </s> </p>
<p> <s> " Tänan usalduse eest . </s> <s> Hea küll , üritame anda oma parima , " lohutas Silver rohkem ennast kui partnerit ja vajus mõttesse . </s> <s> Mänguplaani lõpuni koostada ta ei jõudnud , sest piljardiruumi , kus pikaks veninud tantsuvaheajal roberiga meelt lahutati , tungis maruhoona Tiia Mets . </s> <s> Hinnanud kiire pilguga olukorda , astus ta lähemale , kummardus Silveri kõrva äärde ja sosistas midagi . </s> <s> Silver kuulas , noogutas , asetas kaardid kinniselt lauale ja tõusis . </s> </p>
<p> <s> " Palun vabandust ! " </s> </p>
<p> <s> Kõik hakkasid protesteerima . </s> </p>
<p> <s> " Muidugi , kui mäng klapib , siis ta räägib , et pole midagi tähtsamat väikesest šlämmist – peale suure šlämmi , aga nüüd , kus ma kavatsen ta omast käest kaheta võtta , põgeneb teadmata suunas , " pahandas Sören Hallik . </s> </p>
<p> <s> " Tiia , mis muret , kas vene karu embus ei meeldinud ? " naljatas Toomas Kitse . </s> </p>
<p> <s> " Ei , Kullamaa naine saabus , " torkas Merlin . </s> </p>
<p> <s> Tiia mõtles kiiresti ümber . </s> </p>
<p> <s> " On juhtunud midagi erakorralist , " ütles ta summutatult . </s> <s> " Kes ei karda ebameeldivusi , võib kaasa tulla . " </s> </p>
<p> <s> Temast õhkuv ärevus nakatas ka teisi , nad panid kaardid lauale ja järgnesid Tiiale esmalt fuajeesse ja sealt madala ukse kaudu pikka koridori . </s> <s> Seal otsustas Toomas Kitse nõutada täpsemat informatsiooni </s> </p>
<p> <s> " Kuhu sa meid ikkagi viid ? " </s> </p>
<p> <s> " Keegi on tähetorni heisanud sini-must-valge lipu . </s> <s> Peame selle maha võtma , enne kui rahvas näeb . " </s> </p>
<p> <s> Hallik vilistas , Merlin aga sattus kuuldust kirjeldamatusse vaimustusse . </s> </p>
<p> <s> " Vapustav ! </s> <s> Kes see kangelane võis olla ? " </s> </p>
<p> <s> " Mitte kangelane , vaid eesel , " pareeris Tiia . </s> </p>
<p> <s> " Ise sa oled eesel ! " käratas Merlin ja peatus . </s> <s> " Mets , ega sa tõsiselt ei räägi , et lähed lippu maha võtma ? " </s> </p>
<p> <s> " Mõtle peaga , Teeäär , milline skandaal sellest puhkeb ! " </s> </p>
<p> <s> Sõbrannadel oli kombeks kõnetada teineteist perekonnanime pidi – nagu eestlastel sageli . </s> </p>
<p> <s> Ka Kitse lõi kõhklema . </s> </p>
<p> <s> " Aga kui keegi meid näeb ? </s> <s> Kuidas me tõestame , et meie seda </s> </p>
<p> <s> üles ei riputanud ? " </s> </p>
<p> <s> " Mina soovitan otsida kusagilt punalipp ja torgata sini-must-valge kõrvale , " lõõpis Hallik , aga tema silmad vilasid hirmunult . </s> </p>
<p> <s> " Hea küll , kas tulete või ei ? " hakkas Tiia kaotama kannatust . </s> </p>
<p> <s> " Noormehed , daami palve on seadus , " lausus Silver Luik galantselt ja pöördus ees minekule . </s> </p>
<p> <s> Tiia kiirustas talle järele . </s> </p>
<p> <s> " Ma loodan , te vähemalt ei hakka üle saali kuulutama , mida te nägite ? " heitis ta üle õla , pettunud , et Sergejevi näolt peegeldunud sõnatu kahtlus õigeks osutus . </s> </p>
<p> <s> " Esialgu pole me veel midagi näinud , " porises Hallik , kuid liikus samuti kohalt . </s> </p>
<p> <s> " Kas pole tähelepanuväärne , missugust tähtsust omistavad kõik riigid sümboolikale ? " teoretiseeris Kitse , ühinedes temaga . </s> </p>
<p> <s> Merlin kõhkles veel . </s> </p>
<p> <s> " Kurat , nad kisuvad selle enne maha , kui ma õue jõuan , " ütles ta lõpuks südametäiega ja sibas teistele järele . </s> </p>
<p> <s> Tähetornis tervitas neid tõmbetuul – üks aken oli pärani . </s> </p>
<p> <s> " Keegi on siin käinud , " lausus Sören Hallik veendunult , osutades kolmele toolile ruumi keskel . </s> </p>
<p> <s> " Vapustav tähelepanek ! " kommenteeris Merlin irooniliselt . </s> <s> " Kas sa arvasid , et lipp kukkus taevast alla ? " </s> </p>
<p> <s> Silveri muutis avastus miskipärast murelikuks . </s> <s> Kasutanud juhust , et teised kiirustasid akna juurde , ta kükitas ja tõmbas tikku . </s> </p>
<p> <s> " Mida sa otsid ? " küsis Hallik pigem umbusklikult kui uudishimulikult . </s> </p>
<p> <s> " Vereplekke , " vastas Silver külmavereliselt ja peitis midagi taskusse . </s> </p>
<p> <s> " Kui ilus lipp ! " kostis akna juurest Merlini vaimustatud hääl . </s> <s> " Minu käsi küll ei tõuse seda maha võtma . " </s> </p>
<p> <s> " Mitte ainult ei tõuse , vaid ka ei ulatu , " venitas Kitse . </s> <s> " Ma kardan , et ilma kraanata pole siin midagi peale hakata . " </s> </p>
<p> <s> " Lubage , " ütles Silver ja hüppas osavalt aknalauale . </s> <s> " Sõjaväes sundisid nad mind alpinismiga tegelema , poleks kunagi uskunud , et mul seda veel kunagi vaja läheb , " teatas ta lõbusalt , ronis karniisile ja naasis peagi , lipp käes . </s> </p>
<p> <s> " Näita ! " nõudis Hallik . </s> <s> Saanud kangatüki , uuris ta seda erilise huvita . </s> <s> " Huvitav , kes selle siia võis riputada ? </s> <s> Ega ometi metsavennad ? </s> <s> Jutud käisid , et viimane püüti möödunud suvel kinni . " </s> </p>
<p> <s> Teise Maailmasõja lõpust oli möödunud peaaegu kolmkümmend aastat , ja relvastatud vastupanu , mida osa põlisrahvast Eesti NSV-ks ristitud territooriumil Nõukogude võimule osutas , oli ammu maha surutud . </s> </p>
<p> <s> " Gerilja on surematu , ükskõik , mis nime ta ka ei kanna : partisanid , sissid või haidukid , " leidis Kitse . </s> </p>
<p> <s> " Näiteks makiid , " lisas Hallik , lippu edasi Kitsele ulatades . </s> <s> " Paradoksaalne lugu . </s> <s> Mõnikord peetakse partisane kangelasteks , mõnikord lähevad nad ajalukku bandiitidena . </s> <s> Kõik sõltub , kas nad lõpuks võidavad või mitte . </s> <s> IRA-d loetakse terroristideks , aga kui nad kord Põhja-Iirimaal võimu haaravad , ulatab Inglise kuninganna neile suudluseks käe . " </s> </p>
<p> <s> " Võib-olla võiks kangelasi bandiitidest eristada selle alusel , kas nad sõdivad üksnes okupatsiooniväega , või teevad kurja ka tsiviilelanikkonnale ? " arutles Tiia . </s> </p>
<p> <s> " Idealist ! " muigas Kitse , loovutades lipu kannatamatusega ootavale Merlinile . </s> <s> " Niisugust lahingutegevust , kus ei kannata ükski süütu inimene , ei eksisteeri . </s> <s> Vastupidi , kõige julmemalt käiakse alati ümber just eraisikutega , sest nad on relvitud ega saa end kaitsta . " </s> </p>
<p> <s> " Ma arvan , et püüd anda nähtusele moraalne hinnang eksitab teid kõrvale probleemi sisust , " sekkus mõttevahetusse Silver Luik . </s> <s> " Mis on partisanivõitluse põhiline tunnus ? </s> <s> Et regulaarvägi sõdib mitte-riiklikuga . </s> <s> Üks on hästi organiseeritud , teine objektiivsetel põhjustel halvemini . </s> <s> Jõudude vahekord kujuneb niisiis välja iseenesest . </s> <s> See on nagu kahe eri ajastust pärineva armee lahing . </s> <s> Või safari , kui soovite . </s> <s> Korda kehtestada püüdev pool sõdib , toetudes enda kehtestatud seadustele . </s> <s> Partisanid ei saa astuda avalikku lahingusse ning peavad piirduma hoopidega selja tagant . </s> <s> Ühesõnaga , nad kasutavad õilsa eesmärgi nimel alatuid võtteid . </s> <s> Mõelge ise : mis kangelased need on , kes tapavad naisi ja lapsi , õigustades end , et tegemist on kollaboratsionistidega ? </s> <s> Teisalt , mis bandiidid nad on , kui nad elavad muldonnis ja toituvad pohladest ? " </s> </p>
<p> <s> " Ma ei taipa , Silver , kuhu sa sihid ? " küsis Merlin . </s> </p>
<p> <s> " Ma tahan öelda , et partisanivõitluse tekkepõhjusi tasub otsida sügavamalt . </s> <s> Näiteks inimese kalduvusest toimida mitte mõistuse , vaid mütoloogia tasemel . </s> <s> Iga võim – see on ju teatud müüdi realiseerumine tegelikkuses . </s> <s> Kus põrkuvad kokku kaks müüti , algab gerilja . </s> <s> Mida algelisem üks müüt on , seda kangekaelsemalt tema küljes riputakse . " </s> </p>
<p> <s> " Meie müüt oli järelikult üsna arenenud , temast pole enam suurt midagi järel , " pomises Hallik . </s> </p>
<p> <s> " Kuidas ei ole ? " vaidles Silver vastu . </s> <s> " Aga see siin , " võttis ta Merlinilt lipu tagasi , " kas see on sinu arvates voodipesu ? " </s> </p>
<p> <s> " Lipud ei tulista , " ei alistunud Hallik . </s> </p>
<p> <s> " Elame-näeme , " kostis Silver , voltis trikoloori kokku ja pistis põuetaskusse . </s> <s> " Kui lubate , siis ma kingin selle oma papale , ta jumaldab kõike antikvaarset . " </s> </p>
<p> <s> Fuajees sulas tähetornist naasnud väike seltskond orkestrihelide kutse peale saali trügiva peopubliku hulka . </s> <s> Tiia märkas välisukse kõrval närviliselt tammuvat Sergejevit ja kiirustas tema juurde , Silveri tähelepanu aga köitis peegli ees beatles'i-soengut kohendav noormees . </s> <s> Jäänud rahule , nagu paistis , tema jaoks üsna olulise protseduuri tulemustega , heitis noormees pilgu maha , avastas , et tema peene ninaga tantsukingi katab paks porikord , otsis taskust elegantse portatiivse saapaharja ning tõstis jala prügiurnile . </s> </p>
<p> <s> Silver lähenes talle vaikselt . </s> </p>
<p> <s> " Tere , väikevend ! </s> <s> Kus sa kingad ära määrisid ? " </s> </p>
<p> <s> Martin Luik ehmatas , kuid kogus end ruttu . </s> </p>
<p> <s> " Tulin vales peatuses bussilt maha , pidin mitu kilomeetrit mööda külavaheteed kõmpima , " valetas ta , vehkis veel natuke aega harjaga ja ajas end sirgu . </s> <s> " Kas need leningradlased saabusid või ei ? " </s> </p>
<p> <s> " Saabusid . </s> <s> Lähme , ma tutvustan sulle ühte . " </s> </p>
<p> <s> Vastust ootamata suundus Silver välisukse poole . </s> <s> Martin , pisut üllatunud , järgnes talle , käigu peal harja tasku toppides . </s> <s> Etikul heitis Silver kiire hindava pilgu enda ümber , veendus , et kedagi läheduses ei viibi ja tõmbas taskust kokkuvolditud lipu . </s> </p>
<p> <s> " Sinu töö ? " küsis ta teravalt . </s> </p>
<p> <s> " Mis ? " teeskles Martin taipamatust . </s> </p>
<p> <s> " Ära hakka mulle valetama . </s> <s> Ma nägin , kuidas sa koos semudega tähetorni poole hiilisid . " </s> </p>
<p> <s> Luik heitis kiire pilgu sinna , kus pidanuks rippuma lipp , ei näinud midagi ja ajas end kohevile . </s> </p>
<p> <s> " Kes sind palus ... ? " </s> </p>
<p> <s> Kaugemale ta ei jõudnud , sest märkas muiet vanema venna suul ja vakatas . </s> </p>
<p> <s> " Vahele jäid . </s> <s> Luisata ka ei oska . </s> <s> Ma võtsin su ainult , nagu venelased ütlevad , <gap rend="võõrkeelne_tekst"/> , aga sina jäid uskuma , " ütles Silver ja peitis lipu tagasi põue . </s> </p>
<p> <s> " Mitte midagi ma ei jäänud uskuma , ma lihtsalt ei kavatsenudki midagi salata , " teatas Martin trotslikult . </s> </p>
<p> <s> " Ja mis te sellega saavutada lootsite ? </s> <s> Kas arvasite , et rahvas näeb ja satub vaimustusse ? " </s> </p>
<p> <s> " Miks mitte ? </s> <s> Ikkagi vabaduse sümbol , " jätkas Martin väljakutsuvalt . </s> </p>
<p> <s> Silver kohendas prille . </s> </p>
<p> <s> " Kõik küll nii ei leia . </s> <s> Näiteks Murel Deemant väitis viimases novembripühade aktuse kõnes , et kodanlik Eesti Vabariik imes töörahva verd . " </s> </p>
<p> <s> Martin kehitas vaikides õlgu , otsekui tahtes öelda : mis loeb mulle üks Murel Deemant ? </s> </p>
<p> <s> " Nii et mis sa arvad , millega teie aktsioon oleks lõppenud , kui õnn avastada sinu vabaduse sümbol oleks langenud Murelile ? " jätkas Silver . </s> </p>
<p> <s> Luik vaikis trotslikult . </s> </p>
<p> <s> " Ma ütlen sulle , mis oleks juhtunud . </s> <s> Teadusliku karjääriga Murel küll poleks riskeerima hakanud . </s> <s> Ta oleks viivitamatult helistanud miilitsasse , need omakorda oleksid alarmeerinud KGB-d . </s> <s> Tunni aja pärast oleks hoov kihanud mustadest " Volgadest " . </s> <s> Meid kõiki oleks üle kuulatud . </s> <s> Esimesena oleks kahtlust äratanud sinu isik , sest sa ei tööta Instituudis . " </s> </p>
<p> <s> " Ma käisin suvel abiks anketeerimas , " vaidles Martin vastu . </s> </p>
<p> <s> " Jah ? </s> <s> Kas sa ei karda , et kui seda fakti hakatakse uurima , võivad selguda ebameeldivad nüansid ? </s> <s> Ülle Kala küsis mult paar nädalat tagasi , kas võib olla , et sa täitsid ankeedid ise ära ? </s> <s> Toomas Kitsel jäänud kodeerides niisugune mulje . " </s> </p>
<p> <s> Martin tundis , et punastab : etteheide tabas märki . </s> <s> Saanud Instituudist ankeedipaki , ei tõtanud ta otsima küsitletavaid , vaid helistas tuttavale baleriinile , ja nad sõitsid koos randa , või kui ilm oli vihmane , läksid teatri ühiselamusse . </s> <s> Ühes neist kahest kohast , kas rannaliival või baleriini sängis vedaski Luik linnukesed tema meelest sobivate vastusevariantide kõrvale . </s> <s> Ta oli hiljuti kirjutanud oma elu esimesed luuletused , ja veenis end , et loomingulise fantaasia arendamiseks on kasulik ette kujutada , mismoodi hindavad bussiliikluse korraldatust seitsmekümne viie aastane pensionär või kuueteistkümnene kooliplika . </s> </p>
<p> <s> " Nii et ära looda , et nemad sind kaitsevad , " jätkas Silver . </s> <s> " Muide , sellest poleks mingit abi . </s> <s> KGB-s ei tööta asjaarmastajad , nad paluvad näidata , mis sul taskus on . " </s> </p>
<p> <s> Martin hakkas kergendatult naerma . </s> </p>
<p> <s> " Ja mida nad sealt leiavad ? " </s> </p>
<p> <s> Ta tõmbas pintsaku taskud välja – nähtavale ilmusid " Marlboro " pakk ja tikutoos . </s> <s> Silver muigas ja pistis samuti käe taskusse . </s> </p>
<p> <s> " Ma loodan , sa nõustud , et peale sinu siin vaevalt keegi nii haruldast marki tõmbab ? </s> <s> Kui jaa , siis vaata . </s> <s> Mis sa ise arvad , kust ma need konid leidsin ? " </s> </p>
<p> <s> Martin vaikis jahmunult . </s> </p>
<p> <s> " Vaat nii , härrased konspiraatorid ! " salvas Silver . </s> </p>
<p> <s> Ta viskas konid üle etiku rinnatise ning , otsekui tunnistanud tõsise jutuajamise lõppenuks , mõõtis nooremat ja pikemat venda humoorika pilguga . </s> </p>
<p> <s> " Sa vist tahtsid Leningradi sõita ? " küsis ta sõbralikult . </s> </p>
<p> <s> Martin ei vastanud . </s> </p>
<p> <s> " Läki ! " </s> </p>
<p> <s> Nad leidsid Tiia pooltühjast baarist , üksinda laua taga . </s> </p>
<p> <s> " Kuhu su vene karu kadus ? " tundis Silver huvi . </s> </p>
<p> <s> Tiia naeratas . </s> </p>
<p> <s> " Rüüstab mesipuud . " </s> </p>
<p> <s> Põgusa pealiigutusega osutas ta Sergejevi poole , kes vaimustusega jälgis , kui osavalt baarmen segab kokteili " Valged ööd " . </s> </p>
<p> <s> " Vastuteene korras , " pilgutas Silver Tiiale silma , " sokuta minu noorem vend meie kaugete kolleegide bussi peale . </s> <s> Martinil on homme teatriajaloo eksam , hea , kui ta ei hilineks . </s> <s> Mina , kui lubate , lähen keerutan veidi jalga . " </s> </p>
<p> <s> Jätnud vennaga hüvasti , lonkis Silver fuajee kaudu saali . </s> <s> Uksel põrkas ta kokku Haim Lurjega . </s> </p>
<p> <s> " Kolleeg Lurje , kuhu te oma partneri jätsite ? " küsis ta , teeseldes ükskõiksust . </s> </p>
<p> <s> Lurje , sama tugevate prillidega kui Silver , naeratas kurvalt . </s> </p>
<p> <s> " Ülle kurtis , et minu tantsustiil väsitab teda . " </s> </p>
<p> <s> " Ma arvan , ta tahtis teha sulle komplimendi , " lohutas Silver sõpra , kuigi tundis , et süda võpatab rõõmust . </s> </p>
<p> <s> " Kas täna või mitte kunagi , " mõtles ta , ja kohendas otsustavalt lipsusõlme . </s> </p></div2><div2 type="alaosa"><head> Esimene osa </head><head> Esimene peatükk </head><head> Poeet riigiametis </head>
<p> <s> Kubermangulinn Revel </s> </p>
<p> <s> Neetud vangikong ! </s> <s> Südamete murdmise tuba , ruum , kus teadvus sünnitab koletisi . </s> <s> " Jätke lootus , kes te siia sisenete ! " </s> <s> Nagu Juudamaa prokuraator silmitses Luik vaenulikult küll mitte Jeruusalemma linna , aga oma kabineti nelja seina , kaht akent , lauda , toole ja raamaturiiulit " Spiikeri kõnedega " . </s> <s> Mida üks spiiker veel peaks pidama , kui mitte kõnesid ! </s> <s> Pintsakut seljast võtmata istus ta laua taha ja hakkas valima šeff-semu numbrit . </s> <s> Sellele tuli teha lõpp , sellele tuli viivitamatult teha lõpp ! </s> <s> Ta ei olnud ametnik , ta ei olnud ametnikuks loodud ! </s> <s> " Väsinud pilguga väikene ametnik lukutab ukse ja lahkub töölt ... " </s> <s> Ainult mitte seda , ainult mitte seda , et vemmalvärsiga kirjeldataks tema , Martin Luige saatust ! </s> <s> Olgu varem , kuidas oli , aga nüüd , kus männik ... </s> </p>
<p> <s> " Elamisloaamet . " </s> </p>
<p> <s> Ilus nimi , eks ? </s> <s> On luba - ela , pole luba ... Aga kui elada on keelatud , siis surra ikka tohib ? </s> <s> Sarkastilisest tujust hoolimata reguleeris Luik hääle mahedaks : </s> </p>
<p> <s> " Halloo , ma palun Andreast . " </s> </p>
<p> <s> Just nimelt Andreasele oli ta soovitanud püstitada ametkonna peamaja ette giljotiin , et vabastada elamisloast ilmajäänud pikaldase suremise vaevast , kuid ülemus isegi ei muianud : tal puudus huumorimeel . </s> </p>
<p> <s> " Kes teda küsib ? " </s> </p>
<p> <s> Saatana lirva , nagu ta poleks Luike ära tundnud . </s> </p>
<p> <s> " Martin . " </s> </p>
<p> <s> " Üks hetk ... Andreas on kinni . </s> <s> Palun helista poole tunni pärast . " </s> </p>
<p> <s> Ja kõik . </s> <s> Niisugune on alluva elu . </s> <s> Luik tõusis , võttis pintsaku seljast ja riputas puu peale - kabinetis oli palav . </s> <s> Kevad , aga köetakse nagu jaanuaris . </s> <s> Muidugi , kroonu raha , viskit selle eest ei osta . </s> <s> Tõsi , ega Taaragi palju kokkuhoidlikum olnud : suur osa päikese soojusest kadus Borease külma kurku - seega võis kodumaa maikuud kevadeks nimetada üsna tinglikult . </s> <s> Ta läks akna juurde ja heitis igatseva pilgu suurde , peamiselt prügikastidega disainitud sisehoovi , kus , nagu tavaliselt , askeldasid muretud klošaarid . </s> <s> Nemad ei küsinud kelleltki luba elamiseks , aga olid nad temast õnnetumad ? </s> <s> Järgmisel hetkel ta tundis , et ei viibi kabinetis üksi , pöördus ja nägi , et ilma koputamata on sisenenud Reedake . </s> <s> Sa võisid sulgeda ukse nii kõvasti kui tahes , aga kui vaja , tuli ta läbi seina ka . </s> <s> Uhke , jahe , põlastav ja kondine . </s> <s> Ei helista ette , ei tereta ega vabanda . </s> <s> Tuvasta siis , kumb ülemus ja kumb sekretär . </s> </p>
<p> <s> Sõnagi lausumata asetati tema lauanurgale kiirköitja . </s> </p>
<p> <s> " Mis siin on ? " </s> </p>
<p> <s> " Esildised . </s> <s> Eriliste teenete eest . " </s> </p>
<p> <s> Pärast nii põhjalikku selgitust Reedake lahkus . </s> <s> Tema jaoks oli Luik ussike . </s> <s> Juhuametnik . </s> <s> Sellised tulevad ja lähevad , aga tema jääb . </s> <s> Nelja ja poole aasta jooksul oli Luik töötanud kolme sekretäri alluvuses , ja kordagi polnud tekkinud küsimust , keda neist enne koondatakse . </s> </p>
<p> <s> Neli ja pool aastat , mõtles Luik , kas tõesti nii palju ? </s> <s> Alles ta rappus Jaltast , räpane ja närviline , kodumaa poole , et kahmata talumaja seinalt vanaisa Juliuse jahipüss ja söösta ebavõrdsesse lahingusse GKTŠP tankide vastu . </s> <s> Neli ja pool aastat riigiametis . </s> <s> Neljakümne viiese mehe kohta muidugi naeruväärselt lühike staaž - aga mis parata , kui varem polnud riikigi ? </s> <s> Impeeriumit ei teeninud Luik päevagi , tolle vastu ta ainult võitles : jah , aga kui kord hakatakse pensionit arvutama , ei arvesta seda ju keegi ? </s> <s> Nii et ta ei eksinud , kui papa Haraldi soovitust järgides ka okupatsiooni ajal tööraamatut fiktiivselt kusagil sees hoidis . </s> </p>
<p> <s> Millega toona tegelesid need , kes nüüd eriliste teenete eest elamisluba taotlesid ? </s> <s> Ta tahtis juba avada kiirköitja ja heita pilku esildistesse , kui kommutaator hakkas ragisema . </s> </p>
<p> <s> " Martin , telefon ! " </s> </p>
<p> <s> See kõlas peaaegu nagu käsk . </s> <s> Martin , telefon ! </s> <s> Martin , nõupidamine ! </s> <s> Martin , viksi mu saapad ära ! ... </s> <s> Viimane oli tilluke poeetiline liialdus . </s> <s> Aga ainult tilluke . </s> <s> " Harald , viksi mu kingad ära ! </s> <s> Harald , vii prügiämber välja ! </s> <s> Harald , too poest saia ! " - Kas polnud Luik lapsepõlves vähe kuulnud , kuidas ema isale korraldusi jagab ? </s> </p>
<p> <s> " Ei iial varem pole ma nõnda armastanud elu ! " laulis Luik mõttes , ja vajutas nupule . </s> </p>
<p> <s> " Marts ? " </s> </p>
<p> <s> Andrease hääl oli , nagu ikka , üleolev ja tülpinud , ja ta kasutas sedasama primitiivset nimelühendit , mida kooliajalgi . </s> </p>
<p> <s> " Ma kuulen . " </s> </p>
<p> <s> Šeff-semu familiaarsusest hoolimata kohendas Luik tämbri meloodiliseks . </s> </p>
<p> <s> " Marts , ma tahan sind näha ! " </s> </p>
<p> <s> " Meie soov on vastastikune . " </s> </p>
<p> <s> " Ma kirjutasin selle õienduse teksti valmis . </s> <s> Kuula : " Nagu Andreas Habitus selgitas , pidas ta Eestit Tadžikistaniga võrreldes silmas ainult nende kahe maa ühist ajaloolist saatust , mitte hetke poliitilist olukorda " . </s> <s> Kas nii kõlbab ? " </s> </p>
<p> <s> " Täiesti , " ütles Luik kiiresti . </s> <s> " Sinu õnn , et sa ei tõmmanud paralleele Leedu või Lätiga , muidu poleks sa nii kergesti pääsenud . " </s> </p>
<p> <s> " Siis on hästi.Ma tahan , et sa selle tervikuna läbi loeksid . </s> <s> Kell neli minu pool . " </s> </p>
<p> <s> " Ma võin praegu ka tulla , " ütles Luik taas kiiresti . </s> </p>
<p> <s> " Praegu ma olen kinni . " </s> </p>
<p> <s> Valjuhääldist hakkas kostma tuututamist - öelda " head aega " käis üle šeff-semu uhkuse . </s> </p>
<p> <s> Huvi esildiste vastu lahtus niisama ruttu , kui tekkis . </s> <s> Mida eriskummalist nad ikka sisaldada võisid ? </s> <s> Sündisin , õppisin , töötasin , astusin parteisse ... Viimast muidugi enam ei mainitud , see tuli temal välja selgitada , nagu ka kuuluvus ühte teatud organisse , mida venelased mõnikord oreliga segi ajasid . </s> <s> Ta vaatas kella : täpselt pool üksteist . </s> <s> Hetkest , kui ta Reedakese kondise selja tagant kabinetti hiilis , oli kulunud kõigest veerand tundi . </s> <s> Natuke vähe , et lahkuda - kuid teisalt , milleks tsirkus , kui kloun pühib grimmi näolt ? </s> <s> Ta tõusis , võttis pintsaku rinnataskust kadunud semu Varraku kingitud täitesulepea , istus uuesti laua taha ja kirjutas oma kalligraafilise käekirjaga valmis lahkumisavalduse . </s> </p>
<p> <s> " Ma lähen suurde majja , " pillas ta Reedakesest möödudes hooletult . </s> </p>
<p> <s> Lõpuks , ta ei pidanud ju sekretärile aru andma , mis kellaks teda sinna kutsuti ? </s> </p>
<p> <s> Nii , portvein kolm seitset , viimane sõit sinuga , või kuidas , mõtles Luik , siirdudes liiklusvahendi poole , mida ta numbrimärgi 777 MAH järgi kutsus – sõltuvalt tujust - kas vana hea nõukogude joogi nimega või vahvaks rätsepaks ( seitsesada seitsekümmend seitse ühe hoobiga ) . </s> <s> Mingit hüvastijätunukrust ta ei tundnud : erinevalt paljudest ei armastanud ta autot nagu sõpra ega jumaldanud kui armukest , vaid põlgas ja kartis teda nagu sõjavangi , nagu orja , kes töötab sinu heaks ainult paratamatuse tõttu , aga on iga hetk valmis sind saboteerima või koguni diverseerima , ja keda kõigele lisaks peab toitma , jootma ja – oh õudust ! – isegi pesema . </s> <s> Luigele polnud kunagi meeldinud küürutada mootori kohal , käed õlised , või pikutada karosserii all ja vahtida romantiliste taevatähtede asemel arusaamatu otstarbega polte , teda ei köitnud isegi roolikeeramisprotsess , millesse miljonid mehed üle kogu maailma sublimeerisid oma rahuldamata riigijuhtimise iha ; kuid tema kärsitu loomus nõudis pidevat kohavahetust – nõudis nii tungivalt , et oli ametiauto nimel isegi valmis taluma kohustusi . </s> <s> Kuid see aeg oli nüüd möödas . </s> <s> Sest väga võimalik , et juba täna vahetab ta vahva rätsepa välja teise , küll samuti eluraskustes räsitud , kuid ainult talle kuuluva erateenindaja vastu – juhul muidugi , kui raha oli juba saabunud . </s> <s> Juhul kui ... ? </s> </p>
<p> <s> Tere , kurbus , ütlevad mõned . </s> <s> Tere , paanika , ütles Luik , kabiini pugedes . </s> <s> Seisund , mida ta hästi tundis , kuid mille - nagu nohu raviks - lihtsalt puudus rohi . </s> <s> Saatuse ja vurlede vastu on inimlaps võimetu , tavatses filosofeerida vana semu ja renegaat Tiit Rebane , ja erinevalt elutee valikust pidi selles osas talle õiguse andma . </s> <s> Sa võisid viia oma plaanid tegelikkuse suhtes täielikku ažuuri ( see oli juba papa Haraldi lemmiksõna ) , aga siis ilmus kusagilt välja mõni Pinochet , ja Taara avita . </s> <s> Muidugi , Luik sõdis , ei alistunud , rabeles välja igast katastroofist , alustas otsast peale , ja jõudis lõpuks ikkagi eesmärgile ( nagu toogi kord , kui teadmata kadunud Doloresele leiti asendaja Hannele näol ) , kuid mingit erilist rõõmu need võidud ei valmistanud . </s> <s> Head asjad peavad sündima ilma pingutuseta , ainult siis võib neist täit mõnu tunda - aga ilma ei sündinud enam ammu midagi . </s> </p>
<p> <s> Tõepoolest , kes garanteeris , et ülesostja polnud teda petnud ? </s> <s> Paistis küll soliidne noormees olevat , pats peas ja " Citroen " hoovis , kuid kas Luik vähe oli lugenud avantüristidest , kes kasutasid veel peenemat maskeeringut ? </s> <s> Jutustas teine männikut vaatama sõites , et oli kooli ajal mänginud näiteringis - aga kui ta Stanislavski süsteemi liiga hästi oli omandanud ? </s> <s> Võib-olla lendab praegu , Luige raha taskus , juba Honolulu poole , samal ajal kui tema siin oma arust viimast korda ametiautot käivitab ? </s> <s> Jaa , Luige teine , närvilisem mina nõudis karjuvalt lahendust pangakonto probleemile , ja et kaaslast rahustada , loobus Luik isegi vaikusest , mis paraku ei aidanud , sest " El Paso serenaadi " raadiost muidugi ei mängitud , ja päevauudiseid lugeva diktori kime hääl , mis pealegi meenutas Liia Long Dringi oma , võis üksnes kasvatada ärritust . </s> </p>
<p> <s> Reedese päeva tõttu meenutas tänav , kuhu vahva rätsep sukeldus , purjeregati starti , ainult selle vahega , et avara mere asemel olid võistlejad surutud kitsasse jõesängi . </s> <s> Üksikud jultunud kihutajad leidsid küll siingi võimaluse teised kaugele selja taha jätta , üks möödus isegi trammist vasakut kätt , kuid Luik polnud nii riskantseteks manöövriteks moraalselt küps , tema peas kogutud luuletustes puudus veel paar-kolm , mistõttu ta rahuldus konformistlikult üldise vooluga ja jäi kannatlikult ootama panga ( mitte kalju- , vaid kommerts- ) lähenemist . </s> </p>
<p> <s> " Kõigil meestel peaks olema vähemalt kuuekohaline arv kroone ja kolmekohaline - armukesi ( muidugi mitte korraga ) , siis oleks maailm palju ilusam ja sõbralikum , " nentis Luik kahekümne kolme minuti pärast , seisatudes hetkeks tundmatust heledast kivist etikul ja lastes päikesel ja Boreasel konkureerida mõju eest tema näonahale . </s> <s> Ta tundis end teise inimesena . </s> <s> Ülesostja osutus ausaks noormeheks , ja teadmine , et kedagi võib selles näruses maailmas usaldada , soojendas mõne lühikese sekundi jooksul hinge sama tugevalt kui heameel maksujõudlusest . </s> <s> Kuid siis idealistlik tundepuhang lahtus ( lõpuks , ega patsiga ärimees tehingut sõlmides ennastki ei unustanud ) , ja seda asendas irooniline meenutus telleri ülevoolavast viisakusest , mis just ilmestaski maailma närusust : on raha , on austust , pole raha , pole austust . </s> <s> Jah , põlatud metall , või õigemini , põlatud kupüürid ( kulla väärtus , nagu Luik ajalehest luges , aina langes ja langes ) tähendasid pikemaajalises mõttes siiski rohkem kui mõne lontruse suhteline ausus . </s> <s> Nüüd tuli lahendada küsimus , mis tavaliselt vaevas venelasi : mida edasi teha ? </s> <s> Aeg tasuda arveid ? </s> <s> Muidugi , aga mis järjekorras ? </s> </p>
<p> <s> Et Borease ülekaal päikese suhtes ei tekitanud kahtlusi , hülgas Luik pangahoone esise ja kolis tagasi portvein kolm seitset õhukeste , kuid kindlate seinte vahele , kuhu tuuled ei pääsenud ja kus võlgadel avanes võimalus rahulikult koonduda , rivistuda ja endast ette kanda . </s> <s> Küte , soe vesi , külm vesi , gaas , elekter , telefon , õhk ... </s> <s> Viimane oli esialgu küll taas väike poeetiline liialdus - kuid ainult esialgu , sest kindlasti paigaldatakse juba lähitulevikus iga vastsündinu nina ja suu ette hapnikumõõtja ; kapitalismi võidukäik lubas seda prognoosida küllalt suure tõenäosusega . </s> <s> Veel tuli galeriist ära tuua " Tamm " , pilt , mis Luigele ei meeldinud , kuid mille säilitamist nõudis autunne ( papa Haraldi pärandust müüs ta vaid kõige viimases hädas ) ja tagastada Juhanile keskmiselt pika nullireaga võlg . </s> <s> Oh , ja kui palju ostusid ees ootas ! </s> <s> Vajadused ei piirdunud kaugeltki autoga , Nõukogude aja lõpus omandatud ainsa ja igapäevase tviidpintsaku vooder oli mitmelt poolt lahti kärisenud , ja Luige õrn nahk ei talunud hõõrumist . </s> <s> Aga millest ikkagi alustada ? </s> <s> Juhan kolis pärast viimast vallandamist Tartusse ja tema konto numbrit Luik ei teadnud , õhu- ja muud arved tuli alles üles otsida kirjutuslaual valitsevast segadusest , enne riidepoe külastamist tasunuks duši all käia ja särki vahetada ... </s> <s> Niisiis jäi valida : kas autoturg või galerii ? </s> <s> Viimane asus lähemal . </s> </p>
<p> <s> Kolm minutit enne nelja kattis Luik " Tamme " igaks juhuks tühjade kilekottidega - mitte niivõrd hirmust kunstiharidusega varaste ees , kui lihtsalt toetudes maksiimile : " Säästa ligimest kiusatusest ! " - , ronis portveini kolm seitset pudelist välja ning suundus Elamisloaameti peamaja paraadukse poole , käigu peal kaaludes , kumb tee šeff-semu kabinetti pääsemiseks valida , kas lühike või pikk ? </s> <s> Kvantitatiivses mõttes lihtsa küsimuse muutis dilemmaks asjaolu , et pealtnäha otstarbekam maršruut viis läbi koridori , kus tungles kümneid , teinekord isegi sadu illegaalseid immigrante , kes tänu pikaajalisele viibimisele hiljutiloodud riigi territooriumil lootsid vabaneda tülikast eesliitest il- . </s> <s> Nad ise pidasid loomulikuks , et elamisluba , või veel parem , kodaniku pass toodaks neile koju kätte vene kirjandusest tuttaval helesinise äärega taldrikul , ja et seda ei juhtunud ega juhtunud , siis ei sädelenud nende pilgus sugugi muretu rõõm ... Luik kuulatas : kumb sisehääl ennast ilmutab ? </s> <s> Neid oli kaks : üks , karm bass laulis halastamatult : " Surma , mitte armu ! " , teine , leebe tenor , anus : " Surma mitte , armu ! " </s> <s> Bass õhutas teda kontrollima närvikava ja marssima vapralt ja isegi teatud kahjurõõmuga mööda järjekorda aheldatud viiendast kolonnist , tenor seevastu äratas südametunnistuse piinad ... </s> <s> Kuidas Ottilie oligi öelnud ? </s> <s> " Niisuguse seaduse koostanud isik piinas lapsepõlves kasse . " </s> <s> Jah , just nii , ja Luik oli sunnitud tunnistama , et inimlikus mõttes oli armukesel õigus . </s> </p>
<p> <s> Soovimata lahkuda ametist ebameeldivate aistingute saatel , valis Luik täna pika ja kõvera tee : kõndis hoone teise otsa , ronis alpinistliku kergusega neljandale korrusele , avas salaukse , laskus kitsast keerdtrepist kakskümmend kaks astet alla , sisenes šeff-semu ooteruumi ja suundus otsejoones ... </s> </p>
<p> <s> " Sinna ei tohi ! " </s> </p>
<p> <s> Luik peatus nii järsku , nagu oleks tema ette kerkinud tulemüür - võrdlus polnud sugugi meelevaldne , sest kui keegi oleks kogemata tilgutanud Andrease kabinetti viivale vaibale bensiini , võinuks sekretäri leegina kõrvetav hääl selle süüdata . </s> </p>
<p> <s> " Andreas kutsus mind kella neljaks , " seletas Luik mahedalt , meloodiliselt , peaaegu et võrgutavalt . </s> <s> Oli naisi , kes ainuüksi tema häälest rahulduse said . </s> </p>
<p> <s> " Seal on delegatsioon Brüsselist . </s> <s> Varsti peaksid lõpetama . " </s> </p>
<p> <s> Rahuldusest ei osanud see frigiidne olevus muidugi undki näha , aga sõbralikumaks muutus küll , ja isegi vist peaaegu naeratas Luigele , enne kui taas asuda jõllitama arvutiekraani . </s> </p>
<p> <s> Luik istus ( ärge oodake looduselt armuande ) ja kobas taskus paberilehte - krabiseb , järelikult on alles . </s> <s> Tema viimane ohver bürokraatia altarile . </s> <s> Missuguse rumalusega olid küll hakkama saanud humanistid , propageerides üldist kirjaoskust ! </s> <s> Luule kvaliteet sellest ei tõusnud , küll aga lisandus tonnide kaupa makulatuuri . </s> <s> Mis mulje me niimoodi endast jätame tulnukatele , kes paari aastatuhande pärast , kui Kolmanda Maailmasõja järgne tuumapilv hajub , riskeerivad maanduda ja avada Maa arhiivide uksed ? </s> <s> Et meie tsivilisatsioon koosnes idiootidest , kes paremat saatust ei väärinudki ? </s> </p>
<p> <s> Apokalüptiline mõttearendus katkes , sest šeff-semu kabineti sügavusest kostis lähenevaid hääli ja samme , uks avanes , ja nagu madal merelaine valgus ooteruumi trobikond välismaalasi , kes faktiliselt nägid välja nagu varem nõukogude inimesed . </s> <s> Demokratiseerumise tagajärjel olid eurooplased hakanud riietuma odavalt ja maitsetult ( niisiis polnud üldse selge , kumb süsteem oli võitnud ) , ja ka pidžin-inglish , milles külalised Andreasega viimaseid lauseid vahetasid , võis vabalt kuuluda näiteks lätlastele - kuid teisalt , kas lätlased polnudki välismaalased ? </s> </p>
<p> <s> " Bai-bai ! " laulsid lahkujad kooris . </s> </p>
<p> <s> " Bai-bai ! " kõmistas pikk ja turske , tagajalgadel seisvat karu meenutav Andreas vastu , naeratas tobedalt ja lehvitas kätt . </s> </p>
<p> <s> See kõlas peaaegu nagu venelaste unelaul : </s> </p>
<p> <s> <gap rend="võõrkeelne_tekst"/> </s> </p>
<p> <s> Niipea , kui ooteruumi uks viimase külalise taga kinni vajus , jättis Andreas naeratamise järele ja ütles Luigele oma tavalise , tülpinud häälega : </s> </p>
<p> <s> " Tule sisse . " </s> </p>
<p> <s> Šeff-semusid evis Luik kahes eksemplaris , ja vahetas neid nagu käterätikuid - kui üks vallandati , asus tööle teise alluvuses . </s> <s> Süsteem toimis tõrgeteta , sest ülemused kuulusid eri parteidesse - kui võimule pääses üks , pääses juhtivale ametikohale Andreas , ja kui teine , siis toosama Juhan , kellele Luik võlgnes keskmiselt pika nullireaga summa . </s> <s> Mõlemat erakonda iseloomustas lai toetajaskond ja suur poliitiline kogemus - kui muidugi tohtis rääkida sellisest kogemusest riigis , mis polnud veel viie aastanegi ( ehkki püüdis kõigile sisendada , et hakkab varsti saama kaheksakümneseks ) ; järelikult ei pruukinud karta , et kellelgi kolmandal õnnestub moodustada valitsus ilma nende abita . </s> <s> Samas kultiveerisid parteid piisavalt erinevat poliitikat , et võiks kõne alla tulla nende ühinemine valimisblokiks , mis oleks seadnud Luige lahendamatu dilemma ette . </s> <s> Tema peamiseks väärtuseks mõlema ülemuse silmis oli semutruudus , mida oleks olnud võimatu säilitada , kui mõlemad teda korraga appi oleks kutsunud ( vaheldumisi teenimise osas pigistasid šeff-semud silma kinni - pidi ju Luik millestki elatuma ) . </s> <s> Muide , korra pidi koalitsioon keerulise poliitilise kaardipartii tagajärjel ometi peaaegu sündima , ja siis sattus Luik sellisesse ärevusse , et põgenes rasket , peaaegu ravimatut haigust teeseldes metsade rüppe , vanaisa Juliuse tallu . </s> <s> Õnneks lagunes võimuliit viimasel hetkel nagu tormakas kihlus ja päästis Luige raskest valikust . </s> </p>
<p> <s> Uudishimu oli tõenäoliselt Luige üks püsivamaid iseloomujooni . </s> </p>
<p> <s> " Mis delegatsiooni sa oma isikuga austasid ? " </s> </p>
<p> <s> " Keda veel huvitab meie tagasihoidlik ametkond , kui mitte järjekordseid inimõiguste kaitsjaid ? </s> <s> Hollandlane , šveitslane ja belglane tunnevad muret , miks suur ja võimas Eesti riik ahistab väikeseid õnnetuid venelasi . </s> <s> Mis nad ütleksid , kui mina nende juurde sõidaksin araablaste õigusi kaitsma ? " </s> </p>
<p> <s> Andreas sammus otsejoones raamaturiiuli juurde ja otsis " Spiikeri kõnede " tagant ( need ehtisid kõiki kabinette , nagu omal ajal " Uudismaa " ) pooliku viskipudeli . </s> </p>
<p> <s> " Mina olen roolis , " ütles Luik kiiresti . </s> </p>
<p> <s> " Me kõik oleme roolis . " </s> </p>
<p> <s> Valanud kahte kileklaasi pisut halva konjaki värvi vedelikku , ulatas ülemus ühe vastuvaidlemist välistava resoluutsusega Luigele , vantsis teisega avara kabineti kaugemasse , aknaäärsesse otsa ja vajus mugavasse , spetsiaalselt tema mõõtmete järgi tellitud tugitooli . </s> <s> Luik järgnes talle , ja et tema usk looduse armuandidesse polnud viimase viie minuti jooksul karvavõrd kasvanud , vahetas ta seegi kord iseseisvalt püstiasendi mugavama vastu . </s> </p>
<p> <s> " Muide , enne mind pidasid nad maha veel ühe kohtumise – arva ära , kellega ? " küsis Andreas kerge mõnitusega hääles , ja tõstis jalad kirjutuslaua servale . </s> </p>
<p> <s> " Ameerika filmide laastav mõju , " fikseeris Luik masinlikult , ühtaegu pingule tõmbudes . </s> </p>
<p> <s> " Sinu semu Sergejeviga muidugi , " jätkas Andreas , kinnitades Luige halvimaid kahtlusi . </s> <s> " Too pajatas neile jälle hulga hirmu- ja õuduslugusid . </s> <s> Valima venelasi ei lubata , riigiteenistusse ei võeta , sunnitakse õppima mingit vastikut ja rasket keelt . </s> <s> Ühesõnaga , diskrimineerimine ja peaaegu apartheid . </s> <s> Kui Moskva Groznõid pommitab , siis see muidugi pole ei üks ega teine . " </s> </p>
<p> <s> " Jaa , mis Tšetšeeniasse puutub , kas Dudajev on elus või surnud ? " küsis Luik kiiresti , et juttu ebameeldivalt teemalt kõrvale juhtida . </s> <s> Vana semu ja praegune vaenlane Sergejev kujutas tema valusat kohta , mida sadistlik Andreas igal võimalusel püüdis torkida . </s> </p>
<p> <s> Dudajevist ei teadnud ülemus rohkem kui Luik , kuid see polnudki tähtis – peamine , et labiilse Andrease tähelepanu klammerdus välispoliitika külge . </s> <s> Nad arutasid mõnda aega Jugoslaavia kriisi , siis luges Luik läbi õienduse , millega šeff-semu desavueeris ebaõnnestunud võrdluse eestlaste ja tadžikkide vahel , soovitas lisada ühe ajaloolist konteksti selgitava lause , ja kui Andreas rahulolevalt mühatades selle üles oli märkinud , leidis olevat soodsa hetke tutvustada visiidi omapoolset eesmärki . </s> </p>
<p> <s> " Muide , mis minu inimõigustesse puutub , " lausus ta teeseldud ükskõiksusega , ja viis käe kaarega põuetaskusse . </s> </p>
<p> <s> Andreas võttis talle ulatatud paberilehe , haigutas ja kohendas prille , Luik aga suunas pilgu igatsevalt aknast välja . </s> <s> Suure ülemusena ei pidanud Andreas imetlema päevast päeva klošaaride väsimatut huvi prügikastide vastu , tema kabinetist avanes vaade lahele , kus praegugi valendas rohkem kui puri – terve laev . </s> <s> " Ka meie siirdume varsti välisreisile , " mõtles Luik lootusrikkalt , " võib-olla juba homme . " </s> <s> Ta püüdis mõistatada , mismoodi šeff-semu tema lahkumisplaanile reageerib . </s> <s> Juhani suhtumist oskas ta ette kujutada : too endise mesinikuna käsitles riigiteenistust kui väsitavat koormat , ja ohkas ise kergendatult , kui sellest pääses ( " Inimesed nõelavad palju valusamalt kui mesilased , " tavatses Juhan rääkida ) , kuid Andreas , varasem ajaloolane ei kujutanud oma elu teisiti ette kui ajaloos , ja kuna ta ise etendas üksvahe erasekretäri rolli tänaseks spiikeri seisusesse tõusnud isiku juures , siis ootas nüüd Luigelt sarnast suhtumist . </s> </p>
<p> <s> Andreas luges kaua . </s> <s> Tema suured , number nelikümmend viis jalad lebasid ristatult laual , meenutades pärani lõugadega krokodilli . </s> </p>
<p> <s> " Mis sul viga on , kas oled haigeks jäänud ? " küsis ta lõpuks , kasutades idioomi haigeks jäänud muidugi psüühilises , mitte füüsilises tähenduses . </s> <s> Oli silmaga näha , et ülemus ei usu avalduse aususesse ja püüab taibata , mis tagamõttega see on kirjutatud . </s> </p>
<p> <s> " Sa tead , ma olen ammu tahtnud naasta oma lammaste juurde , " protesteeris Luik elavalt katse vastu süüdistada teda ebasiiruses . </s> </p>
<p> <s> " Ja millest sa elama hakkad ? " </s> </p>
<p> <s> " Vähenõudlikule inimesele piisab koerakonservidest . " </s> </p>
<p> <s> Sellel süütul repliigil oli ootamatu mõju - palju ei puudunud , et Andreas oleks isegi jalad laua pealt maha tõstnud . </s> </p>
<p> <s> " Kas müüsid männiku maha ? " küsis ta , kadedust varjata püüdes - talle endale polnud restitutsiooniga midagi osaks langenud . </s> </p>
<p> <s> " Pime vedamine , et üks ostja leidus , " kostis Luik tagasihoidlikult . </s> </p>
<p> <s> Tigeda ühmatuse saatel rebis šeff-semu paberilehe neljaks ja viskas tükid põlglikult laua alla , korvi või sellest mööda . </s> </p>
<p> <s> " Tahad jätta mind silmitsi kolmesaja tuhande libaelanikuga ? " kõmistas ta . </s> </p>
<p> <s> Luik tundis end meelitatuna - ütle veel , et asendamatuid inimesi ei ole - , kuid jätkas sellest hoolimata : </s> </p>
<p> <s> " Andreas , üleminekuaeg on läbi , riik seisab kindlalt jalgadel . </s> <s> Me kartsime esimest detsembrit , aga sellest on nüüd ka varsti pool aastat möödas . </s> <s> Venemaa on leppinud olukorraga , viies kolonn samuti . </s> <s> Näed , kui alandlikult nad seisavad tundide viisi järjekorras ? </s> <s> Ma arvan , et kodumaa tuleb vabalt toime ilma minu tagasihoidliku abita . " </s> </p>
<p> <s> " Ja keda ma sinu asemele võtan ? " </s> </p>
<p> <s> " Tartu osakonna ülema . " </s> </p>
<p> <s> " Selle imbetsilli ? " </s> </p>
<p> <s> " Siis anna meie majast kellelegi ametikõrgendust . " </s> </p>
<p> <s> " Siin on ainult eided . " </s> </p>
<p> <s> " Nad on veel üsna kõbusad . " </s> </p>
<p> <s> " Liigagi . " </s> </p>
<p> <s> Telefonihelin katkestas torgetevahetuse . </s> <s> Kuni Andreas rääkis ( lipitsev hääletoon viitas , et spiikeriga ) , vajus Luik mõttesse . </s> <s> Oli näha , et ilma tülita teda töölt minema ei lasta . </s> <s> Kuid just tülitseda Luigele ei meeldinud - isegi mitte vaenlastega , semudest rääkimata . </s> <s> Niisiis tuli leida mingi kaval pettemanööver , mille varjus ... </s> </p>
<p> <s> Kõne lõppes . </s> </p>
<p> <s> " Hea küll , aga vähemalt kuu aega hingetõmmet pead sa mulle lubama , " ütles Luik kiiresti . </s> <s> " Ära unusta , et mul on kolme aasta puhkus välja võtmata . " </s> </p>
<p> <s> Kuu aja pärast , mõtles ta , on Andreas minu olemasolugi unustanud . </s> </p>
<p> <s> " Kuu on palju , " kõmistas šeff-semu , pisut järgi mõelnud . </s> <s> " Kolm päeva , sellest on sulle küllalt . " </s> </p>
<p> <s> " Kaks nädalat , " prahvatas Luik , teades , et tingimine on nõrkuse tundemärk , kuid leidmata endas jõudu südimaks vastupanuks . </s> </p>
<p> <s> " Kolm päeva , ja mitte tundigi rohkem . " </s> </p>
<p> <s> " Nädal . </s> <s> Andreas , Navaho indiaanlastel oli komme : kui mees saab neljakümne viie aastaseks , peab ta minema kevadel nädalaks ajaks metsa , üksindusse , elu üle järele mõtlema . </s> <s> Seda nimetati veel ööbikupuhkuseks . </s> <s> Chia-sin-omoti-rajuja navaho keeles . </s> <s> Nagu väga hästi tead , olen ma just jõudnud vastavasse , saatuslikku ikka . " </s> </p>
<p> <s> Juhan selles toolis oleks kohe küsinud , kas Luik naljatab , aga Andreast iseloomustas haiglaslik enesearmastus , mis ei lubanud tal tunnistada , et maailmas leidub midagi , mida tema ei tea - olgu need kas või navaho indiaanlaste rituaalid . </s> </p>
<p> <s> " Kes sulle seda rääkis ? " </s> </p>
<p> <s> " Tiit Rebane , ta on suur indiaani-spetsialist , " valetas Luik silmagi pilgutamata . </s> </p>
<p> <s> Tema saatus sõltus nüüd sellest , kas Andreas jääb uskuma või ei . </s> <s> Õnneks ei viitsinud ülemus oma pead nii tühise probleemiga vaevata . </s> </p>
<p> <s> " Olgu , nädal . </s> <s> Auto ja mobiili võid endale jätta , " lisas ta , suuremeelsust teeseldes , ja Luik jõudis vaid põgusalt fikseerida , et tuleb ette ka lingvistilist pooldumist , sest ta pidi kiiresti otsustama , kas soostuda šeff-semu makjavelliliku , täiesti Luige enda stiilis pakkumisega või ei . </s> <s> Kartke danailasi – mobiiliga võidakse teda iga hetk puhkuselt tagasi kutsuda ; kuid teisalt , säilitades auto , saab ajutiselt edasi lükata suure väljamineku . </s> <s> Ja kes teab , äkki ilmub nädala pärast ametkonna garaaži partii uhiuusi orje , ja tal õnnestub portvein kolm seitset poolmuidu välja osta ? </s> </p>
<p> <s> " See on sinust õilis , " teeskles ta vastuseks tänulikkust . </s> </p></div2><div2 type="alaosa"><head> Teine peatükk </head><head> Migratsioon </head>
<p> <s> " Lugupeetud reisijad ! </s> <s> Meie rong saabub Eesti Nõukogude Sotsialistliku Vabariigi pealinna Tallinna ... " </s> </p>
<p> <s> Kahtlustavalt põrnitses Sergejev harjumatult kitsaid tänavaid ja madalaid maju . </s> <s> " Kuidas ma siia ära mahun ? " mõtles ta . </s> <s> " Ei jää muud üle , kui pea õlgade vahele tõmmata . </s> <s> Aga kuhu peita minu avar vene hing ? " </s> <s> Kuid valik puudus ; kui üks tegelikkus on muutunud väljakannatamatuks , tuleb see teise vastu vahetada . </s> <s> Muidugi , et põgeneda nõukogude võimu eest , pidanuks siirduma veel kaugemale , kuid nii pöördumatu otsuse langetamiseks polnud ta lihtsalt valmis . </s> <s> Emigreeruda , tähendas põletada sillad enda ja kodumaa vahel , nüüd võis ta aga iga päev rongile istuda ja naasta revolutsiooni hälli . </s> <s> Ja kõik algab otsast peale : tülid isaga , ema hädaldamine , purjus semude küsimused : " Miks sa mind ei austa ? " , armukeste hüsteeria ja KGB ülearune huvi teadlase ja poeedi Pavel Sergejevi poliitiliste vaadete vastu . </s> </p>
<p> <s> Rong jõnksatas korra , teise , veeres nüüd edasi juba päris aeglaselt , nagu lapsevanker , veel natuke , ja pidurid kriuksatasid vastikult , Sergejev jättis kupeekaaslastega hüvasti , võttis oma maise vara - kirjutusmasina ja spordikoti - ning läks tamburisse . </s> <s> Karge õhk paiskus talle vastu kohe , kui vagunisaatja avas raske ukse . </s> <s> Otsustav samm , mõtles ta ; sümboolselt võiski vagunitrepi ja perrooni vahel haigutavat lõhet ette kujutada kuristikuna , mis lahutab tema vana elu uuest , ja ehkki ta ei kuulunud sentimentaalsete inimeste kilda , tundis ta hetkeks hingevärinat . </s> </p>
<p> <s> Ta astus selle sammu ja nägi kohe Tiia ovaalset , naissoost olevuse kohta üllatavalt tahtejõuliste joontega nägu , tundis endal kahe pruuni targa kissis silma lõbusat pilku , surus pakke käest panemata suure , pehme ja sooja keha kohmakalt enda vastu , ja kuulis rõõmsat kurgunaeru : </s> </p>
<p> <s> " Sa lämmatad mind ära . " </s> </p>
<p> <s> Ei , ta polnud eksinud , Tiiast õhkus tõesti midagi , mida kodumaal kohtas harva - elujaatavust , ja lausa mehelikku arukust . </s> <s> Borši keeta venelannad oskasid , ka voodis võis nendega rahule jääda - kuid mõistuspärasusega nad ei hiilanud . </s> <s> Muide , teatud olukorras kippusid eestlannadegi silmad niiskeks ; kuid Sergejevile see praegu isegi meeldis , ja ta suudles Tiiat õrnalt huultele . </s> </p>
<p> <s> Kahekümnenda sajandi kirjandus on saavutanud suguühte kirjeldamisel nii väljapaistvaid tulemusi , et autor tunnistab oma täielikku abitust lisada selles osas midagi originaalset ; mainigem vaid , et kui Sergejev oli avanud diivanvoodi , kattis Tiia selle uhiuue lillelise , nimme armukese saabumise tarvis hoitud linaga . </s> </p>
<p> <s> Paarikümne minuti pärast küünitus Sergejev toolile visatud teksapükste suunas ja otsis nende taskust lömmis " Opali " -paki . </s> </p>
<p> <s> " Ah soo , et ma pean veel raha ka teenima , " teatas ta teatraalse nördimusega , jätkates trollibussis alustatud vestlust . </s> </p>
<p> <s> Tiia naeris tasa , silitas Sergejevi karvast rinda ja tundis samuti suitsuisu . </s> </p>
<p> <s> " Sinu ees avaneb lai valik , " ütles ta , kui sigaretid olid süüdatud , " tervelt neli laboratooriumi tunneb huvi sinu kui haritud spetsialisti vastu . </s> <s> Avaliku arvamuse töörühma ma sind ei luba , seal on ainult naised , aga muus osas jätan vabad käed . </s> <s> Võid asuda uurima tööstuse planeerimist , prokseemikat või kehakultuuri . " </s> </p>
<p> <s> " Esimene langeb kohe ära . " </s> </p>
<p> <s> " Miks ? " </s> </p>
<p> <s> " Tööstust pole võimalik planeerida . " </s> </p>
<p> <s> Tiia puhkes jälle naerma , nüüd valjemini kui enne , rinnahäälega . </s> <s> Talle meeldis Sergejevi iroonia , millega tõsimeelsed , otsekui eile adra kirjutusmasina vastu vahetanud eesti mehed kiidelda ei võinud - isegi Jürgen Kullamaa . </s> <s> Muide , Jürgeniga olid suhted niikuinii katkenud : jutt , et Rahva Meele Instituudi nääripeo aegu lehvis endise krahvilossi tornis keelatud lipp , oli ikkagi lahti läinud , Kullamaale kui ürituse organiseerijale määrati noomitus arvestuskaardile kandmisega ja tema hirm selle ees , et naine tema armukesest teada saab ja parteibüroole kaebab , kasvas nii suureks , et ta hakkas Tiiat teietama ega lähenenud talle rohkem kui meetri kaugusele . </s> </p>
<p> <s> " Silver väidab küll vastupidist . </s> <s> Ta ütleb , et ainus , mis sotsialismis on hinnalist , on just plaanimajandus . " </s> </p>
<p> <s> " Kes on Silver ? " </s> </p>
<p> <s> " Meie matemaatik , Silver Luik . " </s> </p>
<p> <s> " Kas Stalini kontide vend ? " </s> </p>
<p> <s> Tiiat tabas ohjeldamatu naeruhoog . </s> <s> Stalini kontideks ristis Sergejev Martin Luige pärast seda , kui too kord Piiteris tema ema surmani ära ehmatas . </s> <s> Luik saabus Tallinnast hilja õhtul , läks Sergejevi juurde ööbima , ja kui sõbra ema uksekella peale esikusse tuli ja küsis , kes on , vastas hauataguse häälega : " Külaline Tallinnast . " </s> <s> ( Tõlkimatu sõnamäng : " <gap rend="võõrkeelne_tekst"/> " kõlab vene keeles praktiliselt samuti kui " <gap rend="võõrkeelne_tekst"/> " ) . </s> </p>
<p> <s> " Täpselt nii . " </s> </p>
<p> <s> " Siis ma ei imesta , et Luik Läände põgenes – hullumeelsete sugulaste eest , " vedas Sergejev näole põlgliku ilme , küünitas taas üle diivani ääre , avas spordikoti , tuhnis pisut ja tõmbas välja hoolikalt ajalehepaberisse mähitud õhukese raamatu . </s> <s> " Loe . </s> <s> Selle on kirjutanud üks emigrant , endine akadeemik , kes välismaal poliitilist varjupaika küsis . </s> <s> Ta tõestab teaduslikult , et parimgi plaanimajandus hilineb alati lootusetult , võrreldes elanike vajadustega . " </s> </p>
<p> <s> Tiia võttis uudishimulikult brošüüri ja hakkas seda lehitsema . </s> <s> Kui ta küünarnukile toetus , libises lilleline lina alla ja paljastas aukartustäratava büsti . </s> <s> Sergejev kustutas koni tuhatoosi . </s> </p>
<p> <s> " Ja mida kaks ülejäänud laboratooriumi kujutavad ? " </s> </p>
<p> <s> " Prokseemikud uurivad , kuidas paremini projekteerida tüüpkortereid . </s> <s> Nagu naljatab Sören Hallik , nende rühmajuht : mitu ruutmeetrit peaks olema köögi pindala , et isa puskariaparaat ei segaks emal valmistumast marksismi-leninismi õhtuülikooli eksamiks . " </s> </p>
<p> <s> " Tulutu üritus . </s> <s> Lõpptulemus on ikka üks : stiil baracco . " </s> </p>
<p> <s> " Baracco ? " </s> </p>
<p> <s> " Kas sul on sellele , mis meid ümbritseb , parem nimi välja pakkuda ? " lausus Sergejev , saates fraasi noogutusega aknast paistvate paneelmajade suunas . </s> </p>
<p> <s> Tiia läkitas armukesele imetleva pilgu : nii täpselt , üheainsa sõnaga naerda välja kogu moodne arhitektuur ... </s> </p>
<p> <s> " Jääb veel sport , " lausus ta malbelt . </s> </p>
<p> <s> " Ma arvan , selle ma valingi . </s> <s> Lõpuks lebab sinu kõrval ikkagi endine Nõukogude Liidu meistersportlane kaasaegses viievõistluses . </s> <s> See tiitel võetakse ära alles koos kodakondsusega . " </s> </p>
<p> <s> " Sa pole mulle rääkinudki oma kuulsusrikkast sportlikust minevikust . " </s> </p>
<p> <s> " Ei tasu vaeva . </s> <s> Vigastasin olümpiakoondise katsevõistlustel achilleuse kõõlust , sellega kõik lõppeski , " vastas Sergejev tagasihoidlikult . </s> </p>
<p> <s> Ta tahtis juba sirutuda , et suudelda täidlasi , ahvatlevaid huuli , mille kohal võis märgata eestlaste Uurali-päritolu tunnusena õrna tumedat udet , kuid äkki hakkas vaheseina tagant kostma energilist kirjutusmasinaklõbinat . </s> </p>
<p> <s> Tiia hakkas sunnitult naerma . </s> </p>
<p> <s> " Korterinaaber ärkas üles , " nentis ta . </s> </p>
<p> <s> Nad käisid duši all , panid riidesse ja läksid kööki , kuhu mõne aja möödudes tuli ka Merlin Teeäär , seljas tumelilla liibuv džemper ja rohelise-lilla triibuline kootud seelik . </s> </p>
<p> <s> " Tööl koos , kodus koos - kas te nii teineteisest ära ei tüdine ? " küsis Sergejev , suudelnud hästi lõhnavat Merlinit tervituseks isalikult laubale . </s> </p>
<p> <s> " Meil siin mõned veel orjavad nõukogude teadust , aga targemad isendid eelistavad ilma hakkama saada , " lausus Merlin kelmikalt . </s> </p>
<p> <s> " Mis moel ? " küsis Sergejev , tõtates sigaretipaki välja otsinud kaasüürilisele tuld pakkuma . </s> </p>
<p> <s> Pikantne võimalus elada ühes korteris kahe neiuga talle isegi meeldis . </s> </p>
<p> <s> " Merlin tuli töölt ära , " selgitas Tiia . </s> </p>
<p> <s> Seejärel esines Merlin ise täpsustava kommentaariga . </s> </p>
<p> <s> " Ma jõudsin järeldusele , et on enesevägistamine tegeleda terve elu millegi nii mõttetuga . </s> <s> Need lapsikud uuringud , kuidas paremini organiseerida bussiliiklust või tõsta tööohutust - tänan väga , mina seda mängu kaasa mängida ei soovi . </s> <s> Mitte ainsatki mürsku vaenlase kahuritele . " </s> </p>
<p> <s> " Üldiselt on sul muidugi õigus , " leidis Sergejev , " Nõukogude Liidus saab sotsioloogia eksisteerida ainult Partei Keskkomitee järelevalve all . </s> <s> Aga miks sa ülikooli lõpetasid ? " </s> </p>
<p> <s> " Loll olin , " kihistas Merlin koketselt naerda . </s> </p>
<p> <s> Nad jõid kohvi , vestlesid tühjast-tähjast , ja siis küsis Merlin : </s> </p>
<p> <s> " Mets , kas sa Pavelile rääkisid juba ? " </s> </p>
<p> <s> " Veel ei jõudnud . " </s> </p>
<p> <s> Sergejev vaatas uudishimuga , kuidas sõbrannad hakkasid äkki käituma nagu kaks Mata Hari . </s> <s> Nende nägudele ilmus saladuslik ilme , liigutused omandasid erilise , sujuva täpsuse , pilk muutus tähelepanelikuks , isegi valvsaks . </s> <s> Merlin käis korra toas ja tuli tagasi õhukese kaustaga , Tiia aga tõi kaasaskantava raadio ja pani selle mängima . </s> <s> Siis hakkas ta summutatult rääkima : </s> </p>
<p> <s> " Me seadsime kokku ülevaate pealkirjaga " Vaba mõtte piiramisest Eestis " . </s> <s> Siin on mitu eri materjali . </s> <s> Üks räägib , kuidas meil mõnitatakse teadlasi , kuidas nad peavad täitma naeruväärseid ideoloogilisi nõudmisi , millel pole midagi ühist teadusliku tõega , teise me koondasime andmed maailmavaatelistel põhjustel töölt vallandatud või ülikoolist välja heidetud inimeste kohta ... " </s> </p>
<p> <s> Läks lahti , mõtles Sergejev tusaselt . </s> <s> Põrandaaluses võitluses näis olevat midagi fataalset , ilma milleta polnud võimalik ette kujutada Venemaa ajalugu : narodnikud ja esseerid , menševikud ja bolševikud . </s> <s> Ja muidugi vähemusrahvused . </s> <s> Gruusia sotsiaaldemokraadid ja läti kütid . </s> <s> Ühel osseedil õnnestus isegi Kremlisse välja jõuda . </s> <s> Ning mis tähelepanuväärne : algas kõik alati niisugustest väikestest paberitest , aga lõppes - kaose ja verevalamisega . </s> <s> " Siis on siin veel ühe poliitilise kohtuprotsessi stenogramm , " jätkas Tiia . </s> <s> " Me käisime Merliniga seda salaja kuulamas ja kirjutasime kõik , mis meelde jäi , üles ... " </s> </p>
<p> <s> Kui õhinas nad olid ! </s> <s> Nad ei andnud endale üldse aru , et see , millesse nad nii tõsiselt suhtuvad , on tegelikult lapsemäng . </s> <s> Mida suutnuksid korda saata aatompommiga žongleeriva suurriigi ja tema arvuka salapolitsei vastu kaks plikatirtsu ? </s> <s> Õige mul Veera Zassulitš ja Sofia Perovskaja . </s> <s> Kuid öelda neile seda muidugi ei tohtinud , solvuvad , hakkavad põlgama , araks pidama . </s> <s> Kust nemad võisid teada , et KGB ülemäärane huvi Sergejevi isiku vastu oli üks peamisi põhjusi , miks ta Peterburi suursuguse tolmu jalgadelt pühkis ? </s> </p>
<p> <s> " Ja mis te selle kaustaga peale mõtlete hakata ? " küsis ta , kui Tiia oli lõpetanud . </s> </p>
<p> <s> " Just seda me tahtsimegi sinult küsida . </s> <s> Hea oleks toimetada Läände , aga kuidas ? " </s> </p>
<p> <s> " Võib-olla Sahharovi kaudu ? " pakkus Merlin . </s> </p>
<p> <s> Nagu Sahharovil millegi targemaga polnud tegelda ! </s> </p>
<p> <s> " Peab mõtlema , " ütles Sergejev väärikalt . </s> </p>
<p> <s> Ta võttis kausta ja lehitses pisut . </s> </p>
<p> <s> " Siin on ju kõik kohalikus dialektis . </s> <s> Tõlkige vähemalt vene keelde , et Sahharov aru saaks . </s> <s> Grammatikavead parandan ma ära . " </s> </p>
<p> <s> Rahulolevalt märkis ta , et noorte revolutsionääride pilku ilmus lugupidamine , isegi vaimustus - Merlini omasse justkui rohkemgi ... </s> </p>
<p> <s> Rahva Meele Teadusliku Uurimise Instituudi tarvis oli ehitatud terve väike teaduslinnak : neli kahekordset paneelhoonet , igaüks ise kuju . </s> <s> " See on projekteeritud nii , et lennukilt vaadates annavad majad kokku sõna NLKP , " avas Tiia Sergejevile arhitektuurilise idee saladuse . </s> </p>
<p> <s> Nad sisenesid N-i ja liikusid edasi piki polsterdatud ustega ääristatud koridori . </s> <s> " Teadusliku kommunismi laboratoorium " , " Dialektilise materialismi laboratoorium " , " Sotsialismi poliitilise ökonoomia laboratoorium " ... </s> </p>
<p> <s> " Nagu isegi taipad , viibime hetkel ühiskonnateaduste korpuses , " giiditses Tiia . </s> </p>
<p> <s> Tunnelis , mis viis N-st L-i pidi Sergejev peaaegu lauba vastu madalat lage ära lööma . </s> </p>
<p> <s> " Ettevaatust ! " ütles Tiia ehmatusega . </s> <s> " Esmalt pidi siia tulema lasteaed . " </s> </p>
<p> <s> Teise hoone olid hõivanud ajaloolased , kolmanda filoloogid . </s> </p>
<p> <s> " Kas on veel kaugel ? " küsis Sergejev , rahulolematust teeseldes . </s> </p>
<p> <s> " Rahu , Paulus , kohe oleme kohal . " </s> </p>
<p> <s> Sotsioloogidele kuulus viimane , P- tähe kujuline elegantse kaarega maja . </s> </p>
<p> <s> " See koridor mõjub halvasti vestibulaaraparaadile , " nurises Sergejev , kurve läbides . </s> </p>
<p> <s> Nad peatusid ukse ees , millel rippus silt : " Kehakultuuri ja Spordi Teadusliku Uurimise laboratoorium " . </s> </p>
<p> <s> Laua tagant tõusis sisenejaid nähes püsti umbes kolmekümne viie aastane üle keskmist kasvu kondine ja vimmas mees . </s> <s> " Keda ta mulle meenutab ? " mõtles Sergejev . </s> <s> " Õigus küll , hobust , tööhobust . </s> <s> Ehkki pea on pigem linnu oma , väike , ja pika kaela otsas . </s> <s> Kuhu seal küll ajud ära mahuvad ? " </s> </p>
<p> <s> " Madis Lambert ... Pavel Sergejev , " tutvustas Tiia . </s> </p>
<p> <s> Maamehelikult tugev käepigistus sundis Sergejevi muskleid pingutama . </s> <s> " Niimoodi tervitavad tõsised , ausad ja ülimoraalsed kodanikud , " mõtles ta , kuid ristis uue tuttava sellest hoolimata , puhtalt nimekõla pärast Lambert-Humbertiks . </s> </p>
<p> <s> " Otsustasite tulla meile appi teadust edendama ? " küsis Lambert muheldes . </s> </p>
<p> <s> " Kui oskan millegagi kasulik olla ... , " vastas Sergejev distantsihoidva viisakusega . </s> </p>
<p> <s> " Kohe vaatame , " jätkas Lambert , ja palus kõigil istuda . </s> <s> " Üks suur tehas on meilt tellinud uurimuse kehakultuuri arendamise kohta . </s> <s> Nad tahavad teada , mida teha , et inimesed harrastaksid rohkem hommikvõimlemist , suusataksid ja mängiksid palli , ning jooksid vähem viina . " </s> </p>
<p> <s> " Vaevalt , et see on üldse võimalik , " nentis Sergejev . </s> </p>
<p> <s> Lambert-Humberti pilk muutus murelikuks . </s> </p>
<p> <s> " Ja ikkagi me peame katsuma neid aidata . </s> <s> On vaja korraldada küsitlus tehase töötajate hulgas , et välja selgitada , mis spordialad neile meeldivad , ja kuidas nad on rahul treeningutingimustega . " </s> </p>
<p> <s> " Seda võib , " lubas Sergejev suuremeelselt . </s> </p>
<p> <s> " Tehasel on oma võimla ja bassein . </s> <s> Me peame uurima , kui palju seal reaalselt rahvast käib . " </s> </p>
<p> <s> " Milleks ? " </s> </p>
<p> <s> " Et võrrelda objektiivseid andmeid subjektiivsete hinnangutega . " </s> </p>
<p> <s> Sergejev lõi kõhklema : siin lõhnas ülearuse ajaraiskamise järgi , mille ainsaks eesmärgiks on tellijale muljet avaldada . </s> <s> Kuid kohanemisvõimelise inimesena ei hakanud ta uuele ülemusele vastu vaidlema . </s> </p>
<p> <s> " Kas küsimusi on ? " lausus Lambert-Humbert jutuajamise lõpuks . </s> </p>
<p> <s> " On küll , " vastas Sergejev . </s> <s> " Kas ankeeti koostada ja aruannet kirjutada tohib ka kodus ? " </s> </p>
<p> <s> Nüüd oli Lambert-Humberti kord kõhelda . </s> </p>
<p> <s> " Üldiselt kehtib meil muidugi kaheksatunnine tööpäev , nagu kõikidel , kuid arvestades ruumikitsikust ... " </s> </p>
<p> <s> Samal hetkel paiskus uks valla , ja tuppa marssis treeningdressis turske noormees , korvpall kaenla all , tuues endaga kaasa elevuse ja tugeva higilõhna . </s> </p>
<p> <s> " Saage tuttavaks , meie aspirant Neeme Pärn , ta kirjutab dissertatsiooni kehakultuuri ja spordi osast noorte vaba aja veetmisel , " seletas Lambert-Humbert . </s> </p>
<p> <s> Sergejev tõusis ja kummardas korrektselt , hoides kõrvale kindlasti niiskest käepigistusest . </s> </p>
<p> <s> " Juba kolm aastat närin sulepead , aga kaugemale esimesest lausest pole jõudnud , " kurtis Neeme , palli toanurka , arvutirullide vahele toppides . </s> </p>
<p> <s> " Te pole ainus , ühel Camus' tegelasel oli sama mure , " leidis Sergejev paraja hetke demonstreerida silmaringi . </s> </p>
<p> <s> " Kas temal sõltus ka sellest palgakõrgendus ja abikaasa tunnustus ? " tundis Neeme Pärn huvi . </s> </p>
<p> <s> " Ei , tema soovis surematust . " </s> </p>
<p> <s> Tiia pidi end tagasi hoidma , et mitte turtsatada . </s> </p>
<p> <s> " Näed , Neeme , kui haritud kolleegi me ilmselt endale saame , " ei suutnud ka tõsine Lambert vältida muhelust . </s> </p>
<p> <s> " Miks ilmselt ? </s> <s> Pavel , te ärge pöörake tähelepanu väikesele palgale - see-eest on siin suurepärased spordivõimalused . </s> <s> Instituudi võimla on täielikult meie käsutuses . </s> <s> Terves kehas terve vaim ! " kiitis Neeme . </s> </p>
<p> <s> " Ma veel ei tea , kas me jõuame Paveliga kokkuleppele töörežiimi osas , " jätkas Lambert . </s> </p>
<p> <s> " Jaa , režiim on meil range , " teatas Neeme , " kohustuslik on käia mai- ja oktoobridemonstratsioonil , kommunistlikul laupäevakul ja palga järel . " </s> </p>
<p> <s> " See rahuldab mind täiesti , " ütles Sergejev kiiresti . </s> </p>
<p> <s> " Olgu , peaasi , et töö ei kannataks , " otsustas Lambert-Humbert . </s> <s> Ta võttis lauasahtlist valge paberilehe ja asetas Sergejevi ette . </s> <s> " Kirjutage avaldus valmis . " </s> </p>
<p> <s> " Kas vene keeles tohib ? " küsis Sergejev , laenanud Tiialt pastapliiatsi . </s> </p>
<p> <s> " Muidugi tohib , " vastas Lambert . </s> </p>
<p> <s> " Meil on ju internatsionaalne riik , " lisas Neeme Pärn . </s> <s> Ta tammus veel natuke aega ühe koha peal , vaadates , kuidas Sergejev aeglaselt tähti kritseldab ( " Ma olen harjunud kõiki tekste otse masinasse trükkima , " ohkas too raskustega kulgeva tegevuse kommentaariks tähtsalt ) , siis avas seanahast portfelli , võttis sealt käteräti , seebikarbi ja nuustiku ning lahkus , unustamata informeerida toasviibijaid , et suundub duši alla . </s> </p>
<p> <s> " Peaasi , et kohalkäimist ei nõuta , " arutles Sergejev , kui nad kabinetist väljusid . </s> <s> " Piiteris me mängisime enamuse tööajast malet ja lahendasime ristsõnu ... " </s> </p>
<p> <s> " Kas seksisite ka ? " uudishimutses Tiia , riputades end õrnalt Sergejevi käevangu . </s> </p>
<p> <s> " Kõike tuli ette , " tunnistas Sergejev tagasihoidlikult . </s> <s> " Vaata , " elavnes ta äkki , " meie ühiskond - see on ju täiesti uut tüüpi ühiskond . </s> <s> Kui kapitalismis pingutab inimene palehigis , et võimalikult palju raha teenida , siis sotsialismis , kus palkade vahe on minimaalne , käib konkurents selle nimel , kes tööle vähem aega ja jõudu kulutab . </s> <s> Niisuguse nurga alt vaadatuna võin ma uue ametiga igati rahule jääda . " </s> </p>
<p> <s> Tiia naeris südamest , kuid lisas , et tööl käiakse teinekord hoopis teisel eesmärgil , näiteks huvitavate vestluskaaslaste pärast . </s> <s> Oma sõnade kinnituseks viis ta Sergejevi prokseemika laboratooriumi ja tutvustas talle kaht nooremapoolset kolleegi , Toomas Kitset ja Sören Hallikut . </s> </p>
<p> <s> " Toomas on meie isemõtleja , " seletas Tiia , " ta leiab , et raamatuid ei tasu lugeda , sest see pärsib vaatlus- ja arutlusvõimet . " </s> </p>
<p> <s> " Kui mitu jalgratast kuus õnnestub leiutada ? " küsis Sergejev viisakalt . </s> </p>
<p> <s> " Milleks leiutada seda , mis juba leiutatud on , katsume parem välja mõelda midagi , mida veel pole olemas , " püüdis kiitsakas , punase tutthabemega Toomas õigustada talle omistatud hinnangut ning säilitada filosoofilise rahu . </s> </p>
<p> <s> " Sören on zooloog , " jätkas Tiia . </s> <s> " Mitte päriselt muidugi , vaid kujundlikus mõttes . </s> <s> Ta leiab , et inimene on samuti loom , ja tema käitumine allub samadele seaduspärasustele . " </s> </p>
<p> <s> " Minu dissertatsioon algab lausega : nõrgemad isendid surevad välja , " teatas täidlane , Balzaci kehaehitusega Sören elurõõmsalt . </s> </p>
<p> <s> " Kas ajalooline tagasivaade on juba valmis ? </s> <s> Ma pean silmas , kas Jeesus Kristuseni olete jõudnud ? " tundis Sergejev huvi . </s> </p>
<p> <s> " Kristuse pean taktikalistel kaalutlustel tekstist välja jätma . </s> <s> Millest mul on tuliselt kahju , sest paremat näidet minu teooriale annab otsida . " </s> </p>
<p> <s> " Tema suri , aga tema õpetus ju elab . " </s> </p>
<p> <s> " Hingitseb , tahtsite öelda . " </s> </p>
<p> <s> " Kuidas võtta . </s> <s> Isegi kommunistlikus maailmavaates võib leida kristlikke motiive . " </s> </p>
<p> <s> " Hoolimata propageeritavast ateismist ? " </s> </p>
<p> <s> " Harilik vastuolu vormi ja sisu vahel . " </s> </p>
<p> <s> Selle väitega jäid kõik nõusse . </s> <s> Sören Hallik otsis kapinurgast välja konjakipudeli , mille põhjas , nagu on kirjutatud kümnetes nõukogude romaanides , loksus pisut õilsat vedelikku , ja koos tõsteti pits tutvuse terviseks . </s> </p>
<p> <s> " Kas arvutuskeskusesse ka läheme ? " küsis Tiia , kui nad prokseemikute juurest lõpuks lahkusid . </s> <s> " Või oled sa väsinud ? " </s> </p>
<p> <s> " Ei , millest ? " </s> </p>
<p> <s> Sergejevi üllatus oli nii siiras , et Tiia isegi sattus segadusse . </s> </p>
<p> <s> " Esmalt sõitsime püstijalu bussis , nüüd veel meie rahvarohke Instituut . " </s> </p>
<p> <s> Tänutäheks hoolitseva suhtumise eest paitas Sergejev Tiia pead . </s> </p>
<p> <s> " Rahvarohke ? </s> <s> Siin valitseb ju vaikus ja tühjus - nagu Lapimaal . </s> <s> Peterburis kulus mul tööle jõudmiseks terve tund ... " </s> </p>
<p> <s> Pärast lühikest mõtlemist lisas ta öeldule aforismina kõlava lause : </s> </p>
<p> <s> " Teil on vähe inimesi , aga palju tuttavaid . " </s> </p>
<p> <s> Arvutuskeskuses hankis ta endale ühe juurde . </s> </p>
<p> <s> " Sergejev ? </s> <s> Kas teie pool veetis minu noorem vend viimased päevad enne seda , kui raudne eesriie tema selja taga kinni langes ? " </s> </p>
<p> <s> " Mul oli isegi au olla tema rahvusvahelises pulmas isamees . " </s> </p>
<p> <s> " Vaat siis ! </s> <s> Sugulasi ta sinna ei kutsunud . " </s> </p>
<p> <s> " Nagu ma mõistan , püüdis ta igati vältida KGB võimalikku huvi nende vastu . </s> <s> Mis temast üldse kuulda on ? </s> <s> Mina sain temalt viimase postkaardi aasta tagasi , siis ta oli veel Helsingis , aga kavatses reisida Pariisi . " </s> </p>
<p> <s> " Võin teile kinnitada , et olete Martini käekäiguga tunduvalt paremini kursis kui perekond . </s> <s> Meile pole ta kirjutanud ridagi , küllap hoolitseb endiselt , et meil ebameeldivusi ei tekiks . </s> <s> Kui tohib , siis ma edastan emale ka , mida te rääkisite . " </s> </p>
<p> <s> " Olge lahke . " </s> </p>
<p> <s> Edasi viis Tiia vestluse plaanimajandusele . </s> </p>
<p> <s> " Jaa , ma arvan tõesti , et kui sotsialismis on midagi väärtuslikku , siis peamiselt plaanimajandus , " kinnitas Silver . </s> </p>
<p> <s> " Reaalsuses see justkui ei kajastu , " täheldas Sergejev skeptiliselt . </s> </p>
<p> <s> " Arvutid on viletsad : kohmakad ja aeglased . </s> <s> Kui ükskord luuakse tõeliselt võimas kompuuter , võib sotsialism anda palju paremaid tulemusi kui kapitalism . </s> <s> Ta on mõistusepärasem . " </s> </p>
<p> <s> " Kes ? </s> <s> Kompuuter ? " </s> </p>
<p> <s> " Ei , sotsialism . " </s> </p>
<p> <s> Sergejev surus vaevu maha turtsatuse . </s> </p>
<p> <s> " See kõlab peaaegu nagu 1. mai demonstratsiooni hüüdlause . " </s> </p>
<p> <s> " Ei vaidle vastu , " lausus Silver Luik , naeratades oma tugevate prillide varjust kütkestavalt . </s> </p>
<p> <s> " Vapustav perekond , " kommenteeris Sergejev , arvutuskeskusest väljudes . </s> <s> " Poeet-avantürist ja matemaatik-romantik . " </s> </p>
<p> <s> " Aga kes sina oled : poeet-pragmaatik ? " küsis Tiia kavalalt . </s> </p>
<p> <s> " Mina ? </s> <s> Mina olen arusaamatus , " vastas Sergejev talle omase melanhooliaga . </s> </p></div2><div2 type="alaosa"><head> Kolmas peatükk </head><head> Vananeva boheemlase kodu </head>
<p> <s> Vabadus ! </s> <s> Paradoksaalsel moel oli Luik olnud palju vabam siis , kui tema kodumaa ägas vaenlase ikke all . </s> <s> Tollal magas ta nii kaua , kui soovis , aga mitte kuni äratuskell tirisema hakkas , ja täitis oma tunde ainult meeldivate tegevustega , näiteks veinijoomise ja tüdrukute võrgutamisega . </s> <s> Oleks keegi talle öelnud , et saabub aeg , kus ta hakkab kohusetundlikult käima viis , kuus ja mõnikord isegi seitse päeva nädalas tööl , oleks ta üksnes naernud ; ja kui oleks veel loetletud tema tulevasi ametiülesandeid , näiteks , et ta peab hakkama kontrollima , kas ühe tähtsa riigiasutuse ametnikud ei ürita seadusevastaselt rikastuda , väljastades võltsitud tõendite alusel isikuttõendavaid dokumente , kasvanuks naer lausa homeeriliseks - sest nõukogude passi eest ei andnud keegi kopikatki . </s> </p>
<p> <s> Lõpuks ometi oli see õudus möödas – mitte nõukogude pass , vaid tööorjus . </s> <s> Peatanud vapra rätsepa järjekordse valgusfoori taga , hingas Luik sügava sõõmu mereõhuga rikastatud bensiinivingu ja heitis heatahtliku pilgu enda ümber , kus laius vaba Eesti pealinn Tallinn ( mida ta pikki aastaid oli kutsunud irooniliselt kubermangulinn Reveliks ) . </s> <s> " Laius " oli tegelikult valesti öeldud - sirutus , sirutus piki kallast nagu päevitav naine , või veel täpsemalt , nagu väikese pea ja pikkade-pikkade koibadega modell . </s> <s> Muide , segavereline modell . </s> <s> Mis rahvad siin sajandite jooksul oma arhitektuurilist talenti küll polnud demonstreerinud – teutoonid ja rootslased , taanlased ja suurvenelased . </s> <s> Ainult põliselanikke ei tahetud kuidagi nii tähtsa kunstiliigi juurde lubada . </s> <s> Põgus pilk linna siluetile kinnitas gooti väljarändajate püüdu oma lemmiksõjariista , oda ka Jeesus Kristusele rinda torgata ( mis veelgi toonitas nende ristisõja sildi taha peidetud vallutusretke silmakirjalikkust ) - kuid leida mõni korralik maja , mille autorluse kahtlusteta võis kirjutada pärismaalaste arvele , kujutas endast peaaegu ületamatut raskust . </s> <s> Alistatute osa piirdus sellega , et nad vedasid paruni näpunäite järgi kivimurrust dolomiiti ja katsid munakividega kitsaid tänavaid ; ja kui sillutis oli valmis , siis kasisid sellelt hobusepabulaid . </s> <s> Protestiks kasutasid aborigeenid ise ehitusmaterjalina eranditult metsa ; nii näiteks õnnestus neil püstitada hulk puulobudikke lausa kesklinna , ringi ümber germaanliku city , ja nad tundsid siiani uhkust , näidates turistidele kortereid , mida iseloomustas poolt tuba täitev raudahi ja elegantselt trepikotta paigutatud ühine C- ( ilma W-ta ) . </s> <s> Isegi nõukogude võim ei söandanud lammutada neid arhitektuurilisi šedöövreid , õigustatult kartes eurooplase staatusele pretendeerivate põliselanike meelepaha , ja toimetas oma lekorbüzjeelikke eksperimente peamiselt äärelinnas , kus need eriti silma ei torganud . </s> <s> Siiski leidus kesklinna läheduseski kohti , kus teutooni , vene ja kohalik maitse korraga vaadeldavad olid – sellisesse eklektikasse sukeldudes Luik alati ohkas ja lausus endamisi : haletsusväärne provints . </s> <s> Hulga paremaid tulemusi , nii imelik kui pole , andis otsene geneetiline ristamine : sõites mööda art nouveau stiilis teatrihoonest , mille saksa aadlike jaoks kunagi projekteerisid vene arhitektid ( ja kus praegu mängisid eesti näitlejad ja käis eesti publik ) , pidi Luik tunnistama , et see keerulise liigendusega maja - kahtlasest sünniloost hoolimata - meeldib talle . </s> </p>
<p> <s> Ta pööras kitsale kõrvaltänavale ja pidurdas ühe teise sümpaatse hoone ees , mille autoriks oli tema lihane isa . </s> <s> Romantilistel kaalutlustel oli papa Harald kord paari aastakümne eest lasknud käiku kõik oma tutvused ning hankinud orderi ainsasse majja , mille ta oli jõudnud projekteerida enne sõja algust , veel Esimese Vabariigi ajal ( kõige edaspidise kohta oli papal vaid üks žest – käegalöömine ) . </s> <s> Klassikaline Heidelbergi lahendus , tugevad telliskiviseinad , sirged , funktsionalistlikud jooned , ainsa arhitektuurilise liialdusena bareljeefile raiutud pikkade juuste ja paksu habemega vanake ( mitte Marx ) , kes täpselt nagu Tiit Rebane sõrmitses kannelt : stseenike eestlaste pseudo-eeposest " Kalevipoeg " . </s> <s> Vaene papa , oleks ta aimanud , et ühel heal päeval võetakse juba Teise Vabariigi parlamendis vastu seadus , millega hoone tagastatakse selle kunagisele omanikule , võib-olla poleks ta sinna elama pääsemise nimel nii palju pingutanud ! </s> <s> Sest papa polnud egoist , ja ainult teadmatusega võis seletada , et ta kirjutas noorema poja sisse korterisse , kust nüüd ähvardab väljatõstmine ... </s> </p>
<p> <s> Luik mornistus - meeleolu , mida temaga jagas veel mitukümmend tuhat restitutsiooni läbi kannatada saanud saatusekaaslast , ja et millegagi maailmale kätte maksta , parkis portveini kolm seitset jultunult otse kõnniteele . </s> <s> Väljunud kabiinist , haaras ta tagaistmelt " Tamme " ja kiirustas kodutute varjupaika meenutava , peaaegu täielikult mahakoorunud värviga paraadukse suunas . </s> <s> Maupassant olevat armastanud veeta aega Eiffeli torni kohvikus - mitte , et ehitus talle oleks meeldinud , vastupidi , kuid , nagu ta ütles , see olevat ainus koht Pariisis , kuhu mainitud monstrum ei paista . </s> <s> Nii ka Luik : bareljeefiga maja nelja seina vahel õnnestus tal harilikult unustada nende seintega seotud mured . </s> </p>
<p> <s> Ase eestoas oli muidugi nagu alati koristamata , ja võis seda üldse asemekski nimetada - niisama , ajutine küljealune , umbes nagu õlekuhi tsaariaegses postijaamas : pleed made in Chile ( indiaanlased kasutasid niisuguseid ilmselt eesli turjakattena ) , ostetud nostalgiast esimese ( ja vaata et ainsa ) armastuse , sinjoriita Dolorese järgi ( keda üles leida ei õnnestunudki ) , selle all üks , ja tõtt öelda sugugi mitte kõige puhtam lina , ja omakorda lina all nahk- , kuid ometi vaid diivan . </s> <s> " Kui ma ükskord abiellun , " mõtles Luik , " hakkan ma iga öö magama voodis . " </s> <s> See mööbliese ei puudunud praegugi tema korterist , kuid asetses tagatoas , liiklemine kus oli raskendatud põrandal lebavate raamatuvirnade tõttu , millest Luik viitsis üle ronida ainult siis , kui Ottilie teda külastas . </s> <s> Nad võtsid käest kinni ja astusid hästi ettevaatlikult , sest vähimagi komistuse puhul tõusis köidetest tolmupilvi , mis pani nad aevastama ja köhima . </s> <s> Mõnikord tüdines Ottilie lõputust ninanuuskamisest ja ruineeris Luige tundlikku kuulmismeelt vana käsitolmuimejaga , kuid viimase kasutegur oli väike ja üldse eelistas peremees säästa armukest teenijannale kohastest toimetustest . </s> <s> " Kas sul kodus tõesti valitseb nii piinlik puhtus , et sa suisa igavusest uut tegevusvälja otsid ? " pahandas ta sarkastiliselt , kuid õrnalt . </s> <s> Muide , südames andis ta aru , et hoolitseb rohkem oma sõltumatuse kui Ottilie mugavuse eest : aga kui pankur Salvei truudusetu naine harjub tema juures ära ega tahagi siit enam lahkuda ? </s> </p>
<p> <s> " Niisiis , mu daamid ja härrad , millest me alustame uut ilusat elu ? " mõtles Luik , asetanud " Tamme " tüvega seina poole , kus see väga õnnestunult jäi varjama bordüüri juurest lõhkikärisenud tapeeti , ja et midagi efektsemat hetkel ei meenunud , siis otsustas väikese nikotiiniannuse kasuks . </s> <s> Kui kaua oli ta sunnitud elama isegi enesehävitusest saadava naudinguta ! </s> <s> Kas siis neid kiiruga pahvitud sigarette , mida loobiti välja autoaknast või litsuti lömmi nõupidamisruumi tuhatoosi , tohtis lugeda tõeliseks suitsetamiseks ? </s> <s> Ei , ka mürkainetele andumine nõudis meelerahu . </s> <s> Vaat kohe me istume ja lõdvestume , mõtles Luik , ja täpselt nii ta toimiski : tugitool ( samuti nahk- ) kägises , kuid pidas vapralt vastu - see ei lagune veel niipea , hea vana Esimese Vabariigi aegne tugitool , koos diivaniga papa Haraldi pärandustombu mõnusaim komponent . </s> </p>
<p> <s> Edasi pidanuks kergitama küünarnukki , et urgitseda pintsakutaskust sigaretipakk , kuid Luigele see kohmakas ja ebaesteetiline , sügamist meenutav liigutus ei meeldinud , ja pealegi - mis õiget mõnu suudabki pakkuda odav ameerika tubakas ? </s> <s> Seepärast sirutas ta käe diagonaalis üles ja õngitses riiulilt , tillukese , Eiffeli torni kujutisega portselanvaasi ja seal vist juba kolm nädalat köökiviimist ootava tühjaksjoodud veiniklaasi vahelt plekist sigarillotoosi , millega ta kunagi Läänest naastes oli hulk aega semude ees hoobelnud - Nõukogude Liidus võis nii peent pinutagust leida ainult valuutapoe letilt . </s> <s> Toosi toonane sisu oli küll ammu sõna otseses mõttes haihtunud õhku , aga vormi oli Luik alles hoidnud , ja kui avanesid piirid ning sigarillosid hakkas Hollandist tulema nagu Vändrast saelaudu ( vaid poolenisti õigustatud võrdlus , sest ehkki pärast iseseisvumist algas niisugune üleüldine metsalangetamine , mida ajalugu ei mäleta , müüdi selle saadused edasi välismaale , ja enamalt jaolt töötlemata kujul ) , lubas ta endale palgapäeviti väikese väljamineku , paigutades ostu ümber endisesse , küll veidi roostes , kuid selle võrra õilsamasse vutlarisse . </s> </p>
<p> <s> Karpi oli jäänud kõigest kaks sigarillot , kuid erinevalt varasemast täna tagavarade kokkukuivamine Luike ei erutanud - männik oli rahaks konverteeritud , ja ta võis hulk aega hankida ekvivalentset kaupa peaaegu piiramatus koguses . </s> <s> Luike võis kõhklusteta liigitada parandamatute raiskajate kilda - kuid see-eest polnud ta kitsipung , mis teda resoluutselt eristas eestlaste enamikust . </s> <s> Kui ta kohe täna ei tagastanud Juhanile hädapäevadel laenatud summat , siis tõesti vaid seetõttu , et ei teadnud teise šeff-semu konto numbrit ; ja kui iga keskmine kodanik tema asemel oleks käsitlenud sarnast infovaegust soodsa põhjendusena ebameeldiva hetke pikemaks edasilükkamiseks , siis Luik plaanitses kõige lähimal ajal sõita ise Tartusse ja lisada võla pidulikul tagastamisel sinistele kupüüridele pangaprotsenti asendav viskipudel . </s> <s> Muide ei tundnud ta niisugustest žestidest ise kunagi mingit naudingut , mis tõestas , et ta toimis loomusunnil , aga mitte tõstmaks oma väärtust iseenda silmis . </s> </p>
<p> <s> Asetanud sigarillo otsapidi uude ja viimsesse asukohta , kahe siiani valge hambarea vahele , suudlemismaia keele lähedusse , küünitus Luik uuesti riiuli suunas , et võtta ka välgumihkel , kuid ei leidnud seda harilikult kohalt . </s> <s> Ta muutus rahutuks : ikkagi Brodski kingitus , kallis mälestusese , mille mentaalne väärtus oli vahepeal ootamatult , ja koguni kahel korral tõusnud - esiteks siis , kui kuulsale tuttavale Nobeli preemia omistati , ja teiseks alles hiljuti , sel kurval põhjusel , mis meid kõiki ükskord vastavalt usutunnistusele kas liidab või lahutab ( " Oh , armsamate hinged kaugeil tähil ... " ) . </s> <s> Sõrmed naasid riiulilt tolmusena , ja Luik , kes ei sallinud ihumustust , muutus veel närvilisemaks ; kuid nii suureks tema ähm siiski ei kasvanud , et ta oleks püsti karanud ja hakanud kirjandusloolist suveniiri mööda korterit taga otsima . </s> <s> Kadumisoht oli välistatud , Luik ei kandnud mihklit kunagi endaga kaasas , niisiis pidi too lebama mõnel teisel riiulil - ja las lebab , las puhkab , kas siis meil , metsavabariigis puuduvad muud , lihtsamad tulevahendid ? </s> </p>
<p> <s> Nii talitas Luik lõpuks ikkagi vastupidiselt esialgsele soodumusele , tõstis küünarnuki kohmakalt üles ja otsis taskust tikutopsi . </s> <s> Hetk hiljem hakkasid ninaretseptorid esimestele aromaatsetele suitsujugadele reageerides meeldivalt surisema - rohkem lõhna kui nikotiiniuima pärast ei raatsinudki Luik loobuda halvast harjumusest . </s> <s> Ta viis keha raskuskeskme taha , toetas selja - lõpuks ometi ! - vastu pehmet ( nahk- ) tuge , heitis hajameelse pilgu enda ümber ( " kuidas elad , kuidas elad , Luigekene , ära küsi , ära küsi , Rebasekene ! " ) ja märkas " Absindijoojaid " . </s> <s> Nende nägudelt peegeldus , nagu alati , sõnatu ahastus , ja Luik tänas Taarat , et Ledal ei õnnestunud teda samasuguseks inimvareks muuta . </s> <s> Vastupidiselt tavakujutlusele naine alateadvuses ju vaid rõõmustab , kui abikaasa viina vastu ükskõikne pole , sest igat alkohoolikut rõhuv aprioorne süütunne võimaldab teda kergesti juhtida soovitud suunas - nagu jalgratast . </s> <s> Tõepoolest , kas leidub eeskujulikumat meest kui heasüdamlik napsivend , kes vastuvaidlematult täidab kõik naise korraldused ? </s> <s> Niisuguse elukaaslase kujundamise nimel võib isegi pingutada , talle klaasikese õlut hommikul voodisse tuua - kas jaksab keegi , kes vaevleb pohmeluses , kiusatusega võidelda ? ... </s> <s> " Inimene pole joodik nii kaua , kuni ta ei paranda pead , " oli öelnud papa Harald , kui Luik ükskord väga kudenud olemisega temalt rublat tuli küsima - ainult tänu sellele hoiatusele , ja austusele vanemate ning seega kogenumate inimeste vastu ta Leda seatud lõksust välja rabeleski . </s> </p>
<p> <s> Alkoholivastase enesesisenduse lõpptulemus oli ootamatu : Luik tundis janu . </s> <s> Miks ma küll kõrvaltänava poe ees ei peatunud , pahandas ta endaga , niisuguse sündmuse puhul nagu ametist lahkumine võinuks endale pudeli õlut lubada ( ainult õlut muidugi , sest midagi muud Luik üksinda ei joonud - jälle kooskõlas papa Haraldi sõnadega , kes ühel teisel puhul oli lausunud : " Inimene võtku viina ainult heas seltskonnas ja korraliku sakusmendiga . " ) . </s> <s> " Õlut ... ? " mõtles ta samas selle imeliku paanikaga , mis tabab inimest , kes järjekordselt diagnoosib endal skleroosi , " ... aga kas ma ei ostnud siis eile Narvast naastes tee peal ühe pudeli ? </s> <s> Kuhu ma ta panin ? </s> <s> Kas tõesti jätsin autosse ? " </s> <s> Kui nii , tulnuks sooritada tüütu teekond trepist alla ja tagasi , riskiga kohata naabrimees Potti , kes tavaliselt umbes sel kellaajal lõpetas päevased askeldused ning igatses joomakaaslase järele - kuid keda ei saanud mingi hinna eest liigitada papa Haraldi " hea seltskonna " mõiste alla . </s> <s> " Aga äkki ma tõin pudeli siiski üles ja torkasin kuhugi ? " arutles Luik ja hakkas juba koostama otsinguplaani , kui helises telefon . </s> </p>
<p> <s> " Kas tõesti Andreas ? " mõtles ta hirmunult . </s> <s> Kohe selgub , et üle hulga aja on tabatud mõni illegaalne immigrant , kes julgelt opereerib otsekui täiesti seadusliku passiga . </s> <s> Kuid samas ta taipas , et rõkkab normaalne , toatelefon , mille numbrigi ülemus on ammu unustanud . </s> <s> Ottilie ? </s> <s> Kuid armuke polnud arhailise aparaadi parooli kunagi teadnudki . </s> <s> " Aga kes siis ? " mõistatas Luik , püsti tõustes ja liikudes ümber laua sinna , kus diivani kõrval maas lebas väike must eboniitkoletis . </s> <s> " Ega ometi Öö ? " </s> <s> Tütre meenutamine kutsus sisemuses esile kahtlaselt tundelise nõksatuse , mille Luik ka praegu , temast kahesaja kilomeetri kaugusel viibides puht teeningu mõttes karmilt maha surus – nagu peabki tegema inimene , kellel lasub vastutus kasvava põlvkonna pärast . </s> <s> Muide , täiesti mõttetu donkihhotlus , sest tänapäeva demokraatlikus ühiskonnas ei saa ükski isa kasvatada lapsi ka mitte siis , kui ta elab nendega ühe katuse all : vähimagi surve korral võib laps ta oma õiguste rikkumise eest lihtsalt kohtusse kaevata . </s> </p>
<p> <s> " Halloo , " ütles Luik ebamääraselt , otsustamata veel , kas tarvitada meloodilist või ametlikku tämbrit - sõltus helistaja isikust . </s> </p>
<p> <s> " Luik ? " </s> </p>
<p> <s> Inimeste välimus muutus aastatega , aga hääl jäi miskipärast samaks . </s> <s> Klassivend Ivar Ümiseja , stsenarist ja lurjus , vaenlane number üks . </s> <s> " Luik on KGB agent , kuidas teda muidu riigist välja lubati ? " - niisugust kuulujuttu levitas see tõbras tema , organisatsiooni " Noor Eestlane " liikme kohta , ja tema ei tohtinud alatut laimu isegi avalikult ümber lükata , sest tegelik Läände-sõidu põhjus pidi jääma saladuseks . </s> <s> Ja nüüd , pärast paljusid aastaid , helistab kaabakas talle koju , nagu poleks midagi juhtunud - missugune jultumus ! </s> <s> Mida ta tahab , kas andeks paluda ? </s> <s> Vaevalt küll . </s> </p>
<p> <s> Kaks tugevat impulssi võitlesid Luige sisemuses : uudishimu ja autunne . </s> <s> Viimane võitis . </s> </p>
<p> <s> " Halloo , " kordas ta mahedalt . </s> <s> " Halloo , ma ei kuule teid . " </s> </p>
<p> <s> " Luik ? </s> <s> Halloo , Luik , see olen mina , Ümiseja ! " </s> </p>
<p> <s> " Halloo , ma ei kuule teid ! ... </s> <s> Vajutage nupule . " </s> </p>
<p> <s> Lisanud selle pealtnäha loogilise , aga tegelikult sadistliku soovituse ( mõtle ise , Ümiseja , mis nupule vajutada ! ) , pani Luik toru ära , tõmbas juhtme , vältimaks edasisi tülitamiskatseid , seinast välja , ning oleks kindlasti järgmised kümme minutit kulutanud tarbetule mõistatamisele , mida Ümiseja temast ikkagi tahtis , kui poleks märganud parketil , just selle koha kõrval , kus keset määrdunud tapeeti helendas pistikupesa , vaikselt ja väärikalt oma tundi ootavat tumedat õllepudelit . </s> <s> Muidugi , ta jättis selle sinna , et enne uinumist ära juua , aga niipea , kui pehme ja karvane pleed made in Chile , mida eeslid nii väga armastasid , vajus väsinud kehale , lakkas reaalsete jookide maailm tema jaoks olemast , asendudes , sõltuvalt Une-Mati tujust , kas guuriate hellituste või Hollywoodi filme meenutavate košmaaridega . </s> </p>
<p> <s> " Elagu püha kurat ja tema õhtusöömaaeg ! " mõtles Luik eufooriliselt . </s> <s> Kui toimetada läbiotsimine külmutuskapis , leiab sealt äkki sakusmendigi . </s> <s> Ta tõstis pudeli maast ja heitis suspektse pilgu enda ümber . </s> <s> Muidugi olnuks mõnus einestada normaalse , suure ja kõrge söögilaua taga , aga just selline mööbliese Luige majapidamises puudus - papa Harald oli mamma Linda juurest inglise moodi lahkudes kaasa viinud ainult kabinetisisustuse , mis oli muide täiesti üleliigne džentelmenlikkus , sest mamma einestas nagunii köögis . </s> <s> Väikese ümmarguse laua taga , mille ääres Luik äsja sigarillot nautis , oli papa koos kolleegidega varem mänginud preferanssi , ja otsekui kinnitamaks papa valiku õigsust kattis seda elegantset tisleriteost praegugi paks kord eradetektiivide lemmikasitõendit , tuhka . </s> <s> Tegelikult pidanuksid suitsetamisjäägid koonduma väikesele musta värvi puutaldrikule , mida hoidis reite vahel käed ekstaasis pea kohale sirutanud keraamiline neegritar ( kitš , kuid südamele armas , ikkagi Öö kingitus ) , kuid see oli konisid ammu täis ja ajas üle nagu kastrul siis , kui Luik vahetevahel kangelaslikult , sootunnuseid eirates pakisuppi keetis . </s> <s> Õlut võis niisuguse , peaaegu hõbehalli laua taga ehk veel kuidagi juua , kuid nälja kustutamine ei tulnud küll kõne allagi - hügieeniküsimustes oli Luik range , eristades poeetilist segadust elementaarsest mustusest . </s> <s> Kurbusega mõtles ta tagasi möödunud sajanditele , kus kraamimine härrasmehe probleemide hulka ei kuulunud , sest selleks olid teenijad , kes pühkisid , harjasid , kloppisid , viksisid ja pressisid . </s> <s> Luik ise oli niisugusest elukorraldusest näinud vaid riismeid nõukogudeaegse koduabilise näol , kelle värbamise mamma seadis papale abielu eeltingimuseks - külaapteekri tütar oli peen daam ja kõhkles kaua , enne kui nõustus mingi lonkurist arhitektuuriprofessori kosjadega , nähes selles enda jaoks ülekohtust mesallianssi . </s> <s> Kui koduabiline aastaid hiljem ootamatult suri , oli see hirmus löök , eriti mammale , sest ta pidi mõneks ajaks , asendaja leidmiseni ise pliidi äärde asuma - aga ka Luigele , kes veel palju aastaid hiljem ei suutnud taluda pannkoogilõhnagi ( ainus roog , mille valmistamist mamma oli õppinud ) . </s> </p>
<p> <s> Nüüd , kus nõukogude võim oli läinud , nagu eestlased ütlevad , kõige liha teed , tohtis igaüks jälle ekspluateerida ligimest , aga saatuse irooniana olid vahepeal maailmas toimunud suured muutused , tööjõud aina kallines ja isegi üsna jõukad mehed praadisid endale ise biifšteeki . </s> <s> Tegemist oli kindlasti tsivilisatsiooni ummikteega , sest endised teenijad ei osanud kättevõidetud vabadusega midagi peale hakata , ainult äritsesid ja raiskasid , äritsesid ja raiskasid , nagu masinad , puhkehetkel aga mitte ei lugenud " Puhta mõistuse kriitikat " , vaid vaatasid seebiooperit . </s> <s> Luik ise oleks küll hea meelega tutvunud Königsbergi filosoofi klassikalise teosega , aga paraku oli raamat siiani eesti keelde tõlkimata . </s> <s> Ja ega seda enne ei tõlgitagi , mõtles ta , kuni masside mäss pole maha surutud ja demokraatiat pole taas asendanud pisut moderniseeritud feodalism . </s> <s> Et ajalugu ükskord normaalsesse sängi tagasi pöördub , Luik ei kahelnud , sest praeguse idiootide bakhanaali kõrval näis minevik , kus igaüks teadis oma kohta , tallipoiss kasis hobuseid , aednik kastis roosipeenart ja professor istus verandal ja mõtles , lausa geniaalsena . </s> <s> Hierarhiale rajatud ühiskondlikul formatsioonil oli ainult üks nõrk koht : et nautida tema eeliseid , pidid esmalt sündima professorina või vähemalt professori pojana . </s> <s> Luik püüdis ette kujutada , mis temast oleks saanud , kui ta oleks ilmavalgust näinud näiteks tallimehe perekonnas , kuid fantaasia tõrkus . </s> <s> Ta tundis , et tal on rohkem ühist hobusega kui kutsariga . </s> <s> Isegi hirmust KGB ees poleks ta eales toonud lappi ega pühkinud tolmu sellelt nägusalt peitsitud lauakeselt , mille taga papa Harald koos kolleegidega armastas trimbata armeenia konjakit , pakkuda viste ja misere'isid ja kiruda naisi . </s> <s> Aga kuidagi pidi ju õhtustama , kõht juba urises rahulolematult - ja Luik lahendas dilemma nii , et tõstis neegritari koos konidega ümber riiulile , tõmbas kopsud õhku täis ja puhus nagu tuulejumal laua tuhast enam-vähem lagedaks . </s> <s> Siis avas ta puhveti alumise sahtli , ekstraheeris viimase puhta laudlina ja kattis sellega tumeda pinna , kus ikka veel helkisid hallid viirud . </s> <s> Paratamatu barbaarsus , mille kõige käegakatsutavamaks tagajärjeks oli pesumajakulude järsk kasv – Ledat ta laudlinade osas umbusaldas . </s> </p>
<p> <s> Köök , kuhu Luik järgnevalt sammus , tekitas temas täieliku ahastuse . </s> <s> Spengler oleks seda nähes oma teose otsast lõpuni ümber kirjutanud – vaat , kus tõeliselt loojus Euroopa ! </s> <s> Ta hakkas koguni kahetsema , et ei kohanud trepikojas Potti - isegi kui naabrimehe sõrmed värisesid ja teda poleks tohtinud lubada kraanikausi juurde , kuhu pikema aja vältel oli kogunenud Kuznetsovi serviisi viimaseid säilinud üksikelemente , oleks ta igatahes olnud võimeline likvideerima ääreni täis prügikoti ja vahetama endale õllerahaks tühjade pudelite armaada , mis sõjakalt kolksatas , kui Luik uksega nende lipulaeva nagu " Estonia " kummuli lükkas . </s> <s> Tsivilisatsioon hukkub , kui üks eskvaier enam kööki puhtana ei jaksa hoida , mõtles Luik . </s> <s> Aga mida teha ? </s> <s> Abielu , nagu praktika näitas , oleks üksnes kahekordistanud mustade nõude arvu ... </s> <s> Luik surus masenduse tahtejõuga maha , kükitas , rebis noaaegse külmkapi sanga väevõimuga enda poole , ja pidi hetk hiljem vaimustusest peaaegu joodeldama hakkama : pooliku ketšupipudeli , koltunud margariinipaki , sinepipurgi ja halvasti lõhnavate hapukapsaste taga lebas midagi , mille olemasolu ta oli sootuks unustanud . </s> <s> Väike tükk rokfori , peaaegu niisama väike nagu tema šanss pääseda eesti luule antoloogiasse - kuid ometi piisav , et meisterdada kaks või isegi kolm võileiba ! </s> <s> Luik püüdis meenutada , millisele ootamatule tujule võlgnes ta tänu selle geniaalse ostu eest , kuid keeruline riigiametiminevik ei paljastanud oma saladusi . </s> <s> Kindlasti oli see juhtunud enne , kui ta Narva komandeeringusse sõitis , ja et sinna oli teda saadetud praktiliselt otse maalt tulles , siis oli rokfor vähemalt kümme päeva vana . </s> <s> Ja mis siis ? </s> <s> Hallitama see ju ometi ei saanud minna ! </s> </p>
<p> <s> Naasnud saagiga rõõmsalt tuppa , astus Luik taas puhveti juurde ja avas ülemise , kumera klaasukse . </s> <s> Kõike võis mõista - võis mõista , et papa Harald korjas raamatuid ja pilte , tavalist ja nahkmööblit , habemeajamisriistu ja petrooleumilampe ; aga et ta oli kollektsioneerinud serviise , see oli käsitamatu . </s> <s> Niisuguses harrastuses oli midagi üdini naiselikku , pigem võinuks portselani ja kristalli kokku osta mamma Linda , mehelt kapriiside jaoks valjuhäälselt raha nõudes - aga mamma ainult peksis , kohvikus keelt , ja kodus nõusid – neidsamu , mille hankimiseks papa nii palju aega ja raha kulutas . </s> <s> Jah , dekonstruktiivne tegevus on ikka lihtsam kui konstruktiivne , ning Luik oli miskipärast veendunud , et tobeda kõnekäänu kildudest , mis toovad õnne , mõtlesid välja hüsteerilised naised oma sigaduste õigustamiseks . </s> <s> Papa otsis hambaid kokku surudes välja liimipurgi , või kui häving oli täielik , siis harja ja kühvli , kuid jätkas kõigest hoolimata kangekaelselt vanas vaimus , täites puhvetiriiuleid üha uute supi- ja praetaldrikutega , pitside ja pokaalidega , ja muidugi lauahõbedaga . </s> <s> Eriti hoogustus kollektsioneerimine pärast seda , kui papa oli mamma juurest põgenenud – põhjus lahtiseletamist ei vajanud . </s> <s> Lõpuks sai nõusid nii palju , et need ei mahtunud enam korterisse ära , ja pärast papa surma evakueeris Luik osa serviise vanaisa Juliuse tallu , kus Tõllasepp nüüd baieri portselanist kaerahelbeputru helpis . </s> </p>
<p> <s> Moodustanud lauale natüürmordi õlle ja rokforiga , vajutas Luik hambad õhtueinesse ( köögis oli leidunud naudingu krooniks isegi tükk saia ) , ja mõtles taas papale , keda ta ükskord koolist tulles oli näinud kodu lähedal pargipingil , lahtiharutatud paberitükk põlvedel , võileib käes . </s> <s> Häbenedes , et isa niimoodi , nagu hulgus , tänaval einestab , oli Luik temast ringiga möödunud , mida ta täna sügavalt kahetses . </s> <s> Sest ta teadis ju oivaliselt , teadis ka tookord , mis nimelt papa õue oli ajanud – kas ta vähe oli kuulnud mamma Lindat vangivalvuri häälega karjumas : " Kui sa muidu ei saa , mine WC-sse ja söö seal , aga lauale ma seda haisvat hallitust panna ei luba ! " </s> <s> Ja tal oli praegu topelthäbi , sest ta pidi endale tunnistama , et siis , lapsena oli ka ta ise rokfori peale nina kirtsutanud - inimese maitse areneb veel aeglasemalt kui tema seksuaalfunktsioon . </s> <s> Kahju oli tal papast ometi olnud juba siis , nii et kui too lõpuks kodunt lahkus ( Luik ise õppis siis juba Piiteris ) , käsitles ta seda kui igati normaalset sammu . </s> <s> Hämmastust , või pigem vaimustust tekitas üksnes see viis , kuidas isa emale , venelaste ütlust moodi , kätt lehvitas : ta võttis uude elupaika kaasa ainult kabinetisisustuse - kuid see-eest viimase knopkani . </s> <s> " Ta on isegi naelad seinast välja tirinud , et need mulle ei jääks ! " kisendas mamma Linda hüsteerias , kui Luik telegrammi peale sinjoriita Dolorese embusest koju jõudis . </s> <s> Nii taheti temas esile kutsuda viha enda sigitaja vastu , kuid tulemus oli vastupidine loodetule : Luik küll ohkis silmakirjalikult ja lohutas mammat , aga sisimas muigas kahjurõõmsalt : paras , kas sa vähe isa kallal tänitasid ! </s> </p>
<p> <s> Õlle uimastaval toimel Luik haigutas ootamatult . </s> <s> Ta vaatas kella : teoreetiliselt oli unetund veel kaugel ; kuid harjunud elama nagu eskimo hülgekütt , kes sööb siis , kui avaneb võimalus , ja magab , kui silm kinni vajub , ei pidanud Luik mõistlikuks looduse kutsele vastu hakata . </s> <s> Tõustes jäi tema pilk peatuma " Kaamelil " , ja ta imestas , nagu alati , kui väga sarnanes see loom spiikeriga . </s> <s> Teda vaevas ainult üks küsimus : kumb kummast põlvneb , kas spiiker kaamelist või vastupidi , ehk teiste sõnadega , kas Darwini õpetus vastab tõele ka evolutsiooni suunalt või mitte . </s> <s> Kui jah , ja inimesed on arenenud loomadest , siis oli maailm oma olemuselt regressiivne nähtus , aga kui ei , siis progressiivne - sest selles , et loomad on paremad , targemad ja ilusamad kui inimesed , polnud võimalik kahelda . </s> </p>
<p> <s> Kas samamoodi mõtles ka see idamaa filosoof , kelle raamatu järele Luik sirutas käe kohe , kui pleed made in Chile tema üle laotus , võis selguda täna , aga võis ka veel kauaks ajaks jääda saladuseks . </s> <s> Konfutsiuse väärtust oli võimatu üle hinnata – üle poole lehekülje ei kulunud kunagi , kui papa Haraldi korter täitus noorperemehe magusa norskamisega . </s> </p></div2><div2 type="alaosa"><head> Neljas peatükk </head><head> Tiiger </head>
<p> <s> Luik ärkas vastiku tundega , et keegi silmitseb teda . </s> <s> Õhtul unustas ta kardinad ette tõmmata , ja nüüd tungis aknast sisse koiduvalgust , mis koloreeris toa dagerrotüüpiat meenutavatesse pruunidesse toonidesse . </s> <s> Õudusfilme Luik ei armastanud ( ta elu oli isegi piisav thriller ) , mis säästis teda moodsatest hirmudest a la keegi on öösel salaja korterisse tunginud . </s> <s> Ta otsis pilguga , kust impulss pärineb , ja märkas " Tiigrit " . </s> <s> Too lebas liikumatult ja vahtis ainiti ning otsekui mingi kummalise põlgusega Luige suunas . </s> <s> Oli tahtmine pugeda peitu , muutuda nähtamatuks , ja et kiskja hüpnoosist vabaneda , pööras Luik pea kõrvale , sinna , kus , jalad laiali , käed võrgutavalt üle pea , lebas " Pariisi hoor " . </s> <s> Kuid lihaselised reied ja mustendav Veenuse kink , mis harilikult tekitasid soovi helistada Ottiliele töö juurde , ei kutsunud täna esile mingit erutust . </s> <s> Mida ta minust ometi tahab , mõtles Luik , visanud veel ühe kiire pilgu tiigrile , kelle vöödid hämaruses sulasid ühte ja otsekui lainetasid , ning küünitas käe viimase sigarillo järele . </s> <s> Oli muidugi hirmus ebatervislik suitsetada enne hommikueinet ja isegi enne tassi kohvi , kuid midagi polnud parata - närvid . </s> <s> Kas tõesti üksindus , keskea kriis , ja mis nad veel räägivad , mõtles Luik - kui nii , siis ei jää muud üle , kui sõita tagasi Udmurtiasse , naist tooma ... Ja äkki tabas teda nagu elektrilöök . </s> <s> Silver ! </s> </p>
<p> <s> Muidugi , kõiges oli süüdi amet , mis kurnab nii , et unustad lihase vennagi . </s> <s> Silver oli juba peaaegu pool aastat surnud , aga Luik sahmis ringi , otsekui poleks midagi juhtunud , ja isegi leidus päevi , nagu eilne , kus see sündmus , mille jubedust suurendas asjaolu , et vend valis maailmast lahkumiseks loomuvastase mooduse , enesetapu - talle kordagi ei meenunud . </s> <s> Oleks ta olnud sama vaba nagu okupatsiooni päevil , mõelnuks ta kindlasti sagedasti Silveri peale , võib-olla sagedaminigi kui venna eluajal . </s> <s> Jah , päris kindlasti sagedamini , sest kuni sa tead , et su lähedastega on kõik korras , pühendad sa neile vähem tähelepanu ; umbes sama toimub luuletajatega , kelle kohta öeldakse , et nende tõelist tähendust me mõistame alles siis , kui keha pole enam segamas ja jääb alles puhas vaim loomingu näol . </s> <s> ( Ka Luik ise seadis sellele psühholoogilisele tõdemusele teatud lootusi ) . </s> <s> Surm otsekui fikseeris inimese kui terviku olemuse , mõõtis ära igaühe väärtuse ja märgistas või häbimärgistas mälestuse , mis edaspidi muutus harva . </s> </p>
<p> <s> Nii oleks pidanud juhtuma ka Silveriga , ja kui miski Luike eriliselt häiris , isegi ärritas , siis nimelt suutmatus venna märki tuvastada . </s> <s> Mõelda vaid , ta ei teadnud isegi , miks Silver oli otsustanud kiire , kuid kohutava lõpu kasuks ? </s> <s> Ja see polnud kaugeltki ainus ebamäärane pintslitõmme portreel , mis omal ajal oli Luigele tundunud nii selgena-selgena , hoopis selgemana kui tema enda segane saatus . </s> <s> Samal ajal kui tema seikles mitmel kontinendil ja vahetas naisi ja armukesi , pendeldas Silver aastate kaupa mööda üht ja sama maršruuti , kodunt tööle ja tagasi , ainsa erandina nädalalõpu bridživõistlused – aga sellelegi truudust säilitades . </s> <s> Teda justkui ei paistnudki huvitavat midagi peale matemaatika , perekonna ja suure šlämmi , kriminaal- ja ulmeromaanid ehk välja arvatud . </s> <s> Luigele näis see piiratusena , aga ta säilitas korrektselt vanuselist subordinatsiooni ega tikkunud venda õpetama , ainult aasis teda vahel , millele Silver omakorda vastas kerge irooniaga Luige patriootlike mõtete ja ebaterve eluviisi suhtes . </s> <s> Kuid Luik , ehkki boheemlane , oskas osavalt ühendada ideaalid ja reaalsuse , erinevalt Silverist , kelle põhjendamatu ükskõiksus elu materiaalse külje vastu oli matemaatiku kohta lausa hämmastav . </s> <s> Kui algas restitutsioon , pidi Luik Silverit lausa anuma , et too kirjutaks vähemalt avalduse kompensatsiooni saamiseks vanaisa Juliuse talu eest – maast keeldus vend kategooriliselt . </s> <s> Muidugi , Luigele oleks isegi kasulikum olnud , kui Silver oleks talle seadusega kuuluvast varast täielikult loobunud , kuid ta tundis nagunii venna ees südametunnistuspiina papa Haraldi testamendi pärast . </s> <s> Sest kui vaene papa mõned aastad enne perestroika algust , nagu eestlased ütlevad , kõrvad pea alla pani , osutus , et ta on kogu oma maise vara , nahkdiivan , millel Luik praegu ennast venna unustamise pärast hurjutas , kaasa arvatud , pärandanud nooremale pojale . </s> <s> Ühtaegu uhkus ja hirm täitsid selle uudise peale Luige toona veel üsna noort rinda , ta kartis , et Silver solvub , kuid too oli papa otsusesse suhtunud filosoofilise rahuga . </s> <s> " Minu arust on meil rollid ammu jaotatud : sina oled papa poeg , ja mina mamma oma , " oli ta naljatades öelnud . </s> <s> Seda ootamatum oli , kui niisugune stoiline , monogaamne ja kõiges peale rekontra ka huumorimeelega isik ühel pimedal sügisööl – aga missugune öö sügiseti pole pime ? – , jaksamata hommiku saabumist ära oodata , lahkus pigem nooremale vennale sobiva husaarliku uljusega vabatahtlikult teise , igavesse pimedusse . </s> </p>
<p> <s> Jälestusega kustutas Luik sigarillo , mis enne kohvijoomist tundus veel mõrudam kui muidu , tühjale taldrikule , kus veel eile oli lõhnanud rokfor , ja tõusis , et võtta kapist Liia Long Dringi , tema teise naise kingitud siidkimono . </s> <s> Riietusese , mida nähes noorte naiskülaliste nägudele alati tekkis armuvõiduga peaaegu võrdset naudingut valmistav austus , oli küll juba peaaegu kakskümmend aastat vana , tema servad narmendasid ja kunagi ronkmust värv oli pleekinud varesehalliks , kuid asendada polnud teda millegagi – niisuguseid ihukatteid , kahtlustas Luik , ei õmmeldud vist enam Jaapaniski.Vananev keha lausa tuksatas mõnust , kui sile kangas tema vastu liibus , ja Luik , leidnud pisut julgust asjaolust , et teda selja tagant oli nüüdsest asunud kaitsma tikitud kulddraakon , sammus kõige vihatumasse kohta , vannituppa . </s> <s> Õigemini , vihatud oli see olnud varem , sest pärast Silveri surma Luik , jälitatud palju hirmsamatest seostest , otsekui ei märganudki enam laest kooruvat krohvi , kahhelseina , milles nagu halvasti hooldatud suus haigutasid tühimikud , ja roostes , tilkuvat kraani . </s> <s> Mõelda vaid , et samasuguses , ainult remonditud ruumis olid möödunud venna viimased sekundid ! </s> <s> Jaa , ta ei kadestanud Ülle Luike , kes hommikul silmi värvima siirdudes avastas abikaasa rippumas pesunöörist silmuses , lae alt kulgeva kuumaveetoru küljes . </s> <s> Minestusse lesk külmaverelise olevusena ilmselt ei langenud , aga kerge šokk teda küllap siiski tabas , seda enam , et polnud kedagi appigi hõigata – ainus tütar Tiina oli aastapäevad varem alustanud iseseisvat elu . </s> <s> Muide , selles viimases võis lesk süüdistada ainult ennast , sest nagu Luik mäletas , oli Silver nii varajase kodunt lahkumise vastu võidelnud , ja vaid Ülle ootamatu inertsus oli olukorra lahendanud Tiinale soodsalt – võib-olla emale ei meeldinud , et täiskasvanud tütre juuresolek tahtmatult rõhutab tema vanust . </s> </p>
<p> <s> Luik pigistas nina kinni , kuid mitte abstraktse , vennapere musta pesu , vaid täiesti konkreetse , selle pärast , mis vedeles nurgas hunnikus . </s> <s> Ei , oli tõesti ülim aeg sõita kaugesse alevisse ja vahetada nähtav ja haistetav roppus puhaste ja triigitud linade vastu , seda enam , et müüdud männik võimaldas uhkelt tõmmata taskust rahakoti ja tasuda Ledale kolme kuu alimendid . </s> <s> Pelgalt kontrolli mõttes keeras ta lahti soojaveekraani , kuid see isegi ei korisenud – normaalsest kümblusest ei tasunud unistada enne , kui maja on vahetanud omanikku , millest aga unistada olnuks rumalus : praegune elas Austraalias ja laskis majal vaikselt laguneda , uus aga oleks alustanud renovatsiooni , ning esimese asjana tõstnud välja üürnikud . </s> <s> Niisiis oli mõistlik tunda rõõmu olemasolevatest mugavustest , mida Luik tegigi : ta loputas külma veega esmalt nägu , siis karvast rinda ja lõpuks kordamööda ka mõlemat jalga , seistes ise samal ajal nimele vähesobivas kure-asendis . </s> <s> Kuivatanud kõik kehaosad ühe ja sama , taas mitte kõige kõrgemat puhtusehinnet vääriva rätikuga , suundus ta " El Paso serenaadi " ümisedes kööki , süütas gaasi ja asetas tulele Ülle Luige õe Külliki Veetilga kingitud džezve – tarbeese , mis talle harilikult meenutas vennakäli kunagist armukest Pavel Sergejev-Estonskit . </s> <s> Kuid täna ei pruukinud vana semu ja nüüdne vaenlane hakata mõistatama , kelle hea mälu arvele kirjutada äkitselt ninna kippunud aevastus , sest Luike kimbutasid muud , tähtsamad probleemid . </s> <s> Mis küll võis juhtuda nende viie kuu jooksul , mis lahutasid Maria-mis-ta-teine-nimi-oligi , ühesõnaga , Tiina Luige pisitütre sündi Silveri surmast ? </s> <s> Sest katsikutel , kus Luik venda viimast korda nägi , ei jätnud too küll muljet peatsest enesetapjast , hoopis vastupidi , naeratas õnnelikumaltki kui eale kohane . </s> <s> Tõsi , kohtumine oli olnud lühiajaline , Luik kiirustas järjekordseid libakodanikke püüdma , kuid veerand tundi ta Tiina köögis , hõredalt kaetud laua taga siiski istus , ega lugenud Silveri näolt välja mingit muret . </s> <s> ( Muide , ta ei osanud seda sealt otsidagi ) . </s> <s> Ainult korra vend vihastas veidi , kui Ülle tema , Luige kingitud hõbelusika eksimatult papa Haraldi pärandustombu hulka kuuluvaks kvalifitseeris , kuid kaine mõistus ütles , et pärast kahekümne aastast abielu on pisihõõrumised paratamatud . </s> <s> Ka vanaisa rolliga paistis Silver igati rahule jäävat , mis Luigele isegi võõristav tundus – ta ise ei kujutanud küll ette , et võiks kunagi rõõmustada lapselapse , kiiktooli ja muude pensionipõlve lähedust ennustavate atribuutide üle . </s> </p>
<p> <s> Luik hakkas juba arvutama , mitu aastat teda veel lahutab hirmsast hetkest , kui tema ainus seaduslik laps Öö sünnitamisikka jõuab , kuid nähtavale ilmunud mullikesed sundisid teda keskenduma kohvile . </s> <s> Sooritanud kõik rutiinsed operatsioonid , paterdas ta viimaks nagu part ( seegi on ühe Luige puhul niisiis võimalik ) , džezve käes , tagasi tuppa . </s> <s> Seal jäi ta nagu idioot korraks seisma , sest talle meenus küsimus , mis teda esimesed kuud peale tragöödiat kõikjal , nii hotellides , vanaisa Juliuse talus kui isegi Ottiliet rahuldades jälitas : kas tema viibimine tollel saatuslikul ööl Silverile kättesaadavas kauguses oleks midagi muutnud , kas võis näiteks olla , et vend talle surma eelõhtul helistas ? </s> <s> See oli nagu tema saatus , alati lahkuda kodumaalt just siis , kui siin midagi tähtsat sünnib , kas putš või perekonnatragöödia . </s> <s> Missugune kuri jõud oli teda küll ajanud ühte neetud Udmurtiasse , kust tal isegi pruuti ei õnnestunud kaasa tuua , sest kogu energia kulus hõimusugulaste rahvusteadvuse äratamisele ? </s> <s> Vastus oli muidugi lihtne : teda palus sinna sõita Juhan , kellele endale Venemaa ei andnud viisat – kuid seostada üdini ausat šeff-semu kurja jõuga Luige südametunnistus ei lubanud , ja nii ei jäänud muud üle , kui veeretada seegi patt venelaste kaela : miks nad tallavad jalge alla pärismaalaste õigusi ? </s> </p>
<p> <s> Ta avas puhveti ja võttis sealt esimese ettejuhtuva Gardneri tassi.Valanud kohvi džezvest ümber , pidi ta veel pisut ootama , enne kui keel temperatuuri vastuvõetavaks tunnistas.Vahepealse aja kulutas ta mõttetule ringivahtimisele , midagi nägemata , midagi kuulmata . </s> <s> Ainult korra köitis tema tähelepanu raske kolksatus ja kirumislaadne mõmin , mis kuulutasid , et naabrimees Pott on jälle unes asemelt maha kukkunud – papa Harald selles akustilises efektis süüdi ei olnud , vaheseinad oli ta lasknud ehitada puidust sellepärast , et kunagi oli siin olnud üks suur korter , mille nõukogude võim , kolmandat tuba liigseks luksuseks pidades , ära tükeldas . </s> <s> Siis saabus taas vaikus , ning Luik tõstis tassi suule . </s> </p>
<p> <s> Kui põhjast ilmus nähtavale tumepruun , ainult ennustamiseks , ja mitte joomiseks kõlbav niiske mass , läitis Luik päeva teise , juba vähem vastiku suitsu ( sigarillod lõppesid ning ta oli sunnitud naasma igapäevase odava margi juurde ) , ja manas vaimusilma ette õudse hommiku , kui ta rongilt maha astudes märkas perroonil vennatütre ja tolle ebaseadusliku abikaasa närtsinud , otsekui eksamil läbi kukkunud kujusid ning poeedi vaistuga kohe taipas , et on juhtunud midagi parandamatut . </s> <s> " Tere , onu Martin , meil on sulle halb uudis . " </s> <s> – " Mis on juhtunud ? " – " Sinu venda ei ole enam . " </s> <s> – " Kuidas nii ? " – " Ta tappis enese . " </s> <s> – " Miks ? ! " </s> <s> Vastust ei järgnenud , seda asendasid pisarad . </s> </p>
<p> <s> Mis järgnevatesse tundidesse puutus , siis need meenutasid kõige rohkem teatrietendust , kus tema ei istunud sugugi harjumuspärasel kohal , publiku seas , vaid oli samuti , vastu enda tahtmist , lavale lükatud , ja pidi kogu aeg lausuma mingeid repliike ning võtma sisse teatud misanstseene , mida keegi - lavastaja ? - oli välja mõelnud , ja mida kõik teised näitlejad temalt ootasid ning ajuti isegi ette ütlesid . </s> <s> Teda viidi esmalt tuttavasse korterisse raudtee lähedal , mis lõhnas kuuseokste ja küünalde järgi , ja kus teda seisundiga , mida võis nimetada pühaks kurbuseks , tervitas musta riietatud , kaameks meigitud ja punaste , justkui ruužitud silmaalustega lesk ( mamma Linda oli juba tagasi Tartusse sõitnud ) . </s> <s> Raamaturiiulil seisis Silveri naeratav foto , mitmekordses suurenduses - teravad näojooned , suured , tugevad prillid , täpipealt Bill Gates , ainult kortsud sügavamad , nagu elevandil - ikkagi raske nõukogude elu . </s> <s> Lese ilme oli äraolev , käepigistus lõtv , ja ta demonstreeris apaatselt valmisolekut võtta vastu Luige kaastundeavaldus ( kes temale pidi kaasa tundma ? ) . </s> <s> Vabanda , et me sind ära ei oodanud , aga me ei teadnud , millal sa tagasi jõuad , sa ei vastanud telegrammile . </s> <s> Muidugi , me kaalusime võimalust hoida teda mõnda aega külmetuses , aga sinu ema palus , et me ei viivitaks , ta tundis end halvasti . </s> <s> Ei , ära karda , kremeerima me ei hakanud , ostsime kalmistuplatsi . </s> <s> Maale , isa kõrvale ? </s> <s> Anna andeks , selle peale me ei tulnud . </s> <s> Ja kes hakkaks sinna sõitma , hauda korras hoidma ? </s> <s> Ega ometi sina , sul ju nii palju tööd ? </s> <s> Muide , sinu pärg seisab teiste kõrval , lindile on kirjutatud , et sinu poolt . </s> <s> Ei , raha pole vaja maksta , me ostsime selle Silveri säästudest . </s> <s> Ei , mitte mingil juhul . </s> <s> Tahad muidugi sõita vaatama ? </s> <s> Palun väga , Jannu ja Tiina viivad su ära . </s> <s> Sa vabanda , mulle käib see hetkel üle jõu . </s> <s> Ah et miks ta seda tegi ? </s> <s> Ära karda , sinu süüd selles pole . </s> <s> Ei , kirja ta maha ei jätnud . </s> <s> Ei-ei , pole mingit kahtlust , et ise . </s> <s> Kus see juhtus ? </s> <s> Vannitoas . </s> <s> Ma loodan , sa ei taha kohta üle vaadata . </s> </p>
<p> <s> Talle pakuti tass kohvi ja tükk kuiva peieštritslit ( ainult kõige kitsam ring , saad ise aru , sellisel puhul rahvast kokku ei kutsuta ) , ning sõidutati kalmistule , kus ta juhmilt tunnistas värsket , lilledega kaetud hauda , ja eraldi osutuse peale üht leinalinti , millele oli kirjutatud : " Armsale vennale Silverile . </s> <s> Martin . " </s> <s> Ja kõik . </s> <s> Sellest ajast peale polnud ta kedagi näinud . </s> </p>
<p> <s> Luik vaatas ringi : toaga olid vahepeal toimunud suured muutused , pruunidest toonidest polnud enam jälgegi , kõik oli kuldne ja sätendas , otsekui õigeusu kirik , üksnes viirukihais puudus ja papi monotoonne palvejoru . </s> <s> Päike oli tõusnud linna kohale , mille algupärane nimi kinnitas , et siingi on miskit mäda . </s> <s> Luik oli täiesti kursis soome-ugri rahvaste kõrge suitsiidiprotsendiga , kuid ta teadis ka , et eeskätt tõukavad seda üles üksildased alkohoolikud . </s> <s> Silver Luik polnud ei üksildane ega alkohoolik . </s> <s> Muidugi , mõnes mõttes oli temagi üksi – nagu iga normaalne mees - , kuid see polnud veel põhjus , et lõpetada elu silmuses . </s> </p>
<p> <s> Õuest kostis hommikusi hääli , autokari siirdus kapitalismi džunglisse toiduotsingule . </s> <s> Äkki lõikus sellesse tuhmi lõrinasse karja juhi kime huile . </s> <s> Kas politsei või kiirabi , arutles Luik , ja jõudis järeldusele , et küllap politsei ( arstiabi oli iseseisvuse tingimustes degradeerunud ) . </s> <s> Semu Varrak tahtis teda võtta kaasa Aafrikasse safarile , aga jõi ennast enne surnuks ( ka üks enesetapu võimalusi ) , ja nii ei osanudki ta öelda , kui palju see hääl , mida ta praegu kuulis , tegelikult sarnaneb elevandi pasundamisega – lapsepõlve Tarzani-filmid ei kujutanud veenvat tõendit . </s> <s> Ta pööras pilgu seina suunas ja nägi läbi kullatolmu taas " Tiigrit " . </s> <s> Kiskja pilk oli küll endiselt põlglik , aga nüüd oli sellesse segunenud justkui pisut lootust . </s> <s> " Rahu , sõber , iga asi omal ajal , " mõtles Luik . </s> <s> Lõpuks , ta polnud need pool aastat puhanud , ta oli riiki taastanud – ja võrreldes kukutamisega oli see sada korda raskem . </s> <s> Nüüd aga , vabana , asub ta viivitamatult , ja sugugi mitte kirjanduslikust huvist , vaid kõige sügavamast , vennalikust truudusest välja selgitama pealtnäha mõistetamatu enesetapu põhjusi . </s> </p>
<p> <s> Ära karda , sinu süüd selles pole . </s> <s> " Aga kelle on ? " mõtles ta , siirdudes kööki , habemeajamiseks vett soojendama . </s> </p></div2><div2 type="alaosa"><head> Viies peatükk </head><head> Pulmad </head>
<p> <s> Salk mitmesuguses gabariidis neiukesi , seljas eri värvi ja tegumoega , kuid ühtviisi lohmakad dressid , paiskus lõkerdades riietusruumist spordisaali ja hakkas sumbuurselt , sellise maksimaalse ebakorrapärasusega , mida oleks kadestanud isegi Browni liikumine , loopima korvi poole neile ilmselt üle jõu käivaid palle . </s> <s> Sergejev sulges ohates " Clockwork Orange'i " ja otsis taskust bloknoodi . </s> <s> Alanuks praegu meeste treeningtund , võinuks rahulikult jätkata tutvumist suure anglo-ameerika kirjanduse talle siiani tundmatu , psühholoogiliselt novaatorliku ja väljendusviisilt intrigeeriva , seksuaalse meistriteosega , kuid praegustes tingimustes ei tulnud see kõne allagi - naised oskasid isegi aeglasemalt joostes ja madalamale hüpates täita võimla mingi eriti ärritava närvilisusega . </s> </p>
<p> <s> Mis siis ikka , eks asugem tööle , ütles Sergejev endale , ja püüdis kokku lugeda , mitu kehakultuurlast tema silmapiiril virvendab . </s> <s> Ülesanne osutus ootamatult keeruliseks , sest naised ei tahtnud hetkegi paigal püsida , vahetades kohti nii palliga kui ilma , kuid Sergejevi keskendumisvõime vastu nad siiski ei saanud . </s> <s> Rahulolevalt ühmanud , maalis ta peagi bloknoodi järgmisse , tühja lahtrisse arvu " 12 " , ja lisas sellele tähe " N " . </s> <s> Niisiis oli tuvastatud , et soniga bolševiku nimelise aparaaditehase võimlas viibis tuhande üheksasaja seitsmekümne juba üpris mitmenda aasta sel ja sel kuupäeval ja kellaajal täpselt tosina jagu naissportlasi . </s> <s> Tegemist oli märkimisväärse teadusliku faktiga , ja Sergejev nautis juba ette Lambert-Humberti tõsimeelset nägu , kui too sellesse süveneb . </s> <s> Huvitav , mida ta nende arvudega mõõta kavatseb , kas valatud keskmist higi ühe inimese kohta ? </s> <s> Või ülemaailmse proletaarse revolutsiooni lähenemiskiirust ? </s> <s> Kas leidus siis üksainuski inimene , kes ei teadnud , et seda revolutsiooni ei tule kunagi , sest kellelgi peale mõnede neegrite ja indiaanlaste ei võinud tekkida tahtmist vahetada töötu abiraha töö eest makstava abiraha vastu , ning ainsaks viisiks , kuidas inimkonda ümber veenda , oli külma sõja asendamine kuumaga , milleks marasmaatikutest koosneval Poliitbürool , ptüi-ptüi-ptüi , paistis siiski julgusest puudu jäävat ( paradoksaalne , kuid fakt , et just surmale kõige lähemale jõudnud isikud on ka kõige ettevaatlikumad , ehkki neil justkui pole enam midagi kaotada ) . </s> </p>
<p> <s> Niisiis oli selge , et töö , mille peale ta oma aega kulutab , on totaalselt mõttetu , et see kainelt võttes polegi töö , vaid pigem rituaal , umbes samasugune nagu 1917. aasta ebaseadusliku riigipöörde tähistamiseks korraldatav traditsiooniline rongkäik , kus ta hiljuti Instituudi kollektiivi kolonnis vinge tuule ja lumelörtsi käes oli sunnitud lonkima - kuid nagu iga rituaal , oli seegi palju kohustuslikum ja tähtsam kui tõeline töö . </s> <s> Niisugust hinda pidi ta maksma mõnu eest põõnata poole päevani , siis juua Merlini seltsis tass kohvi ( Tiia erinevalt temast kiirustas varavalges Instituuti ) , lugeda , vahtida lakke , pärast sõita trollibussiga südalinna , jalutada keskaegsetel tänavatel , uurida gooti ning pseudo-gooti kirikute eri kujuga torne - harilikult võrreldi neid odadega , kuid see polnud üldse täpne , ühed meenutasid süstalt , instrumenti , mida Sergejev lapsepõlvest saadik arstist ema käes oli näinud , teised kummulikeeratud , lahtilõikamata tipuga lehtrit ja kolmandad hoopiski mitmeastmelise kanderaketiga kosmoselaeva - , või nautida võhivõõrast keelt , mida võis kuulata nagu linnulaulu , midagi taipamata , ja mille kõrval kaasmaalaste suust aeg-ajalt kostvad repliigid ( venelasi oli siia tõesti palju siginenud ) mõjusid peaaegu pühaduserüvetamisena . </s> </p>
<p> <s> Kõige enam meeldiski talle anonüümsus - et keegi teda ei tunne , ei tülita ega püüa reguleerida tema käitumist . </s> <s> Lõpuks ometi vabanes ta nendest tuhandetest niidikestest , mis teda kodulinnas käsist ja jalust sidusid . </s> <s> Siin polnud karta , et Nevskile jõudes sind kohe hõikab mõni tuttav boheemlane , ja algab pikk teekond mööda linna õllesaale , mis lõpeb alles pimeduses . </s> <s> Tõsi , puudus ka Nevski , puudusid üldse laiad ja sirged prospektid , puudus Ermitaaž – kuid uus ümbrus täitis hinge mingi senitundmatu tundega , ja isegi inspireeris rohkem luuletama , ehkki avaldamislootuseta , sest riik oli ju samaks jäänud , ja tsensuur ei maganud . </s> </p>
<p> <s> Sergejev asetas bloknoodi ja pastapliiatsi pingile ja jäi igavusest uudistama enda ees rulluvat vaatemängu . </s> <s> Neiukesed olid vahepeal jagunenud kahte leeri ja takistasid nüüd hirmus vastutustundlikult ja isegi kurjalt , üksteist ribikontidesse tagudes ja võimaluse korral jalust maha niites vastaseid ainsat allesjäänud , ja endiselt liiga rasket palli korvi saatmast . </s> <s> Leidus nende otsekui õrnemast soost olevuste seas kas või üksainus , kelle välimus oleks kutsunud harrastama temaga üht teist , kõige intensiivsemat kehakultuuri ? </s> <s> Vastus oli eitav . </s> <s> Päris kindlasti oli nende tüdrukute koht pigem kosmeetiku juures kui võimlas , ükskõik mida sellest ketserlikust mõttest ka ei arvanud ajastu au , mõistus ja südametunnistus , Kommunistlik Partei . </s> </p>
<p> <s> Tiia ja Merlin olid siinsete proletaarsete piigadega võrreldes kaunitarid , rääkimata juba nende vaimuomadustest . </s> <s> Tiia kui mõistusepärase olevusega tasus arutada iga otsust , ta asendas peeglit , mille pealt mees võis järgi kontrollida oma mõtete väärtust . </s> <s> Kuid ka sõbranna voorused köitsid : väike , elegantne , kitsaste roosade huulte ja pirnikujulise torsoga Merlin ( Sergejev esitas eriti suuri nõudmisi puusadele , nähes nendes naiselikkuse selgeimat materiaalset väljendust ) , täitis nende ühiskorteri mingi erilise , erootilise auraga . </s> <s> Ahvatlevalt liikus ta toa ja köögi vahet , tumelilla džemper liibumas väikestele ümaratele rindadele , demonstreerides varjamatut põlgust rinnahoidja kui kodanliku igandi suhtes . </s> <s> Tiia äraolekul suitsetasid nad sageli koos köögis , ja siis koketeeris Merlin rohkemgi kui sünnis , kõigutas üle põlve tõstetud jalga , naeris vallatult ja pildus jultunud , isegi häbituid pilke . </s> <s> Sergejev püüdis kujutleda Merlinit kiljudes , pall kaenla all , mööda saali jooksmas , kuid loobus sellest kohe – kaasüürilisele võinuksid sobida üksnes graatsilised tantsulaadsed liikumised võimlemislindiga ; kuid veel tõenäolisem , et Merlin oleks siiagi kaasa võtnud oma vanaaegse , kujult tillukest elevanti meenutava kirjutusmasina , torganud sigareti suhu ja hakanud kõigutamatult trükkima , sadade kaupa täites musta rasvase šriftiga õhukesi paberossipaberi lehekülgi . </s> <s> Tekstid , mis väljusid elevandi kihvade vahelt , paljastasid riigi türanniat , ja Tiia ning Merlin olid veendunud , et neid hakkavad lugema inimesed kogu maailmas . </s> </p>
<p> <s> Viimasel hetkel märkas Sergejev , et suur pall lendab otse tema pea suunas - kinni püüda seda oli juba võimatu , aga endise viievõistleja reageerimiskiirusest piisas , et käsi ette tõsta , ja nii jäi ninaluu esialgu terveks . </s> <s> Ei , see polnud enam mitte lihtsalt väljakannatamatult igav - see oli ka eluohtlik . </s> <s> Ta vaatas kella : kõigest pool seitse . </s> <s> Kulub terve igavik , enne kui need kehakultuurlased duši alla kaovad – aga tänases tunniplaanis seisis veel kaks rühma . </s> </p>
<p> <s> Vargsi , nagu kartes , et Lambert-Humbert teda näeb , avas Sergejev uuesti bloknoodi , mõtles natuke , ja kirjutas eelviimasesse lahtrisse arvu " 10 " , ning viimasesse - " 6 " . </s> <s> Palju neid naisi ikka leidub , kes julgevad õhtul pimedas mööda linna ringi kõndida ! </s> <s> Jäänud rahule oma deduktiivsete võimetega , libistas ta kantseleitarbed ja " Clockwork Orange'i " salamahti taskusse , tõusis ning jalutas rahulikult ja väärikalt võimlast välja - otsekui korraks suitsetama . </s> </p>
<p> <s> Kõrvad lennukisõidust veel lukus , vaatas Tiia ärevalt ringi . </s> <s> Polnud sugugi võimatu , et kohe astub tema juurde ilmetu näoga erariides mehike , näitab vilksti töötõendit , ja palub järgneda . </s> <s> Musta " Volga " uks avaneb , ta sõidutatakse julgeolekusse ja otsitakse kõigepealt läbi . </s> <s> Mahukast käekotist puistatakse kontorilauale lasu keelatud kirjandust , ja algabki ülekuulamine : kust te selle saite , kes teile andis ja nii edasi ? </s> <s> Tema muidugi salgab kõike , ütleb , et näeb raamatuid esimest korda , kott lebas lennukis pakiriiulil , kui tema magas , paljugi , mida sinna toppida võidi , aga siis näidatakse talle fotot temast endast , hetkel , kui ta väljub Moskvas ühe tuntud dissidendi , akadeemik Sahharovi abilise korterist , ja küsitakse , kes see on , kas Pärsia šahhi naine ? </s> </p>
<p> <s> Kuid keegi ei paistnud Tiia vastu huvi tundvat , ja ta rahunes veidi . </s> <s> Võib-olla ta sattus ilmaasjata paanikasse , võib-olla see kahtlane tüüp , kes talle Moskvas külge lööma hakkas , polnudki nuhk , vaid kõige harilikum seelikukütt ? </s> <s> Ja tema nagu lollpea tagastas rongipileti ja kihutas lennuväljale , et kiiremini koju , Pauluse kaitsva tiiva alla pääseda . </s> </p>
<p> <s> Taksopeatuses tammus kõigest neli-viis ootajat , kuid autosid liikus harva , ja need üksikudki , mis nähtavale ilmusid , peatusid eemal , kustutades rohelise tule . </s> <s> Nagu kiuste hakkas sadama vihma - justkui tugevast tuulest ei piisanud , et lõdinat tekitada . </s> <s> Lasknud mööda kaks bussi , loobus Tiia lõpuks ikkagi järjekorras seismisest ja trügis kolmandale , kus mingid rahuldamata noormehed esimesel võimalusel tema vastu liibusid . </s> </p>
<p> <s> Koju jõudis ta alles südaööl , kui Sergejev ilmselt veel ei maganud , kuid päris kindlasti pikutas juba ja luges - aeglaselt ja süvenenult , mitte nii nagu Tiia , kiirustades , üle rea - , ning et tema keskendumist mitte segada , otsis Tiia kotist võtmekimbu . </s> <s> " Paulus ! " tahtis ta hõigata , niipea kui sisenes pimedasse esikusse , kuid jäi selle asemel miskipärast kuulatama . </s> <s> Midagi oli siin teisiti kui tavaliselt , Tiia ei taibanud kohe , mis nimelt , kuid siis mõistis : Merlini toast , suletud ukse tagant ei kostnud kirjutusmasina klõbinat , seal mängis magnetofon – tema , Tiia magnetofon . </s> <s> Ka lindi tundis Tiia kohe ära – nemad Paulusega summutasid selle abil teatud liiki helisid , mis polnud määratud sõbranna kõrvadele . </s> <s> Halb aimdus vallutas Tiia – umbes nii süngestub inimene , kes esimest korda hakkab kahtlustama , et on parandamatult haige . </s> </p>
<p> <s> " Rumalus , " püüdis ta käsikaudu lülitit otsides endale sisendada , " Rebane tuli saarelt Merlinile külla , ja nad laenasid Pauluselt magnetofoni , " – kuid kui süttis tuli ja valgus langes lahtise ukse vahelt tühja tuppa , kus teoreetiliselt pidanuks diivanil lesima Sergejev , Tiia süda võpatas . </s> <s> Kiire kullipilk nagi suunas kinnitas , et Tiit Rebase sturmast pole jälgegi , küll aga ripuvad otsekui sümboolselt teineteise kõrval Pauluse tumesinine nailonjopp ning Merlini punane pontšo . </s> </p>
<p> <s> Nagu selleks , et võtta Tiialt viimnegi lootus , katkes kõrvaltoas muusika ja ta kuulis hääli , tuttavaid hääli , mis täna päris kindlasti ei arutanud maailma poliitilist olukorda . </s> <s> Võis muidugi avada ukse ja vaadata , mis asendit paarike eelistab . </s> <s> Tiia kujutas eredalt ette Merlini ja Sergejevi ehmunud nägusid , kui nad lina kähku alasti ihu peale tõmbavad : täpselt nagu kinos . </s> <s> Kuid mida oleks selle paljastusega võitnud tema , Tiia ? </s> <s> Meestele ei meeldi , kui neid alandatakse , tema aga ei kuulunud naiste hulka , kellele pakub naudingut moraalse üleoleku demonstreerimine – talle piisas täiesti tavalisest orgasmist . </s> <s> Hea küll , häbimärgistab ta liiderliku suhte , aga mis edasi ? </s> <s> Kas see tähendab , et Tiia ja Pauluse vahel taastub varasem , muretu õnn ? </s> </p>
<p> <s> Aga kas ta tahtiski seda ? </s> <s> Vaat , kus peitus tõeline küsimuste küsimus , mis aga ei sobinud lahendamiseks püstijalu esikus ja pealegi sellise helitausta saatel . </s> <s> Temagi , kaine ja tasakaaluka Tiia närvid ei pruukinud lõpmatuseni vastu pidada , ja ehkki ta praegu ei tundnud endas läbilõikavat armukadedust , ei tähendanud see , et ta viie minuti pärast ei võiks valjusti tönnima hakata . </s> <s> Kasutades juhust , et magnetofon hakkas uuesti kirglikult ägama , kustutas ta tule , libises sama vaikselt , nagu oli sisenenud , tagasi trepikotta ja luges hakatuseks üle komandeeringus säästetud raha . </s> <s> Seda polnud küll palju ( ta oli ostnud Paulusele Moskvast sviitri ja triiksärgi ) , aga ometi piisavalt , et sõita taksoga maale , vanematekoju . </s> </p>
<p> <s> Sadu oli lakanud , ja Tiial vedas - taksosid ootas kodu lähedal peatuses terve hulk . </s> <s> Soojas kabiinis sai ta rahulikult olukorra üle järele mõelda . </s> <s> Merlin oli muidugi käitunud reeturlikult , kuid eks sõbrannad sellepoolest sõpradest erinevadki , et on alati valmis austaja üle lööma . </s> <s> Meeste psühholoogiat tundis Tiia halvemini , kuid varasema kogemuse põhjal tundus talle , et need olevused ei jäta kunagi kasutamata võimalust kopuleerida naisega , kes selleks valmisolekut ilmutab . </s> <s> Ja kas talle meeldikski mees , kes truult tema jalge ees istub ? </s> <s> Veelgi sügavamale probleemi olemusse tungides leidis Tiia , et kui Sergejev ei pakuks huvi kellelegi peale tema , siis oleks see talle isegi alandav . </s> </p>
<p> <s> Nii et kõik , mis juhtus , oli mingis mõttes loomulik ja isegi seaduspärane . </s> <s> Kaks vaba inimest otsustasid pisut vallatleda . </s> <s> Tigedust tekitas küll see , et nad valisid oma lõbujanu rahuldamiseks aja , kui tema vabadusega riskeerides keelatud kirjandust kotis kandis , kuid teisalt , millal siis veel ? </s> <s> Üldse oli ta ise kõiges süüdi – miks ta ei helistanud lennujaamast koju ega teatanud , et saabub oodatust varem ? </s> <s> Niisiis pidi taltsutama destruktiivseid instinkte ja käsitlema toimunut kui paratamatust . </s> <s> Ainult see veel puudus , et hakata ennast haletsema . </s> <s> Küll aga tuli kaaluda ja lõplikult lahendada küsimus , kas siduda oma saatus Pavel Sergejeviga või ei ? </s> <s> Kui " jaa " , siis tuleb unustada see , mis täna õhtul juhtus , unustada lõplikult ja täielikult , nagu kahetsusväärne eksitus , nagu lapsepõlve masturbatsioon , ning asuda rajama uut , ühist elu koos kõigi kaasnevate formaalsustega nagu Õnnepalee , šampus ja pulmalised . </s> <s> Kui " ei " ... </s> <s> Tiia tundis , et tema sisemus hakkab ainuüksi sellisest mõttestki tõrkuma . </s> <s> Paulus oli just niisugune mees , kes talle meeldis , tark , haritud , irooniline , ehk mitte nii energiline nagu Jürgen Kullamaa , kuid see-eest arenenud kriitikavõimega : üheksa Kullamaa ideed kümnest põrmustas ta ühe täpse lausega . </s> </p>
<p> <s> Niisiis , otsustatud , mõtles ta , ja tundis kohe kergendust – edasine kujutas endast vaid , nagu nende ringkonnas väljenduti , tehnika küsimust . </s> <s> Teda haaras lausa loominguline elevus , ja ta hakkas tempokalt koostama tegevusplaani . </s> <s> Esiteks oli muidugi vaja omaette elama asuda– seepärast tuleb juba täna rääkida vanematega ja küsida neilt kooperatiivkorteri sissemaksu raha . </s> <s> Ta teadis hästi Pauluse suurimat nõrkus : mugavusearmastust . </s> <s> Selle nimel , et tal oleks oma kabinet , kuhu ei kosta Merlini kirjutusmasina klõbinat , oli Paulus kindlasti valmis hakkama saama ka ilma masinakirjutaja endata . </s> <s> Tiia küll ei uskunud , et Paulusel jätkub rumalust kergesti hüsteeriasse sattuvat sõbrannat ka abikaasana temale eelistada , aga targem oli mitte riskeerida . </s> </p>
<p> <s> Kuid ka armukesena ei tahtnud ta Merlinit oma mehe juures rohkem näha , seega , nii kurb ka polnud , tuli loobuda dissidentlusest . </s> <s> Vaen nõukogude võimu vastu oli peamine , mis neid pärast Merlini Instituudist lahkumist veel sidus , ja kui see ära langeb , pole varsti enam suurt millestki rääkidagi . </s> <s> Mida arvab sellest Paulus ? </s> <s> Tõenäoliselt isegi rõõmustab – vihates kehtivat korda mitte vähem kui nemad , sisendas Sergejev talle pidevalt , et sisuliselt käituvad nad infantiilselt . </s> <s> Ja ka Tiiale endale oli tänasest hirmust täiesti piisanud , et rohkem mitte kunagi unistada kohtumisest akadeemik Sahharoviga . </s> <s> Muidugi , KGB oli jälestusväärne organisatsioon , aga seda tõdemust võis ka vaikselt endas kanda , tüli norimata . </s> </p>
<p> <s> Veel oli tarvis lahendada üks delikaatne psühholoogiline probleem - saada Sergejev nii kaugele , et ta ise Tiia ees abieluettepanekuga esineks . </s> <s> See oli kõige raskem - nad olid juba harjunud vabalt koos elama , ja üldse suhtuvad mehed väga närviliselt sõltumatuse kaotusesse . </s> <s> Järelikult pidi välja mõtlema mingi osava triki . </s> <s> Tiia fantaasia hakkas nii pulbitsema , et ta isegi küsis taksojuhilt luba suitsetada . </s> <s> Kõige parem , kui nad sõidaksid Paulusega kuhugi , kus neid ümbritseks romantiline atmosfäär – näiteks Kaukaasiasse . </s> <s> Enne komandeeringut oli Tiia märganud Instituudi teadetetahvlil kuulutust , kus pakuti tuusikuid Dombai mägikuurorti . </s> <s> Need polnud just odavad , aga kui taas rääkida vanematega ( ta oli ikkagi ainus laps ) , siis ei pidanud seegi olema võimatu . </s> <s> Suursugune maastik , lumised tipud , suusalõbu ( Paulus oli ikkagi endine sportlane ! ) , ja kui ise ka pingutada , lõplikult unustada Kullamaa , anduda jäägitult mehele , keda soovid näha abikaasana ja laste isana ... </s> <s> Mille poolest oli see pruudikimbu hankimise moodus halvem labasest rasedusest ? </s> </p>
<p> <s> Plaan koos , Tiia rahunes lõplikult . </s> <s> Ta teadis , mida ta tahab , ja teadis ka , et tema ettevõtlikkusest , konstruktiivsest mõtlemisest ja visadusest piisab püstitatud eesmärgi saavutamiseks . </s> <s> Nüüd oli vaja ainult jõuda enne koju , kui vanemad magama heidavad , rääkida emaga , veenda teda , et kaalul on tütre õnn , paluda mitte pöörata tähelepanu peigmehe rahvusele ( isa lepib nagunii kõigega , mida ema otsustab ) , siis välja puhata , hommikul aga istuda rongile ja väljuda Tallinnas näoga , millelt Paulus , kes tormilisest ööst hoolimata vaksalisse talle vastu tuleb - selles Tiia miskipärast üldse ei kahelnud – ei suuda välja lugeda midagi peale armastuse ja igatsuse . </s> </p>
<p> <s> Ta nõjatus sügavamini kunstnahast istmele , ja äkki meenus talle , kuidas ta koolipõlves oli tahtnud teada saada , mida ikkagi kujutab armastus , ja meelitanud endale külla ühe klassivenna . </s> <s> Tädi , kelle pool ta õpingute ajal elas , oli neile peale sattunud , ja Tiia mäletas hästi tädi vapustust , noormehe ehmatust , ja seda , et talle endale oli olukord hirmsasti nalja teinud . </s> <s> Ta püüdis kujutleda Pauluse ja Merlini nägusid , kui ta oleks end esikus alasti võtnud ja sellisena nende sekka ilmunud , ning hakkas hääletult , et taksojuht teda segaseks ei peaks , naerma . </s> </p>
<p> <s> Valanud veel ühe šampusepudeli pokaalidesse laiali , jäi Sergejev olukorraga laual rahule ja hõikas üle sumina : </s> </p>
<p> <s> " Palun vaikust ! " </s> </p>
<p> <s> Tema üleskutset austati . </s> </p>
<p> <s> " Meie Tiiaga oleme kaasaegsed inimesed , seepärast otsustasime katta rootsi laua . </s> <s> Igaüks teenindab ennast ise , mina omalt poolt soovitan kõigile peedisalatit . </s> <s> Mida veel ? </s> <s> Justkui ei midagi . </s> <s> On lubatud juua meie terviseks . " </s> </p>
<p> <s> " Aga kõne ? " protesteeris Sören Hallik . </s> <s> " Mis pulmad need on , kui kõnet ei peeta ? " </s> </p>
<p> <s> Sergejev silmitses melanhoolselt endast pea jagu lühemat töökaaslast . </s> </p>
<p> <s> " Kui sa sellest nii suurt puudust tunned , siis ise peagi . " </s> </p>
<p> <s> Sören võttis piduliku poosi . </s> </p>
<p> <s> " Kallis noorpaar ! </s> <s> Kui inimene abiellub , langeb ära oht , et temast võib saada deklasseerunud olend . </s> <s> Mille puhul teid õnnitlengi . </s> <s> Olete läbinud olelusvõitluse esimese staadiumi ja astunud sammukese kõrgemale selles egiptuse püramiidi meenutavas konstruktsioonis , mida kutsutakse ühiskonnaks . </s> <s> Nõrgemad isendid surevad välja , ning ükski poissmees ega vanapiiga ei jõua karjääri tippu . </s> <s> Teatud vanuses mõistis seda isegi Karl Marx , formuleerides banaalse idee perekonnast kui isegi teate mille algrakukesest . </s> <s> Mina taipasin sama täiesti iseseisvalt juba üheteistkümne aastaselt , ja oleksin kohe abiellunud , aga vanemad ei lubanud . </s> <s> Mu pruut oli muide turkmeenlanna . </s> <s> Me kohtusime üleliidulisel laste laulupeol ja armusime teineteisesse esimesest silmapilgust . </s> <s> Ma ei tea , kuidas tema , aga mina pole sellest kaotusest tänaseni üle saanud . </s> <s> Ma olin hakanud juba isegi kalõmmi koguma . </s> <s> Seepärast võin teile täie vastutustundega tunnistada : ma kadestan teid . </s> <s> Elagu armastus rahvaste vahel ! " </s> </p>
<p> <s> Pokaalid hakkasid kokku kõlama , täites ruumi kellamängu meenutavate helidega . </s> <s> Hüüti " Kibe ! " , ja Sergejev vaatas korraks , enne suudlust Tiia niiskeks tõmbunud , sel hetkel nii ustavatesse silmadesse . </s> <s> Siis pudenes seltskond laiali , Tiia hakkas külalistele tutvustama laual lebavaid roogasid , Sergejev aga astus pisut kõrvale ja heitis hajameelse pilgu enda ümber , otsekui imestades , kuidas ta on sattunud siia , sellesse uhiuude korterisse , nende enamalt jaolt võõraste inimeste sekka . </s> </p>
<p> <s> " Niisiis , olengi naisemees , " mõtles ta endamisi , kasutades juhust , et keegi tema vastu huvi ei tunne . </s> <s> " Lõpuks , miks ka mitte - ikkagi juba elu kolmekümnes kevad ; aga kui mulle mustlane ülikoolipõlves oleks ennustanud , et ma abiellun eestlannaga , poleks ma teda küll uskunud . </s> <s> Ja ometi nii see läks : naine eestlanna , äi ja ämm eestlased , sugulased ja sõbrad – samuti . </s> <s> Ainult mina üksi nende seas nagu ... nagu kes ? </s> <s> Kolli ? </s> <s> Ei , kolli on koer . </s> <s> Koll . </s> <s> Just , koll , meenus talle sõna , mida kisades kõige noorem pulmakülaline , Tiia täditütre tilluke tütar Diana tema eest ära oli jooksnud , kui Sergejev tahtis lapsukest sülle võtta . </s> </p>
<p> <s> Kahju , et ükski vana Piiteri semu teda õnnitlema ei sõitnud , kuid mis parata – ta märkas juba varem , et on justkui nende koordinaatsüsteemist välja langenud . </s> <s> Vanemaid ei kutsunud ta ise . </s> <s> " Kõik eestlased on fašistid , " käratas isa , kuuldes , et Sergejev kavatseb abielluda . </s> <s> " Sa ära arva , et ma ei tea , mis ma räägin - ma olen neid palju näinud . </s> <s> Nad tapsid meie omasid mitte üksnes sõja ajal , vaid ka pärast . </s> <s> Kolm minu parimat sõpra langesid metsavendade kuuli läbi . " </s> <s> - " See oli ju Leedus , " vaidles Sergejev isa töökohtade geograafiat teades vastu . - " Ükskõik . </s> <s> Eestlased on veel paadunumad fašistid kui leedulased . " </s> </p>
<p> <s> " Palju õnne , peigmees ! " kuulis Sergejev tuttavat väljakutsuvat häält , ärkas mõtetest ja tundis ära musta poolloori taha varjunud Merlin Teeääre irooniliseks naeratuseks kõverdunud kitsad roosad huuled . </s> <s> Must loor , must kombinesoon , mustad kingad - isegi Merlini peanuppu kattis musta värvi , tübeteika kujuline siidmüts , ühele põsesarnale oli aga maalitud sünnimärki imiteeriv süsimust täpp . </s> </p>
<p> <s> " Tänan . </s> <s> Keda sa leinad ? " </s> </p>
<p> <s> " Ära karda , igatahes mitte nurjunud armastust , " vastas Merlin pilkavalt ja pööras selja . </s> </p>
<p> <s> Nende vahekord ei katkenud nii rahulikult , nagu Sergejev lootis . </s> <s> Diplomeeritud psühholoogina teadis ta algusest peale , et neurootilise Merliniga võib tekkida raskusi , kuid praktika osutus teooriast isegi ebameeldivamaks . </s> <s> Kui ta Dombaist naastes seletas Merlinile oma arust hästi delikaatselt , et nende vahel on kõik lõppenud ( mõne venelannaga ta küll niiviisi tseremoonitsema poleks hakanud ) , korraldas salaarmuke talle vastuseks terve stseeni , nuttis , vannutas , et ei suuda Sergejevita elada , ja isegi püherdas tema ees maas . </s> <s> Sergejev mõtles õudusega , mis temast oleks saanud , kui ta oleks selle hüsteerikuga abiellunud ! </s> </p>
<p> <s> Ta vaatas otsivalt ringi , lootuses leida kedagi , kelle seltsis vahetada šampus normaalse valge viina vastu , ja märkas toa teises otsas , akna all Lambert-Humbertit ja Neeme Pärna . </s> <s> Kolleegid olid tõmmanud kardinad eest ja paigutanud taldrikud kavalalt aknalauale . </s> </p>
<p> <s> " Noh , Paša , naise sa leidsid , peavarju samuti – millega sa meid järgmisena üllatad , kas autoga ? " uuris Lambert-Humbert muheldes , kui oli Sergejeviga kokku löönud . </s> </p>
<p> <s> " Selle palga eest – narrid või ? </s> <s> Vaat kui Instituut mind aastaks-paariks välismaale saadaks , neegritele sotsioloogia aluseid õpetama , siis tuleksin küll tagasi BMW-ga . " </s> </p>
<p> <s> " Niisugust komandeeringut mul praegu pakkuda pole , aga alustagem lähemalt . </s> <s> Mu vanemad elavad maal , eakad inimesed , ei tule kõikide töödega toime . </s> <s> Kas sa ei taha nädala lõpul paariks päevaks appi tulla - sõidame sinna , saeme vanakestele talvepuid , õhtul kütame sauna . </s> <s> Neemega ma juba sain kaubale . " </s> </p>
<p> <s> Neeme Pärn noogutas nõusoleku märgiks – artikuleeritud vastust ei lubanud tal anda toitu täis suu . </s> </p>
<p> <s> " Muidugi sõidame , " kostis Sergejev abivalmilt – tema ebalev suhtumine töösse polnud Eestis veedetud aasta jooksul märkimisväärselt muutunud , kuid et pakutud tegevus , erinevalt nõukogude teadusest , kellelegi reaalset kasu tõotas , siis alistas kollegiaalne solidaarsus kergesti loomupärase laiskuse . </s> </p>
<p> <s> Ootamatu huviga silmitses ta ülemust , kelle vanemad niisiis samuti elasid maal , nagu Tiial ja Merlinilgi . </s> <s> Pealiskaudse pilguga vaadates ei paistnud eestlaste agraarminevik sugugi välja , piltlikult öeldes olid nad rakkus käed osavasti peitnud seemisnahksetesse kinnastesse . </s> </p>
<p> <s> " Madis , kuidas juhtus , et sa humanitaarteaduskonna valisid ? </s> <s> Kas su vanemad ei tahtnud , et sinust saaks näiteks agronoom ? " </s> </p>
<p> <s> Teine pits viina lisas kinnisele Lambert-Humbertile jutukust . </s> </p>
<p> <s> " Paša , sa ära unusta , millal ma sündisin . </s> <s> Minu kooliaastad langesid just ajale , kui hakati kolhoose looma . </s> <s> Mis sa ise arvad , kes tollal vabatahtlikult põllumajandust õppima läks ? " </s> </p>
<p> <s> " Me vaatasime ainult , kuidas ära linna pääseda , " sekkus vestlusesse Neeme Pärn . </s> <s> Ta tahtis veel midagi lisada , kuid vist ei söandanud , ja vaikis . </s> </p>
<p> <s> " Juba taipasin , " ütles Sergejev . </s> <s> " Neetud bolševikud ! </s> <s> Ärge arvake , ma tean küll , mida kollektiviseerimine tähendab : minu ema on samuti pärit maalt , tema kolm onu tunnistati kulakuks ja saadeti kogu perega Siberisse . " </s> </p>
<p> <s> Ema päritolu kirus isa alati siis , kui tahtis halba tuju välja valada – ta oli veendunud , et just ankeet segas teda tõusmast karjääriredelil veelgi kõrgemale . </s> </p>
<p> <s> " See juhtus kolmekümnendatel , eks ? " küsis Lambert-Humbert , ja Sergejev kinnitas tema oletust . </s> </p>
<p> <s> " Jaa , aga see , mis meil toimus , oli ikka hoopis midagi muud , " pomises Neeme . </s> </p>
<p> <s> " Mis poolest ? " küsis Sergejev üllatunult . </s> </p>
<p> <s> Neeme pilk hakkas ringi ekslema . </s> </p>
<p> <s> " Vaata , teie küüditamine oli puht sotsiaalne nähtus , aga meie oma - rahvuslik tragöödia . " </s> </p>
<p> <s> " Miks nii ? </s> <s> Kas teil saadeti siis kõik , jõukuse astmest hoolimata Siberisse ? " </s> </p>
<p> <s> " Vahe on muus . </s> <s> Teie küüditasite oma kulakud ise . " </s> </p>
<p> <s> " Mis tähendab : ise ? </s> <s> Mina isiklikult pole kedagi küüditanud . </s> <s> Selle sigaduse organiseerisid bolševikud , " ei jäänud Sergejev rahule . </s> </p>
<p> <s> " Hea küll , Paša , ega keegi ei väida , et just sina seda tegid , " püüdis Lambert-Humbert naljatoonil arvamuste erinevust amortiseerida . </s> <s> " Ja tänaseks on nagunii kõik ununenud . </s> <s> Vaata ise , Neeme , kui hästi praegu maal elatakse . </s> <s> Traktoristid ja kombainerid teenivad mitu korda rohkem kui meie , teadlased . " </s> </p>
<p> <s> " Mis õigus , see õigus , " tunnistas Neeme . </s> <s> " Ja nemad ei pea väitekirja kallal pead murdma , " lisas ta õnnetult , ja hammustas järgmist võileiba . </s> </p>
<p> <s> Harmoonia puudumisest natuke häiritud Sergejev soovitas kolleegidele kindlasti maitsta soolasiiga , mille oli kostiks kaasa toonud saarele elama kolinud Tiit Rebane , ja läks otsima verivärsket abikaasat , kelle ta leidis köögist , kus too koos täditütrega salativaagnate sisu uuendas . </s> </p>
<p> <s> " Koll tuli ! </s> <s> Koll tuli ! " hakkas jälle kisama väike Diana , kes perenaistel jalus sõelus . </s> </p>
<p> <s> " Diana , see ei ole koll , see on onu Paša , " seletas Tiia naerdes . </s> </p>
<p> <s> " Ei ole onu Paša , koll on ! " ei nõustunud tüdruk . </s> </p>
<p> <s> " Diana , ei tohi niimoodi rääkida ! " pahandas lapse ema mitte eriti kurjalt . </s> </p>
<p> <s> Sergejev tundis , et tema kannatus hakkab katkema . </s> </p>
<p> <s> " Miks mitte , las räägib . </s> <s> Võib-olla tõesti ma olengi koll , ja söön kohe selle väikese tüdruku ära . </s> <s> Oo , kuidas onu Pašale maitsevad niisugused tillukesed Dianad ! " </s> </p>
<p> <s> Ja et tüdruk temast aru saaks , kordas Sergejev sõnu " söön ära " ka eesti keeles . </s> <s> Laps puhkes selle peale valjusti nutma , ema , heitnud Sergejevile vihkava pilgu , hakkas teda rahustama , Tiia aga tassis abikaasa naerdes köögist ära . </s> <s> Esikus riputas ta end Sergejevile kaela ja kinkis talle pika andunud suudluse , hoides nagu ekvilibrist salatitaldrikut väljasirutatud käes , et kogemata meest mitte ära määrida . </s> </p>
<p> <s> " Kuidas ma sind armastan ! " sosistas ta , ja Sergejevile tundus , vaadates Tiia silmadesse , et ta pole teda nii õnnelikuna näinudki . </s> <s> Siis läksid nad lahku . </s> <s> Sergejev siirdus kabinetti suitsetama , Tiia aga kiirustas tuppa , vaagnat lauale seadma . </s> <s> Selle tegevuse juures heitis ta silmanurgast pilgu toanurgas süngelt istuvatele vanematele , ja leidis , et peab neid korrale kutsuma . </s> <s> Muidugi , ta teadis , et isa ja ema on pettunud – aga ta ei saanud aksepteerida nende hoiakut . </s> <s> Kui asi oleks ainult moodsas rootsi lauas , mõistnuks ta neid pigem : vanem põlvkond oli harjunud , et pulmakülalised istuvad üksteise kõrval , tõstavad üheskoos pitse ja täidavad kõhtu süldiga , kuid probleem peitus muus – vanematele ei meeldinud peigmehe rahvus . </s> <s> Tiiat see vihastas : Sergejev käitus ämma ja äiaga alati viisakalt , korrektselt , andmata vähimatki põhjust endaga mitte rahul olla – kuid miski ei aidanud . </s> <s> Tiia mõtiskles kaua , milles on asi , ja lõpuks taipas , et Paulus võib käia vanemate ees kas või pea peal , suhtumist see ei muuda . </s> <s> Isa ja ema jaoks jagunes maailm kahte suurde rühma : inimesteks ja venelasteks . </s> <s> Inimesed olid eestlased ja rahvad , kes elasid Eestist põhjas ja läänes , venelased – need , kelle kodumaa asus idas , Nõukogude Liidus , niisiis mitte ainult venelased ise , vaid ka näiteks valgevenelased ja usbekid . </s> <s> Kõik esimesed olid head , kõik teised – halvad . </s> <s> Tegemist oli väga püsiva hoiakuga , nagu seda on kõik nooruses välja kujunenud hoiakud . </s> <s> Tiia isa ja ema noorus langes Stalini epohhi , võitlus metsavendadega ja rikkama talurahva küüditamine polnud nende kui maaelanike jaoks abstraktne sündmus , vaid läbielatud reaalsus , nad olid sellest teinud omad järeldused ega suutnud suhtumist muuta . </s> <s> Individuaalsed erinevused minetasid teadvuse niisuguse panetumise puhul täiesti oma tähtsuse - Sergejevit kui inimest vanemad lihtsalt ei märganud . </s> <s> Ta moodustas osakese nähtusest , millesse a priori suhtuti negatiivselt , ja et võita Tiia suguvõsa poolehoidu , pidanuks ta toime tulema võimatuga - muutma rahvust . </s> </p>
<p> <s> Tiia sõdis esimesest päevast peale isa ja ema hoiaku vastu , ega kavatsenud sellega ka edaspidi leppida . </s> <s> Õnneks armastasid vanemad ainsat tütart niivõrd , et olid valmis täitma isegi tema kapriisi abielluda venelasega . </s> <s> Huvitav , kas nad südamepõhjas lootsid , et internatsionaalne perekond peagi laguneb ? </s> <s> Vaevalt küll , lihtsalt nad kuuletusid talle , sest ta oli neist targem ja haritum . </s> <s> Ta muigas äkki , sest talle meenus Sergejevi hüpotees , mille too tema ja vanemate suhteid jälgides püstitas : et Eestis juhib perekonda kõige noorem täiskasvanud naine . </s> <s> Isale-emale sellest rääkida ei tasunud , aga noomida neid morni olemise eest pidi küll , ja Tiia liikus otsustavalt diivani poole . </s> </p>
<p> <s> Pulmad jätkusid noorteadlaste žargooni kasutades " tööga sektsioonides " . </s> <s> Tantsuhuvilised hakkasid muusika saatel teineteise embuses tammuma , sugulased eraldusid kööki , väike Diana uinus ema süles ja paigutati pererahva praegusesse magamistuppa , mis Tiia plaanide järgi umbes üheksa kuu pärast pidi niikuinii üle minema uue põlvkonna käsutusse , intellektuaalset meelelahutust eelistavad kolleegid aga kogunesid Sergejevi kabinetti ja seadsid end sisse kes toolil , kes diivanil , kes lihtsalt põrandal , vaibal . </s> <s> Silver Luik helistas koju , kuulis ema uuelt elukaaslaselt , et tütar läks jonnimata voodisse ( onu Vasja oskas lastega ühist keelt leida ) , veendus , et Üllel jätkub partnereid ka Haim Lurje puudumisel ( sõber kadus hiljuti kolleegide vaateväljast , siirdudes tööle Ringhäälingusse ) ja järgnes teistele . </s> <s> Ta sisenes kabinetti hetkel , kui kõik valjusti naerma puhkesid , ja isegi võpatas , mõeldes , ega tema selle põhjuseks pole , kuid märganud rahulolevalt muigavat Toomas Kitset , taipas kohe , et too on asunud tutvustama kohalviibijatele omaloodud teooriat hõive kui universaalse , kogu inimtegevust seletava mõiste kohta . </s> <s> Silver istus diivaniservale , Sören Halliku kõrvale , ja jäi kuulama . </s> </p>
<p> <s> " Mis siin naljakat on ? " imestas Kitse , kui naerupahvak vaibus . </s> <s> " Hõive on iga ühiskonna tähtsaim probleem . </s> <s> Absoluutne enamus inimesi ei tea , mida oma eluga peale hakata , ja mõtleb välja üha uusi tegevusi . </s> <s> Milleks inimkond rajas kooli kui institutsiooni ? </s> <s> Kas selleks , et harida lapsi ? </s> <s> Lora puha . </s> <s> Ükski laps pole koolist õppinud midagi peale karjainstinkti . " </s> </p>
<p> <s> " Õige , " kinnitas Tiit Rebane , kes vaevu oli lõpetanud üksteist klassi ja ülikoolist esimesel kursusel halva õppeedukuse tõttu eksmatrikuleeritud . </s> </p>
<p> <s> " Või võtame täna eriti aktuaalse teema , " jätkas Kitse . </s> <s> " Abielu põhjuseks pole ju ka muud kui hõive . </s> <s> Üksinda ei hakkaks mees ega naine kunagi kulutama nii palju aega kodule , aga nii leiavad nad õigustuse arendada mõttetut ekstensiivset tegevust : muretsevad korteri , ostavad sinna sisse mööbli , edasi soetavad auto , suvila ja nii edasi . " </s> </p>
<p> <s> " Kas raamatute hankimine kuulub samuti mõttetute tegevuste hulka ? " tundis huvi Tiit Rebase uus kallim Violetta Väli , armas , punapõskne , ehk vaid ülearu lopsakas inglise filoloog , kes ei teadnud Toomas Kitse põlgust kirjasõna vastu . </s> </p>
<p> <s> Kitse elavnes . </s> </p>
<p> <s> " Hankimine mõttetute , aga lugemine – isegi kahjulike hulka . </s> <s> Raamatud toimivad nagu narkootikum , inimene ei mõtle enam oma peaga , vaid tarbib tuimalt ideid , mida on leiutanud keegi teine . " </s> </p>
<p> <s> " Miks just tuimalt ? </s> <s> Minu arust lugemine hoopis stimuleerib mõtlemist , " vaidles Violetta vastu . </s> </p>
<p> <s> " Narkootikumid evivad samuti stimuleerivat toimet , aga lõpuks ei suuda inimene enam ilma nendeta elada . </s> <s> Sama juhtub raamatutega : nad muutuvad harjumuseks , ühest hetkest alates ei loeta neid enam , et targemaks saada , vaid et põgeneda reaalsuse eest kujutlusmaailma . </s> <s> Ilma selle ohuta oleks bibliofiilia oivaline , süütu hõive ! </s> <s> Algul tuleb hankida raamat , siis riiul , millele ta paigutada , siis tuba , kuhu paigutada riiul ja nii edasi . </s> <s> Kuni inimesed niimoodi aega surnuks löövad , pole karta , et nad kujutaksid ühiskonnale ohtu . " </s> </p>
<p> <s> Tuvastanud , et kolleeg Kitsel puudub võrdväärne oponent , otsustas Silver sekkuda . </s> <s> Tühjendanud ennist mitu pokaali šampust , oli teda haaranud vaidlushimu . </s> </p>
<p> <s> " Ära hirmuta fantoomidega ! " lausus ta . </s> <s> " Sõjaväes ei kujuta inimene ühiskonnale samuti mingit ohtu , aga armeeteenistust vajalikuks hõiveks lugeda on pühaduserüvetus . </s> <s> Ma kaotasin kolm aastat parimat õppimiseiga - nagu alati , mul ei vedanud , me olime viimased , keda nii kauaks võeti , see annab siiani tunda . </s> <s> Hea küll , minu matemaatiku võimed võib-olla poleks inimkonnale erilist väärtust kujutanud , ma pean silmas avastusi või muud niisugust , aga kujuta ette , kui palju läheb sinu nii-nimetatud hõive pärast kaotsi tõelisi talente ? </s> <s> See ju pidurdab maailma arengut ! </s> <s> Lollaka sõjaväega ruineeritakse miljoneid normaalseid inimesi , vormitakse neist idioote . " </s> </p>
<p> <s> " Ja see kestab nii kaua , kuni nõukogude võim pole kokku varisenud , " ütles Merlin Teeäär kategooriliselt . </s> </p>
<p> <s> " Sa vaatad probleemi liiga isoleeritult , " vastas Kitse esmalt Silverile . </s> <s> " Üks sõjavägi on muidugi mõttetus , seevastu kaks armeed on hiilgav hõive , mis kõigele lisaks pidurdab rahvastiku ülemäärast kasvu . </s> <s> Mis puutub riigikukutamisse , " vahetas ta teemat , väga rahul , et Merlin võimaldas tal kuulajatele esitada ühe uue , hiljuti pähe tulnud mõtte , " siis see on muide ka hõive , ja isegi üks parimaid hõive liike , sest loob kunstlikku tegevust kahele suurele inimrühmale : revolutsionääridele ja salapolitseile . </s> <s> Ilma dissidentideta poleks ju ka KGB-d - aga mida siis peale hakata nende kümnete tuhandetega , kelle areng peetus juba lapsepõlves , ja kes ei kujuta oma elu ette ilma " suli ja võmmi " mänguta ? " </s> </p>
<p> <s> " Sinu enda areng peetus lapsepõlves , kuidas sa muidu saad rahulikult elada riigis , kus puudub sõnavabadus ? " vastas Merlin , ja hakkas kummaliselt , hüsteeria varjundiga naerma . </s> </p>
<p> <s> " Minu arvates ma räägin küll päris vabalt , " ei lasknud Kitse end torkest häirida . </s> </p>
<p> <s> " Austades oma tähelepanuga KGB-d , ärgem unustagem ka sõsarorganisatsioone , Luure Keskvalitsust , Intelligence Service'it ja teisi . </s> <s> Ma olen veendunud , et isegi Fidži saartel ei tulda toime ilma kaitsepolitseita , " lausus Sören Hallik . </s> </p>
<p> <s> " Just seda ma väidangi : et hõive on universaalne nähtus . </s> <s> Kas te tõesti arvate , et võimule pääsenud valitsuste esmaseks ülesandeks on hoolitseda rahva toidulaua ja riidevara eest ? </s> <s> Tühjagi ! </s> <s> Nii pisikese murega saaksid inimesed ise ka hakkama . </s> <s> Valitsus peab tagama kõigile hõive , " seletas Toomas Kitse . </s> </p>
<p> <s> " Ainult mitte isereguleerivas ühiskonnas , " kuulutas korraks köögist , sugulaste juurest kolleegide seltsi lipsanud Tiia provotseerivalt . </s> <s> Ehkki Sergejev ironiseeris sageli tema ülemuse Jürgen Kullamaa üle , kes pidas ühiskonna iseregulatsiooni panatseaks kõikide hädade vastu , polnud Tiia endise armukese seisukohtadest veel päriselt taganenud . </s> </p>
<p> <s> " Absoluutselt isereguleerivat ühiskonda pole olemas . </s> <s> Kapitalismis tuntakse samamoodi muret hõive pärast nagu sotsialismiski . " </s> </p>
<p> <s> " Mina võrdleksin kapitalismi gladiaatorite võitlusega , " torkas vahele Sören Hallik . </s> <s> " Nõrgemad isendid surevad välja . " </s> </p>
<p> <s> " Ma oleksin küll rahul , kui mind kapitalismi lubataks , " lausus Violetta Väli malbelt . </s> <s> " Ma istuksin tribüünil ja lehvitaksin rätikut , kui mõni gladiaator mulle eriti meeldib . " </s> </p>
<p> <s> Ta vaatas õrnalt Tiit Rebase suunas . </s> </p>
<p> <s> " Ma kardan , et kapitalismis on elu veel palju tobedamalt korraldatud , " ei jäänud Silver vaidluste tulemustega rahule . </s> <s> " Täpsemalt , tobe on just see , et seal pole midagi korraldatud . </s> <s> Sinu iseregulatsioon , Tiia , viib ainult kaoseni . </s> <s> Kas tõesti tasub usaldada oma ainus elu juhuse meelevalda ? </s> <s> Mina pooldaksin pigem mõistuspärasuse põhimõtet . </s> <s> Ma arvan , et varem või hiljem peab maailmas võitma tehnokraatlik nägemus . " </s> </p>
<p> <s> " Ära ole naiivne . </s> <s> Miski ei asenda sõdurile vallutatud linna , kus tal on lubatud kolm päeva karistamatult vägistada ja röövida , " lõi Sören Hallik käega . </s> </p>
<p> <s> " Küsimus on niisiis selles , kas on võimalik modelleerida ühiskonda , mis oleks rajatud inimeste intellektuaalsetele ja emotsionaalsetele vajadustele , või on see nonsenss , ja kõike otsustavad labased instinktid ? " resümeeris Silver nukralt . </s> </p>
<p> <s> " Mida ta räägib ? " küsis Sergejev tasakesi Tiialt . </s> <s> Ja kui Tiia oli tõlkinud , ühmatas irooniliselt . </s> </p>
<p> <s> " Ilma vägivallata inimkond mandub , Burgess on selle ära tõestanud . </s> <s> Isegi loovus rajaneb agressiivsusel , armastusest rääkimata . " </s> </p>
<p> <s> " Nii et me elame parimas võimalikest maailmadest ? " lausus Violetta Väli koketeerivalt , mõista andes , et temagi on üht-teist lugenud . </s> </p>
<p> <s> " Just , " muigas Sergejev . </s> <s> " Panurgi loogika pole millegi poolest halvem ühestki teisest loogikast . " </s> </p>
<p> <s> " Kuulan ma teid ja kuulan ega mõista , " avas suu Tiit Rebane , kes tundis end ühtaegu väga ebamugavalt ja ka väga uhkelt Violetta Väli eestvõtmisel ostetud uues ülikonnas . </s> <s> Lipsu armuke talle kaela siduda siiski ei suutnud , seda asendas traditsiooniline siidrätt . </s> <s> " Mida te lõpuks tahate ? </s> <s> See ei meeldi ja too ei meeldi . </s> <s> Tehnokraatia ei meeldi ja iseregulatsioon ei meeldi . </s> <s> Aga mis meeldib ? </s> <s> Ma arvan , et tegelikult meeldib teile ainult üks : edvistada oma tarkusega . " </s> </p>
<p> <s> " Ohhoo ! " hüüdsid kõik peaaegu kooris , ja jäid naerusuil ootama järge paljastustele . </s> </p>
<p> <s> " Teie käitumine on ebaloomulik , selle põhjuseks on , et te olete kaotanud sideme loodusega , " jätkas Rebane venivalt , läbi nina . </s> <s> " Lootusetult linnastunud , te ei mõista , kui tühine on kõik metsa- või mere kohina kõrval . " </s> </p>
<p> <s> " Eriti metsakohina ! " torkas Sören Hallik , ja naeris ainsana oma kalambuuri üle . </s> </p>
<p> <s> " Looduse ülevusega võrreldes kahvatuvad kõik teie teod , teie teadus , teie karjäärihimu , teie asine sekeldamine , " oli Rebane kõigutamatu . </s> </p>
<p> <s> " Kohe näha , et ta on aasta otsa saarel elanud ! " kisas Tiia rõõmsalt . </s> </p>
<p> <s> " Ja ometi , kes veel , kui mitte meie , soome-ugrilased peame tõrvikuna ülal hoidma boreaalse maailmavaate üllast aadet , eriti nüüd , kus indiaanlased on praktiliselt hävitatud . </s> <s> Kas te tõesti lubate standard-euroopa mõtteviisi bakteritel tungida oma hinge ? </s> <s> Kõige otsem tee tulevikku läheb läbi mineviku . " </s> </p>
<p> <s> " Aga kuidas jääb kannibalismiga ? " tundis huvi Sergejev , kellele Tiia kuuldu sosinal kõrva tõlkis . </s> <s> " Kas see tuleb ka uuesti au sisse tõsta ? " </s> </p>
<p> <s> Naer andis tunnistust , et standard-euroopa bakteritega seisab ees pikk lahing . </s> </p>
<p> <s> " Sina , Sergejev , oled ikka venelane mis venelane , " ütles Rebane , veendumust kaotamata . </s> <s> " Suurrahvad pole kunagi väikerahvaid mõistnud . " </s> </p>
<p> <s> " Toomas , kas sulle ei tundu , et ka borealismi probleemi võiks vaadelda hõive seisukohast ? " küsis narrivalt Sören Hallik , ja kuna Kitse kohe teravmeelset vastust ei leidnud , jätkas ise . </s> <s> " Kõnnib handi-mansi mööda taigat ja kütib sooblit . </s> <s> Tuleb venelane , annab handile-mansile püssi , jahipidamine läheb lihtsamaks . </s> <s> Küsimus : mida hakkab handi-mansi peale vaba ajaga ? </s> <s> Ise ta muidugi anduks kõige meelsamini tulivee joomisele , aga positivistlik nõukogude võim leiab parema rakenduse : külla ehitatakse kool ja handi-mansi lastele kingitakse venekeelne haridus . " </s> </p>
<p> <s> Dispuut pöördus suunda , mis Sergejevit enam sootuks ei köitnud , ta ütles Tiiale , et käib korraks ära ja kadus kitsasse koridori , kus pidi peaaegu kokku põrkama ühe blondi peokülalisega , keda ta oli juba varem , šampuseklaaside helina ajal märganud . </s> </p>
<p> <s> " Palun vabandust , " klõpsutas ta husaarlikult kontsi ja kummardas . </s> <s> " Saate isegi aru – kitsas , nõukogude tüüpprojekt . " </s> </p>
<p> <s> Blondiin heitis Sergejevile ükskõikse pilgu . </s> </p>
<p> <s> " Kui ma ei eksi , olete te peigmees ? " </s> </p>
<p> <s> " Teie käsutuses . " </s> </p>
<p> <s> " Ehk näitate siis , kus siin käsi saab pesta ? " </s> </p>
<p> <s> Sergejev heitis blondiinile veel ühe soosiva pilgu , tunnustavalt märkides endamisi tema hoolitsetud välimust , millega enamus eestlannasid ei võinud kiidelda , ja avas galantselt lähima ukse . </s> </p>
<p> <s> " Meil Pühas Peterburis pesti käsi üldiselt vannitoas , " lausus ta nokkivalt . </s> </p>
<p> <s> " Tänan , " pillas blondiin endise ükskõiksusega ja sisenes otsitud ruumi . </s> </p>
<p> <s> Kuid Sergejev ei lahkunud ukselt . </s> </p>
<p> <s> " Edasi saan ma ise , " lausus blondiin väljakutsega , mille varjust Sergejev taipliku psühholoogina leidis üles meelitatuse . </s> </p>
<p> <s> " Ma üldse ei kahtle . </s> <s> Ma oleksin lihtsalt tahtnud teilt midagi küsida , " jätkas Sergejev üliviisakalt , püüdes tooni ja pilguga külalist hüpnotiseerida . </s> </p>
<p> <s> " Palun , " ütles blondiin , ja naeratas kergelt . </s> </p>
<p> <s> " Ega te äkki ei ole minu abikaasa sõbranna ? " </s> </p>
<p> <s> " Aga miks see teid huvitab ? " küsis blondiin koketeerivalt vastu . </s> </p>
<p> <s> " Vaadake , mulle väga meeldiks , kui oleksite , " jätkas Sergejev . </s> <s> " Ma tunnen nimelt vastupandamatut vajadust magada kõigi oma abikaasa sõbrannadega . " </s> </p>
<p> <s> Blondiin ei leidnud , mida sellisele jultumusele vastata , tema näole ilmus õhetus . </s> <s> Ka Sergejev ei hakanud rünnakut jätkama , klõpsutanud veel kord kontsi , sulges ta tihedalt ukse . </s> </p>
<p> <s> Pulmad kestsid kaugelt üle südaöö . </s> <s> Isegi kõige suuremad " filosoofid " tiriti viimaks tantsupõrandale . </s> <s> Sören Hallik kasutas juhust , et emmata salaja hämaruses oma ammust platoonilist armastust Ülle Luike , neiupõlves Ülle Kala , nagu ta seletas Sergejevile , kui too temalt veidi hiljem muu jutu seas küsis : " Kes see blondiin on ? " </s> <s> Kõige kiiremate palade ajal hiilgas Merlin Teeäär , sooritades väikeses toas nii temperamentseid piruette , et Tiia süda mitmel korral , kuid õnneks asjatult vaaside ja pokaalide pärast võpatas . </s> <s> Juba ammu endale tõsimeeli elukaaslast otsiv Toomas Kitse viis läbi vestluseksami Violetta Väliga , kelle punased põsed ja lopsakus talle meeldisid , kuid praakis inglise filoloogi välja liigse emantsipeerituse pärast - tema tulevane pidi sünnitama vähemalt kolm last ja anduma kodustele toimetustele kui naiste jaoks sobivaimale hõibe liigile . </s> <s> Tiia ise tantsis kõigi pulmalistega , ja lõpuks suutis isegi laisa peigmehe teist korda elus parketile vedada . </s> </p>
<p> <s> Kui kõik väsisid , siirduti tagasi kabinetti , Tiit Rebane võttis kaelast siidräti , sidus indiaani kombel ümber pea , irrutas kotist kandle ja hakkas selle saatel laulma omaloodud ballaadi siuude pealikust Pöörasest Hobusest ja tema korraldatud Custeri veresaunast . </s> <s> Kas tema veniva ninahääle peale , või lihtsalt , et tuli magada võõras kohas , ärkas üles väike Diana . </s> <s> Ta tuli üksinda esikusse , kus Silver Luik juba pool tundi valis ja valis taksodispetšeri numbrit , ühendust saamata . </s> </p>
<p> <s> " Miks teie , noor daam , ei maga ? " küsis Silver , märgates tillukest äraehmatanud , öösärgis kuju . </s> </p>
<p> <s> " Ma kaotasin oma püssi ära . " </s> </p>
<p> <s> " Püssi ? </s> <s> Aga milleks teile üldse püss ? </s> <s> See on meeste mänguasi . " </s> </p>
<p> <s> " Mul on seda vaja , et valvata , kui tuleb koll . " </s> </p>
<p> <s> " Kui koll , siis on iseasi . </s> <s> Mul on ka kodus üks umbes sinuvanune tüdruk , tema kardab ka kolli . " </s> </p>
<p> <s> Märganud varnas rippuvat pikka kingalusikat , Silver eksproprieeris selle ja ulatas Dianale . </s> </p>
<p> <s> " Võta , see on väga hea püss . </s> <s> Minu vanaisal oli midagi samasugust , ta elas metsas ja küttis karusid . " </s> </p>
<p> <s> Tüdruk kahmas kingalusika ega andnud seda käest isegi siis , kui köögist ilmus ema , haaras ta sülle ja viis tagasi voodisse . </s> </p></div2></div1>
    </body>
  </text>
</TEI>
</teiCorpus>
</teiCorpus>
