<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Hüvitis </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Hüvitis </head>
<p> <s> Selles mängus ei hüpata </s> </p>
<p> <s> Kogu selle jama sisse sattusin ma juhuslikult . </s> <s> Ja iseäranis juhuslikult komistasin ma üldse arvutite otsa . </s> </p>
<p> <s> Tulikiri tekkis seinale - üks neist paljudest , mida ma ei märganud - eelmisel sügisel . </s> <s> Igasugused Puškinid võivad ju sügisest rõõmu tunda , et lehed lähevad kollaseks ja punaseks ja muud värvi ning et õhk läheb kargeks - nagu nad seda nimetavad . </s> <s> Aga kui sa pead mööda ehitusplatsi kolistama , seejuures midagi seljas kandes , ja iga päevaga läheb õhk külmemaks , vihm vastikumaks , tuul vingemaks , hommikune härmatis lompidel paksemaks - siis tekib vägisi tunne , et kogu universum roomab vääramatult lõpule vastu . </s> <s> Ja mitte midagi pole mõtet teha . </s> <s> Mitte midagi ei tahagi teha . </s> <s> Tegelikult ma tõmbasingi korra selja ära . </s> <s> Peale paari vaba päeva oli eriti vastik ehitusplatsile mõelda ja ma hakkasin radikuliiti simuleerima . </s> <s> Ma tean küll , kuidas see käib . </s> <s> Samal ajal mõeldud mõtted oma elukorraldusest jooksid aga ummikusse . </s> <s> Ehituselt oli mul ühikatuba ja sellest ei tahtnud ilma jääda , vastu talve eriti . </s> <s> Ja platsile minna ka ei tahtnud . </s> <s> Kahe nädala pärast muutus rajooniarst rahutuks ja teatas , et ta võib mu hullukasse uurimisele saata , aga haiguslehte enam ei anna . </s> <s> Siis mul tuli idee , et ehk saaks </s> </p>
<p> <s> ehitusel kergema töö peale , valvuriks või nii . </s> <s> Käisin kontoris rääkimas , nemad ei tahtnud kuuldagi . </s> <s> Ütlesin , et arst tahab mind ATEK-i saata kui töövõime kaotanut jne , et käisin ka hullukas ära ja seal pakuti ravivõimalust . </s> </p>
<p> <s> Nagu ma ei teaks , ma olen seal , teistel asjaoludel küll , juba olnud . </s> <s> Seal ma radikuliidi simuleerimist õppisingi , kondihaiged on ju kergemate hulludega koos . </s> <s> Ainus , mida ma ei teadnud , oli see , et radikuliit peab tsiviilis paari nädalaga üle minema . </s> <s> Hullukas olid nad ikka kuude kaupa . </s> <s> Kaalusin juba võimalust - et ase ja toit hooleta - , aga nagu ei meelitanud ka . </s> <s> Läksin uuesti kontorit hirmutama , et kui kergemat otsa ei saa , pean haiglasse minema , platsil töötamine on välistatud . </s> <s> Siis üks näitsik haaraski peast kinni ja küsis , kas ma täienduskursustele ei taha minna . </s> <s> Ütlesin , et troppijate omadel ma juba käisin ja tsiviilkaitse omadel ka , aga üldiselt olen nõus . </s> </p>
<p> <s> Selgus , et kedagi tuleb saata arvutusmasinate kursustele , aga keegi ei taha : kellel on niigi palju tööd ning kes lihtsalt kardab ja ei mõika . </s> <s> Aga kui mina läheksin , ehk siis mu tervis selle kahe kuuga paraneks ja ehk siis jõuaks hiljem midagi vaadata . </s> </p>
<p> <s> Pull värk , mõtlesin , ja panin ennast rauakoolis kirja . </s> <s> Üldiselt olid seal kursustel igasugu pomod koos , raamatupidajad ja osakonnajuhatajad ja muidu insenerid . </s> <s> Panin ankeeti oma tavalise keskmise asemel hariduseks kesk-eri ja ametiks " brigadir " - pelgasin , et muidu kihutavad minema . </s> </p>
<p> <s> Algul olid mingid loengud , ma ei saanud õhkagi aru ega oska siiamaani öelda , millest seal räägiti . </s> <s> Aga pomod kritseldasid üles märkida ja ma võtsin ka paberi ette . </s> <s> Sirgeldasin lõustu ja leidsin , et nüri värk küll , kui kaks kuud niisugust loba tuleb kuulata , tsiviilkaitses olid vähemalt igasugused ilged pildid varemetest ja varjenditest ning mõni põrunud veteran läks ise oma jutust nii hoogu , et pritsis valehammaste vahelt laias kaares tatti . </s> </p>
<p> <s> Aga kui saime kompuutrite ligi , selgus , et asi on täitsa lihtne ja neid keerulisi sõnu pole üldse vaja . </s> <s> Paari päevaga oli mul asi käpas . </s> <s> Mitte programmide kirjutamine , muidugi , aga üldised põhimõtted . </s> <s> Naljakas küll , aga selle kompuutrite-värgi seletamine on palju keerulisem kui praktiline tegutsemine . </s> <s> Ja pomodel ei olnud konspektidest kasu midagi , esitasid aga tühme küsimusi , et millal ja kuhu nupu peale vajutada . </s> <s> Vajuta , kuhu satub , ja kui süsteem rippuma jääb - et kui arvuti ei reageeri enam ühelegi klahvile - , siis võtad seinast välja ja paned tagasi ning võid uuesti proovida ... </s> </p>
<p> <s> Siis mul tuli meelde üks kutt , kes oli töökohta vahetades eelmisest kohast midagi pihta pannud - ja kas ta ei nimetanud neid mitte flopideks ? </s> <s> Otsisin ta üles , enamik olid uputusaegsed kaheksatollised , aga paar viiest oli ka ja need ma ärisin talt ära . </s> </p>
<p> <s> Järgmisel päeval kursustel laiasin , et mulle töö juurest eraldati ja et kuidas nende kasutamisega õieti on . </s> <s> Asi on selles , et enamik moosi on arvutis kõvaketta peal , ja seal on ta kõigile näha - aga me polnud selles klassis ainuke kursus . </s> <s> Ja kui mõnele ülemusele satub silma alla miski , mis talle ei meeldi , võib ta selle hoobilt maha kratsida . </s> <s> Seda ma olin märganud küll , et mõnel arvutil on mängud peal ja mõnel ei ole . </s> <s> Aga kui sul on oma flopi , pole see kellegi asi , mida sa seal hoiad . </s> </p>
<p> <s> Mängude otsimise õppisin ma esimese asjana ära ega pööranud andmepankadele ja programmeerimisele erilist tähelepanu . </s> <s> Mõni mäng käib vile ja vingumise ja kärinaga , aga ette seda ju ei tea , ning siis vahtisid kõik ehmunult sinnapoole , kus mina istusin . </s> <s> Üks noor sell , kes meid parasjagu juhendas , astus ligi ja ütles , kuhu vajutada , et vile ära kaoks . </s> <s> Nii ma tulistasin kaks tundi marslasi ja saavutasin teatava osavusegi . </s> <s> Aga pärast tuli see juhendajast vend uuesti ja tuletas meelde , et igaüks peab kursuste jooksul oma erialalt programmi koostama . </s> <s> Mulle tuli meelde , kuidas kohe alguses üks suurem ülemus , kellel oli kogu aeg niisugune nägu , nagu hambad valutaksid või oleks pohmakas , oli oma valulise häälega meile teatanud , et tema poolest võime me kohe nelja tuule poole kaduda , sest meie õpetamise raha on juba üle kantud ; et mitte talle pole vaja , et me õpiksime , vaid meile endile on kangesti tarvis . </s> <s> Seda ta ütles seepeale , kui mõned tähtsad ninad meie seast küsisid , kas nad ikka võivad kursuste ajal mõned päevad oma riigitööl ka käia . </s> </p>
<p> <s> Ütlesin , et mulle pole töö juurest veel ülesannet täpsustatud . </s> <s> Tema vastu , et kuigi mängude mängimist peetakse mujal maailmas arvutiõppimise õigeks alguseks , saaks tema pähe , kui mingi kontroll peaks tulema . </s> <s> Eriti kui ma seda niisuguse kisa ja käraga teen . </s> <s> Lisaks näitas ta mulle paari lihtsamat nippi , mida tabeltöötlusega teha saab , ja seletas , et ega töökoha-ülemustele saa lootma jääda , et ise peab oskama ülesannet püstitada . </s> </p>
<p> <s> Järgmine kord , kui meil ainult loengud pidid olema , läksin oma kontorisse ja nõudsin normatiive ja palgaarvestuse tabeleid . </s> <s> Näitsikud jäid pahviks , aga ma tuletasin neile meelde , et nad ise olid mu selle supi sisse seganud , ja vehkisin nende nina all flopidega , mis olid neile must maagia . </s> <s> Mingid tabelid ma isegi sain lõpuks , aga see sarnanes väga vähe meie tegeliku elu ja palgamaksmisega . </s> </p>
<p> <s> Okei , ma tegin arvuti peal isegi mingi süsteemi valmis . </s> <s> Ma polnud oma ajusid tükil ajal millegagi koormanud ja nii jäi kõik kähku külge . </s> <s> Mida ei saanud öelda mitte kõigi kursuslaste kohta . </s> <s> Tegelikult ei tasu mul muidugi hoobelda , sest see juhendajast kutt tegi enamiku ise ära , mina pakkusin ainult ideesid . </s> <s> Mis tundusid talle nii jaburad , et pidid sobima näidisülesandeks . </s> <s> Noh , et mitu kantmeetrit pinnase ümberpaigaldamist läheb kirja sellele , kes brigaadile õlut läheb tooma jne. </s> <s> Üldse me hakkasime selle tüübiga hästi läbi saama - ja tegime ületunde , kui arvutid parajasti vabaks jäid . </s> </p>
<p> <s> Need mängud , kus tuli ainult kähku nupu peale vajutada , et mingeid tulnukaid lasta , tüütasid mu varsti ära ja tema ei hoolinud neist raasugi . </s> <s> Aga oli veel põnevamaidki , kus elasid nagu multifilmis ja juhtisid seda , mis parasjagu toimus . </s> <s> Nendest olen ma edaspidi paratamatult sunnitud juttu tegema . </s> <s> Lihtsalt et mingi kontakt jäi mul arvutispetsidega ka peale kursuste lõppu . </s> </p>
<p> <s> Tööl tekkis uus jama , kui ma ehitusplatsile minna ei tahtnud , kuulutades , et olen ümber kvalifitseerunud . </s> <s> Viimaks sain ajutiselt valveinseneri koha kahe arvuti juurde . </s> <s> Kui ma sellest võimalusest kuulda sain , siis muidugi rõõmustasin - nii kaua , kuni neid monstrumeid nägin . </s> <s> Kodumaised ilgused . </s> <s> Kui ma poleks enne tõelisi aparaate näinud , siis ma poleks ehk nii väga nördinud olnudki . </s> <s> Aga klaviatuur , ekraan - või õieti küll kogu see disain ajas juba peale vaadates kergelt iiveldama . </s> <s> Mingit graafikat ei olnud , mängud ei jooksnud - ja enamiku ajast nad lihtsalt ei töötanud . </s> </p>
<p> <s> Ma ei osanud nendega midagi peale hakata , aga ega seda minust ei eeldatudki . </s> <s> Minu kohus oli , kui üks või teine neist jälle lootusetult ära kustus ja mingi tuntud nipp ei aidanud , teenindavasse firmasse helistada . </s> <s> Paari päeva jooksul tuldi sealt kohale , lapati kõik üksipulgi lahti ja pandi mõne päeva pärast jälle kokku . </s> <s> Siis natuke aega töötas . </s> </p>
<p> <s> Niisugune töökoht oli minusuguse jaoks muidugi liiga hea . </s> <s> Mul polnud ju vastavat haridustki . </s> <s> Palk küll poole väiksem kui ehitusel - aga nii see ju haridusega kaasas käib . </s> <s> Mina oleksin leppinud küll . </s> </p>
<p> <s> Kogu selle pika argielu-jama kirjelduse mõte on selles , et näidata , kui juhuslikult kõik hakkas . </s> <s> Ja seda ka , et kevadel olin kindlama plaanita . </s> <s> Ühikast ei tahtnud ka seepärast loobuda , et mul oli seal üks plika siginenud . </s> <s> Kutsekast tulnud ja noor alles , aga hea ligi käia . </s> <s> Nojah , ja kompuutrimeestega üritasin ka edasi suhelda , võtsin ühelt uusi mänge ja viisin teisele ning vastupidi - nii sain ise ka üht-teist proovida . </s> </p>
<p> <s> Nii olingi ühel õhtul mingis firmas ühe tuttava pool - ega päeva ajal saa kusagil eriti rahulikult olla - , kui sinna üks tüüp sisse vajus . </s> <s> Enesekindel ja mallilt riides - ärikas . </s> <s> Enesekaitsepoosina kasutavad paljud kalleid hilpe ja jõhkralt üleolevat tooni , aga see oli pehmelt , kindlalt üleolev . </s> <s> Nii nagu kompuutrimees on oma arvutist üle või automees oma autost , nii oli see tegelane inimestest . </s> <s> Kõigepealt ajasid nad äriasju . </s> <s> Ärikal oli mikroskeem , mida mu tuttava firmas lausa ametlikult vaja oli , paar PAL-värvide kivi ka , ja jutt käiski selle ümber , kuidas firma kaudu raha saaks maksta . </s> <s> Ma kasutasin hetke ja mängisin midagi . </s> <s> Siis viipas ärikas peaga minu poole ja küsis : " Spets ? " </s> <s> Toonitatud rockabilly-tukk ja lumipesu ja originaaltossud olid ju tavalised asjad , aga tema hallid silmad olid eriti terased . </s> <s> " Mängude spets , " kinnitas mu tuttav naljaga pooleks . </s> <s> " Eriti nende quest-multikate peale , " lisasin ise . </s> <s> Aga ärikas jäi vist uskuma : " Kuule , see on ju hea , mul on praegu kiire , aga kuskohast ma sind kätte võin saada ? " </s> <s> Ütlesin oma ühika-aadressi , ta näis teadvat , mis selle taga peitub , ja krimpsutas nägu . </s> <s> " Ega ma ei tea ise ka ette , kus ma parasjagu satun olema . </s> <s> Siin või seal mõne naise juures või ... </s> <s> Aga post käib mul sinna , " selgitasin . </s> </p>
<p> <s> " Nii et naistemees ka . </s> <s> See läheb ju kalliks , " arvas tema . </s> <s> " Vastupidi , " kinnitasin . </s> <s> " Me kasutame erinevaid vahendeid . </s> <s> Sina oled enda ümber loonud image'i , mis lubab neile põnevat ja jõukat elu . </s> <s> Mina jälle olen hatune ja räämas , mis äratab neis emalikke instinkte . " </s> <s> Ta ei viitsinud järele mõelda , kordas ainult , et otsib mu üles , kui vaja peaks minema . </s> </p>
<p> <s> Igatahes oli see esimene kord , kui keegi arvas selle kasuliku olevat , et ma arvutimänge tunnen . </s> </p>
<p> <s> Vedelesin oma koikus teki all - kevad oli parasjagu märg ja külm , aga radikaid enam ei soojendatud - ning mõtlesin , kas puua ennast üles , minna jälle Venemaale hulkuma või jätta kõik nii , nagu on . </s> <s> See võib mõnele imelik näida , aga mul pole kunagi olnud tunnet , et olen sündides õigesse ja enda jaoks sobivasse paika sattunud . </s> <s> Ma olen ikka nagu külaline . </s> <s> Eks üht-teist ole ju nähtud ka juba , ja ega see pidu ei parane ... </s> <s> Olin jõudnud just järeldusele , et las kõik olla veel mõni aeg samamoodi , kui ukse taga kolistama hakati . </s> <s> Sattuski seesama ärikas olema ja kutsus mind kaasa , et tal auto all . </s> <s> Uimase peaga - juba autos - küsisin , kuidas peaks tema lugupeetud nimi olema , mis mul paraku meie esimesel kohtumisel täpsustamata jäi . </s> <s> " Ma ei taha oma isikut esile tõsta , aga on kuidagi välja kujunenud , et tuttavad hüüavad mind Bossiks . " </s> <s> " Hugo Bossiga sugulane ei ole ? " </s> <s> Auto oli tavaline punane 05 , ilma iluviguriteta , käepärane tööriist . </s> </p>
<p> <s> Korter , kuhu me sattusime , oli ka täiesti tavaline , nagu nad Õismäel ikka käivad . </s> <s> Aga tüüp , kes meile ukse avas , kandis püüdlikult valget särki ning musta vesti , juhtides mõtte kelnerielukutsele . </s> <s> Mislaadne kahtlus edaspidi vaid süvenes , sest meid tuppa juhatanud , küsis ta , milline võiks olla meie soov . </s> <s> Boss soovis kohvi ja mina pakkusin , et ehk lonks õlut . </s> <s> " Ja millist , kui tohib küsida ? " </s> <s> Mina arvasin , et tumedat , kui sobib . </s> <s> Teades , et suvalisegi õlle hankimine oli parasjagu vaevaliseks muutunud . </s> <s> Ja sättisin end tuppa istuma , kus kaks kirevalt riides tegelast kompuutri ees nihelesid . </s> <s> Mängisid diggerit , mis ei nõua erilist taiplikkust , aga näpuosavusega võib palju korda saata . </s> <s> Jõudsin just kindlaks teha , et neil seda osavust veel ei olnud , kui mulle üks külm ese pihku anti . </s> <s> Millel peale muude väljamaakeelsete siltide oli suurelt IVB . </s> <s> Pokaal ulatati samuti . </s> </p>
<p> <s> Natuke aega põrnitsesime ühiselt , kuidas ekraani peal auke uuristati ja rohelisi rombikesi söödi , siis ütles Boss , et vaja multikas käima panna . </s> </p>
<p> <s> Tarbijaliku hoiakuga inimesed neid mänge nagu multikaid ilmselt võtavadki - paari tunni jagu seiklusi ja naljakaid äpardusi , mille juures on ainult see häda , et peab täpselt meeles pidama , kuskohast ja mis järjekorras mida võtta tuleb ja kellele mida ütlema peab . </s> <s> Tegelikult on nipp just selles esimeses läbimises , kui sa veel midagi ei tea ja alles otsid seda õiget teed ja varianti . </s> <s> Aga neil seal läks käima Larry ja ma noogutasin kergendatult - esimese kosmilise seiklusega tulen ma toime , ja kahe kuningaks-pürgija teekonda olen jupiti ka näinud , aga Larry oli mul vaieldamatult kõige paremini selge . </s> <s> See mäng on " alaealistele keelatud " ja seepärast tuleb algul vastata tervele reale vastikutele küsimustele , et oma iga tõestada . </s> <s> Iga täiskasvanud ameeriklane ehk teabki neid asju , meil siin on aga vähe neid , kes peast ära ütlevad , kes oli esimene neeger-pesapallimängija National League's vms. </s> <s> Nii kulus meil kamba peale mitu katset , et mängu sisse pääseda . </s> <s> Mõned spetsiifilised teadmised jäävad sedakaudu külge , näiteks et Oral Roberts on jutlustaja , aga mitte teatavat sorti kraadiklaas . </s> <s> Või et Calvin Klein on moekunstnik . </s> <s> Või jälle et Nevadas ei ole ei värsket vett ega juute . </s> </p>
<p> <s> Mäng ise seisneb selles , et mingi noor kutt on tulnud linna ööeluga tutvuma ja seisab algul baari ees . </s> <s> Ma ei hakanud ligi trügima , ja see tegelane , kes parajasti klaviatuuri taga istus , näitas oma kompetentsust sellega , et keeras põiktänavasse , ronis suurde prügikasti ja korjas sealt haamri . </s> <s> Siis tuli baari ette tagasi , viipas takso ning sõitis poodi preservatiive ostma . </s> </p>
<p> <s> Mõni mäng on lineaarse ülesehitusega nii ruumis kui ka ajas - sa ei saa järgmist ülesannet enne kätte , kui eelmine on täidetud . </s> <s> Noh , et sa ei pääse enne raketti , kui oled lüüsist läbi , ja lüüsist läbi ei saa sa ilma skafandrita jne. </s> <s> Larry nii üheselt määratud ei ole , ise võib valida , mis järjekorras mida teha . </s> <s> Muidugi , kui oled köiega voodi külge seotud ja pole selleks ajaks taibanud taskunuga muretseda , siis oled omadega õhtal küll . </s> <s> Surmasaamiseks on muidugi igasuguseid naljakaid võimalusi - pimedas nurgataguses lööb pätt su kohe maha , aga halvasti lõpeb ka katse taksost või poest raha maksmata jalga lasta . </s> <s> Kõige üllatavam on vast see , mis juhtub , kui peldikus vett satud tõmbama . </s> </p>
<p> <s> Ekraanil astus Larry , taganedes suure koera eest , kes talle jala peale püüdis lasta , ettevaatamatult sõiduteele - ja kohe ilmus nurga tagant auto , mis ta laiaks sõitis . </s> <s> Surnud . </s> </p>
<p> <s> " Laske spets letti , " üles Boss . </s> </p>
<p> <s> Nagu ma juba ütlesin , võtab osa inimesi seda mängu kui multikat . </s> <s> Ja multifilmis ei hakka ju keegi kaadreid või süžeekäiku ümber tõstma . </s> <s> Mul on küll enda jaoks ka täitsa kindel tegutsemisjärjekord . </s> <s> Aga ma optimeerisin - on vist niisugune sõna ? - selle järgi , et ühest linnaosast teise ja jälle tagasi sõitmine võtab raha , ning mõnigi muu tegevus - nagu abielu registreerimine - võtab ka raha . </s> <s> Ainus võimalus raha saada on seda kasiinos võita , see on aga väga vaevaline . </s> <s> Niisiis ma mõtlesin välja variandi , kus võimalikult vähe tuleks taksoga sõita . </s> <s> Nii et kui ma baaris kõik korda olin ajanud ja tänavatüdruku tuppa jõudsin - pealtvaatajate seast kostis juba hoiatav ümin - virutasin ainult tema laua pealt kommikarbi , avasin akna ja hüppasin välja . </s> </p>
<p> <s> Mängu nüanssidel pole siinkohal rohkem mõtet peatuda , igatahes sain ma paari tunniga asja ühele poole ja kogusin seejuures rohkem punkte , kui keegi kohalolijatest seda eales näinud oli . </s> <s> ( Maksimumist on mul tänaseni neli punkti puudu , aga ma ei ole viitsinud neid ka taga otsida . ) </s> <s> Boss jäi rahule ja lubas mind veel üles otsida . </s> </p>
<p> <s> See oli niivõrd ebamäärane tähtaeg ja mitte millekski kohustav lubadus , et otsustasin oma edasise elukorralduse üle mõtisklemise sinnani edasi lükata . </s> <s> Ja jätkasin oma ebakindlat koostööd ehitustrustiga . </s> <s> Olin juba ligi pool aastat platsilt eemal olnud ja keegi polnud minust puudust tundnud . </s> <s> Pigem vastupidi - nad olid raha rohkem saanud , seda nimetatakse brigaaditöövõtuks . </s> <s> Ühtlasi jätkasin oma mitte-nii-ebakindlat suhtlemist krohvijaplika Pillega . </s> <s> Siin oli probleem vaid selles , et aimates ette peatset töösuhete katkestamist , tahtsin natuke raha mustadeks päevadeks hoida ja ei viitsinud seda tema peale kulutada . </s> <s> Ilmselt tundusin veel piisavalt romantilise kujuna , et ta sellega leppis . </s> <s> Samas oli tal õnneks ka niipalju mõistust peas , et mitte teha mingeid ühiseid tulevikuplaane . </s> <s> Või , noh , küllap ta pisikeses peas umbes niisugune mõte oligi , et päris-elu pole veel käes ja enne tuleb ringi vaadata ning järele proovida . </s> <s> Mida ? </s> <s> Kõike seda , mida tal kodukülas ei olnud . </s> </p>
<p> <s> Oli juunikuu lahe ja muretu keskpaik , kui ma - olin kesklinnas ringi hulkunud - ühikale lähenedes Bossi autot nägin . </s> <s> " Käisin üleeile ka , aga sind polnud , " teatas ta rahulolematu tooniga , kui olin autosse istunud . </s> <s> " Milleks sul mind üldse vaja on ? " otsustasin järele pärida . </s> </p>
<p> <s> " Mul on kihlvedu . </s> <s> Mingi tüübiga . </s> <s> Et kes lahendab kiiremini ja suuremate punktidega ühe uue mängu . </s> <s> Siin ei tohiks keegi seda veel tunda , aga Moskvas on ta olemas ja õige pea jõuab siia . </s> <s> Kumbki võib muidugi endale meeskonna abiks võtta . </s> <s> Oled nõus ? " </s> </p>
<p> <s> " Kas või kohe . </s> <s> Mis mäng see on ? " </s> </p>
<p> <s> " Ma ei tea , see pole veel Eestisse jõudnud . </s> <s> Ja veel - suviti asub mu staap linnast väljas ... " </s> <s> Ta mainis ühe mereäärse linnakese nime . </s> </p>
<p> <s> " Kas söök ja prii suvitamisvõimalus käivad asja sisse ? " uurisin . </s> <s> " See võtab vähemalt nädala . </s> <s> Võib võtta kauemgi . </s> <s> " </s> </p>
<p> <s> " Nädala ? " imestas tema . </s> </p>
<p> <s> " Ega uut mängu kahe tunniga läbi ei jookse küll , " laiutasin käsi . </s> </p>
<p> <s> " Olgu pealegi . </s> <s> Nii et tuled ? " </s> </p>
<p> <s> " Kas või kohe . </s> <s> " </s> </p>
<p> <s> Boss mõõtis mind pika pilguga . </s> <s> " Minugipoolest . </s> <s> Ma sõidan homme hommikul - tulen siit läbi . </s> <s> Ja veel - see on nii soovituse tasemel - võta midagi oma välimusega ette . </s> <s> Kui sa juba nagu minu teenistuses hakkad olema , pole oluline , et sa endale liiga suurt tähelepanu tõmbad . </s> <s> Homseni ! " </s> </p>
<p> <s> Ma olin Pille paariks päevaks hooletusse jätnud . </s> <s> Läksin teda otsima , tuba oli lukus . </s> <s> Tegin hästi närvilise näo ja kiskusin koridori otsas suitsu . </s> <s> O'nneks tuli ta üsna varsti . </s> <s> " Ütle kohe , kui sa mind aidata ei taha , asjad on keerulise pöörde võtnud . </s> <s> " </s> </p>
<p> <s> Pille unustas meie viimase tühise tüli kohe ära . </s> <s> Ja üldse oli tal kinnisidee , et ma oma hulkumisaastate vältel - millest olin talle natuke jutustanud - sugugi ainult heade inimestega kokku ei puutunud . </s> <s> Et minu minevikus on peidus mingid mustad jõud ja need võivad iga hetk pinnale ujuda . </s> <s> Seda ma nüüd talle ette mängisingi . </s> <s> " Ma pean ära kaduma . </s> <s> Paariks nädalaks - võibolla rohkemaks . </s> <s> On kindlam , kui ma ka sulle ei ütle , kuhu . </s> <s> Aga aita mul oma välimust muuta . " </s> <s> Kui ma oleksin võinud kindel olla , et ta on " Aarete saart " lugenud , oleksin õõnsa häälega " must märk ! " sosistanud . </s> <s> Aga ma oletasin , et ta on liiga noor . </s> <s> Või liiga vähelugev . </s> </p>
<p> <s> Kuid kui mu pulstunud habe maha sai aetud , võttis ta toimuvat juba väga tõsiselt . </s> <s> " Seesama punase autoga kutt või ? " küsis ta nagu muu seas . </s> <s> " Temalt ma kuulsin , nii et tema on liitlane . </s> <s> Aga päris lõpuni ei usalda ma teda ka , " lisasin salapära ja suunasin ta oma Simsoni-paruka kallale . </s> <s> Siis tegi ta kuuma vett ja pesi - täiesti omal algatusel - allesjäänud tutid mingi tooniva šampooniga ära . </s> <s> Väga mõnus protseduur oli , ja kui ma viimaks peeglisse vaatasin , olin tõesti tundmatuseni muutunud . </s> <s> Võiks isegi öelda , et nooremaks . </s> <s> Pärast voodis oli ta ka iseäranis tuline . </s> <s> Ei tea , kuhu tema nii äkitselt tiivad leidnud fantaasia teda oli viinud . </s> <s> " Kas sul ikka raha on ? " kuulsin juba poolunes lebades . </s> <s> " Esialgu ... " pomisesin - ja jäin magama . </s> </p>
<p> <s> Boss eelistas kiiret sõitu ja valju muusikat , nii et reis möödus suhteliselt sõnatult . </s> <s> Peale seda , tähendab , kui ta mind hommikul ära ei tundnud ja ma talle " Üllatus ! </s> <s> Üllatus ! " pidin karjuma . </s> <s> Siis ta vaatas mind veel natuke aega kahtlevalt ja ühmas : " Käib küll . " </s> <s> Kui olime juba kohale jõudnud , lükkas ta maki kinni ja osutas : " Kohvik . </s> <s> Kaubamaja . </s> <s> Võõrastemaja ja restoran . </s> <s> Videokohvik . </s> <s> Ega siin rohkem eriti olegi . " </s> <s> Uute paneelmajade rajoon oli muidugi ka olemas ja küllap mõned tööstusettevõttedki , tegime paar jõnksu longuvajunud puumajade vahel , siis näis linnake ära lõppevat - või vähemalt asfalt . </s> <s> Umbes kilomeetri pärast hakkas hõreda segametsa vahelt paistma suur kahekorruseline puumaja . </s> <s> ( " Segamets " võib öelda peaaegu iga asja kohta . </s> <s> Mulle õudselt meeldib männimets ja siin oli ilusaid ja kõrgeid , tõsi küll , kõhnavõitu mände ka . </s> <s> Aga mingid lehtpuud sirgusid niisama edukalt ja varjasid päikest . </s> <s> Männimetsa all kasvab sammal , kuhu on mõnus siruli heita . </s> <s> Aga siin kasvas peamiselt mingi lihavaleheline jama . ) </s> <s> Boss parkis auto maja varjupoolsesse külge : " See ongi . </s> <s> Mansion . - Ah jah , " tuli talle veel meelde , " on paar naist , kellel on siin võrdväärsed külalise-õigused . </s> <s> Et kui neil tekivad seksuaalsed vajadused , annavad nad sellest ise teada . </s> <s> " </s> </p>
<p> <s> " Nigu mõis , " hindasin maja suurust , kui uksele lähenesime . </s> <s> Ukseni viis muuseas enam kui meetri kõrgune kaarekujuline trepp , kivist astmeplaadid olid kulunud ja mõralised . </s> <s> " Vanasti olid sellised suvilad , " teatas Boss . </s> </p>
<p> <s> Läbi esiku pääses lahmakasse kaminasaali . </s> <s> Raske puust laud ja kaks rohmakat pikka pinki selle juures moodustasid kontrasti moodsate , kunstnahaga kaetud diivanijuppidega , mis seisid seinte ääres . </s> <s> Kaminasaali ühes otsas olid kaks kõrvuti ust , Boss lükkas need minu ees pärani , mõlemad ruumid olid võrdselt lagedad , kui mitte arvestada ridades seisvaid paarikümmend voodit , mõned neist näisid hiljuti kasutusel olnud . </s> <s> " Suvila ehitajal oli suur perekond , " ühmasin . </s> <s> " Ruumi siin on , igaüks valib endale sobiva nurga , " teatas Boss ja juhatas mind saali teises otsas oleva ukse poole . </s> <s> Selle taga avanes ilmselt köök , ebastabiilses tasakaaluasendis - jalad laual , tool vaid tagumistel jalgadel seismas - püsis lugev meesterahvas . </s> <s> Et ta oli vähemalt meeter üheksakümmend pikk ja kasvuga proportsionaalselt kogukas , tundus asend eriti ebakindel . </s> <s> Laual käeulatuses oli poolik õllepudel ja hammustatud singileib . </s> <s> Mees luges kapsakskulunud raamatut ega tõstnud pilkugi . </s> <s> Samme kuuldes teatas ta vaid : " Väljas on jõle palav . </s> <s> Siin tundub kõige jahedam . " </s> <s> " Ja singile lähem . </s> <s> See on Väike . </s> <s> See aga , " osutas Boss minule , " on Larry . </s> <s> Larry suvitab mõnda aega meil . " </s> <s> Minu meelest oli sõnal " suvitab " vajalikust suurem rõhk . </s> <s> " Kas keegi on veel majas ? " </s> <s> Väike oli oma suure inimese heatahtliku pilgu meie poole pööranud , mind üle mõõtnud , nüüd pööras ta end jälle raamatusse ja kehitas õlgu . </s> </p>
<p> <s> Läksime tagasi esikusse , sealt treppipidi teisele korrusele . </s> <s> Trepimademelt avanev suur ruum oli täis kõiksugust kolu , millest koroonalaud paistis kõige mõistlikum . </s> <s> Hunnik odavaid toole , poolkerade kaart ja roosa plastmassmannekeen näisid täiesti hooletusse jäetuna . </s> <s> " Kelle jagu see kõik on ? " küsisin - viisakusest ja vestluse mõttes . </s> <s> " Ühe asutuse puhkebaas . </s> <s> Neil ei lähe seda sel suvel vaja . " </s> <s> Ruum oli üsna hämar - lai , aga madal aken avanes välisukse kohale . </s> <s> Teistesse külgedesse viis mitu ust . </s> <s> Olin väljast tähele pannud , et maja lõunapoolse seina nurkades on veranda-taolised moodustised . </s> <s> Avasin ukse , mis pidi nagu sinnapoole viima , kuid sattusin väga laokil tuppa , kus vedeles katkisi toole , reformvoodite tükke ja pulstunud madratseid . </s> <s> Aga siit läks uks edasi ja nii jõudsin tõesti verandale . </s> <s> See paistis üsna asustamatuna , laud ja kohmakas riidekapp olid paksu tolmukihiga kaetud . </s> <s> " Kui sa ütlesid , et igaüks leiab nurga , siis ma jään siia , " teatasin , võtsin eestoast suhteliselt kobeda madratsi ja viskasin seina äärde maha , tekkinud tolmupilv sädeles kelmikalt päikesekiirtes . </s> <s> " Nurk sajab läbi , " ütles Boss . </s> <s> Tapeedilt võis sellekohaseid jälgi leida küll . </s> <s> " Ma olen kaks ööd Orenburgi vaksalis maganud , " pakkusin omalt poolt . </s> <s> See oli muidugi vale - aga minu meelest oli mulle ka infot ainult vihjamisi jagatud . </s> <s> " Jah ? " üllatus Boss . </s> <s> " Eks sa ise tead . </s> <s> Vaatame Alberti ka üle . " </s> <s> Ühes teise korruse toas istus täiuslik prillidega albiino kompuutri taga . </s> <s> Ekraanilt paistis Frameworki menüü . </s> <s> Albert on ka minu meelest täiesti albiinolik nimi . </s> <s> " Teil tuleb koos töötada , " selgitas Boss meid tutvustades , " Albert lubas kogu mu arvepidamise arvutisse viia . </s> <s> Ma ei ole kindel , kas sellest kasu on ... " </s> <s> " Kust sa ta said üldse ? " küsisin muljuda saanud välimusega " Schneiderit " uurides . </s> <s> " Ah , ühel tüübil oli võlgu kogunenud . </s> <s> Ostsin need kokku . </s> <s> Pluss kaks videot . </s> <s> Pealegi kurtis ta ise ka , et on täiesti üle jõu käiv kompuutrit omada ja armukest pidada . </s> <s> Saigi üks inimene jälle normaalsele elule päästetud . - Tuled ujuma või jääd siia ? " küsis Boss . </s> <s> " Ma vaataksin korra , mis siin masinas on . </s> <s> Kui need äriasjad veidi vaheaega kannatavad . " </s> <s> " Äriasjad nõuavad pidevat tähelepanu , " muigas Boss ja läks minema . </s> <s> Ju siis ujuma . </s> </p>
<p> <s> Albertil ei olnud minu ilmumisest just hea meel . </s> <s> Tundus , et tal ei ole kahju mitte mulle loovutatavast masinaajast , vaid prestiižist - et tema on ikkagi spetsialist arvutite peale jne. </s> <s> Suunavatele küsimustele saadud vastused vaid kinnitasid minu arvamust , arvuti oli tema jaoks instrument , millega teha tüütut ja nüri tööd , ja ainus saadav rõõm võis peituda selle töö teostamise perfektsuses . </s> <s> Aga Bossi-taolise ettevõtja majapidamine ei allunud " andmestruktuuride normaliseerimise üldistele põhimõtetele " . </s> <s> Ma ei saanud aru , kuidas ja miks ta siia üldse oli sattunud , kuni ta ise ütles , et Boss on ta klassivend ning et tal on parasjagu puhkus . </s> <s> Nojah , kõik ju sõidavad puhkuse ajaks kuskile mere äärde või nii , eks siis temagi ... </s> </p>
<p> <s> Selle sõbraliku vestluse käigus olin jõudnud kindlaks teha , et arvutis oli nii mänge kui ka keerulisi rakenduspakette , aga puuduvad tarbijapoolset lähenemist hõlbustavad abivahendid - proff töötab küll ilma Nortonita , aga mina olin mugavustega harjunud . </s> <s> Laualaekas oli mõnikümmend flopit , nende seast leidsin viimaks ka Norton Commanderi ; veidi aega selle kasutuselevõtt küll nõudis , sest see oli backupina kopeeritud ja nii ei tundnud ju kohe ära . </s> <s> Viimaks tegin ka alglaadimiskäsud oma käe järgi ümber ; Albert noogutas armulikult - mõnel pool on , jah , niimoodi ... </s> <s> Päästsin ta jälle pulti ja pakkusin , et võiks mõne mängu panna . </s> <s> Jalamaid lasi ta käima " Totruse " . </s> <s> See on nõukogude programmeerijate peamine panus maailma tarkvarasalve , mõeldud koolieelsele arengutasemele , ja seisneb selles , et erineva kujuga klotsid langevad kaevu . </s> <s> Mängija ülesanne on neid klotse kukkumise ajal niiviisi pöörata , et neid võimalikult tihedasti ja palju ära mahuks . </s> <s> See on üks väheseid mänge , mida ma põhimõtteliselt ei mängi , nii küsisin Albertilt , kuskandis peldik asub . </s> <s> " All , " teatas ta paljutähenduslikult ja jätkas hüpnotiseeritud pilgul langevate kuubikute jälgimist . </s> </p>
<p> <s> Läksin alla , kedagi ei olnud näha ; vaatasin kööki , singileib oli ära söödud , raamat - vabariigiaegne kaantetuks kulunud krimka - vedeles laual . </s> <s> Köögis oli igavesti suur puudega köetav pliit , balloonidega gaasipliit ja mahukas moodne külmkapp . </s> <s> Kaalusin , kas sinna sisse piiluda oleks väga sündsusetu , tegin juba kaks sammu kapi poole , kui otse mu selja taga " Haa ! " karjuti . </s> <s> Väike pidi oma kogu kohta väga kerge sammuga olema , mina küll tema lähenemist ei kuulnud . </s> </p>
<p> <s> " Surume kätt , " nõudis ta . </s> <s> " Minust pole vastast , " arvasin . </s> <s> " Muidugi ei ole , aga ma tahan teada , mis mees sa oled . " </s> <s> Seadsime küünarnukid lauale . </s> <s> Ega mu puiklemisest kauaks jätkunud , tema surve oli nagu tungraua oma , kui tasakaal kord kadus , siis pääsu polnud . </s> <s> " Päris tühi koht sa ju polegi , " lohutas ta siiski . </s> <s> " Ma olin mitu aastat ehituse peal , " selgitasin . </s> <s> " Muist aega " tingimustega " . </s> <s> Hulkurluse eest . </s> <s> Oleks ehk " propaganda " ka kraesse saanud , aga mind võeti Leedus vahele ja kõik lendlehed , mis mul ligi olid , olid leedukeelsed . </s> <s> Aga noh , ma olin juba enne ka ehitusel . </s> <s> " </s> </p>
<p> <s> " Mina olen taksist . </s> <s> Taksistide kursustelt sain load , mõni aasta töötasin pargis , aga , tead , rahakopikas hakkas kokku kuivama , mullu võtsin patendi ja see aasta ka . </s> <s> " </s> </p>
<p> <s> " Ega siin vist ka palju teeni ? " pärisin . </s> </p>
<p> <s> Väike hakkas naerma . </s> <s> See võttis tal natuke aega . </s> <s> " Tead , pargis ma ei saanud kunagi suvel puhkust . </s> <s> Nüüd siis mõnulen . </s> <s> Auto on mul muidu siinsamas kuuri all , tahaks kõpitsemist . </s> <s> Ei viitsi . </s> <s> Libistan õlut ja . </s> <s> Kuule , sinki tahad ? " </s> </p>
<p> <s> Väike lõikas oma käega paksu leivakäntsaka ja mõnusat suitsusinki . </s> <s> Istusime ja lobisesime . </s> <s> Bossi lubatud prii söögiga oli algust tehtud . </s> <s> " Kaugel siit meri on ? " küsisin viimaks . </s> <s> " Ah , mine vaata , ma ei viitsi praegu välja tulla , kole palav on , " arvas Väike . </s> </p>
<p> <s> Üksainuke teerada metsa vahele kaduski , ju siis see pidi kuhugi viima . </s> <s> Sedamööda kuidas mets hõredamaks jäi , köitis mu tähelepanu mingi erkpunane asi . </s> <s> Lähemale jõudnud , osutus see suureks päevavarjuks , nagu neid tsiviliseeritud supelrandades vahel esineb . </s> <s> Supelranda selle koha peal küll polnud , aga sinistes supelpükstes isand lebas hoolikalt varju all . </s> <s> Mõned õlled olid tal ka ligi . </s> <s> Teerada läks otse tema poole . </s> <s> Tüüp paistis keskmist kasvu , proportsionaalse ja mitte liiga karvase kehaga . </s> <s> Kõige tähelepanuväärsem asi tema juures oli elvislik otsmikulokk . </s> <s> Vaevalt see ilma olmekeemia abita nii kunstipärasena püsida sai . </s> </p>
<p> <s> " Misasi sina siis nüüd oled ? " tegi ta silmad lahti , kui olin temaga päris kohakuti jõudnud . </s> <s> Silmad olid tal hästi heledad , nagu sinakas jää või nii , ja samas justkui märjad ja nõrgad , nagu kannaks ta kogu aeg tugevaid prille ja on need hetkeks eest võtnud . </s> </p>
<p> <s> " Boss tõi mu hommikul ja ütles , et ma jään nüüd mõneks ajaks siia . </s> <s> " </s> </p>
<p> <s> " Huvitav , miks , " pani ta ilma igasuguse huvita jälle silmad kinni . </s> </p>
<p> <s> " Et ma tema käsutuses oleva arvutusmasina abiga organiseeriksin mansioni elanike seas kultuurseid meelelahutusi . </s> <s> Ja Boss kutsub mind Larryks . </s> <s> See on ühe valget ülikonda kandva noormehe järgi , kes otsib oma petlikku õnne salapärases ja ohtuderikkas väikelinnas . </s> <s> Mul ei ole valget ülikonda ja ka nimetatud noormees on täiesti illusoorne , aga mul on tema loojatega teatav hingesugulus . </s> <s> " </s> </p>
<p> <s> " Kalanägu . </s> <s> Pokkerface . </s> <s> Babyface . </s> <s> Kala . </s> <s> Ja nii edasi . </s> <s> Vali , millist tahad . </s> <s> " </s> </p>
<p> <s> " Kas see on sellepärast , et sa oskad kõrvu liigutada ? " </s> <s> Üllatusest tegi ta silmad uuesti lahti . </s> <s> " See on minu erakordse edu pärast hasartmängudes . </s> <s> See on muuseas kõik , mis ma sinu käest praegu küsida tahtsin . </s> <s> " </s> </p>
<p> <s> " Kas meri on siit kaugel ? " </s> </p>
<p> <s> " Suhteline , " ühmas tema ja vajus uuesti letargiasse . </s> <s> Mulle tundus , et Kalanägu on kuri inimene . </s> <s> Seepärast astusin mõned sammud edasi , enne kui laususin oma monoloogi lõpurepliigi : " Sümptomitelt pohmelusega sarnanev haigus on selles eraldatud maanurgas võtnud epideemia mõõdud . </s> <s> Ja ainult Albert näib vaktsineeritud olevat . </s> <s> Hm ... " </s> </p>
<p> <s> Aga suhtelisuse kohalt oli tüübil õigus olnud . </s> <s> Sest ma jõudsin tiheda roostikuni . </s> <s> Mille taga meri ilmselt oligi . </s> <s> Ainult et raskesti kättesaadav . </s> <s> Jalgraja jäänused viisid piki muru vasakule . </s> <s> Kohati jäi roostik hõredamaks ja mõnes kohas teda ei olnudki , aga seal oli murukalda ja lahtise vee vahel paari meetri laiune haisev mudatsoon . </s> <s> Mitte et see mind eriti häirinud oleks , ma lihtsalt tutvusin ümbrusega . </s> </p>
<p> <s> Järjekordse roostikupuhma tagant - see võis olla umbes kilomeeter maad mansionist - avanes tükike liivaranda , ja see oli asustatud . </s> <s> Kui oma hoolikalt valitud rõivastes oli Boss igati trimmis paistnud , siis nüüd võis märgata ka teatavat rasvakihi kogunemist sinna-tänna . </s> <s> Kaks noormeest olid veel päikesevõtmisega ametis , üks väiksem ja vilkamate liigutustega , teine suurem ja karvasem , madala lauba ja kokkukasvanud kulmudega . </s> <s> Aga loomulikult köitsid mu tähelepanu rohkem kaks tüdrukut . </s> <s> Sest need olid tõesti kõrgemat sorti . </s> <s> Üks oli punapea - juuksed küll pruunipoolset tooni , aga punapeadele omase piimjaskahvatu nahaga , mille jumekamaks päevitamine nõuab hoolt ja vaeva . </s> <s> Seda vaeva oli , eriti veel suhteliselt varajast aastaaega arvestades , ka nähtud , ning üldse jäi mulje , et tema keha ja hing elavad harmoonilises kooskõlas , teineteisest rõõmu tundes . </s> <s> Teine oli ehk natuke tavalisem blond poisipea , üle keskmise rindadega - mis küll bikiiniriba all varjus , aga siiski - ja pealtnäha väga mõnusalt vetruva ihuga . </s> </p>
<p> <s> " Näe , said kah aega läbi astuda , " tervitas Boss . </s> <s> Ma ei saanud pilku tüdrukutelt ära ja pomisesin : " Armu või ära . " </s> <s> " Püüa mitte , " soovitas punapea malbelt . </s> <s> " Nojah , eks ma püüa , " nõustusin , istusin seljaga tüdrukute poole , tegin taskuräti nurkadesse sõlmed ja surusin selle siis päikesevarjuks pähe . </s> <s> Seejärel võis jaki ja särgi seljast võtta . </s> </p>
<p> <s> Vastupidiselt eelmistele tutvunemistele mansioni asukatega , otsustasin seekord hästi kaua sõnatult püsida . </s> <s> See läks mul korda . </s> <s> Umbes tunni pärast tuli tüdrukutele meelde , et nad peavad õhtul tööle minema . </s> <s> Kaks härrasmeest - nende omavahelisest vestlusest olin täheldanud , et musklimees reageeris hüüdnimele Tümpa - läksid neid viisakalt saatma . </s> <s> Pöörasin end ringi , mis oli aktiivset päikesekiirgust arvestades kindlasti õigeaegne . </s> <s> Jäi mulje , et Boss on minu liikumatust huviga jälginud . </s> <s> " Kui need on needsamad daamid , kellel sa ütlesid seksuaalseid vajadusi tekkivat , siis ma mõistan täiesti mõnede meeskodanike püüdlust pidevalt nende läheduses püsida , et sellekohane soov märkamata ei jääks . </s> <s> " </s> </p>
<p> <s> " Jah ? " kergitas Boss kulme . </s> <s> Võibolla käis nii komplitseeritud lause jälgimine tal palavas päikeselõõsas üle jõu . </s> <s> Ma olin ise seda ka minutit kolm mõttes edasi-tagasi veeretanud . </s> </p>
<p> <s> " Ma arvan , et nad on Tallinnast . </s> <s> Kohalikeks on nad liiga head . </s> <s> Samuti ei usu ma , et nad ruttaksid paikkonna suurima kudumisvabriku õhtusse vahetusse . </s> <s> Kus veel õhtul töö algab ? </s> <s> Restoranis peale sanitaartundi . </s> <s> Seega - baari . </s> <s> Baaridaamiks , ettekandjaks . </s> <s> " </s> </p>
<p> <s> " Poolenisti on sul õigus . </s> <s> Eha - see heledama peaga - on tõesti baaris tööl . </s> <s> Liia on võõrastemajas - korrusekorrapidaja või kuidas nad seda nimetavad . </s> <s> " </s> </p>
<p> <s> " Ma surun maha edasise uudishimu nende isikute suhtes . </s> <s> Pigem huvitab mind , kuidas saab inimene - täpsemalt sina - oma käsutusse niisuguse maja , nagu see , mida sa mansioniks nimetad . </s> <s> " </s> </p>
<p> <s> " Oled sa kindel , et see teadmine sind kuidagi rikastab ? " </s> </p>
<p> <s> " Rikkust pole ma eales taga ajanud . </s> <s> " </s> </p>
<p> <s> " Nonoh . </s> <s> Muuseas , ma üürisin selle . </s> <s> Asutuselt , kelle puhkebaas see on , ühe teise asutuse nimel , aga ise maksin üüri . </s> <s> Seitsekümmend neli rubla ja viiskümmend kopikat suve eest ei ole ju palju . </s> <s> " </s> </p>
<p> <s> " Ega ole küll . </s> <s> Ainult et mulle pole vähemalt seni midagi sellist pakutud . </s> <s> Mis on muidugi täiesti loomulik . </s> <s> " </s> </p>
<p> <s> " See on omaette pull lugu . </s> <s> Lähme kuskile varju , aitab päikesest küll . </s> <s> " </s> </p>
<p> <s> Erkpunane päevavari oli Kalanäost maha jäetud . </s> <s> Istusime selle alla murule . </s> </p>
<p> <s> " Kümmenkond kilomeetrit siit eemal on endine kaluriküla , " alustas Boss minu pühendamist kohalikku geograafiasse . </s> <s> Kohalik ajalugu oli üpris tüüpiline . </s> <s> Teatavasti sattus kalalkäimine ühest hetkest randlastele ebasoovitavate tegevuste hulka . </s> <s> Mille tagajärjel küla vähehaaval tühjenes . </s> <s> Mõned pensionärid jäid paigale , aga ülejäänud majad seisid tühjad ja lagunesid vähehaaval . </s> <s> Kuni teatud elujärjele jõudnud inimesed hakkasid otsima suvitamisvõimalusi looduslikelt kaunites kohtades . </s> <s> Aga piiritsoon , ja küllap ka muud kaalutlused võimaldasid - neil , kellest see sõltus - tühjaks jäänud majade taotlejate ringi oluliselt kitsendada . </s> <s> Noh , esiteks muidugi mõned kohalikud mõjukad isikud . </s> <s> Ja siis mõned mõjukad isikud pealinnast . </s> <s> Isegi nii mõjukad , et sovhoos oli teostanud neile minevates osmikutes põhjaliku remondi . </s> <s> Mitte igas kalurimajas polnud algselt soome sauna ja kaminasaali terrassiga merele . </s> <s> Hädad olid tulnud talviti ja alles lähiaastatel , mõned kilomeetrid eemal asuvast sõjaväeosast . </s> <s> Vahist vabadele sõdurpoistele oli hakkanud meeldima ringi kolada , ning tühjalt seisvatesse suvilatesse ei suhtunud nad sugugi heaperemehelikult . </s> <s> Ja talveti kohalpüsivad vanakesed olid piisavalt hõivatud juba eneselgi elu sees pidamisega . </s> <s> Loomulikult ei suutnud ka miilits kedagi tabada , sest käidi ju öösiti ja liigse kärata . </s> <s> Püüti küll - maavaimude äraostmise taoliselt - jätta nähtavasse kohta paar moosipurki , et soldanid ei peaks otsimisega vaeva nägema ja selle käigus aknaid , uksi , laudu ja muud lõhkuma . </s> <s> Aga talv on pikk , soldaneid palju , mis sa paarist moosipurgist ikka saad . </s> </p>
<p> <s> Omamoodi kõrgpunkt oli saabunud möödunud hilissügisel , kui ühe pealinna-inimese häärberis oli purunud puskarimasin - huvitav harrastus , muide - mis oli vaid pooleteiseks päevaks omapead jäetud . </s> <s> Purunes nii huvitaval kombel , et täitis kogu maja pasa ja poriste kirsajälgedega . </s> </p>
<p> <s> " Mul on siinkandis tuttavaid , " selgitas Boss . </s> <s> " Üks neist jutustas mulle toimunust , ise kahjurõõmust luksudes . </s> <s> Mulle ei meeldi tähtsad mehikesed , puskariaparaatidega või ilma , aga veel vähem meeldib mulle okupatsiooniarmee . </s> <s> Nii absurdne kui see ka pole , lähtusin ma niisiis natuke ka patriootlikest kaalutlustest . </s> <s> Ma otsustasin need rüüstamised lõpetada . </s> <s> " </s> </p>
<p> <s> Boss tegi siinkohal sügavmõttelise pausi . </s> </p>
<p> <s> " Ma ei jätnud säärast kavatsust ainult enese teada . </s> <s> Suvilaomanikud Tallinnast nõustusid eraldama mõõdukaid rahasummasid . </s> <s> Kohalikud jälle lubasid tagada minu tegevusele legaalsuse . </s> <s> Ning mul on mitmekülgsete võimetega teotahtelisi sõpru . </s> </p>
<p> <s> Öösiti tühja küla passida on üsna nüri tegevus . </s> <s> Õnneks tuli esimene reid juba esimese nädala jooksul . </s> <s> Soldaneid võis kolm või neli olla , ja ühe me saime kätte . </s> <s> Hommikul andsime ta üle miilitsale , kes omakorda ta väeossa sõidutas . </s> <s> Kust lubati selliseid intsidente edaspidi vältida , ning saadeti isegi meeskond , mis kaks purunenud klaasi tervetega asendas . </s> <s> Muidugi ma ei arvanud , et asi nii lihtsalt laheneb . </s> <s> Küll aga tekkis tunne , et ma pean palkama politruki , kes patriootlike loengutega võitlusvaimu üleval hoiaks , sest kümmekond järgmist ööd ei juhtunud midagi . </s> <s> Kui juhtus , andis automürin sellest õnneks aegsasti märku . </s> <s> Lasime neil veidi aega tegutseda - et nende eesmärgis vähimatki kahtlust ei jääks . </s> <s> Arvuliselt oli meid üsna võrdselt . </s> <s> Aga kui meil poleks pisargaasiballoone olnud , oleks ikkagi kahtlane olnud terve selle jao vangistamine . </s> <s> Pisargaas tuli neile üllatusena küll . </s> </p>
<p> <s> Nii et siinse linnakese juhtkonna äratamine oli kokkuvõttes </s> </p>
<p> <s> isegi raskem . </s> <s> Aga pool viis hommikul helistas täitevkomitee esimees väeosa komandörile ja päris , miks seisab liikluseeskirjade vastaselt sauna ees kroonu veoauto , kastis kümmekond komplekti sõdurivarustust . </s> <s> Varatalve kohta napilt rõivais kodumaakaitsjad leiti oma pahateoplatsilt muidugi ka üles . </s> <s> Edasine ei puutunud minusse . </s> <s> Igatahes möödus talv edasiste ekstsessideta . </s> <s> Ning mul tekkis poolehoidjaid , kes oma suhtumist näitasid , noh , näiteks kasvõi sellesama mansioni puhul . </s> <s> Pikk jutt oli , lähme tuppa . </s> <s> " </s> </p>
<p> <s> Majas oli vaikne - see tähendab , makk üürgas , aga tüübid olid niisugused loiud . </s> <s> " Soolo võttis auto , et plikasid ära viia , " ütles Väike . </s> <s> Ju siis hüüti rannas peesitanud ärikat Sooloks . </s> <s> " Vaikne teil siin , " arvasin , eriti Bossi jutu järel - kus ju terved armeed omavahel maid jagasid . </s> <s> " Iseäranis koidikutel , " lisasin veel . </s> </p>
<p> <s> " Nädal tagasi oli mul siin kolm soomlast . </s> <s> Sellest annab siiamaani välja puhata , " seletas Boss . </s> </p>
<p> <s> Olin varahommikust üleval , nähtud ka nagu päevaga juba üht-teist , roidumus kippus peale . </s> </p>
<p> <s> " Mängime koroonat , " ütles Väike . </s> <s> Mängisime . </s> <s> Tema võitis kolm korda , mina ühe . </s> </p>
<p> <s> " Lähme linna , " ütles Kalanägu . </s> <s> Läksime . </s> <s> Kogu kambaga , isegi Albert . </s> </p>
<p> <s> Bossi auto seisis kultuurikeskuse ees . </s> <s> Kultuurikeskus ühendas endas võõrastemaja , restorani ja baari . </s> <s> " Soolo , raisk , " mõtiskles Boss kuuldavalt . </s> <s> " Baari või kõrtsi ? " küsis Tümpa . </s> <s> " Baar pole veel lahti , " teadis Kalanägu . </s> <s> " Suppi tahaks , " täpsustas Väike . </s> <s> Läksime üles ja täitsime endiga ühe suure laua . </s> </p>
<p> <s> Supi asemel nõudsin kurgisalatit . </s> <s> Polnud sel aastal kurki söönudki . </s> <s> Soolo ilmus välja koos Punapea-Liiaga . </s> <s> Too näis nüüd rangelt ametlik - oli vahetuse üle võtnud . </s> <s> " Mis uudist ? " uuris Boss . </s> <s> " Üks Tallinna dotsent visati koos armukesega privaadist välja , " teatas Liia . </s> <s> " Sittus peegli täis või ? " huvitus Tümpa . </s> <s> " Helistati , et homme hommikust läheb kahte kahest vaja , ja tal õiget bronni polnud . </s> <s> Algusest peale sai öeldud , et see on tal nii ehku peal . </s> <s> Pakuti talle meeste neljasesse ja moorile naiste kolmesesse . </s> <s> Küll vihastas . </s> <s> Äkki situbki veel . </s> <s> Õnneks pole minu korrus . </s> <s> Okei , ma lippan tagasi . </s> <s> " </s> </p>
<p> <s> Seapraed olid vägevad . </s> <s> Kõhu sai päris täis . </s> <s> Kas kõik läheb firma arvele ? mõtlesin . </s> <s> Oma rahast mul niiviisi kauaks ei jätkuks . </s> <s> Boss oli pudeli viina ka lauale tellinud . </s> <s> Musa mängis , inimesi oli vähevõitu . </s> <s> Argipäeva asi - vist . </s> <s> " Mixi juurde keegi läheb täna või ? " küsis Boss . </s> <s> " Ma võin minna , " lubas Väike , " ma võtan Larry kaasa . " </s> <s> " On tast asja ? " kahtles Tümpa . </s> <s> " Pole seal midagi . </s> <s> Las näeb kohad ära . </s> <s> " </s> </p>
<p> <s> " Misasi see Mix on ? " pärisin , kui jupi aja pärast liikuma hakkasime . </s> <s> Teised jäid meist lauda , nii et arvega polnud mul muret . </s> <s> " Videomikser . </s> <s> Videobaar , noh , " seletas Väike . </s> <s> Seegi oli päris käe-jala juures kesklinnas . </s> <s> Nooremat rahvast jätkus ukse tahagi . </s> <s> Väike trügis neist otse läbi ja koputas . </s> <s> Dessantväelase maneeridega uksehoidja lasi meid kohe sisse . </s> <s> Surusime end uksest läbi . </s> <s> " See on Larry . </s> <s> Oma , " osutas Väike pöidlaga üle õla minu poole . </s> <s> " Uus ? " </s> <s> " Uus . </s> <s> " </s> </p>
<p> <s> Mõnus hubane ruumike oli , paarkümmend inimest mahtuski sisse . </s> <s> Istusime " reserveeritute " lauda . </s> <s> Omanik - Mix - tõi meile pizzad ja kokteilid . </s> <s> " Kuidas on ? " küsis Väike . </s> <s> " Normaalne , " teatas Mix . </s> <s> Leti peal aparaadis jooksid musa-videod . </s> </p>
<p> <s> " Ei maitse või ? " imestas Väike . </s> <s> Olin oma portsuga vaevalt poole peale jõudnud , kui temal juba otsas oli . </s> <s> " Pole maa-toiduga harjunud . </s> <s> Muidu on hea küll , " selgitasin . </s> <s> Kokteili olin küll otsa saanud . </s> <s> " Kord on nii , et esimene ring on firma kulul , edasi tuleb endal rahatäht välja anda , " teatas Väike . </s> <s> Kaalutlesin , et kogu muidu saadud söögi peale võib mõne rubla välja anda ka . </s> <s> " Võtan sulle kokteili või pizza ? " küsisin Väikselt . </s> <s> " Bossi mehi või ? " küsis Mix , kui leti äärde astusin . </s> <s> " Täna hommikul tulin , " noogutasin . </s> <s> " Ah , lase olla , " ütles Mix , kui raha pakkusin . </s> </p>
<p> <s> " Miks siin sihuke kord on ? " küsisin Väiksele klaasi ulatades . </s> <s> " Näed seda naela seal ? " küsis tema vastu . </s> <s> Leti kõrval seinas , näo kõrgusel oli neljatolline nael küll . </s> <s> Pealtnäha otstarbetult . </s> <s> Väike nägi , et ma nägin . </s> <s> " Me valvame seda naela . </s> <s> " </s> </p>
<p> <s> Selgus , et naelal oli tähelepanuväärne minevik . </s> <s> Idee videoga kohvikut pidama hakata oli Mixile tulnud enam kui aasta eest . </s> <s> Lootuses asi juba suve jooksul käima panna . </s> <s> Ometi oli paberite vormistamine ja remondi tegemine ja sisseseade hankimine võtnud arvatust palju rohkem aega . </s> <s> Ning raha . </s> <s> Kogu oma raha , ämma raha ja enamgi veel . </s> <s> Kui ta sügisel poe lõpuks käima sai , oli suvitushooaeg läbi ning kohalike pealt erilist profiiti polnud lõigata . </s> <s> Kohvi ja toidukraami hankimisega olid raskused , alkoholi ei tohtinud müüa , videot käisid aga vaatamas koolilapsed , kel sugugi mitte iga päev kahte rubla pileti jaoks taskus ei olnud . </s> <s> Mingit rikkust ei tõusnud , Mix sai paar pakilisemat võlga küll ära õiendada , aga talvekuud venisid vaikuses ja rahus . </s> <s> Kuni ühel õhtul astusid Mixi juurde kaks meest , kes teatasid , et nüüd tuleb iga kuu neile kolm tonni anda . </s> <s> Et niisugune kord olevat . </s> <s> Jätsid veel viisakalt kaks päeva mõtlemiseks . </s> <s> Mix mõtleski - kohalikud need justkui polnud , ja ainuke jõunumber , mis ümbruskonnas oli juhtunud , oli Bossi kamba edukas tegutsemine armee vastu . </s> <s> ( Noogutasin siinkohal Väiksele , et olen sellega juba kursis . ) </s> <s> Mixi esimene mõte oligi olnud , et Bossil on igav hakanud . </s> <s> Ta tormas Bossi otsima , et asjad selgeks rääkida - ettevõte tulu ei anna , ja pealegi , milleks saata jämeda mordaga vahendajaid . </s> <s> Boss aga eitas oma segatust asjasse . </s> <s> Ja jäi omakorda mõttesse . </s> <s> Ning otsustas , et tegu on amatööridega , pealegi sellistega , kes kohalike oludega üldse kursis pole . </s> <s> Profid , arvas Boss , oleks kõigepealt maja maha põletanud ja kassa ära röövinud - ning alles siis tulnud oma jutuga . </s> <s> Boss lubas kogu riski enda peale võtta ja istuski ülejärgmisel õhtul filmi vaatama . </s> <s> Samad kaks tüüpi ilmusid välja , hoidsid esialgu käsi taskus ja nii edasi , aga kui Mix neile pikemalt puiklemata ümbriku andis , muutusid muretumaks . </s> <s> Nii et rünnak tabas neid ootamatult . </s> <s> Jäi veel autojuht , aga sellelegi oli ju mõeldud . </s> <s> Videonautijad pagesid kakluse käigus , ilma et neid selleks eriti julgustada oleks tulnud . </s> <s> Kolme reketi-mehe töötlemisel oligi see nael tekkinud - sest üks tuli kõrvapidi seina külge kinnitada , et tal mugavam oleks teatada , kelle käest ta niisuguse huvitava mõtte oli üldse saanud . </s> <s> Mõni aeg tuli neid tühja suvila keldris kinni hoida , et kindlaks teha , kas nad ikka on need , kellena esinevad . </s> <s> Kõik kolm osutusid tõesti täiesti tavalisteks kodanikeks , ja Boss otsustas , et ühe korra võib ju andeks anda . </s> <s> Muidugi pidid nad selleks soostuma oma senise asustuspaiga mahajätmisega . </s> <s> Heaks argumendiks selle kasuks otsustamisel osutus ühele tüübile pool tema lapse talvejopi varrukast . </s> <s> Ühtlasi pidi nende ideelisele isale jääma mulje , et tema agendid on rahaga lihtsalt uttu tõmmanud , nii ebatõenäoline , kui see summa tühisust arvestades ka polnud . </s> <s> Ilmselt kahtlus tekkiski , sest mõni öö hiljem visati liikuvast autost videokohviku aknasse paar süütepudelit . </s> <s> Ei olnud päris juhus , et seejärel ülemäära suurt kiirust arendanud auto maanteel kraavi sõitis ja reisijad samas õnnetult surma said . </s> <s> Mix võttis endale kaks kohalikku jõumeest ametisse . </s> <s> Ja kogu lugu sumbus vaikselt unustusse , eriti kui Bossi paar sõpra reketi taga seisnud mehikesel külas käisid . </s> <s> Toogi oli pea kaugele ära kolinud . </s> </p>
<p> <s> Kui Väiksega läbi suveöö mansioni tatsasime , võisin päevaga igati rahule jääda . </s> <s> Ja magamisase osutus pimedas üsna romantiliseks . </s> <s> Mitte see kopitushais , tähendab , vaid tuules aknaruutude vastu kriipivad puuoksad . </s> </p>
<p> <s> Paar järgmist päeva möödus täiesti suvitamise tähe all . </s> <s> Muusikat ja õlut oli kogu aeg majas , mingid tüübid tulid ja läksid , mõni kohalik , mõni linnast . </s> <s> Ühel pilvisel pealelõunal õnnestus mul panna jõuk ka kompuutrist huvituma . </s> <s> Kõigepealt provotseerisin Kalanägu strip-pokkeriga - kus ekraanil lebav naispartner oma mängulise ebaedu korral üksteise järel eneselt riidehilpe eemaldab . </s> <s> Kalanägu tõestas ära küll , et ta pokkerit jagab , ja ainus , mille arvelt ma ise kiiremini sain , oli mängu väikese ebatäpsuse tundmine - kui naisterahvas ekraanil on parajasti sunnitud järjekordse pesueseme panti panema , blufib ta täiesti kontrollimatult . </s> <s> Ülejäänud seltskond pidi aga üha leppima arvutipoolse teatega , et nüüd on nad ise püksatuks jäänud . </s> <s> Siis panin marslaste laskmise käima , mis kõrvalt vaadates tundub igavesti lihtne , aga ise puldi taga istudes võib hõlpsasti jänni jääda . </s> <s> Ja mõnelegi tüübile pidi meelde tuletama , et klaviatuuri ei tasu rusikaga taguda . </s> <s> Üsna napilt õnnestus mul rekord oma nimele jätta - kolmas monstrumite laine sai küll minugagi hakkama , aga ma jõudsin enne seda paar nende sputnikut alla lasta . </s> </p>
<p> <s> Õhtuti käisime alevi vahet - peamiselt kõrtsis , sest ega muud teha olnudki . </s> <s> Kuulutustahvlilt võis teada saada , et nädalavahetuseks tuleb mingi haltuurabänd esinema - ja et toimuvad lahtised kurnimänguvõistlused väärtuslikele auhindadele . </s> </p>
<p> <s> See kurnimängu-asi tundus nii jabur , et Väike ja Tümpa üritasidki juba järgmisel hommikul mansioni ees kaikaid loopida , Boss aga käis linna peal asja uurimas . </s> <s> " Turistide rida , " teatas ta tagasi tulles . </s> <s> " Ilmselt nendesamade , kelle pärast hotellis kohti ümber tõsteti . </s> <s> Üritavad lõõgastushetkedel rahvusliku spordialaga tegeleda , " lõi ta hooletult käega . </s> </p>
<p> <s> Ise püüdsin pühenduda politsei-mängule . </s> <s> Kunagi ammu olin seda proovinud , mõnda kohta ise , mõnda vaid kõrvalt näinud . </s> <s> See on ka üks neist multikatest - kutt tuleb hommikul jaoskonda , siis tuleb riietusruumist õige kapp leida ja sealt kogu vajalik moos kaasa võtta , loendusele - või kuidas seda nimetada ? - jõuda , raadiosaatja ja patrullauto võti võtta ning linna sõita . </s> <s> Seal siis tekivad igasugused politseirutiini puutuvad sekeldused . </s> <s> Juba esimesega oli mul algul parasjagu jama : raadio teel teatatakse , et teatud tänavanurgal on avarii ja et tuleb sõita seda uurima . </s> <s> Aga linnakest on kuusteist kvartalit ja tänavanimedest ei tea ma algul õhkagi . </s> <s> Okei , kui üles leiad , siis selgub , et tõesti , mingi auto on vastu seina põrutanud ja kari uudishimulikke passib seal ümber . </s> <s> Tuled politseiautost välja , vaatad - tüüp on lösakil rooli kohal ega kõssagi . </s> <s> Tahad minna pealtnägijaid küsitlema , aga mingi eideke kargleb nina ees : ta ju piinleb , tehke ometi midagi ! </s> <s> Kui nüüd raadio võtta - kas või kiirabi kutsumiseks - , saad ainult sõimata , et kui midagi ette kanda ei ole , siis ole vait . </s> <s> Mitte mingi plaani järgi , vaid lihtsalt nõutusest tatsasin uuesti vastu seina sõitnud auto juurde ja vaatasin lähemalt . </s> <s> Siis selguski , et mehel on peas auk ja see pole küll liiklusega seotud . </s> <s> Seepeale hakkas asi jälle hargnema , eideke kadus jalust ja mingi noor kutt tuli seletama , kuidas kogu lugu kõrvalt vaadates oli paistnud . </s> <s> Sellest võis juba ette kanda ja mõrvagrupp tuli võttis juhtumi minu kui liikluspolitsei käest üle . </s> </p>
<p> <s> Nipiga kohti on seal mängus veel terve hulk , üsna täpselt on vaja tegutseda sellekski , et liikluseeskirjade rikkujale trahvi teha , rääkimata siis relvastatud bandiidi arreteerimisest nii , et laskmiseks ei läheks . </s> <s> " Suure ringi " tarbeks sai eraldatud paar episoodi , mis neilegi mängurõõmu pakkusid : pahade tagaajamise politseiautoga ja pokkeripartii . </s> <s> Tuleb aga tunnistada , et mõni asi seal mängus jäi mulle ikka mõistatuseks . </s> <s> Ma ei oska kuidagi sõrmejälgi kätte saada ja iseäranis totter on see koht , kus seersandi laua peale on kinniseotud jalgadega kana sattunud , kes seal siis rabeleb ja paberid täis teeb . </s> <s> Ära ei saanud ma teda sealt kuidagi , iga katse peale tuli teade , et sa ei taha ju ometi oma riideid ära määrida . </s> <s> Jama . </s> </p>
<p> <s> Natuke suhtlesin ma ka reaalse maailmaga . </s> <s> Nagu juba öeldud , liikus mansionis rahvast kogu aeg edasi-tagasi . </s> <s> Vahetevahel lugesin neid üle . </s> <s> Kui leidsin , et arv on muutunud , kehitasin vaid õlgu , sest keegi ei tulnud ka minu käest pärima , et kes või miks . </s> <s> Aga kui Punapea-Liia just nagu hetk tagasi oli ja siis enam ei olnud , loendasin meeshinged igaks juhuks üle . </s> <s> Ja veerandi tunni järel veel kord . </s> <s> Kõik justkui klappis . </s> <s> Soolo ja Tümpa olid kohe kindlasti alles . </s> <s> Läksin välja ja jalutasin ujumiskoha poole . </s> <s> Seal lähedal puunoti otsas ta istuski . </s> <s> Õhk oli jahe ja ujumisilma parajasti polnud . </s> <s> Miski pidi olema talle närvidele käinud , tuuldus seal selle peale . </s> <s> Istusin maha , küljega tema poole - liigne pealetükkivus on kurjast . </s> <s> " Majas räägitakse , et sa olla abielus , " ütlesin . </s> </p>
<p> <s> " Ei räägita , " teatas ta resoluutselt . </s> <s> " Miks sa nii arvad ? " päris ta siiski . </s> </p>
<p> <s> " Sul on vahel sellekohane süüdlaslik ilme , " pakkusin . </s> <s> " Ja loomu poolest tundud sa inimesena , kes arvab teadvat , mida tahab , risti ette ei löö ja tühja-tähja taga ei kahetse . </s> <s> Järelikult ... </s> <s> Muidugi võib sulle aeg-ajalt ka haige vanaema meenuda . </s> <s> " </s> </p>
<p> <s> " Ise oled haige vanaema , " turtsatas tema . </s> <s> Sellele ei olnud mul midagi lisada . </s> </p>
<p> <s> " Olin küll abielus , " jätkas ta ise . </s> <s> " Igav hakkas . </s> <s> Aga mõnes mõttes on sul õigus . </s> <s> Ma ei tunne end päris enda oma olevat - vahel . </s> <s> " </s> </p>
<p> <s> " Ja püüad siis tõestada vastupidist . </s> <s> " </s> </p>
<p> <s> " Edukalt seejuures , " ringutas ta seepeale , jah , üsna vabalt . </s> </p>
<p> <s> " Küllap su eks-mees kurvastas . " </s> <s> See oli umbes nagu komplimendina mõeldud . </s> </p>
<p> <s> " Ta kurvastas juba enne , kui ma jalga lasin . </s> <s> " </s> </p>
<p> <s> " Kuna see on hetkel üks väiksemaid su muredest , võid sellest ju ka lähemalt rääkida . </s> <s> " </s> </p>
<p> <s> " Miks mul peaks muresid olema ? " kehitas ta õlgu . </s> <s> " Pealegi oli see kõik nii tavaline . </s> <s> Tudeng . </s> <s> Kena poiss , tantsis , ajas tarka juttu , palju lugenud , palju muusikat kuulanud , ikka parem kui mõni tehasekuli või autojuht . </s> <s> Käisime aasta , siis läks malevasse , tõmbas ringi . </s> <s> Mina sain teada , hoidsin sügis otsa eemale . </s> <s> Käis lepitust otsimas , lõpuks hakkas abielust rääkima . </s> <s> Nojah , nii ta läks . </s> <s> Aga kui kool läbi sai - naljakas , eks , siis , kui elu oleks nagu pidanud peale hakkama , sai kõik hoopis otsa . </s> <s> Tööd palju , raha vähe , sõbrad - kes kus kurat , ning sissekulunud filosoofilised tsitaadid mõjuvad lõpuks samuti nagu vanad anekdoodid . </s> <s> Andsin mõista , et sokkide pesemine pole päris nagu minu rida . </s> <s> Aga kui ta ise sokkide pesemise ära õppis , muutus päris igavaks . </s> </p>
<p> <s> Nii ta läks , jah ... </s> <s> Eks ta kurvastas muidugi , aga mul ei olnud talt midagi saada . </s> <s> Enam . </s> <s> Mitte raha mõttes , eks , aga ta oli järsku nagu väike vanainimene . </s> <s> Vastutus , kohustus , kõik see jama . </s> <s> Muuseas , miks ma seda sulle räägin ? " </s> </p>
<p> <s> " Sest ka mul ei ole sulle midagi anda . </s> <s> Mina ei ela huvitavat elu . </s> <s> " </s> </p>
<p> <s> " Tõenäoliselt küll , " mõõtis ta mind pilguga . </s> </p>
<p> <s> " Just nimelt . </s> <s> Jääb ainult mõistatada , miks Boss mind siia tõi . </s> <s> " </s> </p>
<p> <s> " Satub siia hullemaidki . </s> <s> " </s> </p>
<p> <s> " See lohutab mind . </s> <s> Ega ma öelnudki , et see on sinu jaoks mõistatus . </s> <s> See on minu jaoks mõistatus . </s> <s> Aga räägime siis millestki muust . </s> <s> Mis tüübid need õieti on , nii tähtsad , et neile on hotellis viivitamatult kaht tuba vaja , veel enne , kui nad õieti kohalegi ilmuvad ? </s> <s> Ja kes nüüd kurnimänguvõistlusi korraldavad ? " </s> </p>
<p> <s> " Kuule , tõmba uttu , eks ole . </s> <s> " </s> </p>
<p> <s> Otsustasin mitte lasta seda kaks korda öelda ja tõusin püsti . </s> </p>
<p> <s> " Kohtuvad inimesed hetkeks kohvikulaua taga , vestlevad hetke ilmast ja oludest ning lähevad jälle lahku . </s> <s> Kõige tähtsam on teineteist poolelt sõnalt mõista . </s> <s> " </s> </p>
<p> <s> Õhtul kõrtsis , kui Boss oletatavasti kusele läks , ajastasin oma liikumise nii , et temaga peldiku uksel kokku põrgata . </s> <s> " Kuule , kes need kaugelt tulnud tähtsad inimesed õieti on ? " küsisin hooletult . </s> <s> " Mis ? " imestas tema . </s> <s> " Ah need või ? </s> <s> Tead , on nagu tähtsad ja nagu ei ole ka . </s> <s> Abielupaar ja naisterahva vend . </s> <s> Mees on oblasti RAI ülem . </s> <s> Nii et see tõesti midagi on . </s> <s> Naine majanduskandidaat , ma ei tea , kus . </s> <s> Ja see vend on miski instituudi prorektor . </s> <s> Pull on selles , et nad ei ole päris ametlikult ega päris inkognito . " </s> <s> Boss kehitas õlgu . </s> <s> " Tõusikud või renegaadid ? " pärisin edasi . </s> <s> " Mis vahet seal , " arvas Boss ja tõttas peldikust minema . </s> </p>
<p> <s> Muidugi on seal vahe , aga nii väga see mind ju ka ei huvitanud . </s> <s> Mind vaevas pigem see politsei-mäng palju rohkem . </s> <s> Ekraani taga võib lootusetult hätta jääda , ja siis peale paari napsi tuleb jälle meelde , koos totrate lahendusvariantidega . </s> <s> Olin ebaausate võtetega mänguprogrammis ringi tuhninud ja posu telefoninumbreid avastanud . </s> <s> Mõnede kasutamist ma teadsin , näiteks , mille pealt konspiratiivhoorale hotelli ette takso kutsuda või narkootikumiosakonna oma . </s> <s> Aga üks number pidi olema uurija Hamiltoni oma . </s> <s> Ja too Hamilton oli päti käest saadud püstolilt sõrmejäljed võtnud . </s> <s> Kuid politseijaoskonnas polnud ühtegi nurka , kus see Hamilton oleks võinud pesitseda . </s> <s> Ning telefoniga proovides ta ei vastanud . </s> <s> Mul oli aga vaja tõestada , et kinnivõetud pätt pole üldse see , kellena ta esineb , vaid üle riigi tagaotsitav . </s> <s> See sõrmejälgede-rida jäi segaseks ja polnud kedagi , kes võinuks mõistlikku nõu anda . </s> <s> Albiino mängis ikka peamiselt " Totrust " . </s> <s> Jälle programmi kallal vägivalda kasutades kirjutasin end kõva tulemusega edetabelisse sisse , las mõtleb , kuidas see sinna on saanud ... </s> </p>
<p> <s> Kurnivõistlused olid sätitud laupäeva pärastlõunale . </s> <s> Küllaltki sundimatult kogunes koolistaadionile tubli mitukümmend inimest , keda kõiki kutsuti siis ka osalema . </s> <s> Hetkeks tekkis veel segadus selle ümber , et kas ei peaks igalt osalejalt rubla võtma , ent siis loobuti niisugusest nöörimisest . </s> <s> Kogu korraldus oli väga lihtne , üks koolipink oli välja tassitud ja selle peal oli nimekiri , paar elupõlise spordiinstruktori moodi onklit tassisid nuiasid , adidas-dressid reipalt sillerdamas . </s> <s> Nii et kõik vabatahtlikud lasti eelvooru - ei , mina küll nii sportlik ei ole , aga Väike ja Tümpa käisid kätt proovimas ja mitte päris edutult . </s> <s> Igatahes said nad kümne hulka , kel lasti nüüd juba pikemalt ja keerulisemaid kujundeid pommitada . </s> <s> Ei ole midagi jaburamat kui üritada siin kurnivõistlusi kirjeldada , küll aga jäi mulle üks tüüp silma , kelle käsi tundus olevat eriti kindel . </s> <s> Ja kui ta sellega juba silma oli jäänud , siis märkasin , et tema riietus - justkui tavalised tossud ja pastellrohelisest kergest riidest püksid ja õige pisikese firmamärgiga beež särk - oli tegelikult eriti soliidset malli . </s> <s> Ning juuksepiir oli tal värskelt ja suure hoolikusega sisse aetud . </s> <s> Mitte et see midagi tähendaks . </s> <s> Väike ei saanud oma loopimise eest midagi , Tümpale anti neljanda koha eest kahekümneviiekas , mis teda tõsiselt jahmatama pani . </s> <s> Lõpuks tehti veel " superfinaal " kahe parima vahel ja siin munes see pastelli-mees meelega ära - isegi ei munenud , vaid viskas hooletu liigutusega paar imevinti . </s> <s> Nii et mingi kohalik vistrikunägu teenis publiku heameeleks sada rubla . </s> <s> " Korraldajapoolne žest , " ütles Boss . </s> <s> " Seesama ongi või ? " küsisin . </s> <s> " Seesama jah . </s> <s> Neile pidavat siin meeldima . </s> <s> " </s> </p>
<p> <s> Seltskond kippus Tümpat natuke narritama tema sportliku saavutuse pärast , tema aga pahandas , kuna oli enda meelest ikka suure asjaga hakkama saanud . </s> <s> Kuna mina olin vait olnud , astus ta minu juurde ja ütles , et meie kaks läheme nüüd selle raha eest jooma , ülejäänud aga kerigu kus kurat . </s> <s> " Käige Mixi poolt läbi , " soovitas Boss . </s> </p>
<p> <s> Tümpas oli varjul huvi geograafia vastu . </s> <s> See oli ilmnenud kuidagi juhuslikult , nüüd aga moodustas meievahelise suhtlemise peamise osa see , et tema nimetas asustatud punkte Liidus ja mina kirjeldasin neid . </s> <s> Tihtipeale bluffides . </s> <s> Võis üsna kindel olla , et ta ei viitsi sõita Ust-Kamenogorskisse minu sõnade õigsust kontrollima . </s> </p>
<p> <s> Mix oli kuidagi murelik . </s> <s> " Üks tüüp käis mu telekat endale tahtmas , " teatas ta . </s> <s> " Jälle mõni räkker või ? " küsis Tümpa mitte eriti taibukalt . </s> <s> " Sedamoodi ta välja ei näinud . </s> <s> Ütles , et tal on camcorder , aga et tahaks mõneks päevaks korraliku ekraaniga telkarit . </s> <s> Ütlesin küll , et mul on bisnis , linna peal telekaid küll , aga tema , et kellel pole videosisendit , kellel pilt üleni sinine ... </s> <s> Kõvasti raha lubas , muide . </s> <s> Ja õudselt pealetükkiv . </s> <s> Ütles , et korvab kõik kulud . " </s> <s> " Venekeelne ? " küsisin . </s> <s> Mix noogutas . </s> <s> " Mingi suvitaja või asi . </s> <s> Aga ehk peaks Bossiga rääkima ? </s> <s> Lubas tagasi tulla . " </s> <s> " Mine käi ära , " ütles Tümpa mulle kuidagi väga enesestmõistetava tooniga ja asus kokteili luristama . </s> </p>
<p> <s> Minu jaoks oli küll võõravõitu läbi restoraniukse taga trügiva rahvamassi tungida , aga šveitser tundis mu ära ja lasi sisse . </s> <s> Täiesti loomuvastane , eks ole . </s> </p>
<p> <s> Boss tuli ise Mixi juttu üle kontrollima . </s> <s> " Muidugi võib ta persse saata , " arvas Boss viimaks , " sest minu meelest peaks ta kahjutu olema . </s> <s> Aga asja võib ka soodsamalt ajada . </s> <s> Mõtlesid ju vahepeal , et võiks kaks telekat üles panna . </s> <s> Küsid talt kõva raha , ma pean nagunii homme Tallinna minema , võin sulle uue tuua , ma mõnda tean , kes müüa võiks , " Salora " näiteks . " </s> <s> Edasi läks jutt juba hindade peale . </s> </p>
<p> <s> Vahel mul läheb peaaegu korda ära unustada , et ma olen vales kohas . </s> <s> Tähendab , mitte et ma teaks mingit õiget kohta , aga mõni koht on kohe eriti vale . </s> <s> Ilmselt oli mulle siis sel õhtul järsku tundunud , et olen suhteliselt hea asukoha leidnud . </s> <s> Omal ajal ringi hulkudes ja tegelikult ka paigal püsides tekitas see vales kohas olemise tunne pideva pingesoleku , ja alkohol aitas pinget maha võtta , et ennast inimesena tunda , Ja varem või hiljem meenutas mingi detail , et asjalood on tegelikult ikka just nii , nagu nad on , ning ma kolisin magama . </s> <s> Nüüd aga ei sattunud mulle ilmselt ühtegi sellist detaili õigel ajal ette . </s> <s> Ja metsas ekslemine koos puujuurikatele komistamise ja muu säärasega ei kuulunud enam üldse reaalsuse juurde . </s> <s> Seda ekslemist ma natuke mäletan , ning sedagi , kuidas mansion tulesäras ja valju muusikaga järsku imekombel minu ette kerkis . </s> <s> Ja mingil hetkel oleks nagu Väike mind millegi eest noominud . </s> </p>
<p> <s> Igatahes ärkasin ma oma verandal üksjagu halva enesetundega , ei saanud üldse aru , kus ma olen , ja püüdsin mõnda aega end madratsite vahele peita ja vaheldumisi kas magada või sellest painajast ärgata . </s> <s> Peaks minema vett jooma , mõtlesin , aga kuidagi ei jaksa ... </s> <s> Tige pohmakas , ühesõnaga . </s> <s> Kui end lõpuks üles ajasin , leidsin allkorruselt magava Tümpa ja veel Kalanäo mingi plikaga . </s> <s> Muidu tundus maja nagu välja surnud , vaatasin aknast välja , autot ka ei olnud . </s> <s> Siis tuli meelde , et Boss pidi Tallinna sõitma , ja ilmselt olid teised kaasa läinud . </s> <s> Või kurat teab kuhu . </s> <s> Külmutuskapist leidsin mõned õllepudelid , võtsin ühe pihku ja istusin seda pingsalt silmitsema . </s> <s> Mõistuse hääl ütles , et kange tee või kohv oleksid enam abiks . </s> <s> Aga tegema ei viitsinud hakata . </s> <s> Ohkasin , avasin pudeli ja läksin arvuti juurde . </s> <s> Albertit ka ei olnud . </s> <s> Mõtlesin , et rahustan end marslaste laskmisega , aga marslased olid öö jooksul kole osavaks läinud . </s> <s> Tekitades pikapeale minus jõuetu meeleheite . </s> <s> Jõin pudeli tühjaks , ja õnnestuski veel paariks tunniks magama heita . </s> </p>
<p> <s> Õllepudeleid vastamisi kõlksutades ajas Tümpa mu üles . </s> <s> " Oled sina aga urkasse pugenud , " imestas ta seejuures . </s> </p>
<p> <s> " Kurja maailma eest varjule , " vastasin läbi une . </s> <s> " Võta õlut , läheb paremaks , " arvas tema . </s> <s> " Juba võtsin , ei aidanud . </s> <s> Alkohol on mürk , " järeldasin ja tegin silmad lahti . </s> </p>
<p> <s> Õlut ma ei tahtnud ja söögipoolist ei hakanud köögis silma . </s> <s> Ilmselt olid teised enne reisile asumist endale tugeva hommikueine valmistanud . </s> <s> Ei jäänud muud üle kui kõrtsi minna . </s> <s> Pühapäeva pärastlõunal näis kõrts kuidagi väikekodanlik . </s> <s> Soliidsed paarikesed nosisid oma hõrgutiste kallal ja , üllatav küll , vahepeal mängis bänd meloodiaid , mida võiks tähistada terminiga " fokstrott " . </s> <s> Bändimeestel olid küll endalgi niisugused näod ees , et noh , neile on ju makstud ... </s> </p>
<p> <s> Istusime Tümpaga mingite kohalike kuttide juurde , võibolla olid nad ka mansionis käinud , kuid ei seostunud millegi konkreetse ega positiivsega . </s> <s> Aga kuum supp mõjus hästi - vähemalt pärast seda , kui olin väga resoluutselt otsustanud , et ta peab mul sees püsima . </s> </p>
<p> <s> Kudesime niisama , kellelgi ei paistnud raha olevat ja aeg oli kah ebamäärane . </s> <s> Järsku toodi meile lauale šampus . </s> <s> Kelner seisis just minu parema õla juures , ma panin muuseas tähele küll , et mitte meie laua kelner . </s> <s> " Kes tellis ? " põrnitsesid tüübid üksteisele otsa . </s> <s> " Tervitus teisest lauast , " teatas kelner , " daamilt , muuseas . " </s> <s> Vaatasin ringi , püüdes kelneri pilku tabada - laud , mida ta silmas pidas , oli saali teises otsas . </s> <s> Ja üks seal istujatest oli küll eilne kurnimängija . </s> <s> Daam oli küljega meie poole , näis mustapäine ja keskmist kasvu , musta-halli-mustrilises kostüümkleidis . </s> </p>
<p> <s> Šampus sai õige pea otsa , tegi aga tuju lõbusamaks , tekkis ahvatlev idee juurde tellida , selgus , et tegelikult ikka natuke raha koguneb meiegi laudkonna peale , rubla lisasin endagi poolt . </s> <s> Elu läks edasi , idiootlik pühapäevapärastlõunamuusika ei tundunudki enam nii idiootlik . </s> <s> Ning selle esimese pudeli salapärane päritolu ei paistnud kellelegi muret tegevat . </s> </p>
<p> <s> Õiget elu kõrtsis küll veel ei olnud , aga vahepeal hüpati püsti ja käidi teistes laudades lobisemas - mul polnud seda küll kellegagi teha , aga ka lauas istumine tüütas ja nii kolasin minagi ringi . </s> <s> Kuni mul küünarnukist kinni võeti ja " tantsime ? " küsiti . </s> <s> Seesama tumedapäine . </s> <s> Eks ta tulnud nüüd šampa eest tasu kasseerima . </s> <s> " See pole just minu muusika ja nii paljude inimeste ees ma lihtsalt häbenen , " püüdsin põigelda . </s> <s> " Lähme siis minu tuppa . " </s> <s> Toetasin korraks käe talle pihale ja tõmbasin kohe jälle ära - siid ! </s> <s> Minu jaoks on siid dekadentsi või renegaatluse vms. sümboliks . </s> <s> Või vähemalt väga võõristav . </s> <s> Refleks , noh . </s> <s> Ega ma ei ütle , et naisterahval peab tingimata denim ja nahk ümber olema , aga siid - see on seisus . </s> <s> Siis tuli mulle meelde , et minu enda image on viimase nädalaga oluliselt muutunud . </s> <s> " Lähme , " noogutasin . </s> </p>
<p> <s> Mäng hakkas naljakas tunduma , ehkki ma reegleid ei teadnud . </s> <s> Mingiks aluseks võinuks ju olla samast suguharust pärit eduka vargaplika või punkripidaja liin , aga ei saanud kindel olla , et selles mängus loeb suguharu , mitte klass . </s> <s> Igatahes - siid või mitte ! - tuli hoida füüsilist kontakti , puudutada siit ja sealt , toetada küünarnukist jne. </s> <s> Oli ta ju ostmas mitte koera või lammast , vaid pullikest . </s> <s> Kui ikka oli . </s> </p>
<p> <s> Tal olid hästi kitsad huuled . </s> <s> Ja tema näost ei olnud mitte midagi välja lugeda . </s> <s> Veel märkasin , et tema klassil ei pruukinud suvitushooajal pühapäevapärastlõunal meiki kanda . </s> </p>
<p> <s> Toas oli ilmselgelt ka meesterahva asju laokil . </s> <s> " Mees ? " küsisin ust sulgedes . </s> <s> " Lõbutseb kuskil , " vastas tema , heitis kohe urvakile voodile ja tõmbas seeliku üles . </s> <s> Mida ütlesid mängureeglid mittenõukogulike pitspüksikeste kohta ? </s> <s> Pidin ma need puruks käristama või kirehoos läbi nende tungima ? </s> <s> ( Muidugi on raske kohe esimesel kohtumisel kellegi seksuaalfantaasiatega kaasa minna - aga mingid reeglid on igas grupis . </s> <s> Tõtt-öelda võis minu eelis selles ollagi , et ma tema grupi reegleid ei tundnud ... ) </s> <s> Vedasin tal püksid alla ja surusin end sisse . </s> <s> Mitte et ta selleks valmis oleks olnud , nii et libedalt see ei läinud , pigem vastupidi . </s> <s> Ja kui võis tunda , et tema masinavärk kah vähehaaval käima hakkab minema , ütles ta : " Vala konjakikest . " </s> <s> Tema juhatamise peale leidsin pudeli ja klaasid . </s> <s> Tahtsin , et ta oma siidkomplekti ära võtaks , kuid mul ei tulnud vene keeles " siid " meelde . </s> <s> Tuli " villane " , aga siis võiks see ka tähendada " eemalda karvkate " ja tulemus on eriti segane . </s> <s> " Remove your clothing , please . </s> <s> I'm allergic to silk , " otsustasin riskida . </s> <s> Ühekorraga meenus muidugi ka venekeelne sõna . </s> <s> Nähes , et ta soovitusele vastavalt liigutama hakkas , ma oma valamisega eriti ei kiirustanudki . </s> <s> " You're an educated woman , I see . </s> <s> That's nice ... " </s> <s> " Fuck you , " tõi ka tema oma teadmised välja , " ma olen ökonomist . " </s> <s> Mis tähendab vist majandusalast kõrgharidust . </s> </p>
<p> <s> " Kuule , kas sa oled ise või olid vanemad ? " uurisin klaasidega voodi poole astudes . </s> <s> " Nii seda kui teist , " kehitas ta õlgu . </s> <s> " See tähendab teist . </s> <s> Oblastitase ? " küsisin edasi . </s> <s> Ta jäi jahmunult põrnitsema : " Misasi ? " </s> <s> " Vanamees , " täpsustasin . </s> <s> Ta haaras minust üsna ebakonventsionaalselt kinni - eks ma olingi lollisti , klaasid näpus , seisma jäänud . </s> <s> " Ja kes sina oled ? " </s> <s> " Sinu kord ära arvata . " </s> <s> " Õige mul asi , " loobus ta konjaki rüüpamise kasuks . </s> <s> " Seda muidugi , " nõustusin mina . </s> </p>
<p> <s> Nüüd kujunes isegi mingi kobav eelmäng välja . </s> <s> Tema püsis küll enam-vähem mu õlavöö tasemel . </s> <s> Ja vingahtas tõrksalt , kui mu käsi talle mokkade vahele jõudis . </s> </p>
<p> <s> Siis selgus , et tal on tagavaras hulk akrobaatilisi asendeid , mille läbiviimist ta kramplikult nõudis . </s> <s> Ei , ega viga olnud , aga nagu mingi hommikvõimlemisprogrammi mulje jäi , erutus oli tal rohkem psühholoogiline kui füsioloogiline . </s> <s> Mulle tuli statistika meelde - et uue partneriga on mehel kolm võrdse tõenäosusega võimalust : seemnepurse tuleb enneaegselt , läheb täkke või jääb lootusetult hiljaks . </s> <s> Tundus , et esimene oht mind ei ähvarda , pigem siis juba viimane . </s> <s> Üks tüüp rääkis kord , et vastupidavuse suurendamiseks õppis ta logaritmide tabelist ühe lehekülje pähe . </s> <s> Et kui neid korrata , läheb erutus üle või nii . </s> <s> Lõppes aga sellega , et tarvitses mõttes vaid " logaritm " öelda , kui pauk lahti läks . </s> <s> Tundus , et tumedapäine võõramaalanna hakkas omadega mäele jõudma ; lisasin tempot . </s> <s> Järsku ta viiksatas , tõmbus kohe eemale , keeras ennast kägarasse ja võdises veidi aega . </s> <s> " Mina maksan , mitte sina , " kuulutas ta resoluutselt , kui üritasin kontakti pikendada . </s> </p>
<p> <s> Kui ta oma värinatest üle oli saanud - ja imelik , minul ei tekkinud isegi erilist pettumustunnet - , oli ta juba märksa vähem kivinenud näoga kui enne . </s> <s> " Kust sa teada said , isa kohta ? " päris ta lausa inimliku uudishimu tooniga . </s> <s> " Misasja ? " ei mõistnud ma kohe . </s> <s> " Et ta obkomi esimene sekretär oli ? " </s> <s> " Ega ma ei tea ju , mis oblastis . </s> <s> Oleks ta Moskva-tasemel , poleks sa alles nüüd siin Baltikumi avastamas . </s> <s> Nii et oli ? " </s> <s> " Praegu on ametiühingus . </s> <s> Uraalide kandis . " </s> <s> " Kliima pole just parim . " </s> <s> " Ah , tal pole enam palju vaja . </s> <s> Ja Moskvasse enam ei lenda . </s> <s> Hea , kui pensi välja teenib . </s> <s> " </s> </p>
<p> <s> " Mis su nimi on ? " </s> </p>
<p> <s> " Zoe . </s> <s> Ja sinu ? " </s> </p>
<p> <s> " Larry , " vastasin kõhklemata . </s> <s> Ja püüdsin - nagu omasugusega kohtudes ! - juttu geograafiale viia . </s> <s> Nimetades asustatud punkte tema alalise elupaiga ümbruses , mida ma külastanud olin . </s> </p>
<p> <s> " Aga kes sa ikkagi oled ? " nõudis ta kannatamatult , vahepeal tekkinud nurrulööv toon häälest kadumas . </s> <s> " Eks sa arva , " pakkusin ja sirutasin käe lopsaka tuti poole , " oled sa kindel , et sa rohkem ei taha ? " </s> <s> Oli küll , võis tema liigutustest järeldada , ja ma hakkasin tasapisi riidesse panema . </s> </p>
<p> <s> " Sa oled kohaliku maffiaga seotud , aga ma ei tea , kuidas , sest sa pole muskel ega ärikas ega ... " </s> <s> Neid teisi termineid ma lihtsalt ei tundnud . </s> </p>
<p> <s> " Me oleme samasugused suvitajad nagu teiegi , " püüdsin vastu vaielda . </s> </p>
<p> <s> " Räägi aga . </s> <s> Ma tahaks tõesti vaikuses ja rahus suvitada ja ei mingeid pahandusi . </s> <s> Kui sa nendega seotud ei ole , siis tule üle . " </s> <s> Üllatav küll , aga seda võis ka ähvardusena võtta . </s> <s> Mulle tuli meelde , et ma mängin kedagi , kes mängib kedagi , ja et sel puhul võib kohati siiras olla . </s> </p>
<p> <s> " Saad aru , ma ei saa poolt vahetada . </s> <s> Ma olin täiesti põhjas , paranduslike töödeni välja , ja nad pakkusid mulle šanssi . </s> <s> Mul polnud rohkemat kui paarsada plekk-karbiga maasse kaevatud rubla . " </s> <s> Jätsin lõppu lisamata - ma olen aumees . </s> <s> Ma polnud kindel , kas tema sõnavaras on niisugune asi olemas . </s> </p>
<p> <s> " Ja nüüd ? " </s> </p>
<p> <s> " Nüüd olen ma heas seltskonnas - mida sa millegipärast maffiaks nimetad - teine kompuutrimees kultuuriinstruktori ülesannetes . </s> <s> " </s> </p>
<p> <s> Hindasin tema kõrget eneseteadvust pisut üle - ta siiski hakkas pärima . </s> <s> " Kompuuter ? " </s> </p>
<p> <s> " Sa oled ju haritud inimene , " kinnitasin , " kõik läheb ju kompuutritega hõlpsamini . </s> <s> Hinnad , arved , sidemed , kursid - vajutad nupule ja käes . </s> <s> Aga noh - ma juba ütlesin - me oleme puhkusel . </s> <s> " </s> </p>
<p> <s> " Sa siiski kaalu veel seda , " venitas ta mõtlikult konjakit imedes . </s> </p>
<p> <s> " Ma võin olla sinu " sõber " , " ütlesin jutumärke rõhutades , " kui sulle meeldib ja teil on nii kombeks . </s> <s> Sul on huvitav asendite komplekt , tuleks vaid harjutada sujuvamaid üleminekuid , " ei saanud ma lisamata jätta . </s> </p>
<p> <s> Ta küünitas üle voodiääre ridiküli järele , koukis sealt kahekümneviieka : " Otsi endale plika , saad vaevast lahti . </s> <s> " </s> </p>
<p> <s> Tõmbasin silmad kissi ja tegin filmilik-resoluutse näo : " Nõukogude ohvitser raha ei võta . </s> <s> " </s> </p>
<p> <s> Ta otsis teise rahapaberi veel ja surus need mulle tasku : " Nõukogude ohvitser sa nüüd küll ei ole . </s> <s> " </s> </p>
<p> <s> " Õigus , " nõustusin , ja pidin juba tulema pöörama - aga tema oli mind nii mitu korda paika pannud , et pidin ka korra üritama . </s> <s> " Nii et jääte suvitama ? " </s> </p>
<p> <s> " Jah , poisid otsivad küla peal kohta . " </s> <s> See oli uudis . </s> </p>
<p> <s> " Ja kavatsed päikest võtta ning ujumas käia - avalikul plaažil ? " </s> </p>
<p> <s> " Noh ? " </s> </p>
<p> <s> " Sul trikoo on juba ? </s> <s> Näita ! </s> <s> Tõmba jalga ! " </s> </p>
<p> <s> Ta oli ilmselt üllatunud ja tegigi , mis öeldud . </s> <s> Napp tumekollane trikoo võis isegi harmoneeruda tema tõmmuka nahatooniga . </s> <s> " Üle-eelmise aasta mudel , aga ega sest pole midagi , " kinnitasin , veendudes , et see ei ole tal moodne , üle-puusanuki-veetav . </s> <s> " Peaasi - aga ma tõesti ainult sõbraliku nõuandena - meil Euroopas on kombeks pükstest katmata jääv karvastik raseerida , näed , siit ja siit . </s> <s> Kaenlaalused võib kinnisel plaažil raseerimata jätta . </s> <s> No kõike head sulle siis ! " </s> </p>
<p> <s> Astusin koridori , mööda koridori tuli minu poole mingi kutt . </s> <s> Täitsa tavaline , mitte Zoe mees või vend . </s> <s> Mõtlesin , et kas Zoe ikka solvus mu viimasest remargist ja et kelleks ta mind lõppkokkuvõttes üldse pidas . </s> </p>
<p> <s> Siis sain ma õudse litaka vastu nina ja vajusin kokku . </s> </p>
<p> <s> " Eiks , tule kähku , üks tüüp tuhnis siin ringi ! " kuulsin läbi udu . </s> <s> Pea käis ringi ja valutas ja suppi jooksis massiliselt , aga ma ei tahtnud üldse , et mingid kutid minu tegemiste kohta küsima tuleksid . </s> <s> Ajasin end vaevaliselt jalule , püüdsin taskurätiga verd kinni pidada ja silkasin koridori teise otsa tuletõrjetrepi juurde . </s> <s> Selle peale nad ei tule , et ma ka ülespoole võin minna , lohutasin ennast . </s> <s> Liia võiks tööl olla , tuli teine mõte . </s> <s> Noh , oleks ta ometi tööl ... </s> </p>
<p> <s> Oligi , õnneks . </s> <s> " Peida mind ära , " ütlesin . </s> <s> Ta oli tõesti hea tüdruk , ta hakkas tegutsema , jättes küsimused pärastiseks . </s> <s> Leidsin end mingist laoruumist , õnneks oli siin ka koiku , pikali oli päris hea . </s> <s> Ta seadis mulle ühe külmniiske lapi otsaesisele ja teise ninale , enne kui välja kadus . </s> <s> Koridorist kostis sõnelemist . </s> </p>
<p> <s> " Mis sa neile tegid ? " küsis Liia tagasi tulles . </s> </p>
<p> <s> " Kas nad nägid sedamoodi välja , nagu oleks ma nendega midagi teinud ? " </s> </p>
<p> <s> Liia kehitas õlgu . </s> <s> Aga nõudlikult . </s> </p>
<p> <s> " Mulle näib , et nad olid palgatud valvama ühte kohta . </s> <s> Aga nad ei viitsinud valvata ja ma sattusin juhuslikult sinna ; nad tulid tagasi ja arvasid , et mul on mingid kavatsused , ja kuna nad polnud valvanud ... " puterdasin . </s> </p>
<p> <s> " Nii et toppisid nina sinna , kuhu vaja polnud . </s> <s> Ja said vastu nina , " tegi ta kergelt parastava kokkuvõtte . </s> </p>
<p> <s> Verejooks oli vist pidama jäänud , aga vaielda ma veel ei viitsinud . </s> <s> " Ju vist . </s> <s> Aga sina oled kohalike oludega rohkem kursis , kas siin on palju selliseid kohti , kus hoiatamata vastu nina antakse ? " </s> </p>
<p> <s> " No ikka on ka , " vastas Liia , näis siiski mõttesse jäävat . </s> </p>
<p> <s> Tundsin end lollis seisus olevat . </s> <s> Ma ei tahtnud üksi trepist alla minna , sest - noh , need kaks võisid endiselt kolmandal korrusel passida . </s> <s> Ja küll oleksid teised nalja saanud , kuuldes , et mind on vaja trepist alla tuua ... </s> <s> Ja Liia teadis seda kõike , seisis kõrval ja ei ütelnud sõnagi . </s> </p>
<p> <s> Tegelikult oli ta veel parem , kui ma arvasin . </s> <s> Ta käis vaatas ja ütles , et õhk on puhas . </s> <s> Ning koguni saatis mu ukseni . </s> <s> No ei saatnud lausa , aga hoidis silma peal ... </s> </p>
<p> <s> Hiilisin mansioni ja keerasin magama . </s> <s> Kui selja peal olla , ja hingata läbi suu , ja mitte liigutada kõrvu , huuli , kulme vms. , siis eriti ei valutanudki . </s> </p>
<p> <s> Loomulikult ärkasin ma sellest , et mulle taskulambiga valgust näkku lasti . </s> <s> " Lahedalt on kärsaga vastu ust jooksnud , " ütles keegi . </s> <s> Vist Soolo . </s> <s> " Kuule , " ütles Boss , " et sa teaksid . </s> <s> Sinu töö on kohal , hommikul kella kaheksast hakkab aeg jooksma . </s> <s> " </s> </p>
<p> <s> " Palju praegu on ? " porisesin vastu . </s> </p>
<p> <s> " Pool kaks . </s> <s> " </s> </p>
<p> <s> " Paras aeg magada . " </s> <s> Loomulikult oli uni läinud . </s> <s> Ronisin alla . </s> <s> Väike pani mulle sõbralikult käe õlale : " No tule valge kätte ja näita , mis nägu sa oled . " </s> <s> Mis nägu seal ikka . </s> <s> Nina oli paistes ja silmade ümber rõngad . </s> <s> " Päikeseprille ei ole kellelgi </s> </p>
<p> <s> laenata ? " pärisin . </s> <s> Kalanägu näitas oma diskopilukaid : " Need vist ei sobi su peakujuga ? " </s> </p>
<p> <s> " Mis siis oli ? " uuris Väike . </s> </p>
<p> <s> " Toppisin oma nina sinna , kuhu vaja polnud . " </s> <s> Lühikokkuvõte ei paistnud rahuldavat . </s> <s> " Leidsin ühe moori ja hakkasin lohku vedama , siis tuli üks kutt ja ütles , et see on tema tükk . </s> <s> Mida otsustas tegudega tõestada . </s> <s> Kogu lugu . </s> <s> " </s> </p>
<p> <s> " Tahaks näha seda kutti . </s> <s> Või seda moori , " ütles Tümpa . </s> </p>
<p> <s> " Me läksime koos kõrtsi , eks ole , " tuletasin talle meelde . </s> <s> Mitte et see asjasse oleks puutunud . </s> </p>
<p> <s> " On tegelane , " arutas Kalanägu . </s> <s> " Laupäeval joob ennast täis ja hakkab laamendama , pühapäeval läheb naistesse ja saab peksa ... " </s> </p>
<p> <s> " Esmaspäevast hakkab töönädal , " kinnitasin süngelt . </s> </p>
<p> <s> " Kena on , " noogutas Boss ja andis mulle kolm flopit . </s> </p>
<p> <s> Läksin tegin endale kruusi teed . </s> <s> Üldse ei huvitanud , mis nad seal jõmisesid . </s> </p>
<p> <s> Umbes pool üheksa oli , kui mängu käima panin . </s> <s> Kosmiline seiklus number kaks . </s> <s> Oled kojamees orbitaaljaamas ja nühid , skafander seljas , luuaga jaama välisseina . </s> <s> Niisugune rõdu moodi koht , seinad ümber ja üleval , aga kui üle rõdu ääre lähed , lendad avakosmosesse ja oledki surnud . </s> <s> Käekell hakkab piiksuma , luud lendab ehmatusega minema , kella ekraanile ilmub kapteni lõust ja ütleb , et kähku süstikut puhastama . </s> <s> Ma põrnitsesin tubli viis minutit , enne kui aru sain , et ma võin mööda seina rahulikult üles jalutada , siis mööda lage - seal oligi luuk , ja sain jaama sisse . </s> <s> Skafander maha , samas ruumis olid kapid , ühes neist Rubicu kuubik ja - üllatus , üllatus - sportlase vöö suguelundite kaitsmiseks . </s> <s> Süstiku leidsin üles , seal sees istusid aga kaks ambaali , kes lõid mu uimaseks ja tassisid minema . </s> <s> Ärkasin pahade pealiku ees , kes teatas , et selle eest , et ma esimeses seikluses ta plaanid nurja ajasin , on ta otsustanud mu eriti santi kohta sunnitööle saata . </s> <s> Tassiti süstiku peale , veeti mingile planeedile , kaks ambaali võtsid mu kahe vahele ja hakkasid lendava vaibaga - või , noh , mingi hõljuksõidukiga - üle metsa sõitma . </s> <s> Pikk ja ilus lend oli , siis jäi aga mootor seisma . </s> <s> Ambaalid vaidlesid vähe aega , kumb neist tankimisega oleks pidanud tegelema , siis kukkus hõljuk alla . </s> <s> Ambaalid surnud , mina elus . </s> <s> Nii , otsustasin , siit hakkab siis mäng pihta . </s> <s> Sõiduki rusud , kaks laipa ja tihe džungel ümberringi , kusjuures kogu aeg oli tunne , et keegi piilub põõsastest . </s> <s> Salvestasin seisu ära ja hakkasin selle masinkoodi uurima . </s> <s> Oligi , nagu lootsin : lõpus oli lahtise tekstiga kõigi mängus leiduvate asjade nimekiri . </s> <s> Õuest kostis automürinat ; kirjutasin nimekirja endale ümber ja ronisin trepist alla - hommikusöök andis oma puudumisest märku . </s> <s> Tee peal piilusin aknast : üks kohalik " Niva " . </s> </p>
<p> <s> Kui alla jõudsin , olid kohalikud juba minekule seadmas . </s> <s> " Kuule , äri prillid ära ! " hõikasin kiiruga , märgates ühel üsna sobivaid näpu vahel . </s> <s> " Palju pakud ? " küsis tüüp ebalevalt . </s> <s> Võtsin taskust kahekümneviielise , ühe neist kahest ... </s> <s> " Noh , olgu , " jäi too nõusse . </s> <s> Kohe nad tegid minekut ka . </s> </p>
<p> <s> Meie omad hakkasid kõvasti naerma , ma ei teinud väljagi , kraapisin prilliklaasilt silti " France " , mis minu arvates nähtavust ei parandanud . </s> <s> " See oli efektne etteaste , " naeris Kalanägu , " umbes nagu Frankenstein riidekapist . </s> <s> " Ja anna prillid siia ! " </s> <s> Ha-ha-haa ! " </s> </p>
<p> <s> " Kuule , ma ei teinud ju talle külma , eks ? " pärisin imestunult . </s> <s> " Need ju umbes nii palju maksavadki ? " </s> <s> " Õigus , " kinnitas Kalanägu , " selles nali ongi . </s> <s> Sinu väljanägemise juures oleks ta need viieka eest andnud . </s> <s> Et terve nahaga pääseda . </s> <s> " </s> </p>
<p> <s> " Sellest ajast peale , kui ma kolmeaastaseks sain , on minu elus olnud kaks suurt unistust : kolme rattaga jalgratas ja päikeseprillid . </s> <s> Nüüd on üks neist siis täitunud , " teatasin ja läksin kööki süüa otsima . </s> </p>
<p> <s> " Oli neil muidu nagu asja ka või ? " küsisin , kui kõht sinki-leiba täis sai . </s> <s> Õllest loobusin . </s> </p>
<p> <s> " Tegelikult oli jah , " ütles Boss . </s> <s> " Šašlõkiäri pandi öösel maksu alla . " </s> <s> Linna piiril üritasid mingid isetegevuslased liha küpsetamise ja telkimisplatsiga rikkaks saada , seda ma juba teadsin . </s> </p>
<p> <s> " Ja siis ? " </s> </p>
<p> <s> " Minu arvates püüdsid nad kasse ... " venitas Väike . </s> </p>
<p> <s> " Ega see neil suurem asi ei olnud küll , " nõustus Soolo . </s> </p>
<p> <s> " Nii ma ütlesingi . </s> <s> Et ei puutu meisse . </s> <s> Ei seda ega teist pidi , " võttis Boss jutu kokku . </s> <s> Püüdsin ta pilku ja katsusin sisendada , et tahan temaga nelja silma all rääkida . </s> </p>
<p> <s> " Tule , Larry , ujuma , saad pea selgeks ! " </s> <s> Ma ei pannud tähele , kas ta ülejäänud seltskonnale ka kuidagi märku andis , et need kaasa ei tuleks . </s> </p>
<p> <s> Punase päikesevarju all istusime maha . </s> <s> " Noh ? " mühatas Boss . </s> </p>
<p> <s> " Esiteks . </s> <s> Tähtsad Puhkajad on otsustanud siia kauemaks jääda . </s> <s> Neile siin meeldib . </s> <s> Tõenäoliselt on nad nüüdseks juba leidnud endale sobiva erakorteri . </s> <s> Rõhk sõnal " sobiva " , hinnas pole küsimust . </s> <s> " </s> </p>
<p> <s> Boss noogutas . </s> </p>
<p> <s> " Teiseks , Tähtsad Puhkajad on veendunud , et meie oleme kohalik maffia . </s> <s> Üritasin jätta muljet , et oleme tavalised suvitajad , aga ei jäädud uskuma . </s> <s> " </s> </p>
<p> <s> Boss hõõrus tähendusrikkalt oma nina . </s> </p>
<p> <s> " Ja kolmandaks . </s> <s> Nad on palganud endale jõugu . </s> <s> Just nimelt palganud , mitte importinud . </s> <s> " </s> </p>
<p> <s> " Sa arvad , et nemad ... " </s> </p>
<p> <s> " Muidu poleks ma hakanud sulle rääkima . </s> <s> OK , see nende moor hakkas mulle eile kõrtsis ligi ajama , lobisesime nõksa , eks , ta ütles mulle toa numbri , et ma järgi läheksin . </s> <s> Aga koridoris tulid ambaalid mulle vastu . </s> <s> " </s> </p>
<p> <s> " Või hakkasid sina ligi ajama ja ta lasi sulle vastu nina anda ? " </s> </p>
<p> <s> Kehitasin õlgu . </s> <s> " Sina oled Boss , sina mõtle . </s> <s> Ah jah , mul oleks vaja linnas käia . </s> <s> Debugerit on vaja . </s> <s> " </s> </p>
<p> <s> " Mis see veel on ? " </s> </p>
<p> <s> " Programm , millega saab uurida , mida mängus tegema peab . </s> <s> Õige vastus on masinas olemas - kui ma kuskile kinni jään , siis </s> </p>
<p> <s> sellega saab kindlaks teha . </s> <s> " </s> </p>
<p> <s> " Millal ? " </s> </p>
<p> <s> " Ütleme , homme . </s> <s> " </s> </p>
<p> <s> Jätsin Bossi mõtlema ja naasin Kosmilise Seikluse juurde . </s> <s> Albert oli ise asunud kätt proovima . </s> <s> " Võta skafander ära , " kordas ta , vahelduse mõttes sõnade järjestust muutes . </s> <s> " Võta enne ise riidest lahti , " vastas mäng järjekindlalt . </s> <s> " See mäng nõuab mõistust , " selgitasin , ja surusin ta eemale . </s> <s> Päikeseprille poleks hämaras toas eriti vaja olnud , aga ma ei raatsinud neid ära ka võtta . </s> </p>
<p> <s> Džungel oli vastik . </s> <s> Vaevalt jõudsin mõne sammu astuda , kui kukkusin okstega kaetud auku . </s> <s> Surnuks muidugi . </s> <s> Sel puhul tuleb vajutada nupule F7 . </s> <s> Ühe surnuks kukkunud ambaali taskus oli magnetkaart . </s> <s> Purunenud sõidukis piiksus miski . </s> <s> Vajutasin nupule , enam ei piiksunud . </s> <s> Jälle punkt lisaks . </s> <s> Läände ja lõunasse liikuda ei saanud , võsa oli liiga tihe . </s> <s> Idas oli uus lagendik , seal kasvasid seened , mis panid nahka . </s> <s> F7 . </s> <s> Seente juurest kuskile ei pääsenud , aga esimeselt lagendikult sai ümber põõsaste tiirutades põhja poole edasi . </s> <s> Kui järgmisele </s> </p>
<p> <s> lagendikule jõudsin - seal kasvasid kaks suurt puud - , käis idas mingi laks . </s> <s> Läksin vaatama , roosa ahv oli jalgupidi nööriga puu otsa tõmmatud ja siples . </s> <s> Päästsin ta lahti , ahv vahtis mind lolli näoga ja kadus siis võssa . </s> <s> Mina sealtkaudu läbi ei mahtunud . </s> <s> Puude juures tagasi , proovisin puu otsa ronida , et ümbrusest ehk selgemat ülevaadet saada - kleepusin tüve külge kinni , kohe oli platsis pilv putukaid , kes mu nahka panid , nii et ainult luukere jäi puu külge rippuma . </s> <s> F7 . </s> </p>
<p> <s> Järgmine kord jäin puude juurde molutama ja uue lendava veidrusega tulid uued ambaalid ning lasid mu maha . </s> </p>
<p> <s> " See mäng nõuab mõistust , " tuletas Albert meelde . </s> </p>
<p> <s> Õhtuks olin ma ikka veel samas džunglis . </s> <s> Ma olin suurte jõupingutuste hinnaga üles korjanud peotäie marju , mis ei kõlvanud süüa , ja murumunataolise spoori , millega tabatu paralüseerus tükiks ajaks - seda sain ma muidugi omaenda kurva kogemuse läbi teada . </s> <s> Ja ma olin salapärase postioperatsiooni kaudu saanud vile , mis kuulu järgi pidi peibutama terrorielukaid . </s> <s> Vile puhumine ei andnud mingeid tulemusi . </s> <s> Kui ma üle põõsaste tahtsin näha , öeldi , et selles mängus ei hüpata . </s> </p>
<p> <s> Džunglist võis jõuda soo juurde . </s> <s> Seesama roosa pärdik siples veidi aega seal kaldal ja pani siis läbi soo lõikama . </s> <s> Kui ma talle järele üritasin sumbata , tuli krokodill ja pani mu nahka . </s> <s> F7 . </s> <s> Aga kuhu ? </s> </p>
<p> <s> Läksin tüüpidega kõrtsi , jõin mineraalvett ja sõin kõhu kõvasti täis . </s> <s> Džungel käis peas ringi . </s> </p>
<p> <s> Aga kui ... mõtlesin mansioni tagasi kõmpides . </s> <s> Ambaalid tulevad kadunud hõljuksõidukit otsima . </s> <s> Ja ma lülitasin selle piiksu välja , mis võibolla asukohast märku annab . </s> <s> Kui ei lülitaks välja , vaid läheks korjaks kiiresti spoori ja valvaks puu taga . </s> <s> Äsaks ambaalidele spooriga ja sõidaks nende hõljukiga minema ... </s> </p>
<p> <s> Mansioni teel seisis auto . </s> <s> Mitte nii , et keegi on külla sõitnud , aga just enne käänakut . </s> <s> Hall 11. </s> <s> Keegi istus sees . </s> <s> See ei meeldinud mulle sugugi . </s> <s> Pöörasin metsa ja hiilisin maja poole . </s> <s> Kedagi polnud näha . </s> <s> Istusin võsas ja otsustasin , et kui nad kompuutrit hakkavad varastama , lähen annan neile peksa . </s> <s> Täpsustamata , kuidas . </s> <s> Mõne minuti pärast tuli mansioni poolt mees , istus autosse , auto sõitis ära . </s> </p>
<p> <s> Midagi kahtlast polnud näha . </s> <s> Mansioni uks oli lukus - nagu pidigi olema . </s> <s> Võtsin kuuri räästa alt võtme , keerasin ukse lahti . </s> <s> Mingit pommi ei märganud . </s> <s> Alumise korruse aknad olid ka kinni . </s> <s> Panin kompuutri käima , aga meelde hakkasid tulema filmid , kus keegi on üksi suures tühjas majas ja põrandad hakkavad kriuksuma ning aknad paukuma ning ega see hästi ei lõpe ... </s> <s> Pealegi - mängus - ei teinud ambaalid väljagi , kas rusudes miski piiksub või mitte , tiirutasid aga seal puudega metsalagendiku kohal ega mõelnudki laskuda . </s> <s> Käisin veel kord kogu perimeetri läbi , polnud ühtki auku , mida ma seni poleks märganud . </s> <s> Jäi ainult soo , aga seal oli krokodill . </s> </p>
<p> <s> Läksin õue . </s> <s> Kui keegi peaks mansionile haarangu tegema , ei suuda ma seda üksi nagunii kaitsta . </s> <s> Tõenäoliselt oli Bossil kusagil pisargaasiballoone , aga kus ? </s> </p>
<p> <s> Tüübid tulid lõpuks tagasi ja lasime veidi aega marslasi ; Albert jäi veel kaste kaevu kukutama , läksin magama , aga und ei tulnud . </s> <s> Vähkresin ja mõtlesin krokodilli peale . </s> <s> Vile , marjad , vöö , kuubik - miski ei paistnud aitavat . </s> <s> Ja spooriga ei saanud teda raiska ka visata , sest ta tuli vee alt . </s> <s> " See ei aita sind , loll humanoid , " oli mäng öelnud , kui tahtsin vööd peale panna . </s> <s> Ilmselt see siis nii oligi . </s> <s> Ja marjad ? </s> <s> " Söö marju , " olin öelnud . </s> <s> " Sa juba peaaegu paned nad suhu , aga nad haisevad nii jõledasti , et sa mõtled ümber . " </s> <s> Ometi oli marjade korjamise eest punkte antud . </s> <s> Kuidas viia krokodill sama mõtteviisini ? </s> <s> Et kah juba peaaegu , aga siis , et ei taha ka ... </s> <s> Äkki talle ka </s> </p>
<p> <s> need marjad ei maitse ? </s> <s> Hüppasin üles ja läksin panin masina jälle käima . </s> </p>
<p> <s> " Homme , " vigises Albert . </s> </p>
<p> <s> " Homme ma lähen linna , " teatasin . </s> <s> Tegelikult ma olin üsna tasa , nii et ta magas edasi . </s> </p>
<p> <s> Siis ma ei osanud inglise keeles öelda , mis marjadega teha . </s> <s> Kuid marjad pidid mängus olema küll : igal pool mujal peale sooserva , kui ütlesin , et kasuta marju , vastati jälle " loll humanoid " . </s> <s> Siin aga küsiti , et mida sa nendega siis teha tahad . </s> <s> " Kuidas on " määrima " , " hõõruma " , " peale panema " ? " küsisin . </s> <s> " Put on , " arvas Albert . </s> <s> Ei olnud . </s> <s> " Rub . " </s> <s> Oli küll . </s> <s> Krokodill ahmas mu kinni ja sülitas jälle välja . </s> <s> Pääsenud ! </s> <s> Suure rõõmuga oleksin peaaegu uppunud - vesi oli muidu kogu aeg põlvini , järsku kadus aga pind jalgade alt . </s> <s> Teisel pool sood oli ilge lõhe maa sees . </s> <s> Õnnestus langetada kuivanud puu üle selle . </s> <s> Teisel pool lõhet rippusid mingid liaanid , nii kui ligi läksin , tõmmati mind lõksu ; rippusin , jalad ülespidi , kuni kõik mustaks läks . </s> <s> Homme , otsustasin , ja kobisin magama . </s> </p>
<p> <s> Hommikul seletasin Albertile ja Bossile oma mängujärje ära - las proovivad ise ka , kui viitsivad . </s> <s> " Misasja sa tahtsidki siia veel tuua ? " imestas Albert . </s> <s> " Ma toon 3.3 debugeri , see on võimsam , " selgitasin , mis oli täielik bluff . </s> <s> " Ei pane 3.3-e peale , mul on kõik 3.2-ga tehtud , " vaidles Albert . </s> <s> " Pole kavatsenudki , " lohutasin teda . </s> </p>
<p> <s> " Muuseas , " ütles Boss , " kui sa kella neljaks jõuad Mustamäele trolli lõpp-peatuse juurde , saad hõlpsamini tagasi . </s> <s> Eha on praegu linnas ja keegi peaks talle sinna järele sõitma . " </s> <s> " Keegi ? " </s> <s> " Noh , eks me viska siin loosi , " arvas Boss . </s> </p>
<p> <s> Kaalutlesin , kas minu uus image nõuab , et ma bussiga sõidaksin . </s> <s> Või näiteks marsruuttaksoga . </s> <s> Sai siiski hääletamise peale lootma jäädud . </s> </p>
<p> <s> Kogu debugeri-jutt oli muidugi jama . </s> <s> Aga ma ei saanud ju öelda , et kavatsen seda uut mängu levitama hakata - ehk lootis keegi selle pealt veel rahagi teenida . </s> <s> Ma teadsin üht firmat , kus nooremad sellid hea meelega sellisi mänge mängisid , nupukad sellid seejuures . </s> <s> Nii ma mõtlesingi , et kui ise kimpu jään , on mul kelleltki küsida . </s> <s> Selgus , et nad seal firmas peavad aeg-ajalt tööd ka tegema . </s> <s> Aga üldiselt nad rõõmustasid ja lubasid veel samal õhtul uurima hakata . </s> <s> Et neil kiiremini läheks , ütlesin ette , et minu meelest aitavad krokodillide vastu marjad . </s> <s> Vahetuskaubana sain ühe autojuhtimist imiteeriva mängu . </s> </p>
<p> <s> Kolasin veidi linnas ringi , neljani oli veel tunde aega . </s> <s> Siis tuli üks tuttav mees vastu . </s> <s> Vanasti sai temaga nagu tihedamalt lobisetud , oli kah väikest viisi hulgus ja veidrik , aga viimasel ajal arendas hullumeelseid ideesid ruttu rikkaks saamise asjus . </s> <s> Kui ma teda viimati nägin - aga sellest võis vähemalt pool aastat möödas olla - oli tal mõte tulnud , et võiks poollagunenud puumaju osta , ära soojustada , üldse korda teha ja kallimalt maha müüa . </s> <s> Siis ta mind vist selle mõttega oligi üles otsinud , et kas meilt ehituselt kasulikku kraami ei saaks ära tõsta . </s> <s> Võibolla olekski ta plaan tööle hakanud , aga muidugi polnud tal raha selle esimese maja ostmiseks . </s> <s> " Mitu maja sul juba on ? " küsisin ruttu , et ta ei jõuaks pärida , mis mu ninaga on juhtunud . </s> <s> " Ah , " lõi ta käega - nagu oligi arvata , " aga mul on nüüd palju parem plaan . " </s> <s> Loomulikult ei hakanud ta seda üksikasjalikumalt tutvustama . </s> <s> " Ja üldse läheb nüüd kõik ülesmäge , on ju , " kinnitas ta veel . </s> <s> " Mis teil siin pealinnas siis nii väga uudist on ? " küsisin , selgitades , et olen olnud komandeeringus ja siis tükk aega mere ääres puhkusel ja et ma ei tea midagi , mis ülesminekule viidata võiks . </s> <s> " Mis , sa oled tõesti nii ajast maas või ? " ei uskunud tema . </s> <s> " Meil on nüüd ka perestroika ! </s> <s> Parteil on uus juhtkond ja ... " </s> <s> " Missugusel parteil ? " ei saanud ma aru . </s> <s> " Kuidas missugusel ? " ei taibanud omakorda tema . </s> <s> " Üks partei meil ju ainult ametlikult ongi . " </s> <s> " Ahah , " oskasin vaid öelda , " ahah . " </s> <s> Seda pidin ma veel mitu korda kordama , vaene mees oli oma plaanide otsas täitsa sõgedaks läinud . </s> <s> Tähendab , ma isegi usun , et kunagi saadakse aru , et selles on ikka keegi süüdi ka . </s> <s> Mismoodi me siin aastate kaupa virelnud oleme . </s> <s> Kui palju elusid täiesti nahka keeratud jne. </s> <s> Ma ei mõtle siin ainult Jüri Kukke või tema järku mehi , aga täitsa tavalisi tüüpe , kes on elu otsa päevast päeva pidanud halva ja veel viletsama vahel valikut tegema . </s> <s> Kas või mina ise , eks ole . </s> <s> Aga ma ei usu , et kui see kõik ka avalikuks tuleb , et siis keegi seda kuidagi hüvitada suudaks . </s> <s> Noh , ütleme , et mingid UFO-tüübid tulevad alla ja ütlevad : vaadake , vennad , me tegime siin eksperimenti , et kui sittades tingimustes inimesi hoida saab ja kui kaua neid lollitada võib . </s> <s> Et öelge nüüd , mida te vastutasuks tahate . </s> </p>
<p> <s> Kerige põrgu , ma olen olemasolevaga juba ära harjunud , ütleksin ma neile UFO-vendadele , minge tühistage kõigepealt Etioopia ära ja need muud näljakõrbed . </s> </p>
<p> <s> Ausalt , see alles teekski vihaseks , kui saaks teada , et see on vaid katse . </s> <s> Või eksitus . </s> <s> Ütleme , keegi pidi taime mulda kasvama panema , aga ajas kiiruga segi ja pistis puhta liiva sisse . </s> <s> Kastmise unustas ka ära . </s> <s> Ja siis paarikümne aasta pärast tuleb ja märkab , et mingi hädine väät vireleb liiva sees ... </s> <s> Ja pistab selle väädi nüüd mulda ja kastab ja väetab ja pomiseb iga päev et : so sorry ... </s> <s> Ma olen vahel mõelnud , et ma püsin hinges ainult selleks , et tõestada kommunismiidee jaburust . </s> <s> Ja kui see jaburus ühel päeval kokku peaks varisema , siis ei jää tõesti muud üle kui ennast üles puua . </s> <s> Kui juba enne üle ei viska , loomulikult . </s> <s> Mingit inimlikku elu ma ei oskakski elada . </s> <s> Mõelda vaid , mul võiks olla korralik haridus ja huvitav töö ja korter ja igasugust träni . </s> <s> Ning võibolla naine ja lapsedki . </s> <s> Ja seda kõike ei ole ainult sellepärast , et ma pole tahtnud oma sebimisega ühte surnult sündinud riigivärdjat vähimalgi määral aidata . </s> <s> Hinges püsimiseks on rahateenimine ehk lubatud , aga rohkem oleks tähendanud juba kaasaaitamist ... </s> </p>
<p> <s> Eneselegi märkamatult olin oma ühikani jõudnud . </s> <s> Maailmakõiksuse kõrval oli mu rahulolematus ehitusfirmaga täiesti tühine . </s> <s> Ehkki vahel tundus seegi pikaleveninud lahutusprotsessina , millele mitte mõeldagi ei tahtnud . </s> </p>
<p> <s> Pille oli ukse alt pabereid tuppa lükanud . </s> <s> Blankett , millel ma palgata puhkust palusin , ja selgitav lipakas , milles ta nõudis , et ma allkirja paneksin ning tema tuppa toimetaksin . </s> <s> Vahetasin endale puhta pesu selga ja otsustasin , et las ta siis sekeldab , kui tahab , ega sellest allkirjast mingit jama ka ei saa tõusta . </s> </p>
<p> <s> Läksin torkasin selle paberi tema ukse alt sisse ja siis tuli mulle koridori peal üks Pille sõbrants vastu . </s> <s> " Oledki jälle tagasi või ? " küsis ta tüütu familiaarsusega . </s> <s> " Ei ole , ja ära kellelegi ütle , et sa mind nägid , " vastasin süngelt . </s> <s> " Kuule , ausalt , jah , ja mis su'ga juhtunud on ? " nägi ta koridorihämarusest hoolimata mu nina ära . </s> <s> " Päikesepiste , noh . </s> <s> See on ilgelt ohtlik . </s> <s> Laks , vastu kukalt , ja nina paistes . </s> <s> Sa ei teagi või ? </s> <s> Sa pole kunagi mere ääres päikese kätte jäänud või ? " </s> <s> Jätsin ta selle üle järele mõtlema ja ruttasin minema . </s> </p>
<p> <s> Mitte kohe , tähendab . </s> <s> Enne pusisin mõnda aega oma reformkoiku kallal , mille ühe toru sees oli üks balloonike peidus . </s> <s> Mul on kõikvõimalikke tuttavaid olnud ja mõned neist natuke kriminaalsedki . </s> <s> Ja mõnikord on oma nahale kasulikum neile kriminaalsetele takka noogutada kui moraali lugeda . </s> <s> Ühed niisugused olid mu paar aastat tagasi peaaegu ära veennud , et närvigaasiga on igavesti hea käia kortereid tühjaks tegemas . </s> <s> Nimelt muidu pead kogu aeg värisema peremehe kojutulekule mõeldes . </s> <s> Kui aga peremees ongi kodus , ainult natuke gaasitatud ja jalust ära pandud , on palju rahulikum . </s> <s> Ma klappisin neile tüüpidele ballooni jaoks raha - vahel on väga raske ära öelda , eks ole . </s> <s> Offer you can't refuse jne. </s> <s> Ja lohutasin end mõttega , et esimese korra pealt vahele ei jääda . </s> <s> Aga kui balloon käes oli , tahtsid nad seda ka katsetada , üks tühmus tõmbas sõbrale pilvekese näkku - tõsi , õige pisikese . </s> <s> Sellel läksid silmad pungi ja kukkus näoli lumme . </s> <s> Minutit kolm ei juhtunud üldse midagi , siis ajas end üles , ütles : " Ah sa siga " , ja kukkus selili . </s> <s> Teised kaks olid üsna jahmunud ja ma võtsin neilt mänguasja ära , et ei mingit asjata lollitamist . </s> <s> Noh , ja mõni päev hiljem jäid nad mingi tühise kioskiga vahele . </s> <s> Sattudes tagasi enda jaoks tuttavamasse maailma . </s> <s> Nüüd , arvasin , võis minul seda värki aga tarvis minna . </s> </p>
<p> <s> Eha tundsin ma juba eemalt ära . </s> <s> " Hei , sulle pidi transa järele tulema , " tervitasin , " võta mind ka ühes . " </s> <s> " Ahah , " vastas tema , " ma pean õhtuks veel tööle jõudma . </s> <s> " </s> </p>
<p> <s> Kell sai neli ja siis veerand viis , Eha muutus närviliseks , aga mitte niivõrd , et minusuguse tüübiga vestlusse laskuda . </s> </p>
<p> <s> Eha oli ilus tüdruk ja ka möödakäijad nägid , et ta on ilus tüdruk , nii mulle päris meeldis tema kõrval seista . </s> <s> Ja naljakas küll , aga kui ma ühikast välja tulin ja läksin üle selle umbrohuplatsi , mis seal taga on , siis ma korraks mõtlesin , et saan varsti Ehaga kokku , ja kujutlesin , nagu olekski ta juba mu kõrval kõndimas , kummardusin taimkatet uurima ja leidsin mingi valge lillekese , mis näis ümbritsevatest nagu kultuursem olevat . </s> <s> Ma ei tunne taimi , lähtusin vaid sellest üldisest reeglist , et mida väetim ja nõrgem , seda kultuursem , noh , ja mõttes ütlesin Ehale , lillekest ära katkudes , et jaa-jaa , ökosüsteemi terviklikkusest lähtudes tähendab see , et läheduses peab kuivatatud kalu leiduma . </s> <s> Astusin veel mõned sammud ja leidsingi natuke näritud ahvenalaadse . </s> <s> Mitte et sellel lilledega vähimatki pistmist oleks , olin vaid märganud , et Ugrjumtšiku akna peal oli üks nöör vähemaks jäänud . </s> <s> Ja kui nad seal õltsi panevad , satub kampa ikka mõni , kellele Ugrjumtšiku kalad , mida too kõigile külalistele pihku surub , mitte üks raas ei maitse ja kes need siis võimalikult kaugele ära püüab sokutada . </s> <s> Ma ei tea , miks ma sel hetkel kujutlesin , et selline totter " ökosüsteem " - mingi lillevars , paar pudelikorki ja kuivatatud kala kui üks lahutamatu tervik - Ehale naljakas peaks tunduma . </s> <s> Niisama äkki , nagu oli tulnud , vilksas see mõte mul siis kohe ka peast välja . </s> <s> Ning tuli nüüd tagasi , kui Eha tegelikult mu lähedal seisis ja mul talle midagi öelda ei olnud . </s> </p>
<p> <s> Niipalju lõpuks muidugi oli , et : " Meil on nüüd kolm võimalust . </s> <s> Oodata siin õhtuni , asuda teele või leida endale Tallinnas mingit muud tegemist . " </s> <s> " Mida sa teele asumise all mõtled ? " uuris ta huuli närides . </s> <s> " Jälle kolm võimalust , " pakkusin , " buss , takso või hääletamine . </s> <s> " </s> </p>
<p> <s> Ootasime veel kümmekond minutit , siis sõitsime taksoga linna piirile , sealt häälega edasi . </s> <s> Mitte kõige libedamalt , aga liikumine toimus . </s> <s> Ma vist juba ütlesin , et mulle meeldis Eha lähedal olla . </s> <s> Ma ei püüdnudki teda mingite lollustega naerma ajada , vaid vastupidi - mulle tuli mu uus image meelde - õudselt asjalik olla . </s> <s> Tahtsin , et ta arvaks , et ilma minuta oleks ta jäänudki sinna ristteele ootama . </s> <s> Ja samas aimasin , et niisamuti nagu mõnes põhilises asjas mina teda , näeb tema mind ka läbi . </s> <s> Et kõrvaltvaatajad võivad meid kenaks paariks pidada , aga tegelikult me ei sobi . </s> </p>
<p> <s> Ma olin ta esimesest pilgust ära liigitanud , kuid kohutavalt raske on seda liigitust sõnadesse panna . </s> </p>
<p> <s> Enamik inimesi on muidugi keskmised . </s> <s> Nad teevad nüri tööd , nende rõõmudki on mõne asja soetamine või joomine , mingeid erilisi pretensioone nad välja ei näita , mõnest erialasest asjast on nendega võimalik rääkida , aga üldiselt hall mass . </s> <s> Siis - ma ei tea , kas allpool või ülevalpool - on need , kes ei oska või ei taha oma elu kuidagi järje peale saada . </s> <s> Mina näiteks . </s> <s> Selle üle võib uhkustki tunda või selle võib süsteemi süüks ajada ja otsapidi võivad siia kuuluda rändjutlustajad ja kunstnikud koos muu boheemiga ja nii edasi . </s> </p>
<p> <s> Siin võib olla neid , kelles põleb kogu aeg rahulolematus , ja seejuures mitte egoistlik , vaid kaaskodanike viletsatest oludest tingitud . </s> <s> Ja muidugi võib siin olla ka neid , kes nimetavad endid äraostmatuteks , ainult et keegi pole iial püüdnudki neid ära osta . </s> <s> Võibolla olen ma end nüüd liiga heasse seltskonda sättinud , aga teisiti ma seda inimhulka , kellega kõige paremini kontakti leian , iseloomustada ei oska . </s> </p>
<p> <s> Järgmine sats on need , kes arvavad , et nad on muudest paremad . </s> <s> Just nimelt arvavad , ja selle arvamuse kinnitamiseks peavad nad seda alatasa rõhutama . </s> <s> Üldiselt pürgivad üha uuemate ja moekamate asjade poole - sest see on prestiiži värk . </s> <s> Et enamik ilma niisuguste vidinateta läbi peab ajama , on neile kindel märk nende endi paremusest . </s> <s> Boss kogu kambaga sobib siia ilusti . </s> </p>
<p> <s> Ja on veel inimesed , kes teavad , et nad on paremad . </s> <s> Nad on seda teadnud lapsest saadik ning ei tule selle pealegi , et end mõne teisega võrrelda . </s> <s> Kõik privileegid on neil lihtsalt kogu aeg käes olnud . </s> <s> Zoe ja tema sugulased . </s> </p>
<p> <s> Muidugi on veel inimesi , kes on omadega tasakaalus , teevad midagi kasulikku ja tunnevad seejuures rahuldust . </s> <s> Aga neid on nii vähe , et pole mõtet rääkidagi . </s> </p>
<p> <s> Ma ei näe erilist põhjust siinkohal põhjasuunduvaid alkohoolikuid nürist sotsialistlikust töölisklassist eristada , aga see on muidugi õudselt subjektiivne . </s> </p>
<p> <s> Üldiselt ma tahtsin öelda , et Eha kuulus nende hulka , kellele heaolu pidev kasv on oluline , mina mitte . </s> </p>
<p> <s> Eha jäi veerand tundi hiljaks , aga lootis , et sellest suuremat pahandust ei tule . </s> <s> Ise vantsisin mansioni , mis oli üllatavalt tühi . </s> <s> Ainult Albert oli kohal . </s> <s> Selgus , et Väike oli hakanud linna sõitma ja siis olid võmmid ta äkki kinni pidanud . </s> <s> Auto oli volitusega Bossi nimel , Bossi aga autos ju polnud , Väike oli jaoskonda tassitud ja nüüd pidi Boss asju klaarima . </s> </p>
<p> <s> " Kaugele mängus jõudsid ? " küsisin . </s> </p>
<p> <s> " Mägrad sõid jalad alt ära , " teatas ta lühidalt . </s> <s> " Kui sa nüüd ise maja valvad , siis ma lähen sööma . </s> <s> " </s> </p>
<p> <s> Millest võis järeldada , et majas suurt süüa pole - ja nii oligi . </s> </p>
<p> <s> Lükkasin arvuti sisse ja otsisin oma katkestusseisu üles . </s> </p>
<p> <s> Määrisin end haisvate marjadega kokku , sumpasin läbi soo , krokodill ahmas , aga sülitas jälle välja . </s> <s> Jõudsin kuivale , langetasin puu , jõudsin üle kuristiku . </s> <s> Tegin uue katkestusseisu - sinnani pidi kõik õige olema . </s> <s> Hakkasin ettevaatlikult liaanide vahelt läbi hiilima , aga plaks ! olin jälle jalgupidi üleval . </s> <s> Võtsin seisu tagasi , proovisin teisest servast - tulemus sama . </s> <s> Jäin mõtlema , kas mul tõesti mõni teerada jäi proovimata ja märkasin , et ma pole sugugi surnud . </s> <s> Pimedusest ilmus tekst , mis kirjeldas peaalaspidirippudes tekkivaid veidraid nägemusi , siis tuli teadvus tagasi ning leidsin end puurist . </s> <s> Puur oli kaljudest ümbritsetud platsil , keset platsi istus mingi ambaal ja praadis lõkke kohal liha . </s> <s> Sõimasin ennast tükk aega , et ennist nii kergelt olin loobunud . </s> <s> Kulus natuke nuputamist - ja paar eksiteed , kus mind kohe lõkkesse pisteti - , et ambaali käest võti kätte saada ja puurist põgeneda . </s> <s> Ning puuri kõrval vedelenud köis oli väga seda nägu , et kulub edasises elus ära . </s> <s> Vaevalt sain aga platsilt minema , kui järgmisel lagendikul ilmus hõljuksõiduk ja mind lasti pikemalt aru pidamata maha . </s> <s> See tegi tigedaks küll , sest pidin hulga asju uuesti tegema . </s> <s> Lagendikust jõudis ainult ühes suunas üle joosta - nagu vaevaderohkelt selgus . </s> <s> Ja seal olid needsamad liaanid , mille otsa ma kord rippuma olin jäänud . </s> <s> Nüüd enam ei jäänud . </s> <s> Ja sealt edasi kuristik . </s> <s> Selle taga soo ja kõik see juba nähtud džungel . </s> <s> Ma olin vahepeal saanud köie , aga džunglis polnud sellega midagi teha . </s> <s> Ainus võimalus oli end köiega kuristikku lasta . </s> <s> Muidugi varitses seal King-Kongi-laadne elukas , aga oli võimalik hüpata köie otsast koopasse . </s> <s> Koopas oli täiesti pime . </s> <s> Tuhnisin käsikaudu ringi , mingite rünkade vahelt läbi , siis kostis krabinat ja pahad loomad , keda ma ei näinud , tulid pistsid mu nahka . </s> <s> Ilmselt siis seda oligi Albert silmas pidanud . </s> </p>
<p> <s> Jama . </s> <s> Uut debugerit polnud ma toonud , aga juba olemasolevgi oli täpselt sama hea ja ma olin selle kasutamise kohta natuke nõu küsinud . </s> <s> Veendusin veel , et kuskile mujale tõesti minna ei ole , ja lasin debugeri koopa kallale . </s> <s> Asi on selles , et mäng jälgib , kus ma olen ja mis ma teen . </s> <s> Ja kuna mul on iga hetk mitu võimalikku käitumisvarianti , on tal ka mitu erinevat teadet juhtuva kohta . </s> <s> Need on arvuti mälus olemas ja seejuures loetaval kujul . </s> <s> ( Kõik mujal juhtuvasse puutuvad teated on sel hetkel kodeeritud ja seega kasutamiskõlbmatud . ) </s> <s> Peale pikka ringituhnimist sain teada , et koopas - või vähemalt koopa selles osas , kus parajasti viibisin - sai juhtuda ainult kaks asja . </s> <s> Esiteks et mind pannakse nahka , mida olin juba kogenud . </s> <s> Teiseks : " Koopa karvased elanikud ei armasta valgust ning nad läksid kaugele ära , et mitte kunagi enam tagasi tulla . </s> <s> " </s> </p>
<p> <s> Järelikult oli vaja valgust . </s> <s> " Pane tuli põlema , " ütlesin . </s> <s> " Kuidas sa seda nüüd mõtlesidki ? " järgnes õigustatud hämming . </s> <s> " Vajuta nupule , " proovisin igaks juhuks . </s> <s> " Mis nupule ? " </s> <s> Vaatasin veel kord üle , mida mängust üldse leida võis . </s> <s> Tulemasin ja helendav kalliskivi võisid kõne alla tulla , kumbagi polnud ma veel kohanud . </s> <s> Igaks juhuks käisin veel lõkkeaseme üle ja püüdsin hõõguvaid süsi kaasa võtta - aga ei . </s> <s> Kolasin tükk aega džunglis ringi ja ütlesin igal pool , et " võta kalliskivi " ja " võta tulemasin " . </s> <s> Nimelt kui see on kusagil ligiduses , ainult et kivi taga või puuõõnes peidus , öeldakse , et sa ei ole küllalt lähedal . </s> <s> Aga igal pool ainult päriti , et kuidas ma seda mõtlen ja tuletati meelde , et ma olen loll humanoid . </s> </p>
<p> <s> Alt kostvate häälte järgi otsustades võis arvata , et rahvas on koju tulnud . </s> <s> Läksin alla , mulle polnud Väike jõudnud ju veel rääkida , kuidas ta võmmidega kimpus oli olnud . </s> <s> No nüüd siis . </s> <s> " Jumala õnn , et hommikul õlut ei joonud , " lõpetas ta oma üksikasjalise ülevaate seiklusest . </s> <s> Mis polnud paraku ainus . </s> <s> Mixi juures olla mingid tüübid hakanud laiama . </s> <s> Ja Väike oli ühe neist läbi akna välja visanud . </s> <s> Et teised seepeale väga viisakalt taandusid , oli Mix lõhutud klaasi pärast pisut nagu pahandanud või nii . </s> <s> Väike muidugi vabandanud , et muidu oleks keegi võinud Albertile haiget teha , ja see klaas oli hilisest õhtutunnist hoolimata ka uus muretsetud . </s> </p>
<p> <s> Teised olid seeaeg kõrtsis istunud , Punapea-Liia oli ka just lobisema tulnud , ja siis oli üks neist " kurnimängijatest " ligi astunud ning viisakalt luba küsinud daami kasutamiseks . </s> <s> Boss oli üritanud selgitada , et üldiselt on tegu vaba maaga , kus daamid ise otsustavad , mis teevad , aga et see konkreetne daam ei ole ilmselt hetkel huvitatud . </s> <s> Tüüp oli viisakalt lahkunud - kõrvallauast mingit kohalikku liha rebima . </s> <s> Aga pärast , kui Liia oli tööle tagasi lipsanud , oli teine turist - ja ega mina ka poleks teadnud , kumb Zoe mees ja kumb vend on - tulnud vindise inimese lahkusega neile nõu andma . </s> <s> Et kultuursetes kohtades ei ole kombeks naisi niiviisi omapead äri ajama jätta . </s> <s> Et hulga mugavam olla rahaasjad asjaliku ja vastutustundelise mänedžeri kaudu korda ajada . </s> </p>
<p> <s> " Selles võib tal muidugi õigus olla , " kaalutles Soolo . </s> </p>
<p> <s> " Ja kaugele sina jõudsid ? " nõudis Boss mult aru . </s> </p>
<p> <s> " Mägrad . </s> <s> Sõid jalad alt , " tunnistasin . </s> <s> Muidugi oli neil juba meelest läinud , et segadus võmmidega tekkis sellest , et keegi pidi Eha linnast ära tooma ja mina olin tollega päris rahuldavalt hakkama saanud . </s> <s> Läksin jalust ära - magama . </s> <s> Nagu juba tavaks saanud , hakkas džungel jälle mõtetes ringi käima . </s> <s> Või täpsemini - mõte džunglis . </s> <s> Et kas on mõni sopp või nurk kahe silma vahele jäänud . </s> <s> Ja siis tuligi meelde , kuidas mul krokodilli käest põgenedes soos korraks pind alt kadus . </s> <s> Olin hiljem soos mitu korda ringi trampinud , midagi sellist polnud enam juhtunud . </s> <s> Aga äkki ... </s> </p>
<p> <s> Albert ei maganud , vedeles voodis ja luges midagi . </s> <s> " Ega ma ei sega ? " pärisin viisakalt , " mul tuli üks mõte . </s> <s> " </s> </p>
<p> <s> " Boss on hirmus vihane , " teatas Albert . </s> </p>
<p> <s> " Või nii , " pomisesin hajameelselt , oodates , kuni masin käima läheb . </s> <s> Pole küll mõni " Iskra " , aga veidi aega võttis ometi , kuni " Sierra " firmamärk ekraanile ilmus . </s> </p>
<p> <s> " Selge see , et on , " jätkas Albert , " tal olid igasuguste pomodega suhted sees , ja nüüd sihuke pull . </s> <s> Ega võmmid ju ise selle peale tulnud . </s> <s> Aga täna ta ei saanudki teada , kes nimelt käsu andis ... " </s> </p>
<p> <s> Krokodilli käest pääsemise ja auku sattumise vahel ei saanud olla põhjuslikku seost , otsustasin , ja võtsin selle seisu , kus vastik jahimees juba kahjutuks tehtud ning köis kaasa haaratud . </s> <s> Turnisin üle puutüve ja vantsisin sohu . </s> <s> Albert oleks võinud edasi lugeda . </s> <s> Aga ei , näis teine murelik olevat . </s> <s> Võtsin käed klahvidelt . </s> <s> " Kuule , ma ei tea , kus maal sina kogu aeg oled elanud . </s> <s> Või Boss , eks ole . </s> <s> Aga mina olen kogu aeg elanud teadmisega , et iga võmm on vaenlane . </s> <s> Et ta võib teha , mis pähe tuleb , ja enamasti tuleb talle pähe midagi vastikut . </s> <s> Something wicked this way comes , kui tsiteerida . </s> <s> On hästi , kui võmm sind kinni ei pea , jaoskonda ei tiri , kohapeal peksa ei anna , trahvi ei vääna ja nii edasi , aga on täiesti loomulik , kui ta seda teeb , see on asjade loomulik käik . </s> <s> Mul pole autot olnud , aga küllap on liiklusvõmm täpselt samasugune ja võib sulle sitta keerata nagu jaksab . </s> <s> " </s> </p>
<p> <s> Albert mõtles veidi aega . </s> <s> " Muidugi võib igasuguseid võmme olla , aga neil on ju omad ülemused , ja mingid reeglid peavad olema . </s> <s> Ning ära hakka mulle totaalsest riigist või anarhiast rääkima . </s> <s> " </s> </p>
<p> <s> " Ei hakka , ma olen teoorias tume . </s> <s> Räägime siis ülemustest - kelleks on antud juhul vist linna täitevkomitee . </s> <s> " </s> </p>
<p> <s> " Ja mis sa neist rääkida tahad ? " </s> </p>
<p> <s> " Õigupoolest ei midagi . </s> <s> Mingid paksud , kellel pole reaalset ega seaduslikku võimu . </s> <s> Boss võis neile mõni aeg kasulik olla , aga nüüd enam ei ole . </s> <s> Bossil polnud ka mingit muud õigust peale tugevama õiguse . </s> <s> Ent on veel tugevamaid . </s> <s> Millest on asutud märku andma . </s> <s> Aga need paksud seal linnavalitsuses on kõigepealt omaenese hea elu eest väljas . </s> <s> Kõige sisulisemateks otsusteks , mida nad ametlikult langetavad , on ehk bussipeatuse asukoha määramine . </s> <s> Töö imiteerimine ja nõukogude võimu järjekordsete otsuste viljakas elluviimine käib muidugi kogu aeg ... " </s> </p>
<p> <s> " Oletame - kuigi ma ei tea , kus sina kogu aeg oled elanud . </s> <s> Ja mida sa siis soovitaksid ? " </s> </p>
<p> <s> " Mina ei soovi ega soovita midagi . </s> <s> Sina alustasid juttu sellest , et Boss pahandab privileegide vähendamise pärast . " </s> <s> Asusin sood läbi kammima . </s> <s> Leidsin augu ja sukeldusin - ning terve veealune maailm , nagu öeldakse . </s> <s> Paraku uppusin ma sinna üsna ruttu ära . </s> <s> Ja seletamisega olin unustanud seisu salvestada . </s> </p>
<p> <s> " See ei ole ka normaalne , kui sa kogu aeg mõtled , et iga võmm su kinni võib viia . </s> <s> Kui sa just tagaotsitav kurjategija ei ole . " </s> <s> Tundus , et mul on õnnestunud Albi sujuv ja lihtne mõttelõng segi ajada . </s> <s> Ei huvitanud , ausalt . </s> <s> " Kas sa Tallinnas elades ka iga päev restoranis einestad ? </s> <s> Kusjuures šveitser su läbi ukse taga ootava järjekorra otsejoones sisse juhatab ? " pärisin vahelduseks . </s> </p>
<p> <s> " Ei . </s> <s> Mis siis ? </s> <s> Ma söön töö juures , ja kodus ja ... " </s> </p>
<p> <s> " Aga siin oled sa nagu kõigist järjekorras seisjatest kuidagi parem ? </s> <s> Väärilisem eelisjärjekorras teenindamiseks ? " </s> </p>
<p> <s> " Mis see siia puutub ? " muutus Albert tõrksaks . </s> </p>
<p> <s> " Abstraktne humanist , nagu sa oled , oletad sa , et kord või , ütleme , õiglus on olemas . </s> <s> Et kui sa oled hea poiss , siis sul läheb hästi ja nii edasi . </s> <s> Boss teab , et korda ei ole , ja püüab selle pealt kasu lõigata . </s> <s> Mina tean , et korda ei ole , ja tean , et seetõttu läheb kellelgi halvasti . </s> <s> Ma olen harjunud , et see keegi olen mina , ega üritagi midagi muuta . " </s> <s> Mul on tunne , et kui kunagi õiglus peaks saabuma , siis olen mina viimane , kes talle meelde tuleb . </s> <s> Miks peaksin ma siis praegugi kuskile trügima . </s> <s> Aga Albertile olnuks seda raske seletada . </s> </p>
<p> <s> Kui ma olin selle peale tulnud , et sukeldudes tuleb kopsud õhku täis tõmmata , läks kõik juba libedasti . </s> <s> Veealusest käigust läbi - ja seal ta lebas . </s> <s> Sädelev kalliskivi . </s> <s> Ning tarvitses see vaid koopas taskust välja võtta , kui väikesed karvased elukad muudkui pagesid . </s> <s> " Mägrad kardavad valgust , " teadustasin . </s> </p>
<p> <s> " See on neist kena , " ütles Albert ja keeras näo seina poole . </s> </p>
<p> <s> Sedavõrd valgeks koopas siiski ei läinud , et oleks näha , kuhu ma astun või satun . </s> <s> Nii kukkusingi käkaskaela mingisse auku . </s> <s> Aga selgus , et nii peabki olema , sest roosad pärdikud tervitasid mind kivilt kivile hüpeldes - olin nimelt jälle päevavalguse kätte veerenud . </s> <s> Salvestasin seisu ja läksin magama , tundus õige katkestada suhteliselt soodsates oludes ja mitte kohe ärgates piinelda järjekordse lahendamatu olukorra ees . </s> </p>
<p> <s> Ärkamine oli sellegipoolest ebameeldiv . </s> <s> Mitte et midagi otseselt viga oleks olnud , aga - õhk oli umbne ja päike juba rammestavas kõrguses , minu olemine aga vastikult uimane . </s> <s> Pealegi polnud mansionis midagi süüa . </s> <s> Kui ma all ringi tuiasin , tuli trepist reibas Albert ja teatas : " Kui tahad , tee natuke , ma käin vahepeal ujumas . " </s> <s> Nagu see tema otsustada oleks . </s> </p>
<p> <s> Roosad pärdikud otsustasid , et kuna ma ühe nende hulgast lõksust välja päästsin , juhatavad nad mu järgmisse koobastikku . </s> <s> Ronisin redelist alla ja sattusin pilkasse pimedusse . </s> <s> Põrnitsesin musta ekraani ja vajutasin nuppudele , siis tuli teade , et mitte monitor pole rikki läinud , vaid et ma olengi lihtsalt pimedas . </s> <s> Siis , et kostab verd tarretuma panevaid häälitsusi . </s> <s> Siis , et mind on nahka pandud . </s> <s> Üritasin uuesti ja tahtsin jälle helendavat kivi kasutada , aga öeldi , et mul ei ole säärast . </s> <s> Kulus hulk aega tuhnimist , kuni selle muude kivide vahelt üles leidsin - sealt , kuhu ma esimesest koopast prantsatanud olin . </s> <s> Ja siis küsiti , et mida ma selle kiviga õieti teha kavatsen , kui mul mõlemaid käsi redelist hoidmiseks tarvis läheb . </s> <s> Alles debugeri abiga taipasin öelda , et hoian suus . </s> <s> Ähmane rohekas kuma valgustas ainult kõige lähemat ümbrust : redelit või käiku , kus parajasti viibisin . </s> <s> Neid aga jätkus . </s> <s> Varem või hiljem lõppesid aga kõik tupikuga . </s> <s> Ja varem või hiljem ilmus kalmaarilaadne moodustis , kes mu nahka pani . </s> <s> Nii et kui Albert tagasi tuli , loovutasin masina talle , soovitades tal küll , kui aega saab , sellest labürindist väljapääsu otsida . </s> <s> Ta on põhjalik , lootsin , ehk joonistab kaardigi . </s> </p>
<p> <s> Leidsin väga mahajäetu-ilmelise kohviku moodi asja . </s> <s> Lõunat seal veel ei olnud ja hommikusöögist oli säilinud klimbilist mannaputru ning heeringaleibu . </s> <s> Juustuleibu küll ka , kuid need paistsid möödunudnädalased . </s> <s> Istusin oma portsuga akna alla , hingasin enne igat ampsu sügavalt ja meenutasin , kui hea meel mul ühel või teisel eluhetkel sellisestki söögist võinuks olla . </s> <s> Siis nägin aknast Zoed , kes ehtsa suvitaja moel poodidega tutvus , ikka järjest kõigist läbi . </s> <s> Tal oli punane suvekleit seljas , niisugune tagasihoidlikult stiilne , ning vähemstiilne rannakott õlal . </s> <s> Hüppasin üles , et teda tervitama minna , aga moorid tühja leti ning kassaaparaadi taga , kel nagunii midagi muud teha polnud kui iga mu suutäit jälgida , pistsid lõugama - et iseteenindamine ning nõud vot sinna ! </s> <s> Selle ajaga , kui ma oma kausi räpasele plekklauale viisin , meenus mulle ka üksikasjalikumalt Zoega kohtumise lõppfaas . </s> <s> Nii et ma läksin tänavale juba ettevaatlikumalt , ostsin putkast kohaliku lehe , toetasin bussipeatuse sildi all selja vastu majaseina - erinevalt mõnest teisest ei paistnud see kohe kokku varisevat - ja jäin tänavapilti silmitsema . </s> <s> Ning tõesti tundus , et sedamööda , kuidas Zoe poode läbi kammib , nihkub ka üks hooletult suitsetav noormees tänavat pidi edasi . </s> <s> See võis olla : a ) paranoid ; b ) ihukaitsja ; c ) vaenuliku firma luuraja . </s> <s> Seda kahaneva tõenäosuse järjestuses . </s> <s> Jälgisin toimuvat pool tundi ja jõudsin veendumusele , et liikumiste kooskõlastatus on ilmne . </s> <s> Lootsin , et tüüp mind veel märganud polnud . </s> <s> Küllap pidi ta lihtsalt silma peal hoidma , et mõni juhuslik mööduja daamile liiga ei teeks , ja suhtus oma ülesandesse hooletult . </s> <s> Otsustasin tast lahti saada ja balloon selleks oli ka olemas . </s> <s> Aga väga raske on teisele gaasi näkku lasta nii , et ta sind ei märkaks . </s> <s> Selgus aga , et on märganud küll . </s> <s> Zoe sisenes majatarbeid uurima ja tüüp tuli lõdva sammuga minu poole , süütamata sigaret sõrmede vahel . </s> <s> " Tuld ? </s> <s> Aga palun . " </s> <s> Liikusin talle vastu , lükkasin juba taskus balloonil kaane pealt ja lasin talle pahvaka vastu nägemist . </s> <s> Kukkus pikali jah . </s> <s> Katsusin kiiresti - relva ei olnud . </s> <s> Vaatasin ringi - ilmelik küll , tänaval võis olla paarkümmend inimest , kuid ükski neist ei pööranud mingit tähelepanu . </s> <s> Lasin igaks juhuks ühe pahvaka veel ja ruttasin Zoed otsima . </s> <s> Võtsin tal supipottide virna ees käest ja teatasin : " Lähme räägime . </s> <s> " </s> </p>
<p> <s> Tema kehitas ükskõikselt õlgu , just niisuguse ilmega , mis näitab , et juhuslik vahekord pole veel põhjus tutvuseks . </s> <s> Tuli siiski kaasa . </s> <s> Nüüd olid mõned möödakäijad lamava keha juures peatunud , aga - mina teadsin , kus ta on , Zoe mitte . </s> <s> Tahtsin juba öelda : su vari sai kuumarabanduse , aga ma loodan teda vääriliselt asendada - kuid sissejuhatusena võinuks see seisu liialt komplitseerida . </s> </p>
<p> <s> " Ma tahtsin küsida , kas mu nina - " tõstsin päikseprillid suurema ilmekuse huvides eest , " käis hinna sisse ? " </s> <s> Zoe vaatas kahtlevalt ringi - ilmselt polnud ta mu kavatsustes kuigi kindel . </s> <s> Kuna ihukaitsjat nähtavale ei ilmunud , ütles ta häbelikult : " Ma vabandan . </s> <s> Tõsiselt . </s> <s> See ei olnud minu idee , ma kuulsin sellest alles hiljem . " </s> <s> " Olgu , juhtub , " leppisin . </s> <s> " Kuigi ma ei taha , et juhtub . </s> <s> Ma tahan sind ! " </s> <s> Ja panin käe talle tagumikule . </s> <s> See oli niivõrd absurdne , et mõjus . </s> <s> Tal jooksis märgatav judin üle keha . </s> <s> Selge , meenus , et puhkus on seikluste aeg , ja seiklused just sellised ongi ... </s> <s> Vedasin teda pargi poole ja patrasin : " Ma ütlesin , et ei tule teie firmasse , sest olen teise firmaga seotud , ja see on ka tõsi , aga palju teie firmas kompuutrimehe palk on ? </s> <s> Teil pole sellist vakantsigi , mina aga olen kompuutrimees , praegu , lihtsalt see , mitte midagi muud , mind ei huvita , kui eri firmad maid jagavad , see on mõttetu , aga ma tahan olla su personaalne " boyfriend " - või umbes nii . </s> <s> Ma tahan sind , aga mitte su ihukaitsjaid ; et sinuni jõuda , olin ma sunnitud su " varju " neutraliseerima . " </s> <s> See pidi kostma võimukalt , sest ta ohkas malbelt : " Tõsi ? " </s> </p>
<p> <s> Lühidalt , keerasin varjulisel pargipingil talle ära , ilma igasuguse pikema eelmänguta - aga seekord oligi ju minu initsiatiiv . </s> <s> " Igatsesin sinu järele , siin ei ole ju sinutaolist tõelist naist kümnete kilomeetrite raadiuses , kohalikud plikad on nii matslikud ja rumalad , " ei unustanud ma küll selle käigus kordamast . </s> <s> Ja kui pika aja jooksul kogunenud laadung lõpuks maha sai , hakkasid tema ringlihased ka mõnusasti " zup-zup-zup " tegema . </s> <s> Nii et kõik läks ilusti korda . </s> <s> " Ma tahan sind veel . </s> <s> Homme . </s> <s> Ja mugavamates tingimustes , " teatasin . </s> <s> " Homme ? " hingeldas tema . </s> <s> " Homme lähevad mehed kalale , nii et võib küll ... " </s> <s> Siis läks tal hingeldamine üle ja väga asjaliku liigutusega tupsutas ta endale puudrit näkku . </s> <s> " Homme - samal ajal , samas kohas - see oleks romantiline , " kordasin veel üle ja tulin kähku tulema , enne kui ta ümber võiks mõelda . </s> <s> Mõelda võis ta küll kurat teab mida , aga seda suusõnal välja öelda ... </s> </p>
<p> <s> Jälle elava liiklusega tänaval , tuli meelde , et hommikusöök oli napiks jäänud . </s> <s> Või et võiks juba lõuna kallale asuda . </s> <s> Nende mõtete aegu tuli mulle Boss vastu . </s> </p>
<p> <s> " Kas sa ütlesid Albertile , et olla paras , kui võmmid minu kallale asuvad ? " </s> </p>
<p> <s> " Kas see on lojaalsuse kontroll ? " imestasin . </s> </p>
<p> <s> " Ma ütlesin , et mul on vaja see neetud mäng lahti murda , ja kui tema sellega kiiremini hakkama saab , siis - " jättis ta täpsustamata . </s> </p>
<p> <s> " Ja tema ? " tundsin huvi . </s> </p>
<p> <s> " Ta nõustus , et sul on teatavaid eeldusi . </s> <s> " </s> </p>
<p> <s> Järelikult polnud Boss mind veel maha kandnud . </s> </p>
<p> <s> " Kuule , " selgitasin , " kui mina oleksin oblasti liiklusvõmmide pomo ja sõidaksin kuhugi puhkusele , siis üsna tõenäoliselt astuksin läbi kohaliku ametivenna juurest . </s> <s> Oleks ju , millest rääkida , kogemusi vahetada või nii ... </s> <s> Ja kui mul on väike kahtlus , et mingi isehakanud pisitegija võib mu puhkuse täiuslikkust ahendada , siis ma muidugi nimetaksin kohalikule ametivennale , millise numbriga autodele erilist tähelepanu pöörata . </s> <s> Sest enesestmõistetavalt , kui ametivend peaks teinekord minu valdusi külastama - ja nii edasi . </s> <s> " </s> </p>
<p> <s> " Kust sa tead ? " imestas Boss . </s> </p>
<p> <s> " Oletan , " vastasin . </s> <s> " Või on sul paremaid seletusi ? " </s> </p>
<p> <s> " Aga miks mina ? " ei taibanud Boss . </s> </p>
<p> <s> " See on üks levinumaid küsimusi läbi inimkonna ajaloo , " lohutasin teda . </s> <s> " Ma ju ütlesin juba - sul on kohaliku maffia maine . </s> <s> Kui sina tagasi tõmbad , on ka teistega muretu . </s> <s> Ega sa ei taha mulle lõunat välja teha ? " </s> </p>
<p> <s> Boss jalutas minuga kaasa , mitte eriti otsusekindel ilme näol . </s> <s> " Mis ma peaksin neile siis lihtsalt peksa andma või ? " </s> <s> " See tekitaks hulgaliselt vääritimõistmist . </s> <s> Nad on ju jätnud igati härrasmeheliku mulje . </s> <s> Tamkareeglitega malet ei mängi . </s> <s> " </s> </p>
<p> <s> " Kui vaja , siis mängib . </s> <s> " </s> </p>
<p> <s> " Nojah , neil on selleks tarbeks palgal ka mõned tamkamehed . </s> <s> " </s> </p>
<p> <s> " Aga sina ? " küsis Boss äkitselt . </s> </p>
<p> <s> " Sina kutsusid mu siia midagi tegema . </s> <s> Mulle siin meeldib . </s> <s> Tõsi , mulle tehti ettepanek vastase poole üle minna , aga ma keeldusin . " </s> <s> Siinkohal puudutasin tähendusrohkelt oma nina . </s> <s> " Ma sain seeläbi veidi infot , mida olen ka ausalt jaganud . </s> <s> " </s> </p>
<p> <s> Jätsin Bossi mõtisklema ja pöörasin töölissööklasse . </s> <s> See oli muidugi viga - mis toidusse puutus - , aga ma poleks kärsinud kõrtsis oodata . </s> </p>
<p> <s> Albert oli koobastikust läbi saanud küll . </s> <s> " Alla ja paremale üldiselt , " selgitas ta . </s> <s> " Aga siis tulid keerised . </s> <s> Kuidas pärdikud su üldse sinna teise koopasse lasid ? " </s> </p>
<p> <s> " Lugenud siis läbi , mis nad sulle teatasid , seal oli otsesõnu kirjas ... " </s> <s> Ma ei hakanud tema katkestusseisu võtma , proovisin enda omast siis alla ja paremale hoida . </s> </p>
<p> <s> " Ega sa skeemi ei teinud ? " </s> </p>
<p> <s> " Proovisin , aga sassi läks , " tunnistas tema . </s> </p>
<p> <s> Käikude rägastik oli tõeliselt ebameeldiv . </s> <s> Aga läbitav . </s> <s> Ja maa-aluse jõe ühes harus uppus tõesti ära . </s> <s> Teisest seevastu pääses uuesti kindlale maale . </s> <s> Kus oli täiesti kasutu järv . </s> <s> Ning edasipääsu takistavad kaljurahnud . </s> <s> Rahnude tagant paistis mingi ehitus , mille juurde ei pääsenud . </s> <s> Uurisin , mis mul veel leidmata oli . </s> <s> Klaasinuga , paberikorv ... </s> <s> Ei paistnud nagu nende järele ja poleks neist vist siin ka kasu olnud . </s> <s> Vaatasin , mis mul juba olemas , ja otsustasin ajaviiteks vilet puhuda . </s> <s> Ja siis see juhtus - otse läbi kaljude tormas kohale üks peletis , vahtis hetke silmi pungitades ringi ning pani mu nahka . </s> <s> Loomulikult olin unustanud seisu salvestada ja pidin uuesti koobastikust alustama . </s> <s> Uurisin vilet lähemalt - muidugi , terrorieluka peibutusvile . </s> <s> Terror jah . </s> <s> Aga kui ta kohale tormas , jäi temast kividesse auk . </s> <s> Igati sobilik ka minule läbi pugemiseks . </s> <s> Püüdsin end kivide vahele ära peita ja sealt vilistada . </s> <s> Üles leidis . </s> <s> Või end tekkiva augu vahetusse lähedusse platseerida , et sealt kohe läbi lipsata . </s> <s> Ei jõudnud . </s> <s> Ja täiesti juhuslikult selgus , et kui ma järves lobistan , siis sinna ta järele ei tule . </s> <s> Jäi kaldale ootama . </s> <s> Ujusin järve teise otsa . </s> <s> Siis tagasi . </s> <s> Ei olnud viitsinud oodata , oli uttu kadunud . </s> <s> Ohkasin kergendatult ja tulin kaldale . </s> <s> Pugesin kaljusse tekkinud august läbi ja jõudsin maandumisplatvormini , mille kaudu mind kohale oli toodud . </s> <s> Platvormi alumisel rõdul valvas püssiga tüüp , kes mu ilma pikemata maha lasi . </s> <s> Tegelikult oli seal küll põõsaid , mille taha võis varjuda , aga või sa esimene kord kõike tähele paned . </s> <s> Korjasin maast kivi ja viskasin . </s> <s> Valvur kuulis müra , tuli alla vaatama . </s> <s> Suutsin end ära peita ja - kolmandal katsel - platvormini hiilida . </s> <s> Valvur oli ukse lahti jätnud , sõitsin liftiga üles , seal oli täies sõidukorras rakett . </s> </p>
<p> <s> Nublakaid ja lüliteid , mida keerama pidi , oli päris mitu . </s> <s> Just siis , kui tundus , et olen juhtimise juba selgeks saanud ning planeedi atmosfäärist väljas , kostis mu sõidukis pahade pealiku hääl , kes teatas , et ilmselt on tema alluvad mu jälle käest lasknud , aga nüüd võtab ta juhtimise enda peale ja mu rakett tõmmati tema satelliitkindlusse . </s> <s> Salvestasin seisu ära , selgus , et õigeaegselt - tulin mööda laia treppi maandumisplatsilt alla ja siis tekkisid minu ümber mingid seinad , põrand aga tõmmati alt ära ja all oli väävelhape . </s> <s> Surnud , mis muud . </s> </p>
<p> <s> Mõnele võib ehk imelikuna tunduda , et kas ma siis kogu see aeg üldse Zoe peale ei mõelnudki . </s> <s> Mõtlesin küll . </s> <s> Rohkemgi , kui hädapärast vaja . </s> <s> Et ta endale asotsiaalseid haigusi ei saa lubada , selles võis ju kindel olla . </s> <s> Või ebasoovitavaid rasedusi . </s> </p>
<p> <s> Panin arvuti seisma ja läksin endale meelepärast muusikat otsima . </s> <s> Pika tuhnimise peale leidsin vana " Ramonesi " kasseti . </s> <s> Lahe ja reibas . </s> <s> Teeb tuju heaks . </s> <s> Zoe oli minust ühiskondliku redeli peal nii palju kõrgemal , et mul ei olnud isegi mingeid komplekse . </s> <s> Mis näiteks Liiaga oleksid tekkinud . </s> <s> Kogu see möga , et olla kellegi vääriline ja aidata teda igast kandist ja saavutada ka ise rohkem jne. </s> <s> Noh see armumise-rida . </s> <s> Mul polnud Liiale midagi anda . </s> <s> Petlikke lootusigi mitte . </s> </p>
<p> <s> Aga Zoega oli nii suur vahe sees , et kõik pöördus pea peale . </s> </p>
<p> <s> Natuke romantiline olin ma ikka ka - kuigi ma tean praktilistest kogemustestki , et seks on hea vahend külma peletamiseks jne. </s> <s> Kuid selles hetkes , mil naisterahvas end mehele lubada otsustab , on siiski midagi - noh , ütleme , inimlikku . </s> <s> Meie esimese kohtumise kohta ei saanud ju ütelda " ülendavat " . </s> <s> Ja tuleb rõhutada , et enamik inimestevahelisi kokkupuuteid on selles mõttes suuresti mitte-inimlikud . </s> </p>
<p> <s> Ei olnud armunud , aga mõtlesin küll . </s> <s> Kujutlesin endale rolli pahupidi-tuhkatriinu järgi . </s> <s> Tähendab , et tuleb jätta Zoele mulje , nagu oleksin saatuselöökide käes kannatav väärtinimene . </s> <s> Kas nõukogude-vastasus võiks talle imponeerida ? </s> <s> Vaevalt küll , tema on ju mitmendat põlve kommunist ja kõik tema ringkonna inimesed ka . </s> <s> Võis olla ühe või teise riigijuhi intriigide ohver , aga mitte süsteemi vastane ... </s> <s> Nii et ma vihkasin seda õhku ka , mida ta hingas , seega pargipink tõstis natuke eneseväärikust . </s> <s> Seni oli mulle läbi tunnetamata olnud lugematutest kõnekäändudest tuntud seksuaalvahekorra kasutamine teist osapoolt alandavas tähenduses . </s> <s> Ja samas Zoe mind siiski huvitas . </s> <s> Lollus . </s> <s> Panin maki kõvemaks ja karglesin musa taktis jalalt jalale . </s> <s> Et veri jälle ühtlaselt mööda keha jaotuks . </s> </p>
<p> <s> Selle pealt tabas mind Väike , kes nõudis , et ma talle kuuri alla appi tuleksin . </s> <s> Ta sai varsti aru , et must rohkemat pole kui midagi kinni hoidma või hädapärast ka tõstma . </s> <s> Ehk tal oligi peamiselt moraalset abi vaja - ja kui ta siiani oli oma auto putitamist saanud edasi lükata , siis nüüd ilmselt enam ei . </s> </p>
<p> <s> " Kuule , mis sina arvad , mis siin lahti on läinud ja mis veel lahti läheb ? " uuris ta vahepeal . </s> </p>
<p> <s> Ma ei teadnud , kas ta on Albi ettekandega kursis . </s> <s> Või mida see endast üldse kujutas . </s> <s> " See on Bossi rida , miks sa minu käest küsid ? " </s> </p>
<p> <s> " Vaata , on mõned mehed , kes mõtlevad . </s> <s> Nagu Boss , või Kalanägu ka . </s> <s> Ja on mehed , kes teevad . </s> <s> Mina ja Tümpa ja ... </s> <s> Aga sina ... " </s> </p>
<p> <s> " Et mina ei tee üht ega teist ? " </s> </p>
<p> <s> " Seda ma ei öelnud . </s> <s> Sa võiks mõelda , aga sa ei viitsi . </s> <s> Ja sa võiks teha . </s> <s> Ning seda sa ka ei viitsi - on ju ? " </s> </p>
<p> <s> Jube raske oleks olnud Väiksele selgeks teha , et peale mitteviitsimise võib esineda ka mittetahtmist , vähemalt mis puutub mingile haljamale oksale jõudmisse . </s> <s> Pealegi paistis ta minusse hästi suhtuvat . </s> </p>
<p> <s> " Hea küll , ma üritan mõelda . </s> <s> Mida ma Bossi asemel teeksin . </s> <s> Kui ma ei saa kohalikku võimu ära osta - ja minu meelest Boss ei saa - , siis ma üritaksin mõned vaenlase torpeedod õhkida . </s> <s> Või tamkamängijad , nagu Boss ütleb . </s> <s> Kui ma oskaks , siis ma isegi teeks kindlaks , kas need on amatöörid või mõne Tallinnas pesitseva maffia käest laenatud . </s> <s> Igal juhul peaks olema võimalik mõnele rusikamehele märku anda , et siin ei ole hea koht . </s> <s> Suvitamiseks . </s> <s> Ja seepeale pakuksin viiki . </s> <s> " </s> </p>
<p> <s> " Misjaoks ? " </s> </p>
<p> <s> " Misjaoks misasi ? </s> <s> Kui palju mehi me võime välja panna , kui totaalseks kakluseks läheb ? " </s> </p>
<p> <s> Väiksel olid käed mingite mutikate kruttimisega kinni , nii et ta ei saanud sõrmi rehkendamiseks kasutada . </s> <s> " Palju neid on ? " </s> </p>
<p> <s> Kehitasin õlgu . </s> <s> " Kuule , tule pärast vaata , ma sain ühe mängu autosõidu harjutamiseks . </s> <s> " </s> </p>
<p> <s> Lauldes populaarset laulukest " Õnn on elada me maal " peletasin Albi arvutist eemale . </s> <s> Kui ma lõpuks aru sain , millistele nuppudele tuleb vajutada , siis oli see päris lahe mäng . </s> <s> Sõidad mööda kitsast mägiteed , pidevalt on pimedad kurvid paremale-vasakule ; mõned autod jäävad jalgu , mõned tulevad vastu - eriti just siis , kui sa ise oled möödasõitu üritamas . </s> <s> Liiklusmärgid piiravad kiirust 30 ja 50 peale , ning kui sa kiiremini sõidad , ajab võmm sind taga , püüab kinni ja teeb trahvi . </s> <s> Ja kui sa aeglaselt sõidad , võetakse sul esimeses bensiinijaamas auto ära , öeldes , et vanaema sõidab ka paremini ning pole sul sportmasinat tarvis ühti . </s> <s> Tegelikult võttis see üsna mitu katset , üldse sinna bensiinijaama jõudminegi . </s> <s> Mille eest eraldati umbes 3000 punkti - ja edetabelis olid tüübid 30000 ja enamaga . </s> <s> Püüdsin sohki teha ja ennast jõuga edetabelisse kirjutada , aga midagi läks nihu ja tabel täies tükis nulli . </s> <s> Mõnes mõttes oligi hea , sai hakata mansioni rekordeid võtma . </s> <s> Sest õhtu jooksul püüdsid mõned ikka natuke punkte teenida . </s> <s> Ja ma ise jõudsin korra isegi kolmanda bensiinijaamani . </s> <s> Aga kõrvalt teiste äpardusi vaadata oli palju naljakam . </s> <s> Päris-auto juhtimise oskustest siin suurt kasu polnud , Väike hakkas just ühest käkist mööda suruma , märkas siis vastutulevat krusa ja pidurdas nii järsult , et auto jäi seisma , vastassuunavööndisse seejuures , ja ehmunult silmi pungitav krusamees pani talle sirgelt otsa ... </s> </p>
<p> <s> Üldiselt käis mansionis õhtu otsa mingi pralle , õlut oli kõvasti ja mingid kohalikud plikad ka . </s> <s> Nii et see auto-imitaator oli enamikule vaid naljakaks refrääniks . </s> <s> Mina kasvatasin iseloomu ja läksin varakult - nii ühe paiku - magama . </s> <s> Hea , et ma endale omaette nurga olin otsinud . </s> <s> Musa kostis küll läbi , vahel natuke hääli ka , tundus , et kogu aeg polegi lõbus ja et vahepeal vaieldakse . </s> </p>
<p> <s> Põgusa uinaku järel - nii üheksa paiku - olin jälle jalul ja tuhnisin köögist süüa otsida . </s> <s> Äkki paistab mõnele , nagu ma üldse liiga palju söögist mõtleks , aga elu on õpetanud , et see on vähemalt hommikul kõige tulusam . </s> <s> Päeva peale , ja kui midagi teha ka on , võib see tõesti ununeda , ning kui mitu päeva järjest nii juhtub , läheb jamaks . </s> <s> Tekivad sisemised vastuolud . </s> <s> Mao ja teiste siseorganite vahel . </s> <s> Nii et see on põhimõte - püüda igal hommikul midagi süüa . </s> </p>
<p> <s> Õlle juurde oli juustu hangitud ja kuivanud juppe oli siia-sinna vedelema jäänud . </s> <s> Välimuselt eemaletõukav , aga söödav . </s> <s> Leiba leidsin ka , ja teevett oskasin täitsa vabalt ise soojaks teha . </s> <s> Selle pealt tabas mind Boss - mina olin arvanud , et vaikus püsib veel kaua ... </s> <s> " Big trouble , " ütles ta miskipärast . </s> <s> " Not because of me , I'd think , " vastasin viisakalt , " some tea , sir ? " </s> <s> Loputasin kahtlaselt kleepuva klaasi puhtaks ja valasin Bossile teed . </s> <s> Otsustades selle järgi , kui mõtlikult ta seda lonksas , polnud ta just parimas füüsilises vormis . </s> <s> " Veeprotseduurid pidid ka head olema , " meenutasin , " aga see pole minu asi . </s> <s> Early bird is back to work . </s> <s> " </s> </p>
<p> <s> Töötoas - või Albi magamistoas , kuidas võtta - vedeles naisterahvas . </s> <s> Ma muidugi ei tea , aga mulle tundus , et purjus peaga oli plika Albit diivanipadjaks pidanud ja süüdimatult tema otsa langenud - ning et Albi ise oli selleks ajaks juba teadvuseta olekus olnud . </s> <s> Panin masina käima ja plika tegi ühe silma lahti . </s> <s> " Fuck off , lady , if you kindly please , " soovitasin . </s> <s> " Pead sa seda lollakat aparaati just nüüd näppima hakkama , muud ei ole teha või , " uuris ta kähiseva ja siiralt õnnetu häälega . </s> <s> " Töö on säärane , " kehitasin õlgu . </s> <s> Et asi töisem paistaks , lasin debugeriga üle selle platsi , kuhu ma sattunud olin - pahade asteroidi maandumisväljaku . </s> <s> Seal ei juhtunud absoluutselt mitte midagi , ainult üle serva astudes võis surnuks kukkuda . </s> <s> Plika pani silmad jälle kinni ja üritas mind ignoreerida . </s> <s> See oli vastastikune protsess . </s> </p>
<p> <s> Peale suure trepi , mis otse happevanni viis , oli siiski ka kaks purret . </s> <s> Mis viisid liftide juurde . </s> <s> Vajutasin liftis esimesele nupule , mispeale teatati , et plass lugu küll , kuid just esimesel korrusel ma parasjagu olengi . </s> <s> Aga kolmas , neljas ja viies korrus olid täiesti kättesaadavad . </s> <s> Ja hoolega ringi tuhnides võis sealt träni leida . </s> <s> Viies korrus oli küll natuke ohtlik , seal hoiti mingeid ilgeid loomi , kes võisid ka puurivarbade vahelt rusikaga surnuks lüüa - nagu selgus , kui ma just vahtima olin jäänud , et mis karvane asi sealt paistab . </s> <s> Vaatasin nimekirjast - peale hapnikumaski oli mul nüüd kõik käes , mis selles mängus leida võis , ja hapnikumaskist oli happevanni vastu vähe kasu . </s> <s> Tõsi , ka Rubicu kuubik , rull peldikupaberit ja klaasinuga ei paistnud just paljulubavad . </s> <s> Aga neis koridorides polnud ka enam midagi teha , sõitsin alla tagasi . </s> </p>
<p> <s> Jah tõesti ei hakanud klaasinuga happevanni ümber tekkivatele seintele üldse peale , ning vile puhumine ja kuubiku keerutamine olid ka kuidagi kohatud . </s> <s> Nüüd hakkas Albi siplema , puges matsaka kaaslanna alt välja ja jäi mind põrnitsema . </s> <s> " Ma olen siin kuulnud etteheiteid alkoholismi ja ebalojaalsuse kohta , viimane aeg plusspunkte koguda , " selgitasin . </s> <s> " Ah , sa ei tea üldse , milles asi on . " </s> <s> " Ükskõik , ma annan teile viis minutit enese kordaseadmiseks ja siis tahan tööd edasi teha . </s> <s> Ja ei lähe minu veranda peale edasi hullama ! " ähvardasin ukselt . </s> <s> Käisin ümber mansioni , küllaltki kõva tuul ajas pilveräbalaid mööda taevast ja jahe oli . </s> <s> " Üheksa kuud on külm ja ülejäänud kolmel kuul on kehv suusatada , " meenutasin põhjanaabrite ütlemist . </s> <s> Ega see meilgi palju parem olnud . </s> </p>
<p> <s> Läksin tuppa tagasi ja võtsin happevanni debugeriga ette . </s> <s> Nojah , tegelikult mul ju oli olemas torustiku puhastamise käsipump . </s> <s> Ja selle iminapa võis seina külge suruda ning siis võis natuke selle küljes rippuda . </s> <s> Aga isegi kui ma teadsin , et nii on mõistlik toimida , kulus paar katset selle liigutuse õigeks ajastamiseks . </s> <s> Lõpuks tuli põrand tagasi , seinad kadusid ära ja ma võisin asteroidi sisemusega edasi tutvuda . </s> <s> Tõsi , mitte kaua , sest järgmises koridoris ilmusid seinakappidest valverobotid , kellel oli käsk mitte kedagi läbi lasta . </s> <s> Nad olid üsna kohmakad , aga vastikult järjekindlad . </s> <s> Tegelikult ma olin hommik otsa teadnud , et mõne aja pärast pidin Zoega kokku saama , see tegi natuke närviliseks ja ma ei viitsinud enam nuputada . </s> </p>
<p> <s> Zoe oli pargis ja mitte poe ees , mida ju samuti " samaks kohaks " oleks võinud pidada . </s> <s> Ta nägi kuidagi vana välja , ja meik oli hooletu . </s> <s> Aga ta oli tulnud minu kutsumise peale ja see tähendas ka midagi . </s> <s> Muuseas ka seda - tema mängureeglite kohaselt - , et tema pidi nüüd aktiivsust üles näitama . </s> <s> " Lähme meile , ma teen sulle kohvi , " ei olnud küll kõige paljulubavam , aga algatuseks kõlbas . </s> <s> Jalutasime läbi linna ja jõudsime mõnusa individuaali juurde . </s> <s> Garaaž , väätidega kaetud seinad , hoolitsetud muru - minu rehkendamisoskusest ei piisanud , et sellise elamise üüri ära arvata . </s> <s> Rohkem kui maja turuhind huvitasid mind küll võimalikud ihukaitsjad , aga ma ei näinud ühtegi . </s> </p>
<p> <s> Seestpoolt maja nii uhke ei olnud - " kuuekümnendate modern " . </s> <s> Kui ma ajusid pingutasin , siis jah , selle projektiga ehitatud majade hulgast oli küllaltki suur osa ausalt püsti aetud . </s> <s> Nii et toas , kuhu Zoe mu kohvi tegema minnes istuma jättis , polnud midagi erilist . </s> <s> Peale kahe televiisori . </s> <s> Vana must-valge hooletult nurgas ja Mixi oma siis aukohal . </s> <s> Selle kõrval paras hunnik kassette . </s> <s> Ma ei tea videotest kuigi palju , nii et need sildid - ja suur osa olid originaalid - ei öelnud mulle midagi . </s> <s> Ainult ühel ei olnud silti , aga see oli ka kõige peal . </s> <s> Leidsin , et minu rolliga ei lähe kokku nende karpide hulgas tuhnida ja tunnustavalt või põlastavalt noogutada . </s> </p>
<p> <s> " Mehed läksid kalale , " ütles Zoe kohviga tulles ja kapist konjakit võttes . </s> <s> " Tahtsid mind tutvustada või ? " pärisin . </s> <s> Võibolla oli ta tahtnud ainult selgitada , et pidi seetõttu vara üles tõusma , neile võileibu tegema ja on seepärast nii kurnatud olemisega . </s> <s> " Pole vist oluline , " lisasin . </s> <s> Suudlesime , loiult , erilise huvita . </s> <s> " Et ainult oblasti tase ? " torkas ta irooniliselt . </s> <s> " Ja seegi endine ? </s> <s> Tahad öelda , et see pole midagi või ? " </s> <s> " Galina mõõtu see veel välja ei anna , " muigasin salapäraselt . </s> <s> Ja siis veelgi salapärasemalt : " Räägime sellest uue korra ajal. " " Uue ? " tõsines ta imestusega . </s> <s> " Uue ? </s> <s> Miša niipea ohje käest ei anna ... " </s> </p>
<p> <s> " Sa muidu suhu võtad või ? " püüdsin juttu kõrvale juhtida . </s> <s> " Kui just ilusti palutakse , " vastas ta ikka veel poliitilistele intriigidele mõeldes . </s> <s> Viskusin põlvili : " Aga ma palun ju ! " </s> <s> " Lollpea ! " sai ta lõpuks naljast aru . </s> <s> " Kiimane rott sihuke ! - Rott , " kordas ta mitte enam nii koketselt . </s> <s> " Sihukese sa ostsid . " </s> <s> " Mina pole sind ostnud ! " </s> <s> Keskealine naine inetus ja kallis suvekleidis . </s> <s> " Mina sind ammugi mitte . </s> <s> Oleme armunud või ? " </s> <s> " Pask , " ütles ta konjakit rüübates . </s> <s> Jälle paras koht suudlemiseks . </s> <s> Patsutasime teineteist veel natuke , ilma riideid seljast võtmata . </s> <s> " Ma ei ole sind ostnud , " tuletas ta veel kord meelde , " naljakas , aga vahel äratad sa minus südametunnistuse . </s> <s> Ma peaks vahepeal helistama minema . " </s> <s> " Vahepeal ? " ümisesin kahtlustavalt . </s> <s> " Nojah . </s> <s> Plikale . " </s> <s> Kergitasin vaid küsivalt kulme , nii et ta selgitas : " Kas ma siis ei öelnud ? </s> <s> Tütrele , noh , üheksane . </s> <s> Ma tean , et ta saab hakkama , aga ikkagi . " </s> <s> " Pilti on või ? " </s> <s> Ma isegi üllatusin , kui kähku ta foto välja koukis . </s> <s> Nihuke täiesti ilmetu hiireke . </s> <s> Hea veel , et pioneerirätti ei olnud . </s> <s> " Tegelikult pean mina ka helistama , " tuli mulle mõte , " lähme käime ära . </s> <s> " </s> </p>
<p> <s> Tallinn kostis igatahes selgesti . </s> <s> Muidugi tahtsin ma teada , kuidas mänguga on . </s> <s> " Igavesti lahe koht on , kus peletis jääb kuubikut keerama ! " </s> <s> Mul polnud sellest aimugi . </s> <s> " Ja kas sa selle said kätte , mille eest öeldakse " meile meeldib su mõtteviis " ? " </s> <s> Ei olnud saanud muidugi . </s> <s> Tunnistasin , et ma ei saa robotitest mööda . </s> <s> " See on lihtne , " öeldi , " tuleb tulekahju tekitada " Tüüp sai aru , et ma olen kimpus , ning meelega rohkem ei öelnud , soovitas vaid läbi astuda . </s> <s> " Ma olen puhkusel , " teatasin miskipärast lõpetuseks . </s> </p>
<p> <s> Zoe alles kruttis oma numbrit . </s> <s> " Oota siin , ma tulen tagasi , " kinnitasin ma talle . </s> </p>
<p> <s> Mix oli oma asutuses ja müüs tolgustele jäätist . </s> <s> Ma ei hakanud ilmast , ämma tervisest ega muust viisakast rääkima , vaid tulin kohe oma sooviga välja : " Kuule , kas sul on ühte kassetti , mida sul , noh , väga vaja ei oleks . " </s> <s> Mixi pilk langes kahtlevalt baarileti taga seisvale kassetireale . </s> <s> Minu pilk ka . </s> <s> " " Agfa " oma , punase kleepsuga . </s> <s> Kolmetunnist . " </s> <s> " Bossi asju ajad või ? " </s> <s> Noogutasin igaks juhuks . </s> <s> Minu meelest paistis tal seal reas kõikvõimalikke erisuguseid , ainult mitte sellist , mida mul vaja . </s> <s> " Kuule , miks Boss oma käe minu pealt ära otsustas võtta ? " </s> <s> See oli mulle üllatus , aga mul oli kassetti vaja . </s> <s> " Suurem ümberjaotamine ähvardab tulla , ja meil pole hetkel väge . </s> <s> Nii et ta loodab seda edasi lükata . </s> <s> Et ehk madala profiili hoidmine aitab . " </s> <s> Mix uuris mind kahtlustavalt ega astunud veel sammugi kassettide poole : " Soolo pole ju mingi tegija . " </s> <s> " Muidugi ei ole , " selgitasin talle , ise küll teadmata , mida nimelt . </s> <s> " Ma ju räägin . </s> <s> Suurem . </s> <s> Maailma . </s> <s> Ümber . </s> <s> Jaotamine . </s> <s> Ta annab sulle võimaluse ise pooli valida . " </s> <s> " Kellega siis ? </s> <s> Ja milleks tal kassetti vaja läheb ? " </s> <s> Aga need olid juba retoorilised küsimused , sest ta asus oma varusid üle vaatama : " Ja just " Agfat " ? " </s> <s> " Ja kohe , muidu pole kasu , " lisasin . </s> <s> Korraga lõid Mixi silmad särama . </s> <s> " Aga täpselt , " teatas ta ja kadus oma tagaruumidesse . </s> <s> Jäätisejärjekord hakkas kuuldavalt nurisema ja isegi ekraanil visklev Samantha ei paistnud neid lohutavat . </s> <s> Mix naasis esimesel pilgul üsna sobiva karbiga . </s> <s> " Mis sul siin on ? " küsisin </s> </p>
<p> <s> viisakusest . </s> <s> " Täiesti perversne lugu . </s> <s> Bergmani " Fanny ja Alexander " , kujuta pilti . </s> <s> Üks sõber sokutas mulle , ütles , et pidi suur kunst ja puha olema . </s> <s> Nii sitta filmi pole ma veel elus näinud . </s> <s> Võite rahus üle võtta ... " </s> <s> Kartsin , et ta võib hakata filmikunstist pikemalt pajatama , ja pöörasin tänades minekule . </s> <s> Aga üks asi tuli veel meelde . </s> <s> " Kuule , ükskõik , mida Boss sulle ka öelnud on - kui sa ei ole meist homme hommikuks midagi kuulnud , siis otsi ta ise üles ja ütle ... " </s> <s> Ning nimetasin Zoe või õigemini kogu selle pesakonna aadressi . </s> <s> " Üks sõna , üks number , lihtne , eks ? " </s> </p>
<p> <s> Jalutasime selle ühe sõna ja ühe numbri poole tagasi ja ma arutasin omaette , kui kaua kalalkäimine aega võib võtta , ning et Zoe peaks peale telefonikõnet sentimentaalselt meelestatud olema , ja et äkki on tema vend ja mees üldse homod ning teda kasutatakse ainult kattevarjuna , tütre olemasolu ei välistanud seda võimalust üldsegi . </s> <s> Lasin tal lobiseda , kuidas plika oli mingist sportvõimlejate laagrist tagasi ja vanaema juures esialgu päris rahul ja nii edasi , ning ise püüdsin samal ajal mingit keerulist küsimust välja nuputada . </s> <s> Vahepeal aga imestasin , miks ma nüüd nii lihtsameelselt lõksu jalutan . </s> <s> Aga lõksu ei olnud märgata , isegi siis mitte , kui kahe telekaga elutuppa tagasi jõudsime . </s> <s> " Kuule , kas te oma vennaga , kui te väiksed olite , läksite päris lõpuni või mängisite ainult arsti ja muud sihukest ? " pärisin nagu muu seas . </s> <s> " Sina ! </s> <s> Kuidas sa julged ! " </s> <s> Ta läks näost ära ja hakkas peaaegu tatti pritsima . </s> <s> " Ole nüüd , " rahustasin , " ma vestlen sinuga täiesti normaalsetest asjadest , lihtsalt tunnen huvi su lapsepõlve vastu . </s> <s> Istu maha , võta lonks konjakit ... " </s> </p>
<p> <s> " Lapsepõlv oli õudne , " kinnitas ta , kui oli mu soovitust järginud . </s> <s> " Tõenäoliselt , " kehitasin õlgu , " ei saanud ju lasta teiesuguseid muude tolgustega koos mängida . </s> <s> " </s> </p>
<p> <s> " Iga jumala nädal viis ta mind , isa tähendab , ratsutama . </s> <s> Kuuekümne kilomeetri taha . </s> <s> Ma vihkan hobuseid , siiamaani . </s> <s> Jumal , kuidas ma kartsin kogu aeg . </s> <s> Nad olid nii suured , ja see hais ... </s> <s> Ja üks kord nädalas käisin ma püstolit laskmas . </s> <s> Mis oli samasugune piin . " </s> <s> " Ratsaväe parimad päevad pidid selleks ajaks ju möödas olema , " imestasin . </s> </p>
<p> <s> " Ma ei tea , mis tal vanal raisal mõttes oli . </s> <s> Kuni ta , jah , meist Nikiga teada sai ... " </s> <s> " Nii et ikkagi ? " </s> <s> " No ei olnud ju teisi lapsi , kellega läbi käia , ja poistel on see muidugi olulisem ka , ja me , noh , mõned korrad siis uurisime . </s> <s> Kuni tal ükskord läks lahti , noh . </s> <s> Ja ehmatas ise vist ka ära või mis see tal oli , pistis kilkama ja jooksis ära . </s> <s> Ema oli kodus , ma ei tea , kuidas ta aru sai , lõhnast võibolla . </s> <s> Ja isa keeras selle kõik minu süüks . </s> <s> Ma juba mõtlesin , et ta lööb mu maha ! </s> <s> Ja ei mingit ratsutamist ega laskmist enam , kella pealt kooli , kella pealt koju , ja kodus kästi majapidajannal mind kogu aeg jooksutada : korista seda , puhasta toda , õmble ja paranda ja koori kartuleid ... </s> <s> Ma palusin lausa põlvili , et võiksin edasi laskmas käia , ma lootsin , et saaksin mingitele võistlustele või midagi ja natukesekski kodunt ära , aga ei . </s> <s> Ma ei olnud Niki peale pahane , ma sain sealtpeale lihtsalt aru , et mehed on nõrgad ja oma riista ohvrid , aga ma ei saanud aru , mis õigusega isa mind litaks pidas . " </s> <s> " Vaaraode tasemel värk , " kiitsin . </s> <s> Vene keel on spetsiifiliste väljendite poolest nii rikas , et ma ei üritagi tema vastust siinkohal tõlkida . </s> <s> " Nii et andis kere peale ? " uurisin edasi , lükkasin ta naljatamisi diivanile kõhuli ja andsin laksu tagumikule . </s> <s> " Palja ihu peale ? " </s> <s> Ta ei puigelnud üldse vastu . </s> <s> " Ma ei ... mäleta . </s> <s> Tuli koju , ja ema ilmselt rääkis talle . </s> <s> Siis ta kuulas Nikit üle ja seejärel tormas minu tuppa . </s> <s> Rihmaga . </s> <s> Ja peksis mu lausa veriseks . " </s> <s> " Tuleta meelde ! </s> <s> Palja ihu peale ? " </s> <s> " Jah ... " </s> <s> Tõmbasin tal seeliku üles ja püksid maha , kuna ta lebas raskelt kõhuli , siis kärisesid need viimaks puruks . </s> <s> Rihma ma ei viitsinud otsida , laksisin käega . </s> <s> " Räägi ! </s> <s> Räägi temast . </s> <s> Missugune ta oli ? </s> <s> Kuidas te enne läbi saite ? </s> <s> Kuidas ta praegu välja näeb ? " </s> <s> Ega ma viitsinud ise ka sellest lobast üksikasju tähele panna - kuidas nad siin või seal suvitamas käisid või kui uhke oli olnud vaadata , kuidas vanamees jälle mingit kõnet pidas , või temaga koos paraadi vastu võtta ; koduse elu episoodidest sõitsid muidugi sisse ka armukadeduse noodid ema suhtes . </s> <s> Ta proovis küll leida mingeid negatiivseid lähtekohti - et kuidas vana higi järele oli haisenud ja nii edasi , aga leidis jälle ka mingi positiivse momendi . </s> <s> Kui mul käsi ära väsis , käsutasin ta rohkem urvakile ja lükkasin sisse , seejuures äärepealt unustades , et videokassett võib mul põuest kolinal põrandale kukkuda . </s> <s> " Räägi , räägi , " sundisin , " kirjelda teda . " </s> <s> Paksu ja vana parteibürokraadi väljanägemises ning totrates käitumismaneerides pole kõige vähematki erootilist momenti , aga Zoe oli nii pingul , et ma peaaegu ei märganudki , kuidas mul esimene kord lahti läks , igatahes lasin samas tempos edasi . </s> <s> Siis hakkas Zoe ka viiksuma ja vähkrema , aga ma hoidsin teda kõvasti kinni ja käratasin : " Sina ole vait ja räägi edasi ! " </s> <s> Mis polnud ehk küll kõige loogilisem , aga ta näis mõistvat , mida talt oodatakse . </s> <s> Need viiksatused ja võdinad hakkasid tal üha tihedamini peal käima , ma ei teagi , mitmenda korra pealt ta ohates lõplikult kokku vajus , enne seda oli ta igatahes jutustanud vastikutest punakatest karvadest , mis ta vanamehe kämmaldel olid kasvanud . </s> </p>
<p> <s> " Niki - " pomisesin , " see oli su vanematest neljakümnendate lõpus üsna ettenägelik . " </s> <s> " Mis oli Nikolai Teises ettenägelikku ? " naeratas ta malbelt , " Anna ma ... " </s> <s> Ta pööras ümber ja hõõrus mul teise korra ka lahti . </s> <s> " Lase nüüd jalga . " </s> <s> Kasseti ära vahetamine oli siiski väike mustkunstitrikk ja tema tähelepanu hajutamiseks pidin ma pooliku konjakipudeli endale kaasa nõudma . </s> <s> Et sellega manipuleerides nagu kogemata kassetivirnale komistada . </s> </p>
<p> <s> Õues ronisin ma üle kruntidevahelise plangu - pudeli ja kassetiga põues oli see päris tüütu - ja siis veel üle ühe ning sattusin hoopis teisele tänavale . </s> <s> Kohtamata ühtegi koera või nuuskurit . </s> </p>
<p> <s> Kuidagi jõudsin supelranda . </s> <s> Istusin pingile ja tundsin end täiesti väsinuna . </s> <s> Mõtlesin , mis konjakiga teha . </s> <s> Juua ei tahtnud , viskaks õige minema , vilksas peast läbi . </s> <s> Siis otsustasin , et viin koju mõne tähtpäeva tarbeks . </s> <s> Ja tabasin end sellelt , et olen hakanud mansioni koduks nimetama - mõttes vähemalt . </s> <s> Ning hakkasin juba muretsema , kuidas ma selle oma verandale toimetan , nii et keegi teel nahka ei paneks . </s> <s> Kusjuures alles äsja olin tahtnud seda minema visata . </s> <s> Sihuke mõtete virvarr . </s> </p>
<p> <s> Tuli loll idee piki mereranda mansioni minna . </s> <s> Loomulikult sattusin roostiku , raba , võsa ja muu jama otsa ning pidin ringiga taanduma , mis mind sugugi reipamaks ei teinud . </s> </p>
<p> <s> Lõpuks mansionile lähenedes oletasin , et kõik on nagunii linna peale läinud ja et pikutan kõigepealt - enne mängu kallale asumist . </s> <s> Aga ei läinud läbi - Kalanägu istus maja ees . </s> <s> Ilma päevavarjuta . </s> <s> " Sind on valvesse pandud või ? " imestasin . </s> <s> " Ei ole minu tugevaim külg . </s> <s> Kus sa hulgud ? </s> <s> Boss otsis sind taga . " </s> <s> Kehitasin õlgu . </s> <s> " Uudiseid tead või ? " tahtis Kalanägu teada . </s> <s> " Mõningaid , " vastasin ebamääraselt . </s> <s> " Liia on kadunud . </s> <s> Ja Soolo lõi lahku ning meelitas kohaliku tuumiku kah enda poole , " valgustas ta mind . </s> <s> " Ja Boss otsustas Mixi asutuse saatuse hooleks jätta , " lisasin . </s> <s> " Just nimelt . </s> <s> Ning varsti pärast seda lähed sina Bossi nimel Mixilt kassette küsima . </s> <s> Segane värk , mis ? " </s> <s> " On küll , " nõustusin , " keegi on majas ka või ? " </s> <s> " Sul muidu autoload on või ? " küsis Kalanägu vastu . </s> <s> " Ei ole . " </s> <s> " Söödaks oleks võinud sind sellegipoolest kasutada , " arvas Kalanägu kuidagi pahaendeliselt , " mitte et ma Albertist oluliselt rohkem peaksin . " </s> <s> " Mis Albertiga on ? " pöördusin üle õla tagasi . </s> <s> " Ei tea . </s> <s> Pole veel toodud , " kehitas tema omakorda õlgu . </s> </p>
<p> <s> Tümpa oli majas ja selgitas : " Nad läksid tiirutama . </s> <s> Albi Bossi autoga ees ja Väike ning Boss teise autoga järele . </s> <s> Et kas keegi peaks hakkama Bossi auto suhtes , kuidas sa seda ütledki , ebatervet uudishimu üles näitama . " </s> <s> " See on ju hea , kui Boss on kohaliku autoinspektsiooniga jälle ühise keele leidnud , " oskasin vaid öelda . </s> </p>
<p> <s> Läksin panin arvuti käima ja tuletasin telefoni teel saadud näpunäiteid meelde . </s> <s> Leidsin õige katkestusseisu , puhusin vilet - jah , kes oleks võinud arvata , et selle tühise vile eest saadetakse järgmises seerias terminaator 300 000 bukazoidi sisse nõudma . </s> <s> Terrorielukas tungis läbi kivi ja jäi tõesti talle visatud Rubicu kuubikut kruttima , kohtlane naeratus näol . </s> <s> Ja punkte tuli mulle juurde . </s> <s> Mängisin sealtmaalt siis kõik uuesti läbi . </s> <s> Teine kord on muidugi lihtsam mõnda asja läbi teha , aga mõnikord on tüütu ka . </s> <s> Boss ja Albi jõudsid tuppa siis , kui ma just mängleva kergusega pumba vastu seina surusin ja selle otsas kõõlusin , kuni mu all happevann avanes - ja jälle sulgus . </s> </p>
<p> <s> " Mõningane edasiminek , " nentis Boss erilise huvita . </s> </p>
<p> <s> " Siin on nüüd mõned sõbrad , kes edasiminekut takistavad , " demonstreerisin neile punaseid kohmakaid valveroboteid . </s> <s> Panin peldikupaberirulli prügikasti - mida , naljakas küll , kogu aeg olin ju igaks juhuks taskus kaasas kandnud - ja torkasin tule otsa . </s> <s> Sireen hakkas huilgama ja mingi automaatsüsteem laest vett pritsima . </s> <s> Nii et mu lõkkeke kustus õige pea . </s> <s> Aga nagu hetk hiljem selgus , olid selle piserdamise käigus sisse kõrbenud valverobotite skeemikesed , ja nad ei teinud minust enam väljagi . </s> <s> Vasakut kätt oli tupik , paremal uks . </s> <s> Ukse taga suur ruum , ruumis poodiumil pahade pealik , ümber poodiumi aga tema salarelv kogu teadaoleva tsivilisatsiooni hukutamiseks : miljon täpselt ühenäolist , naeratavat , krimpleenülikonnas rändkaubitsejat , juba sisse pakitud ja teelesaatmiseks valmis . </s> <s> Vajutasin F5 , et seisu salvestada , ning pöörasin end koos tooliga Bossi poole . </s> <s> " Äkki oli see viga . </s> <s> Või isegi kaks viga . </s> <s> Esiteks , nad ei teadnud teisest autost senini midagi . </s> <s> Teiseks , nad ei teadnud Albist midagi . </s> <s> Võibolla ei teadnud , tähendab . " </s> <s> " Kes " nad " ? " mängis Boss lolli . </s> <s> " Hea küll , " nõustusin . </s> <s> " Mina olen paranoid . </s> <s> Mina olen arvutimängudest segi läinud . </s> <s> Mulle lihtsalt tundus , et ümberringi midagi toimub . " </s> <s> Pöörasin uuesti mängu poole . </s> <s> Pahade pealik avaldas nördimust , et jälle pole tema alluvad suutnud minuga midagi lõplikku ette võtta . </s> <s> Siis aga naeris parastavalt ja küsis , kas ma olen kuhugi minemas või . </s> <s> Ja lisas , et ärgu nähku ma vaeva , kuna tsivilisatsiooni saatus on juba otsustatud . </s> <s> Tema poolt otsustatud , nimelt . </s> <s> Ruumist ei paistnud eriti kuhugi pääsevat . </s> <s> Tema poodiumilt , kus ta oma elektroonikavirna taga istus , viis küll mingi purre kuhugi , aga nagu ma poodiumitrepile astusin , lülitus mingi kiir sisse ja pihustas mu aatomiteks . </s> <s> Vajutasin ruttu F7 ja võtsin eelmise seisu tagasi . </s> </p>
<p> <s> " Me saime ühe kahtlase auto teada küll , mis nagu sama marsruuti kippus tiirutama , " kiitis Albert oma sisukat päeva . </s> <s> " Hall 11 , numbrimärgiga ... " meenus mulle ühel õhtul mansioni läheduses nähtu . </s> <s> " Ei . </s> <s> Oota , see ka või ? </s> <s> Miks sa nii arvad ? " </s> <s> Selgitasin , millistel asjaoludel seda masinat olin kohanud . </s> <s> " Miks sa siis arvad , et me vea tegime ? </s> <s> Ise oled sa ju ka arvanud , et väike jõudemonstratsioon kulub ära , " meenutas Boss minu ilmselt Väikse poolt vahendatud arvamust . </s> <s> " Ja demonstreerisid siis või ? " </s> <s> " Ei veel , aga nüüd ma vähemalt tean , kellele seda tuleks teha . " </s> <s> " Õigus . </s> <s> Tee midagi . </s> <s> Mul on tekkinud veendumus , et mõni osapool loobub kiiresti hädavareste teenustest . </s> <s> Selliste , keda tabab valel hetkel päikesepiste või kelle auto läheb valel ajal rikki või ... </s> <s> Tee ükskõik mida , ainult ära viska süütevedelikuga pudeleid ühe teatava maja aknasse . </s> <s> Aadressil ... " nimetasin koha , kus Zoel külas olin käinud . </s> <s> " Ära viska , eks , vara veel . </s> <s> " </s> </p>
<p> <s> Boss jäi mind peaaegu sama jahmunud näoga vahtima , nagu oleksin talle Rubicu kuubikut pakkunud . </s> <s> Nii et sain viisaka pausi järel lisada : " Räägi parem , mis veel uudist on ? " </s> <s> " Nagu sa ei teaks . </s> <s> Liia kadus äkitselt uttu , isegi enamik hilpe on toas alles . </s> <s> Pole ka Tallinnas välja ilmunud . </s> <s> Lihtsalt kadunud . </s> <s> Ning Soolole tuli järsku pähe koos mõne kohaliku vennaga linnakese litsid maksu alla panna . " </s> <s> " Täiesti loll idee , " näitas Albert oma erudeeritust , " nad ei muretse ju klientuuri , nõuavad ainult kultuurikeskusse pääsemise eest raha . " </s> <s> " Eks uus tegevusvaldkond taha harjumist . " </s> <s> Ja siis tuli mulle meelde : " Kuule , Boss , seda äri pakuti ju kõigepealt sulle , Soolo oli ka juures . </s> <s> Ning sina ei võtnud vedu . " </s> <s> " Ma ütlesin talle nüüd ka , et mina selles äris ei osale . </s> <s> Aga kui ta kohalikud ära ahvatles , pole õigupoolest sellekski mehi , et mansioni kaitsta . </s> <s> Kui seisuks peaks pöörama . " </s> <s> " Aga mis Liiaga on ? </s> <s> Kas on põhjust eeldada , et ta igast oma käigust peaks sulle aru andma ? " </s> <s> Boss ohkas demonstratiivselt . </s> <s> " Seleta nagu lapsele . </s> <s> Liia küsis minu käest , kas ma ei tea mõnda sellist tööd . </s> <s> Suveks . </s> <s> Nii et mina hankisin talle selle koha . </s> <s> Kui ta nüüd firmat alt vedas , on see kõigepealt minu plass . </s> <s> Alles seejärel tema enda või kellegi kolmanda oma . " </s> <s> " Kas sind ei lasta enam kultuurikeskusse sisse või , " täpsustasin , " mul tegelikult ükskõik , ma võin ka töölissööklas putru süüa , mina olen vähenõudlik . </s> <s> " </s> </p>
<p> <s> Et ma ettevaatamatult enda isikut olin maininud , tuli Bossil midagi muud meelde . </s> <s> " Ja mis kuradi äri sa minu nimel veel Mixiga ajasid ? </s> <s> Jalamaid vii kassett tagasi ! " </s> <s> " Ta ise ütles , et ei hooligi " Fanny ja Alexanderi " loost nii suuremat . </s> <s> Küllap ei aja kõvaks . " </s> <s> " Ja sina hoolid , jah ? </s> <s> Olgu tagasi viidud . </s> <s> Üldse hakkab mul sellest urkast kõrini saama , " tegi ta lühikese kokkuvõtte . </s> </p>
<p> <s> " Õhtusöök on serveeritud , härrased , " ilmus Väike uksele . </s> <s> Minu arvates väga õigeaegselt . </s> </p>
<p> <s> Väike oli jälle kuskilt väga mõnusat suitsusinki saanud ja selle köögilauale viiludeks lõiganud . </s> <s> Minule küll maitses . </s> <s> Eks mõni oli võibolla rohkem restoraniga harjunud , aga ju siis oli otsustatud , et täna sinna ei minda . </s> <s> Söögi juurde käiva napi vestluse käigus sõimati peamiselt Soolot . </s> <s> Kui olin kolm suurt singileiba ära söönud ja tegin endale parajasti neljandat , otsustasin Bossi lohutada . </s> <s> " Muidugi on sul muidki muresid peale totra arvutimängu , aga ometi oli sul ju sellekohane kokkulepe või isegi kihlvedu , eks ? " </s> <s> Boss noogutas , suu sinki täis . </s> <s> " Ja mitte mõne sitapeaga , " jätkasin , " vaid asjaliku inimesega , ma usun . </s> <s> Umbes sellisega , nagu sa ise , on ju ? </s> <s> Kutsu ta õige siia . " </s> <s> " On sul siis valmis või ? </s> <s> Ei paistnud nagu sedamoodi . " </s> <s> " Võibolla saab varsti valmis kah . </s> <s> Ja ma ei tea su kihlveo tingimusi . </s> <s> Aga oletame , et muud mured kipuvad üle pea kasvama . </s> <s> Ei hakka veel , aga oletame . </s> <s> Kutsu ta siia , et seniseid tulemusi võrrelda . </s> <s> Nädalavahetuseks . </s> <s> Ehk on tal sõpru ka . </s> <s> Nii paar autotäit . </s> <s> Mängime mängu ja arutame maailma asju . </s> <s> Et kõik , keda huvitab , näeksid : elu mansionis käib täie hooga . </s> <s> Rahvast tuleb muudkui juurde , kõik sellised reipad ja teotahtelised . </s> <s> Võibolla tuleb mõnele pähe uurida , kuidas Soolo oma uues ametis toime tuleb . </s> <s> Tuleks ju kontrollida , eks ? </s> <s> Ja mine tea , mis veel võib pähe tulla , kui hulk elurõõmsat rahvast koos ... " </s> <s> " Ära arva , et sa midagi uut välja mõtlesid , " torises Boss , " ja mis aadressi sa ennist nimetasid ? " </s> <s> " Ah , seal lihtsalt pesitsevad praegu need kaugelt tulnud suvitajad , " teatasin hooletult ja toppisin suure leivatüki osavõtmatult suhu . </s> </p>
<p> <s> Lõpetasin söömise ja tõusin püsti . </s> <s> " Muuseas , Boss , ole hea , tule korra mu kamorkast läbi . </s> <s> Mitte et mul teie ees , härrased , mingeid saladusi oleks , aga see on nihuke eraviisiline küsimus . </s> <s> Või palve . </s> <s> " </s> </p>
<p> <s> Läksin verandale ja istusin madratsitele . </s> <s> Natuke jahe oli ja natuke õudne . </s> <s> Pimedas . </s> <s> Mõnest hetkest aimad ette , et see jääb tükiks ajaks meelde ja see tundus just selline . </s> <s> Puude oksad akna taga hämaras õõtsumas . </s> <s> Alles ma olin all igavesti enesekindlat juttu ajanud , kuigi tegelikult ei teadnud midagi . </s> <s> Nagu mängus . </s> <s> Hea rahulik koht F5-le vajutada , et teine kord uurida , mida tegelikult oleks pidanud tegema . </s> </p>
<p> <s> Ega Boss lasknudki end väga kaua oodata . </s> <s> " Pime sul siin . </s> <s> Mis siis oli ? " </s> </p>
<p> <s> " Mixi juures saab show varsti otsa , eks ? </s> <s> Tänaseks . </s> <s> " </s> </p>
<p> <s> " Noh ? " </s> </p>
<p> <s> " Ja veidi aega kulub tal siis poe sulgemiseks ja toa kraamimiseks . </s> <s> " </s> </p>
<p> <s> " Tõenäoliselt . </s> <s> " </s> </p>
<p> <s> " Lähme käime tema poolt läbi . </s> <s> Kui tal tuba juba tühi on . </s> <s> " </s> </p>
<p> <s> " Ei julge üksi linti tagasi viia või ? </s> <s> Mis sa sellega üldse teha tahtsid ? " </s> </p>
<p> <s> " Äkki on mõnel kohalikul kutil videot . </s> <s> Kellega sa hästi läbi saaksid . </s> <s> Kes ei küsiks , mida me vaadata tahame . </s> <s> " </s> </p>
<p> <s> " Ei tea . </s> <s> Kui mul sommid siin olid , käisime ka Mixi juures . </s> <s> Kas sa tahad keset ööd peremehe toast välja lüüa , et meie hakkame nüüd videot vaatama , nii või ? " </s> </p>
<p> <s> " Umbes nii . </s> <s> Olgu siis pealegi Mix . </s> <s> Konjakit tahad niikaua ? " ulatasin talle oma päevase saagi . </s> <s> Boss võttis lonksu . </s> <s> " Korralik mark . </s> <s> Mis mängu sa üldse mängid ? " </s> <s> Justkui ajatäiteks . </s> </p>
<p> <s> " You name it . </s> <s> Tegelikult on see sinu mäng . </s> <s> Mul endal pole mingit mängu , mida mängida . " </s> <s> Vahel - ja iseäranis pimedas - võib tunduda , et inimesed saavad hetkiti üksteisest aru . </s> <s> " Veider tüüp oled , " arvas Boss . </s> </p>
<p> <s> " Just enne , kui sa mu ühikast üles otsisid , olin ma mõtisklenud , kas puua end kohe üles või oodata veel natuke , " tunnistasin . </s> </p>
<p> <s> " Seda veidram , " leidis Boss ja lonksas veel korra , " võtad ise ka või ? " </s> </p>
<p> <s> Rüüpasin veidi . </s> <s> Päeval olin rohkemgi joonud , siis ei juhtunud midagi , nüüd lõi korrapealt sisikonna soojaks , sink ja puha . </s> <s> " Vahel on ka veidraid tüüpe vaja . </s> <s> Kui on , muidugi . </s> <s> Ma pole lihtsalt leidnud ühtegi mängu , mida tõsiselt võtta . </s> <s> Seda naljakam , kui tõsiselt sina enda oma võtad . </s> <s> Mitte otsesõnu naljakas , tähendab . </s> <s> " Naljakas " on põlvkonnaomane märksõna millegi positiivse tähistamiseks , ja ma pole kindel , kas just minu põlvkonna oma . </s> <s> Lühidalt , ma olen sinu poolt , ma ei tea ise ka , miks , ja sa võid mind praegu usaldada . </s> <s> Isegi kui meid juba Mixi juures keegi ootab . </s> <s> " </s> </p>
<p> <s> Teel Mixi juurde ei kohanud me peale paari joodiku kedagi ja kohale jõudsime ka just õigel ajal , Mixi dessantväelane suunas viimaseid külastajaid koduteele ning üritas ka meid mitte ära tunda : " Kõik , pood kinni , kaasa ka ei müü ! " </s> <s> " Meil on peremehega üks jutt , " kuulutasin . </s> <s> Alandlikult . </s> <s> Boss ei öelnud üldse midagi . </s> <s> " Näe , olete teineteist üles leidnud , maailm on väike , " kuulutas Mix mitte ilma sarkasmita . </s> </p>
<p> <s> " Kuule , me aitame sul ruumi korda teha , me tahaks lihtsalt üht kassetti vaadata , nelja silma all , võibolla ma olen loll , aga mulle tundub , et seeläbi võiks mõni viimase ajaga tekkinud probleem ehk selgemaks saada , " lunisin . </s> <s> Ma ei tea , kust ma seda võtsin . </s> <s> See on puhtalt mängu-loogika : kui kuskil on midagi ripakil , siis tuleb see kaasa kahmata , varem või hiljem läheb seda tarvis , ole ainult mees ja arva ära , kus nimelt . </s> <s> Mix ja Boss kadusid tagaruumidesse , tassisin koos dessantlasega mustad nõud kraanikaussi hunnikusse . </s> <s> " Las jäävad ööseks pealegi , " arvas tema , siis käisime veel lapiga ka leti ja lauad üle . </s> <s> " Eraseansside eest on eritasu , " ütles dessantlane ja kadus minema . </s> <s> Mõningase kohmitsemise järel sain süsteemi käima ja panin kasseti sisse . </s> <s> Tuled kustutasin ruumis ka millegipärast ära . </s> <s> Selle koha pealt , kus lint seisis , oli see täiesti tühi ja edasi kah . </s> <s> Kasutamata alles . </s> <s> Kerisin tagasi - ma ei oska video peal hinnata , kui palju nimelt . </s> <s> Vajutasin käima . </s> <s> Oli küll . </s> <s> Liia , tähendab . </s> <s> Kerisin veel . </s> <s> Ikka oli . </s> <s> Siis veel . </s> <s> Seal olid juba mingid muud tüübid . </s> <s> Kerisin edasi , kuni leidsin Liia etteaste alguse . </s> <s> Kõhklesin hetke . </s> <s> Liia meeldis mulle , ausalt , aga see ei olnud ju minu mäng ja ma ei saanud sinna midagi parata . </s> <s> Läksin kutsusin Bossi . </s> </p>
<p> <s> Ma ei ole kindel , kas see käis ka Liia juurde või oli lihtsalt pulli pärast lindile jäänud - see , kuidas mingid kämblad suurt hulka paberraha lugesid . </s> <s> Igatahes oli see just enne , kui Liia tuppa astus ja riidest lahti võtma hakkas . </s> <s> Mida oli isegi kolm eri versiooni , vahepealsest riietumisest oli vaatajaid säästetud . </s> <s> Esimene kord oli üsna emotsioonidevaeselt ja vähese liikumisega . </s> <s> Teine katse oli püüdlikum - ning niiviisi üle pingutatud . </s> <s> Kolmas kord tegi ta minu meelest juba trotsiga ja seetõttu oli kaadrites ka eluvaimu sees . </s> <s> Taustaks , muuseas , oli sama tuba , kus minagi päeval olin viibinud . </s> <s> Kui strippari-roll rahuldavalt läbi sai , ilmus kaadrisse ka meesolevus , õieti küll diskreetselt ainult alumine pool temast , kellel Liia siis püksid alla lasi , et teda seksuaalselt rahuldada . </s> <s> Seejärel näis tegu olevat veel teisegi , samuti üsna diskreetselt filmitud mehega . </s> <s> Kes üritas Liiat seksuaalselt rahuldada . </s> <s> Või vähemalt ennast . </s> <s> Vastupidiselt žanri spetsiifikale ei saanud vaatajad selles siiski päris kindlad olla . </s> <s> Siis oli filmitud veel mõnesid asendeid paarikaupa ning suures plaanis ka Liia intiimseid kehaosasid . </s> <s> Kaameratöö oli viletsavõitu , ilma spetsiaalse koolituseta ei saakski vist keegi esimese korraga kohe kaamera jaoks töötada : argieluline seks ei ole visuaalselt atraktiivne ja vastupidi . </s> <s> Nii et Linda Lovelake'i või tädi Teresa mõõtu ei andnud Liia kuidagi välja , tal ei tulnud pähegi näiteks juukseid näo eest kõrvale lükata , et vaatajad miimika kaudu tema rikast tundeelu saaksid jälgida . </s> <s> Võibolla on küll ka režissööri mure filmimise käigus sellele tähelepanu osutada . </s> </p>
<p> <s> Tegelikult tundsin ma end selle seansi käigus ebamugavalt . </s> <s> Vastuoluliselt . </s> <s> Mõni koht mõjus stimuleerivalt . </s> <s> Tähendab , ma leidsin end kujutlemast , kui meeldiv võinuks ise Liiaga sellises olukorras olla , iseäranis ilma kaamerata . </s> <s> Aga enamik aega oli Liia siiski - noh , semu , kes oli sattunud lolli olukorda . </s> <s> Ja seepärast ma siis püüdsingi keskenduda rohkem filmitehnika ebakohtadele . </s> </p>
<p> <s> " Laseme korra algusse , " ütles Boss , kui ekraanile vaid must-valge virvendus jäi . </s> <s> Mul tekkis juba kahtlus , et ta tahab kõike uuesti vaadata ; mina küll ei tahtnud . </s> <s> Aga Bossi huvitas , mida veel on vääriliseks peetud lindile jäädvustada . </s> <s> Mõned tundmatud kujud maalilisel taustal - tüüpilised turisti-võtted . </s> <s> Mõne minuti jagu Tallinna vaateid . </s> <s> Ja veel paar episoodi tütarlastega . </s> <s> Põgusamad kui Liiaga - ja ei olnud nad tõtt-öelda ka nii kenad . </s> <s> Või oli operaator vahepeal juurde õppinud . </s> </p>
<p> <s> Boss surus kasseti põuetaskusse ning käis taga Mixi juures - ilmselt maksis lindi ja " aparatuuri kasutamise " eest . </s> </p>
<p> <s> Väikelinn oli inimtühi ja öö päris soe . </s> <s> Talutav vähemalt . </s> <s> " On see originaal või koopia ? " küsis ta millegipärast . </s> <s> " Originaal , " kinnitasin . </s> <s> Ega ma ei tahtnud , et Boss lindi päritolule tähelepanu pööraks , seepärast asusin kuuldavalt arutama : " Üks võimalus - pärast etendust löödi ta maha , lõigati tükkideks , topiti kotti ja uputati ära . </s> <s> Ei usu . </s> <s> Teine võimalus - ta teenis sellega nii palju raha , et võib suvi läbi muretult elada , milleks siis veel mingi töökoht . </s> <s> Õigem , aga kah mitte päris . </s> <s> Sa muidu ise ta'ga maganud oled või ? " </s> <s> " Ei puutu asjasse , " vastas Boss tõredalt , " kuhu ta siis sinu arvates kadus ? " </s> <s> " Sinuga olid tal , jah , tõenäoliselt teistsugused suhted , aga - kas ta oli regulaarselt sellises äris tegev ? </s> <s> Mina teda ju ei tunne . " </s> <s> " Et kas ta oli " Viru " lits ? </s> <s> Ei olnud . </s> <s> Tal oli talve jooksul paar soliidset tuttavat , kes tegid talle vahel mitte päris omakasupüüdmatuid kingitusi , aga noh - kui ta oleks perse müümisest elanud , poleks ta ju minu käest tööd küsinud . </s> <s> Suveajal veel pealegi . </s> <s> " </s> </p>
<p> <s> " Oletame , et ta pidas eelnevalt ka seda episoodi millekski tavapäraseks . </s> <s> Natuke seksi sümpaatsete inimestega , millest võib tulugi tõusta . </s> <s> Igatahes tundus ta toimivat üsna vabatahtlikult . </s> <s> Aga kaamera tuli talle ootamatult . </s> <s> Ja lint on võimalik ... blackmail , kiristys , väljapressimine . </s> <s> Ma oletan , saadud kogemus oli talle sedavõrd ebameeldiv , et ta lihtsalt põgenes . </s> <s> Võimalike seda meenutavate detailide eest . </s> <s> Et kuskil kaugel endale korrata : seda pole iial juhtunud . " </s> <s> Selgus , et Bossile oli minu nimetatud aadress meelde jäänud , ma ei usu , et me juhuslikult oleksime oma jalutuskäiguga lähikonda sattunud . </s> <s> " Kuradi raisk , " ütles Boss , " tahaks midagi lõhkuda või trampida või ... " </s> <s> Trampimise tuju läks tal peagi üle , sest maja poolt kostis valju jutukõminat ja paistis ka tulekuma mingist lõkkest või kaminast . </s> <s> Mulle tundus , et selle tule ümber vesteldi kalade püüdmisest ja puhastamisest , aga ma võisin ka eksida , sest päris ligi me ei läinud , pöörasime tagasi mansioni poole . </s> </p>
<p> <s> " Kust sa said selle lindi üldse ? " tuli Bossile viimaks siiski meelde küsida . </s> <s> " Kasutades meespere kalalkäiku , astusin majaprouaga seksuaalvahekorda , kuni ta kurnatusest teadvuse kaotas . </s> <s> Ja vahetasin lindi ära . " </s> <s> " That's cool , man , " leidis Boss , " but how'd you know about the tape in the first place ? " </s> <s> " Just a lucky guess , I'd think . </s> <s> But for sure they'll miss the tape one day . " </s> <s> Ma oleks tahtnud veel lisada , et hiljaaegu oli olnud kahtlusi minu lojaalsuse ja kasuteguri suhtes , nüüd olin teinud midagi üsna konkreetset . </s> <s> Aga see oli liiga keeruline mõte inglise keeles väljendamiseks ja nii ma olin parem vait . </s> <s> Polnud ka üldse kindel , kuidas just Boss seda konkreetset tegu hinnata oskas . </s> </p>
<p> <s> " Pullilt segased ajad on tegelikult , " mõtiskles Boss , kui juba tuttaval metsateel olime . </s> <s> " Ma nägin hommikul üht kohalikku asjameest , kes kinnitas , et see autoga jama oli eksitus . </s> <s> Ei jätnud aga kohe lisamata , kuidas ma talle kasulik saaksin olla . </s> <s> Jäi mulje , et nad on seal nõus kõigile ja kõike müüma , nii palju kui jaksavad . </s> <s> Ettevaatus on kadunud . </s> <s> " </s> </p>
<p> <s> " Segastel aegadel on see reegliks , et väikesed ametnikud kõike ja kõiki müüvad . </s> <s> Tulevik on ju tume , " püüdsin filosofeerida . </s> </p>
<p> <s> " Ma ei tea , kas sa lehti loed , aga me saime ju uue kardinali . </s> <s> Ning ilmalik võim ei maksa nagunii midagi . </s> <s> Nii et tõesti on kõik need , kel käsi riigi taskus - kas siis otse või mingite privileegide kaudu - , praegu ärevil . </s> <s> Keegi ei tea , kas jääb kohale , tõuseb või langeb . </s> <s> Kõige õudsem nende jaoks ongi see , et uus kardinal ei tee veel midagi . </s> <s> Pajatab mälestusi troopikamaadest . </s> <s> " </s> </p>
<p> <s> " Mis ajalehtedesse puutub , siis olen ma sealt juba kolm aastat lugenud otsustavatest ümberkorraldustest kogu riigis . </s> <s> Mida ma väljaspool leheveergusid pole märganud . </s> <s> " </s> </p>
<p> <s> " Ei , aga äkki keeravadki midagi ära . </s> <s> " </s> </p>
<p> <s> " Sina oled ärimees , sinul on vaja olusid arvestada . </s> <s> Mina olen neeger . </s> <s> Ja paremaks pole kunagi midagi muutunud . </s> <s> " </s> </p>
<p> <s> " Äkki tuleb midagi . </s> <s> Marsime kõige täiega Liidust välja . </s> <s> Ära naera midagi . </s> <s> " </s> </p>
<p> <s> " Nagu mujalt maailmast poleks tulemas tüüpe , kes siis , juba mitte rublade , vaid pärisraha eest su sõbratare mõnitavad ja su sõpru sinu vastu pööravad . </s> <s> " </s> </p>
<p> <s> " Enda eest tuleb väljas olla . </s> <s> " </s> </p>
<p> <s> " Seepärast ma sulle lindi tõingi . </s> <s> Muuseas , need praegused tüübid on siiski au , mõistus ja südametunnistus , aga kapitalistlikud haid pole sellistest mõistetest kuulnudki . </s> <s> " </s> </p>
<p> <s> Kutid olid mansionis magama keeranud , ei mingit valvet . </s> <s> Jõin oma verandal viimase konjakitilga ära , nii et hakkas täitsa ükskõik , kas mingi jõuk tuleb öösel mansioni maha põletama ja linti konfiskeerima või mitte . </s> <s> Juba poolunes mõtlesin millegipärast , et mida suuremad ümberkorraldused - ja kui juba Boss sellele mõtles , siis pidi midagi tõesti toimuma - , seda kiiremini läheb kõik põhja . </s> <s> Häving ja kaos . </s> <s> Nentisin seda lausa rõõmuga , või vähemalt kahjurõõmuga . </s> <s> Et mina olen niigi põhjas , aga kõigile neile , kes seni hästi elanud , saab see vast üllatus olema . </s> <s> Siis avastasin endal ka stereotüüpset mõtlemist , nimelt sähvatas korraks pähe , et läheks linna , abielluks krohvijaplikaga , hakkaks üldse korralikuks inimeseks . </s> <s> Kui kõik muutub , peaks ju igaühel võimalus olema uuesti tühjalt kohalt alustada . </s> <s> See oli niivõrd tobe , et naersin enda üle kõva häälega , ja jäin seepeale magama . </s> </p>
<p> <s> Ärgates oli tunne , et mansion on ikka põiki üle mingite veesoonte ehitatud . </s> <s> Või vähemalt veranda . </s> <s> Üsna ebamugav tunne igatahes . </s> <s> Lisandus veel kahtlus , kas polnud eile ikka mitte pahaksläinud konjakiga tegemist . </s> </p>
<p> <s> Ergutasin end valju häälega tõusma ja algaval päikesepaistelisel päeval tervise eest paremini hoolt kandma . </s> <s> Sellest hoolimata ei tundnud ma mingit ergast huvi ümbritseva maailmaga kontakteerumise vastu . </s> <s> Mitte et unenäod selles suhtes alternatiivi oleksid pakkunud . </s> <s> Vähemalt ma ei mäletanud , et oleksid . </s> </p>
<p> <s> Köök tundus nii kaugel olevat . </s> <s> Albi tuba oli piisavalt lähedal , et seda eesmärgiks võtta . </s> <s> Tukastas alles . </s> <s> Ei mingit muret . </s> <s> Lülitasin masina sisse ja tundsin kohe , et juba seegi oli liiga suur jõupingutus . </s> </p>
<p> <s> Albi tegi silmad lahti : " Mis asju sa eile öösel veel Bossiga ajasid ? " </s> </p>
<p> <s> " Küsi Bossi käest . </s> <s> " </s> </p>
<p> <s> " Kahju öelda või ? " </s> </p>
<p> <s> Ma olin juba tähele pannud , et mida iganes ma ka kellelegi ütlen , tuleb see moonutatud kujul ringiga tagasi . </s> <s> " Boss ütles mulle , et õige pea tõmmatakse kompartei targal juhtimisel vardasse sinimustvalge lipp , eraldutakse vennalike riikide ühtsest perest ning taastatakse vabariigiaegsed omandisuhted . </s> <s> Mina muidugi algul ei uskunud , kuid ta veenis mind lõpuks . </s> <s> Tõsi , see võttis aega . </s> <s> Aga küllap sa tead seda endagi kogemustest . </s> <s> " </s> </p>
<p> <s> " Jama ajad . " </s> <s> Albi oli lausa silmadki kinni lasknud . </s> </p>
<p> <s> " Ise oled loll . </s> <s> Kas sa siis poliitika vastu huvi ei tunne ? </s> <s> Lehti ei loe ? </s> <s> No hea küll , valetasin , jah , natuke . </s> <s> Muidugi ei taastata omandisuhteid vabariigiaegse seisu järgi . </s> <s> Kompartei liikmed saavad kahtlemata rohkem , sest nemad on rohkem kannatanud . </s> <s> Kujutleda vaid , milliseid kompromisse nad kogu aeg on pidanud tegema , olles seesmiselt sügavalt veendunud vabariigi annekteerimise ebaõigluses ja kommunistlike ideaalide petlikkuses . " </s> <s> Mu enda organism reageeris lollile jutule palju valulisemalt kui unine Albi . </s> <s> " Muuseas , minu lepingulise töövahekorra lõpptähtaeg siinses firmas läheneb kohutava kiirusega , " teatasin seepärast ja tatsasin kööki . </s> <s> Väike istus ja luges seal jälle mingit kapsastunud kriminulli . </s> </p>
<p> <s> " Surume kätt , Väike ! " </s> </p>
<p> <s> " Söö enne kõht täis , düstroofik , " ei teinud ta minust eriti välja . </s> </p>
<p> <s> Eks ma siis sõin . </s> <s> Läks paremaks küll . </s> <s> Eriti kuuma tee joomisest . </s> </p>
<p> <s> " Õlut ka tahad või ? " </s> <s> Pilku tõstmatagi oli Väiksel ilmselt selge pilt , kaugel ma oma hommikusöögiga olen . </s> </p>
<p> <s> " Aitäh , ei hooli . </s> <s> Õigupoolest ma tahaks krabisalatit . </s> <s> Ja rabarberikooki . </s> <s> See on muidugi matslik maitse , aga muud ei tule praegu pähe . </s> <s> " </s> </p>
<p> <s> " Miks sa ennist kätt tahtsid suruda ? </s> <s> Või tahad ikka veel ? " </s> </p>
<p> <s> " Ma tahtsin vaid veenduda , et sa oled heas füüsilises vormis . </s> <s> Peatselt lähenevale hea ja kurja viimsele võitlusele mõeldes . </s> <s> " </s> </p>
<p> <s> Natuke aega istusin veel mansioni trepil ja nautisin loodust . </s> <s> Nii hea ja rahulik oli ja mõnus suvepäev oleks võinud olla . </s> <s> Oligi , muide . </s> <s> Väliselt . </s> </p>
<p> <s> Tuli tööle hakata . </s> <s> Sisenesin pahade pealiku komandopunkti ja üritasin klaasinoaga katki lõigata totralt naeratava sünteetilise müügiagendi kapslit . </s> <s> Aga neid pidi olema umbes miljon ja kui nuga esimeselegi peale ei hakanud , siis vaevalt ma ülejäänutegagi hakkama saaksin . </s> <s> Nihkusin ettevaatlikult trepist üles , aga kui ma mingi kriitilise piirini jõudsin , lülitus kiir sisse ja pihustas mu aatomiteks . </s> <s> Ju siis tuli välja kannatada . </s> <s> Selgus , et nii oligi mõeldud . </s> <s> Pahade pealik teatas usalduslikult , et tema enda kallal tehtud eksperimendid on tervise ära ruineerinud ning ilma kunstliku vereringe ja kopsudeta ei saa enam kuidagi hakkama . </s> <s> Eksperimente oleks aga veel hulgaliselt mõttes . </s> <s> Nagu seegi , kuidas elusolendit aatomiteks võtta ja palju väiksemal kujul uuesti kokku panna . nagu minuga parajasti juhtuski . </s> <s> Muutusin umbes sõrmepikkuseks , siis pandi mind klaaspurki ja sellega koos riiulisse . </s> <s> Et ma ei pääseks paha tegema või nii - sellal kui kogu teadaolev tsivilisatsioon salakavala plaani abil kaoseks muudetakse . </s> <s> Aga kui see korda läheb , lubas peletis mu riiulilt maha võtta ja uusi katseid korraldada . </s> </p>
<p> <s> Nii et istusin klaaspurgis . </s> <s> Aga selle vastu oli mul vastav abinõu ju klaasinoa kujul ammugi olemas . </s> <s> Tegin purgi küljesse augu ja ronisin välja . </s> <s> Riiul oli vist osa pahade pealikut elus hoidvast masinavärgist . </s> <s> Igatahes , kui piki riiuliserva sibama pistsin , komistasin jämedatele torudele , mille kaudu väga hõlpsasti veri ja hapnik võisid liikuda . </s> <s> Nende torude peale mul jõud ei hakanud - kavalus ka mitte - , ja kui ma veel mõned sammud olin astunud , tabas mind hirmsuur rusikas . </s> <s> Lõi mu laiaks . </s> <s> Nagu kärbes auto tuuleklaasil , parastati . </s> <s> Sihuke värvikirev lärakas jäi jah . </s> <s> Üsna kuulsusetu lõpp . </s> </p>
<p> <s> Vaatasin , et Albi vedeleb voodis ja sirvib mingit raamatut , tundmata minu tegevuse vastu vähematki huvi . </s> <s> Nõudsin , et ta ligi astuks , ja tegin kogu asteroid-kindluse uuesti läbi . </s> <s> Ma ei tea , miks . </s> <s> Ma isegi kahtlesin hetkeks - olid ju need teadmised , iseenesest napid ja tühised , ainsaks põhjuseks minu mansionis pidamiseks . </s> <s> Või ma tahtsingi juba minema pääseda ? </s> <s> Otsustasin , et minu peamiseks ajendiks oli Albile tõestada , kui tark ja kaval ma olen . </s> <s> Et siis rahuliku südamega nõu küsida . </s> <s> Sest tegelikult oli see , jah , Albi , kes pärima hakkas , et mis triibud need seal taga on . </s> <s> Klaaspurgi taga nimelt . </s> <s> Uurimine osutas , et tegemist on jahutusribidega . </s> <s> Selleks ajaks oli raudselt kindlaks tehtud , et riiuliservapidi edasi jooksmine lõpeb kas rusikahoobiga või riiulilt alla kukkumisega , mis on samaletaalne - ja see neetud riiul oleks mulle normaalolukorras vaevalt rindkereni ulatunud . </s> <s> Roni mööda jahutusribisid , ütlesin üsna lootusetult . </s> <s> Kui ma kuskile ülemisele servale peaksin välja jõudma , mida ma siis päkapikusuurusena sealgi peale hakkan - küllap öeldakse jälle : see ei aita sind , loll humanoid . </s> <s> Või et ei ole hüppamise koht . </s> <s> Aga öeldi hoopis , et ma ei olevat ronimiseks õiges kohas . </s> <s> Otsisime seda õiget kohta tükk aega , kuni järsku puges mehike vupsti ! ribide vahelt läbi . </s> <s> Hämaruses paistis mingi pumba ja voolikuga masin - ja selle taga oli nupp . </s> <s> Nupule tuli muidugi vajutada . </s> <s> Siis öeldi , et kui ma kohe uuesti ei vajuta , võib pahade pealik ju ilma oma vereringeta ära surra . </s> <s> Mul ei olnud selle vastu tõtt-öelda midagi ja ma pugesin ribide vahelt jälle välja . </s> </p>
<p> <s> Lausa ootasin juba riiuli serval turnides uut rusikahoopi , aga kui seda ei järgnenud , jäin uskuma , et mul on tõesti õnnestunud tüüp välja lülitada . </s> <s> Pääsesin nüüd juhtpuldini - mille kasutamine oli päkapikkudele küll komplitseeritud , ja läks korda ka ennast selle abil normaalsuuruseni kasvatada . </s> <s> Kuna nüüd enam kedagi segamas polnud , osutus võimalikuks ka pahade kurikaval plaan viimasel hetkel peatada , tülikam oli see , et kokku varisedes oli see vastik jõudnud sisse lülitada mehhanismi , mis kogu asteroidi poole tunni pärast õhku pidi laskma . </s> <s> Noh , mitte et ma sinna elama oleksin tahtnud jääda , aga võis aimata , et läheb kiireks . </s> <s> Mis muud kui F5 . </s> <s> Vajaminevatest asjadest oli mul veel hapnikumask puudu , aga seegi jäi nüüd kohe teele ette . </s> <s> Tõsi , pähe panna oli seda raske . </s> <s> Kuidas ma ka ei üritanud , ikka järgnes vastus : teeme näo , nagu paneks , aga ärme tegelikult paneme ... </s> <s> Aga kui tegelikult ei pannud , siis ei pääsenud ühest pragunenud koridorist läbi , seal kippus nimelt vaakum võimust võtma . </s> </p>
<p> <s> Mingi jama . </s> <s> Lasin mängu debugeri alt uuesti käima ja tuhnisin võimalikud teated üle . </s> <s> Kõik need halvad juhtumid , mille ohvriks ma olin langenud , ja siis , et ohtlikust kohast möödapääsenult võiksin ma maski jälle peast võtta . </s> </p>
<p> <s> See teeb õudselt vihaseks . </s> <s> Tead küll , mida ja kus tegema peaks , ning ometi ei õnnestu . </s> <s> Jätsin Albi nuputama ja läksin kolama . </s> <s> Majas ei paistnud kedagi . </s> <s> Kalanägu oli väljas valvepostil . </s> <s> " On sul homma nüüd hoidetuna või ? " uuris ta sõbralikult . </s> <s> Ju tal oli igav . </s> <s> Kehitasin õlgu . </s> <s> " Kas on oodata provokatsioone ja sabotaaže , mis mind õhtutundidel võiksid eksitada ? " </s> <s> " Homme on oodata vastasvõistkonna päralejõudmist . </s> <s> Nii keskpäeva paiku . " </s> <s> " Lahe , " noogutasin ja läksin majja tagasi . </s> <s> Peale muu oli veel palav . </s> </p>
<p> <s> Lõikasin endale sinki ja läksin arvuti juurde tagasi . </s> <s> Poolest leivast elab inimene tegelikult ära , ja kui mingit lihavärki ka saab , siis elab isegi hästi . </s> <s> Kogu see hapnikumaski-pull tuli muide süntaksist . </s> <s> Noh , et reaalset keelt kõigi oma reeglitega on kompuutrile siiski raske selgeks teha . </s> <s> Eriti kui eesmärgiks on mäng ning mitte mingite öeldistäidete ja sihitismääruste - või mis nad seal on - perfektne kasutamine . </s> <s> Tüütu koht , aga kui ma selle ära tabasin ning järgmisse koridori jõudsin , oli õhtu käes . </s> <s> See oli pikk ringkoridor , mille ühes sektsioonis olid luugid . </s> <s> Luukide taga olid päästekapslid ja ühe sääraseni pidin ma ilmselt jõudma , sest kogu krempel ähvardas mõne minuti pärast õhku lennata . </s> <s> Ainuke segav asjaolu oli valverobot . </s> <s> Mitte sihuke tolgus , mis ennist vee pritsimisest rikki läks , vaid märksa raevukam . </s> <s> Vaevu jõudsin luuki avavale nupule vajutada , kui see peletis mulle kallale tormas . </s> <s> Ja minust väiksed tükid tegi . </s> <s> Püüdsin teda kõige kaasasolevaga eksitada , lootes , et ta näiteks maast midagi korjama jääb või millegi vastu huvi tunneb , aga ei . </s> <s> Nagu mind nägi , nii hakkas tulema . </s> <s> Ta ei jooksnud minust kiiremini - aga mitte ka aeglasemalt . </s> <s> Tarvitses vaid hetkeks millegi kõrvalisega tegelda - püüda näiteks ust avada - ja ta oli kohe kukil . </s> <s> Ning tegi jälle väiksed tükid . </s> <s> Kui ma mõtlesin , et jookseks terve ringi ära , siis nägi ta selle nipi ka kärmesti läbi , pööras ringi ja läks tagasi luukide juurde valvesse . </s> <s> Tagatipuks , kui ma seal niiviisi edasi-tagasi jooksma jäin , lendaski kogu asteroid õhku ja mina muidugi ka . </s> </p>
<p> <s> Läksin alla , tüübid jõid õlut ja ajasid mingit loba . </s> <s> " Valmis ? " uuris Boss . </s> <s> " Lõpp paistab , " kinnitasin . </s> <s> " Kas linna suhtes on täna madal profiil või ? " </s> <s> " Ilmselt , " noogutas Kalanägu ja nõudis , et ma ta kaarditrikke jälgiksin . </s> <s> Ega ma saanudki aru , kas oli tegu valemängija-tempudega või suutis ta tõesti kogu paki iga üksiku kaardi liikumist meeles pidada . </s> <s> Mina ei viitsiks . </s> </p>
<p> <s> " Ma lähen mere äärde , " arvasin , " tuleb keegi veel või ? " </s> <s> Justkui vastuseks läks järsku elekter ära . </s> <s> Mitte et pime oleks olnud , aga makk jäi vait . </s> <s> Võis arvata , et ka kompuuter üleval . </s> <s> Kontrollisime korke , aga neil ei paistnud midagi häda olevat . </s> <s> " Keegi siga saagis posti maha , " pakkus Tümpa . </s> <s> Nii elavat kujutlusvõimet poleks ma temast oodanud . </s> <s> " Lähme anname peksa , " soovitasin . </s> <s> Olingi päev läbi paigal istumisest roidunud ja tahtsin natuke ringi liikuda küll , oletamata , et kellegagi lausa füüsiliseks kokkupõrkeks võiks minna . </s> <s> " Oravad , " oletas Kalanägu . </s> <s> " Või rähn , " lisas Boss . </s> <s> " Võibolla on kogu linnas pimendus . " </s> <s> " Või kahekümne seitsmes kokkuhoiurežiim " </s> </p>
<p> <s> Läksime Tümpaga õue . </s> <s> Esimese saja meetri ulatuses püsisid juhtmed täiesti sündsalt postide küljes ja postid ise püsti . </s> <s> Järgmised sada meetrit ka . </s> <s> Edasi osutus uurimine häirituks , sest puude varjust astusid esile neli härrasmeest - kes muu ikka õhtutunnil " Reeboki " või " Nice'i " värvikirevas dressis ringi jalutab - , üks neist osutas üsna ebaviisakalt minule ning teatas : " Selle võtame kaasa . </s> <s> " </s> </p>
<p> <s> Võmmid on mind ennegi " kaasa võtnud " . </s> <s> Võmmidele vastu puiklemine ei anna mingeid häid tulemusi ja seetõttu oli mul välja kujunenud isegi põhjendus - võmmi jalaga lüües võib jääda mulje , et pead teda inimeseks . </s> <s> Võmmid klohmivad sind niigi , et sul nende seltsis igav ei hakkaks . </s> <s> Et sa ikka teaks , kus oled . </s> <s> Aga nüüd läksid mul äkitselt käed-jalad nõrgaks . </s> <s> Mitte just ootamatusest , aga - noh , ma oleks olukorraga leppinud , kui mulle oleks selja tagant nuiaga pähe antud , kotti topitud ja kaasa viidud . </s> <s> Või isegi see on normaalne , kui mingid kulturistid astuvad pargis ligi ja löövad vigaseks , lihtsalt niisama , ajapikku kogunenud vihast - see on elu loterii . </s> <s> Aga siin ujus mingi reebokisse pakitud pask ligi nagu võmm , nagu oleks tal õigus ... </s> <s> Ilmselt võtsin seda liiga isiklikult - ja niisama isiklik tunne ütles , et ega ma neile vastu ei saa . </s> <s> Rabelesin lõdvalt , ja mul ei ole vähimatki pettekujutlust , nagu oleksin ma mõnel silma siniseks või hamba välja löönud . </s> <s> Õigupoolest võtsid nemadki asja üsna lõdvalt . </s> <s> Blokeerisid mu siplemise hõlpsasti , andsid paar tohlakat vastu , neljas tüüp seisis Tümpale tee peale ette . </s> <s> " Jookse ära , " hüüdsin Tümpale , " näed ju , et mulle tuldi järele , mitte sulle ! " </s> </p>
<p> <s> Tegelikult oli mu mõte vist küll vastupidine , aga ega ma eriti lootnudki , et Tümpa kolm ambaali hunnikusse lööb , kui ma ise imekombel ka ühele vastu peaksin saama . </s> <s> Tümpa , lollakas , hakkaski taganema . </s> <s> Ning tüübid nügisid mind eemalseisva auto poole . </s> <s> Ja mitte et oleksid valuvõttega käe selja taha väänanud , nii et tipid kikivarvul , kuhu iganes ... </s> <s> Äsasin ühele jalaga vastu säärt , aga kulunud botased ei ole selle jaoks kõige paremad . </s> <s> Kogu manööver näis rohkem komistamise kui millegi muuna . </s> <s> Ühe hoiatava maksaka ma selle peale muidugi sain . </s> <s> Jälle tuli meelde , et igasugused kirvenäod detektiiv Marlowe'st Bondi endani välja sattusid ka alatasa varitsuse või millegi säärase otsa - aga neid löödi alati uimaseks . </s> <s> Ja mõni aeg hiljem ärkasid nad üles , leidsid , et ribid on ära murtud , nägu lõhki lõigatud või jalg läbi lastud , ohkasid korra valuliselt ning asusid uuesti tegutsema . </s> </p>
<p> <s> Auto juures rabelesin veel veidi - ega rabelevat tüüpi autosse toppida nii hõlpus olegi , võibolla lõin isegi ukse mõlki . </s> <s> Ega ma arvanudki , et Tümpa mansioni jookseb ja kõik sealviibijad mind päästma tormavad . </s> <s> Lihtsalt lasin end nii kaua peksta , et hirm üle läks ja ainult valu ja tigedus jäid . </s> <s> Et kadusid mõttetud küsimused : kes , kuhu , misjaoks jne - kui kohe maha ei lööda , siis saab ju teada . </s> </p>
<p> <s> Mind sõidutati kümmekond kilomeetrit linnakesest välja , mingi taluhoone või suvila juurde - väljas oli juba hämar - , täpsemalt - selle garaaži . </s> <s> Autost nõustusin ise välja tulema . </s> <s> Uks tehti lahti , mind tõugati garaaži , siis pandi uks minu järel lukku ja auto sõitis minema . </s> <s> Pimeduses märkis väheke heledam laik klaastellistest aknaava - aga sellest võis alles hommikul kasu olla . </s> <s> Kobasin käsikaudu ringi - peaaegu oleksin kanalisse kukkunud - , leidsin isegi lüliti seinalt , aga selle klõbistamine ei andnud mingit efekti . </s> <s> Hakkas juba tunduma , et äkki lasin end ikka liialt klohmida , et äkki lõidki mõne ribi lahti . </s> <s> Üldiselt oli öö käes ja aeg magama jääda , aga õigupoolest oli seegi tsementpõrandal ebamugav . </s> <s> Kanali põhjas vedeles niiske presenditükk , aga sellest ma loobusin , aimates , millised putukalised end selles juba sisse on seadnud . </s> </p>
<p> <s> Kõige mugavam asend oli - kõik on ju suhteline - istuda mingi kasti otsas ja toetada pea põlvedele . </s> <s> Kui kätega jalgade ümbert kõvasti kinni hoida , siis sai ka soojuskadusid vähendada . </s> <s> Sest varsti hakkas üsna külm . </s> <s> Siis koperdasin mingile kolale komistades jälle ringi , käisin isegi katsumas , ega uks vahepeal lahti pole läinud . </s> <s> Ja silikaatkividest seintega on just nii , et kui oled nii viieteistkümneks aastaks üksikkongi paigutatud , siis kraabid igavusest mõne kivi ehk seinast välja küll . </s> <s> Miskipärast arvasin , et mulle tullakse varem järele . </s> <s> Aga kui ei tuldagi ? </s> <s> See oli ebameeldiv , kuid täiesti reaalne võimalus . </s> <s> Püüdsin meeldivamatele asjadele mõelda ja võtsin - lõdisedes ja kastil kükitades - kogu arvutimängu mõttes pilthaaval läbi . </s> <s> Et mis mul veel kasutamata on ja kas kusagil oleks mingeid muid käitumisvõimalusi olnud jne. </s> <s> Kuni tundus , et kõik on selge . </s> <s> Siis olin ma juba poolunes ja kujutasin ette , kui kaval oleks mõnd arvutimängu pimedast garaažist alustada ning et milliseid vahendeid kuidas ära peita , nii et kangelane ikka minema pääseks . </s> <s> Siis proovisin vahepeal tsementpõrandal magada , aga see oli ka vaid vaevaline vähkremine . </s> <s> Ja kui põrandale selgesti eristuv valguslaik tekkis , roomasin kohe sinna , nagu võiks seal soojem olla . </s> <s> Mingil hetkel läks pisut soojemaks küll ja siis ma tukkusin paar tundi üsna rahulikult . </s> <s> Teisisõnu - magasin küljed kangeks . </s> </p>
<p> <s> Mõni võib nüüd ju küsida , kas ma siis üldse kohe oma olukorra tagamaadele - või mis nad ongi - ei mõelnud . </s> <s> Aga seal polnud ju midagi arutada . </s> <s> Peremees tuli koju , pistis kasseti masinasse , seal aga möllas see , mis ta nüüd oligi ... </s> <s> Võttis mooril kõri pihku ning too seletas ära , kuidas ma väevõimuga majja tungisin ja mis kõik veel . </s> <s> Ja peremees pole jõudnud veel otsustada , kas lüüa mind kohe maha või enne natuke piinata ka . </s> </p>
<p> <s> Selles suhtes tegi janu mulle kõige rohkem muret . </s> <s> Ilma söögita saab ju mitu päeva , aga ... </s> <s> Ja kui see mõte kord juba tulnud oli , muutus janu üsna väljakannatamatuks . </s> </p>
<p> <s> Lõpuks oli nii valge , et sai ringi tuhnida . </s> <s> Üsna mahajäetud garaaž oli . </s> <s> Mõned roostes mutrivõtmed , paar tühja kanistrit , siin-seal tühjad roostes totsikud , seinal riiulis värvipurke ja pisividinaid . </s> <s> Ning , ime küll , piimapudelis poole liitri jagu destilleeritud vett . </s> <s> Vilksas juba peast läbi , et äkki see on meelega mulle jäetud ja et ehk on siis veel midagi kasulikku . </s> <s> Aga järgmises purgis oli päris kindlasti tavott ja mitte moos , mina , tobu , ronisin juba näppepidi sisse . </s> </p>
<p> <s> Põrnitsesin seinu , ent need ei kutsunud roostes naelaga auku sisse uuristama . </s> <s> Uks ja lagi samuti mitte . </s> <s> Uks oli pealegi väljastpoolt rautatud , nagu olin märganud . </s> </p>
<p> <s> Siis leidsin , et kõige jaburam , mida ma teha võin , on endale välivoodi meisterdada . </s> <s> Kloppisin presendi puhtamaks - natuke lühike ta ju oli , aga jalad võisid ka maha ulatuda . </s> <s> Lammutasin riiulid lahti , pikemate laudade vahele kinnitasin presendi , lühematest ja kanali põhjas vedelnud lahtistest kividest sättisin mingid pukid nurkade alla kokku - ja võisingi mugavamalt pikutada . </s> </p>
<p> <s> Tegelikult olen ma enese väljalülitamises päris hea . </s> <s> Lihtsalt leban , ei mõtle ega tunne midagi . </s> <s> Kaif , ühesõnaga . </s> <s> Selle sõna etümoloogilises , esialgses tähenduses . </s> <s> Vastandina meditatsioonile . </s> <s> Kuidas sõnad Egiptimaalt siia rännates teisi tähendusvarjundeid saavad , pole minu asi selgitada . </s> <s> Eriti kui just olin rõhutanud , et saan tükk aega ka mõtlemata läbi . </s> </p>
<p> <s> Olukorra absurdsus tuli vahepeal muidugi meelde . </s> <s> Mitte et see olukord otsustavalt võmmijaoskonna kartserist oleks erinenud . </s> <s> Ka seal on mõnikord üsna ühetooniline olla . </s> <s> Ainult et siis saab kõik ebameeldivused võmmide süüks panna ja maailm on ilusti omal kohal . </s> <s> Mis seal salata , umbes kolm korda hüppasin ma oma asemelt üles ja käisin katsumas , kas järsku uks pole iseenesest lahti läinud . </s> <s> Ja vahepeal vaatasin üle need üksikud roostes tööriistad , mida seina lammutamisel kasutada saaks . </s> <s> Otsustasin , et tööga hakkan pihta siis , kui pimedaks ja külmaks läheb . </s> <s> Noh , ikka see absurd - selline tunne , et kui lõhun tüki seina maha , siis on seal vastas terve seltskond , kes ainult seda ootabki , kõik näitavad näpuga , naeravad ja teevad : böö ! </s> </p>
<p> <s> See tundus isegi hullem kui võimalus , et uks jääbki lukku ning siia ma nüüd janusse ja nälga surengi . </s> <s> Ilmselt neil hetkedel , kui ma ust katsuma tormasin , mul mingi surmahirm ikka peal käis . </s> <s> Hirm väljanaerdud saamise ees ei tohiks ju janusse kärvamisest hullem olla . </s> <s> Ei oskagi öelda , mis see siis oli . </s> <s> Mingi trots , mis aastate kaupa koguneb ja koguneb . </s> <s> Mitte et mu teod teiste jaoks märgatavalt eetilised oleksid olnud . </s> <s> Aga enda jaoks ikkagi õiged . </s> <s> Ning seina lõhkumine ei tundunud õige . </s> <s> ( Kujutlesin veel hetkeks , kuidas ma lõpuks tellisesuuruse augu seinasse saan , selle peaks madalale tegema , eks ole , siis sirutan kondise käe välja ja kahman kobamisi värsket rohtu ning topin suhu ... ) </s> <s> Tegelikult õnnestus mul end peale neid mõtisklusi jälle tükiks ajaks välja lülitada . </s> </p>
<p> <s> Kui õhtu kätte jõudis - ja sellest ma sain aimu mitte ainult teravneva näljatunde , vaid ka valguselaigu liikumise järgi - , ei tundunudki mu järjekindel tegevusetus nii kavalana . </s> <s> Sain aru küll , et olen langenud apaatiasse , ja samas oli see juba nii jõudsalt võimust võtnud , et kuigi ma paar korda ärgitasin end tõusma ja kas või lõhkumiseks sobivat paika valima , ei viitsinud ikkagi midagi teha ja vaatasin kogu olukorda nagu kusagilt eemalt , täiesti ükskõikselt . </s> <s> Nii ei tekitanud ka lähenev automürin mingeid emotsioone . </s> <s> Vähemalt pole kellelgi põhjust " böö ! " teha . </s> <s> Üsna laisalt kaalusin võimalust , et äkki on keegi otsustanud mu ikkagi maha lüüa - või on Boss siiski jälile saanud , kus mind hoitakse ... </s> </p>
<p> <s> Et just Zoe ukse lahti vedas - ja et tema õla tagant ühtki ambaali piilumas ei olnud - , see siiski üllatas . </s> <s> " Tervitus . </s> <s> Tõid süüa või ? " viipasin oma improviseeritud koikult hooletult käega . </s> </p>
<p> <s> " Ega ei toonud küll , " põrnitses ta ikka uksel seistes minu poole . </s> <s> Punakaseguse õhtutaeva taustal näis ta oma halli siidkostüümiga päris sümpaatne . </s> <s> Asjalik nihuke . </s> <s> Kas vabadus , mis tema selja tagant avanes , on oma olemuselt asjalik , mõtlesin ma veel . </s> <s> " Mis sa siis teed siin ? " küsisin . </s> </p>
<p> <s> " Einoh , kui sa tahad siia jääda , siis jää pealegi , " arvas tema , aga ära ka ei läinud . </s> </p>
<p> <s> " On sul paremaid ettepanekuid ? " ajasin end üles ja tõukasin jalaga oma ehitise ümber . </s> </p>
<p> <s> " Lurjus , " vangutas ta mõtlikult pead . </s> </p>
<p> <s> Kõige loogilisem tegu olnuks jooksu pista - et ehk jõuaks kuskile võssa pageda , enne kui gorillad märkavad . </s> <s> Seega tuli teha just vastupidist . </s> <s> Läksin aeglaselt Zoe juurde , võtsin tal käega lõuast ja vaatsin pikalt otsa . </s> <s> Niiviisi saab osa süüst teisele veeretada . </s> <s> Mingid süümekad olid tal ju nagunii . </s> <s> Siis astusin - ikka aeglaselt - mõned sammud garaažist eemale . </s> <s> Parasjagu nii palju , et nägin autot . </s> <s> Tühja musta " Volgat " . </s> <s> Ei ühtki gorillat ! </s> </p>
<p> <s> " Sinu oma või ? " küsisin autot silmitsedes - numbrimärki ma ju ei näinud . </s> </p>
<p> <s> " Laenatud . </s> <s> " </s> </p>
<p> <s> Kahlasin läbi rohu sinnapoole , kus minu meelest võinuks meri olla . </s> <s> Kui ma pööran õigele poole , siis jõuan varem või hiljem mansioni . </s> <s> Kui valele , siis - jõuan ka kuhugi . </s> </p>
<p> <s> " Kuhu nüüd ? " </s> </p>
<p> <s> " Mere äärde , " tunnistasin ausalt . </s> </p>
<p> <s> " Nii , jah ? </s> <s> Oi , oled ikka lurjus ! </s> <s> Neetud , tuim rannarahvas ! " </s> </p>
<p> <s> Jäin seisma , tema seisis ikka samas asendis , käsi uksepiidal . </s> <s> " Ma elan siin . </s> <s> Juhtumisi . </s> <s> Siin lähistel . </s> <s> Sel maal . </s> <s> " </s> </p>
<p> <s> Siis ta tuli vudinal minu juurde . </s> <s> Haaras küüntega mu särgist kuskilt kopsude koha pealt kinni ja surus pea minu vastu . </s> <s> Tõsi , mitte kauaks . </s> <s> " Sa haised , " ütles ta virilalt , " ei , džentelmen sa küll ei ole . </s> <s> Ei , ma ei usu oma silmi . </s> <s> Mina ja ... </s> <s> Mingi hulgus . </s> <s> Nägu kuivanud verega koos , särk pasane , küünealused mustad ... </s> <s> Miks , oi , miks ometi ! " </s> <s> Ta surus end uuesti , nüüd juba kogu raskusega minu vastu . </s> <s> " Ja mina , loll , mõtlesin , et sa minust , noh , tilgakesegi hoolid . </s> <s> Ah , see ongi lollide naiste saatus , kes saab keha , see saab hinge pealekauba , ainult et tavaliselt pole keegi saanud , tavaliselt olen mina võtnud ja jätnud . </s> <s> Ah , miks ma sind küll džentelmeniks pidasin ... " </s> </p>
<p> <s> " Džentelmen poleks sind võtnud , " torkasin vahele . </s> <s> Ta surus üsna valusasti mulle küüned sisse , aga eemale ka ei tõmbunud . </s> </p>
<p> <s> " Sa oleksid võinud ju öelda - aga muidugi sa ei saanud , sina ja su neetud lojaalsus , " patras ta edasi . </s> <s> " Ja mina mõtlesin , et sa minust hoolid . </s> <s> Kujuta ette , mina poleks öelnud , et see sina olid , kust ma teadsin , et sind ikkagi oli nähtud , sinu nägu oli juba tuttav . " </s> <s> Nüüd ta astus sammu tagasi , et mulle otsa vaadata . </s> <s> " Muidugi ma valetasin . </s> <s> Ma ütlesin , et see oli sinu tüdruk . </s> <s> Et ta ikkagi oli rääkinud sulle . </s> <s> Ning sa tulid linti tagasi küsima ja mina andsin sulle . </s> <s> Et sa pidid lihtsalt selle lõpu maha kustutama ning tagasi tooma - nagu oleks lint untsu läinud , nagunii me ei viitsinud kohe kontrollida . </s> <s> Aga et siis sai ilmselt su maffiapealik jälile . </s> <s> Saad aru , ma ütlesin , et sa oled vaba agent . </s> <s> Mis oli veelgi lihtsam , kuna su pealik sind poole sõnagagi ei nimetanud . </s> <s> Aga miks sa seda tegelikult tegid , ei saa ma siiamaani aru . </s> <s> " </s> </p>
<p> <s> " Ma olen lihtsalt mängur . </s> <s> " </s> </p>
<p> <s> " Ja mille peale sa mängid , lollakas ! </s> <s> Nad oleksid su - ära kustutanud . </s> <s> Sinu õnn , et nad su nii kaugele tõid , ei viitsinud uuesti sõitma hakata . </s> <s> Ja mõistad sa , mina päästsin su ära , nemad oleksid su vähemalt siia jätnudki , mina ! " </s> </p>
<p> <s> Üks asi hakkas mind huvitama . </s> <s> " Sa ütlesid , et minu boss mind poole sõnagagi ei maininud . </s> <s> Miks pidigi - ja kellele ? " </s> </p>
<p> <s> " Ah , muidugi , sa ju ei tea . </s> <s> Jätkub su maffial ikka närvi . </s> <s> Kõigepealt see loll nali teerulliga . </s> <s> Ja siis oli järsku pool linna teie mehi täis . </s> <s> Niki lõi araks , hakkas läbirääkimisi pidama . </s> <s> Noh , sõda on läbi , rahulik kooseksisteerimine ja nii edasi , relvastuse ja väekontingentide piiramine - täpselt , nagu Miša seda räägib . </s> <s> Tore on , midagi muud kui mõni nädal rahulikult puhata pole me ju tahtnudki ! </s> <s> Kuule , kas see on õige , et teil venelasi vihatakse ? </s> <s> Minu meelest ei hoolita teil ju ka juutidest suuremat . </s> <s> Kas mitte teie ei kuulutanud kord uhkusega " juudivabast " territooriumist ? </s> <s> Aga valikuid on teil ainult kaks : meie või juudid ... </s> <s> Ja kes see teie pealik siis õigupoolest on ? </s> <s> Ta ei oleks ju tegelikult saanud seda linti šantaažiks kasutada , teda poleks keegi tõsiselt võtnud , selleks peaks oma mees Moskvas olema ... " </s> </p>
<p> <s> " Ta on ettevõtja . </s> <s> Ettevõtjate päralt on tulevik . </s> <s> " </s> </p>
<p> <s> " Avantürist on ta , muud midagi . </s> <s> Ettevõtluseks on sidemeid vaja , ja sidemeteks on ta liiga noor . </s> <s> Hea küll , teil on uus esimene mees pukis ja mingid nihked toimuvad , aga et niisuguste tüüpide päralt tulevik oleks - selleks peaks kogu riigis täielik kaos tekkima . </s> <s> See ei ole võimalik - ja majandust ma ju tunnen . </s> <s> " </s> </p>
<p> <s> Kogu tema kiirkõne ajal meenutas meie asend väsinud poksijate oma , kes kohtuniku hüüatust oodates teineteisele toetuvad . </s> <s> Mitte et ma üheainsa päevaga nüüd näljast nii nõrgaks oleksin muutunud - aga eriliselt jõulisena ma end ka ei tundnud . </s> <s> " Kuule , kui sa ei tahtnud , et ma mere äärde läheksin , poliitikast võime me autos istudes ka rääkida . </s> <s> Autos on veel see edu , et sellega võib sõita . </s> <s> Kuskile , kust süüa saab , näiteks . " </s> <s> Toetasin teda minnes isegi viisakalt küünarnukist . </s> <s> " Täielik kaos tuleb nagunii , " lisasin . </s> </p>
<p> <s> " Olgu , selleks suveks on nüüd ehk rahu majas , " jätkas ta , " aga me oleme ju igal aastal kusagil käinud , Baltikumis ka , ja kunagi pole säärast jama olnud . </s> <s> Kas sa arvad , et Miša on ohjad juba lootusetult käest lasknud ja kõik läheb tõesti põhja ? </s> <s> Nii kiiresti ? </s> <s> Ma ei tea , miks ma seda sinu käest küsin , džentelmen sa ei ole , aga vahel tahaks ju inimesega nagu rääkida ka , elu ei ole ainult voodi - muuseas , kui sa poleks teinud oma neetud trikki kassetiga , olnuks sinu visiiti märksa raskem seletada ... " </s> </p>
<p> <s> Jõudsime auto juurde , mõtlesin hetkeks , et kumma istme ta valib , aga ta istus kõhklemata rooli taha . </s> <s> " Ma arvasin , et poliitikast rääkimiseks on sul mees . </s> <s> " </s> </p>
<p> <s> " Ongi . </s> <s> Aga ma tean täpselt , mida ta mõtleb või ütleb . </s> <s> Ma tahan teada , mis inimene sa oled , mida sa mõtled või tunned üldse , kuradile poliitika . </s> <s> Või olgu kas või poliitika . </s> <s> Sa ütled , et oled mängur . </s> <s> Võibolla oled sa seejuures igavene kaotaja , ma ei tea . </s> <s> Aga sa oled mängur ja sa oled teinud oma panuse . </s> <s> Soovita mulle , mida mina peaksin tegema , millele mängima . </s> <s> " </s> </p>
<p> <s> Natuke oli tema küsimuses ka flirti . </s> <s> Aga igatahes oli paras hetk bluffida . </s> <s> Teiste sõnadega , õhtusöök välja teenida . </s> <s> " Ma ei tea , millele sina mängid . </s> <s> Oletame , et sa tahad viie aasta pärast veel elus olla ja tütart kasvatada , normaalset sööki , riideid ja elamistingimusi . </s> <s> Sest rohkemat loota sa vist ei saa . </s> <s> Ütle , kes su äi on - või oli . </s> <s> " </s> </p>
<p> <s> " Kindral . </s> <s> Mis see siia puutub ? " </s> </p>
<p> <s> " Jumal tänatud , et mitte parteikarjääriga mees . </s> <s> See tähendab , et sinu praegust ja endist nime kaugemal kui kaheksasaja kilomeetri raadiuses ei seostata . </s> <s> Sõida ära . </s> <s> Hoia madalat profiili . </s> <s> Kõige parem , mine tööstusse . </s> <s> Praegu su kraad veel maksab - leiad ehk mingi koha . </s> <s> Ilma sidemeteta , peaasi . </s> <s> Kõige parem Kaug-Itta . </s> <s> Lootuses tulevikus Jaapani alamaks saada . </s> <s> Astu Sahharovi parteisse . </s> <s> Süüdista Gorbatšovi konservatiivsuses - aga vaikselt . </s> <s> Kui sa lähed kaugele ära ja salgad maha oma päritolu ning praegused sidemed , siis sa võid ellu jääda . </s> <s> Kui sa satud tööstusse , mille jaapanlased täies tükis üle võtavad , siis saad sa isegi süüa . </s> <s> Rohkem , kui kaardiga leiba ja suhkrut , pakk makarone , pool kilo konte ja pudel päevalilleõli kuus . </s> <s> " </s> </p>
<p> <s> " Hull oled ! " </s> </p>
<p> <s> " Võibolla . </s> <s> Sul on teine võimalus veel . </s> <s> Aga mitte kauaks . </s> <s> Sa ju tead , et rajoonidevahelised kambasõjad on üle kasvanud linnadevahelisteks . </s> <s> Teil seal , mitte siin . </s> <s> Sa mõtled , et seda linnajagu , kus sina elad , ei rünnata . </s> <s> Veel mitte . </s> <s> Aga kui , siis tehakse ka maatasa . </s> <s> Õige pea . </s> <s> Teine võimalus , kasuta oma tutvusi . </s> <s> Sõida piiri taha . </s> <s> Brasiiliasse näiteks . </s> <s> Võibolla arvestatakse isegi sinu haridust . </s> <s> Saad metsalangetajate artellis arveametnikuks . </s> <s> Mitte rohkem . </s> <s> Aga jääd ellu . </s> <s> " </s> </p>
<p> <s> Ta vahtis mind kahtlustavalt . </s> <s> " Miks sa mind hirmutada tahad ? " </s> </p>
<p> <s> " Kui ma üldse midagi tahan , siis süüa . </s> <s> Ma ei hirmuta . </s> <s> Ma püüdsin lähtuda sinu seisukohast . </s> <s> Kõik on õige , sõida ringi , naudi elu , tunne rõõmu - lihtsalt see ei kesta enam kaua . </s> <s> " </s> </p>
<p> <s> Üsna tujutul ilmel pani ta auto käima . </s> <s> " Ei , see on naljakas , " vangutas ta käiku sisse lükates pead . </s> <s> " Ma päästan mingi hulguse garaažist , kus ta oleks nälga kõngenud , ja tema ütleb , et ma peaks oma naha päästmiseks kiiremas korras Brasiiliasse emigreerima . </s> <s> Metsalangetajaks ! </s> <s> Ole nüüd realistlik ! " </s> </p>
<p> <s> " Pigem prohvetlik . " </s> <s> Kaalusin , kas ta hoolitseb ise mu söögi eest või pean ma veel kaua tühja kõhuga ringi loksuma . </s> </p>
<p> <s> " Prohvet , mängur - need on tühised maskid . </s> <s> Odavad ! </s> <s> Miks sa ei ütle , kes sa tegelikult oled ? " </s> </p>
<p> <s> " Süüa ! " oskasin seepeale vaid oiata . </s> </p>
<p> <s> " Härrasmees nõuaks pigem puhast särki . " </s> <s> Hääletoonist tundus , et ta on otsustanud oma kimbatusest irooniaga üle saada . </s> </p>
<p> <s> " Tead , ma kaalusin seda varianti , aga ma otsustasin , et ma ei kutsu sind täna restorani . " </s> <s> Seda ma võisin täie rahuga öelda , sest šašlõkivendade putka juba paistis . </s> <s> Väga agarat kauplemist polnud näha , aga mingi ahi neil seal tossas . </s> <s> Tundus õigem mitte eriti mõelda sellele , mida šašlõkivendadest ja kasside püüdmisest räägitakse . </s> </p>
<p> <s> Ta andis mulle rahatähe , ma võtsin kaks portsu ja lonkisin nendega autosse tagasi . </s> <s> " Õgi ise , lollakas , " ütles ta , kui üht stanniolalust talle pakkusin . </s> <s> Õgisingi . </s> <s> Tuli õnneks meelde teha seda aeglaselt ja põhjalikult . </s> <s> " Sul muidu mingid religioossed kaalutlused ei luba kasse süüa või ? " küsisin esimese portsu viimast tükki suhu pistes . </s> <s> " Hea pehme liha , kergelt magusa maiguga . " </s> <s> Tegelikult sattus tükk just erakordselt vintske olema , koukisin selle suust ja viskasin aknast välja . </s> <s> " Üök ! " tegi ta vaid seepeale . </s> </p>
<p> <s> " Kust auto said ? " küsisin vahelduseks . </s> <s> Kohalikud numbrid olid , ja mitte kõige tavalisemad . </s> <s> " Laenasin täitevkomiteest , ma ju rääkisin sulle , see loll nali teerulliga ... " </s> </p>
<p> <s> " Tubli tüdruk . " </s> <s> Luristasin taldrikuimitatsioonilt viimseid soustiriismeid ja viskasin jäägid välja . </s> <s> Röhitsesin rahulolevalt . </s> <s> " Takso ? </s> <s> Maailma otsa ! " </s> </p>
<p> <s> Ta lõi mõlema käega vastu rooli , toetas sama hooga pea kätele . </s> <s> Raputas pead . </s> <s> Tegi mingit ebamäärast häält . </s> <s> Umbes nagu tahaks nutma hakata . </s> <s> Pidin juba ütlema , et tatine olek ei sobi talle , aga sain veel pidama . </s> <s> Õudselt kähku käis peast läbi , et - mina arvan , nagu tahaks ta kas panna mind tunnistama tema üleolekut , tema kuulumist kõrgemasse klassi , või siis , et ma näitaksin üles mingit mehelikku agressiivsust . </s> <s> Aga et tegelikult on see ju vaid minu ettekujutus ja samahästi võib ta olla seesama plika , kellelt ratsutamistunnid ära võeti . </s> <s> Või noh - et ma võin ju ükskõik mida ette kujutada . </s> </p>
<p> <s> Tegin ukse lahti , astusin välja , läksin šašlõkimüüjate juurde ja küsisin , kus neil käsi saab pesta . </s> <s> Kõige lähemal seisnud tüüp jäi mulle juhmilt otsa vaatama . </s> <s> " Ei , ma mõtlen tõsiselt , " kinnitasin . </s> <s> " Peale sööki ja enne käimla kasutamist või kuidas see oligi . " </s> <s> Tüüp osutas siis pöidlaga üle õla sara poole . </s> <s> " Seal taga on kraan . </s> <s> Kuule , sul on nägu ka soustiga või ? </s> <s> Hea veel , et sa keelde ei lõiganud , fooliumi lakkumine on ohtlik ... " </s> <s> " Ah , see on kuivanud veri , " lõin käega . </s> <s> " First things first - kui kõht täis , siis võib ka pesemisele mõelda . </s> <s> " </s> </p>
<p> <s> Kraan oli igavene närakas , napp veenire leige ja roostemaiguga . </s> <s> Nina oli puudutades kaunikesti valus . </s> <s> Võtsin särgi seljast ja kuivatasin end sellega . </s> <s> Seesmise poolega , tähendab , väljast oli ta tõesti üsna rokane . </s> <s> Selga tagasi polnud igatahes mõtet panna , viskasin niisama üle õla . </s> </p>
<p> <s> Auto oli endises paigas , ukski samaviisi irvakil , nagu ma olin jätnud . </s> <s> " Sina ikka veel siin ? " imestasin reipalt . </s> </p>
<p> <s> " Kuhu kuradile ma siis minema pidin ? " </s> <s> Zoe oli seal hämaruses kuidagi täiesti ilmetu . </s> <s> Üldse oli ta muidugi üks mõistatus . </s> <s> " See on hea , jah , muidu sa polekski näinud , et ma end sinu auks puhtaks pesin . " </s> <s> " Haised sellegipoolest , " leidis Zoe , käivitas mootori ja lükkas käigu sisse . </s> <s> " Ah , sitt on kogu see elu . " </s> <s> " Ülespoomisega võrreldes on autoga surnukssõitmisel see viga , et võib ainult vigaseks jääda , " arvasin . </s> </p>
<p> <s> " Sina , mängur , ära närveeri , " ütles Zoe . </s> <s> Tegelikult ta oskas rooli hoida küll . </s> <s> Söömisega , eriti kui seda nii harva ette tuleb , on see jama , et teeb uniseks . </s> <s> Ma nii väga enam maailma lõppu ei tahtnudki . </s> <s> Autosse tukkuma jääda ka ei tahtnud . </s> <s> Sest see oleks - küll rohkem sümboolses mõttes - tähendanud justkui Zoega magamist . </s> <s> Mitte nii , nagu seksi " magamise " -sõnaga tähistama kiputakse , aga teise inimese seltsis magamisel võib vahel suuremgi tähendus olla . </s> <s> Et nagu usaldaks teist või nii - kaitsetu , nagu sa une pealt oled . </s> <s> Ja ega ei usaldanud ikka küll . </s> <s> Siinkohal ma mõtlesin , et võibolla ma muidugi olengi õudselt usaldamatu tüüp , mansionis kolisin ju ka nii eraldatud nurka magama kui võimalik . </s> <s> Ja üllatus , üllatus , krohvijaplika tuli meelde . </s> <s> Ainult et temaga oli kõik kuidagi mängult tundunud , mitte see päris-elu . </s> <s> Millest võis tekkida kummalisi järeldusi . </s> <s> Mille vältimiseks tuli lobiseda . </s> <s> Liiatigi , kui tukkuma jääda ka ei saanud . </s> </p>
<p> <s> " Kuule , meil on mõlemal pahandusi , eks ole . </s> <s> Mida rutem kumbki meist omade sekka saab , seda parem - võibolla ei aita see ka enam . </s> <s> Sina - sina pidid välkkiirelt minema ja kuurist välja laskma ühe õnnetu ja romantilise tüübi , kes omaenese rumalusest oli segaduse tekitanud . </s> <s> Kelle heaks sa tegid seda ainult üldhumanistlikel kaalutlustel ja kellega sul mingit muud asja ei ole - sest muidu läheks sul endal halvasti ; kellega üldse mitte kellelgi asja ei ole , sest isegi kohalik maffia ei taha teda välja osta ... " </s> </p>
<p> <s> " Kas see on kohalik eripära või iseloomulik tervele " rannarahvale " ? </s> <s> Miks kohalik miilits on nõus ühele või teisele peksa andma , aga ei ole nõus maffiat puuri pistma ? </s> <s> Väikesed sigadused tulevad ju välja , aga suuremad ei tule . </s> <s> Nad saaksid ise kiita , kui nad kogu selle teie kamba trellide taha toimetaksid . </s> <s> Võibolla mõni räägiks end välja , aga tükiks ajaks oleks kõigil rahulikum . </s> <s> Ometi nad ei tahtnud kuuldagi . </s> <s> " </s> </p>
<p> <s> " Pealinnas õnnestuks . </s> <s> Siin on vaikne koht . </s> <s> Ja miilits tahab ka vaikselt elada . </s> <s> Aga olgu , see on sinu mure . </s> <s> Nagu sa märkasid , oli linnas täna suhteliselt rahvarohke . </s> <s> Noh , lõbutseti veidi ja ... </s> <s> Kuid pidi aetama ka muid asju . </s> <s> Minu erialalt . </s> <s> Ma valmistusin kaks nädalat selleks kohtumiseks . </s> <s> Põhjalikult . </s> <s> Ja nüüd , otsustaval hetkel , mind järsku ei ole . </s> <s> Millest võis tekkida mitte ainult moraalne , vaid ka materiaalne kahju ... " </s> </p>
<p> <s> " Oli näha jah , kui põhjalikult sa valmistusid . </s> <s> Ja su pealik ei paistnud su puudumise pärast erilist muret tundvat . </s> <s> " </s> </p>
<p> <s> " See oli hommikul . </s> <s> " </s> </p>
<p> <s> Zoe kehitas õlgu . </s> <s> Ja mina ei saanud üldsegi aru , kuhu ta sõidab või sõita tahab . </s> <s> " Tahad raha ? " </s> </p>
<p> <s> " No anna paar raha . </s> <s> Ostan uue särgi . </s> <s> " </s> </p>
<p> <s> Kahe istme vahel oli Zoel ridikül . </s> <s> Pilku teel hoides näppis ta parema käega selle klõpsu lahti ja sobras natuke . </s> <s> Ikka kõrvale vaatamata ulatas ta mulle kaks rahatähte . </s> </p>
<p> <s> " Suudlen kätt , " ütlesin magusasti . </s> </p>
<p> <s> " Vaevalt et praegu . </s> <s> Aga näiteks esmaspäeval teen ma pargis ühe jalutuskäigu . </s> <s> Kui sa siis peaksid veel elus olema . </s> <s> " </s> </p>
<p> <s> " Ise ütlesid , et rahu valitseb maa peal . </s> <s> " </s> </p>
<p> <s> " Seda hullem . </s> <s> Sina ütlesid , et neil võis ilma sinuta äri nurja minna . </s> <s> Ma ei suuda küll ette kujutada ühtegi äri , kus sinusugusest kasu võiks olla . </s> <s> Mängurist . </s> <s> " </s> </p>
<p> <s> " Sina tead , sina oled ökonomist , " nõustusin . </s> <s> Tundus , et ta on ringiga linna tagasi sõitnud . </s> </p>
<p> <s> " Olgu , astu maha , kiire pidi ju olema , " pidurdas ta mingil tänavanurgal . </s> <s> Otsustasin , et ei ütle talle enam midagi , ainult noogutasin . </s> <s> " Öisel ajal on särgid muidugi kallid , aga sinu asemel ma siiski hangiksin ühe ja haihtuksin võimalikult kaugele , " lisas ta veel . </s> </p>
<p> <s> " Mina sinu asemel ka . </s> <s> Nägemiseni siis , " vastasin ja astusin autost välja . </s> </p>
<p> <s> Mõne minutiga sain enam-vähem aru , kuhupoole mansion jääb - ja et uut särki pole sinna pääsemiseks vaja . </s> <s> Surusin maha uudishimu , vaatamaks kahe saadud rahatähe väärtust . </s> <s> Ja tahes-tahtmata läks mõte Zoele tagasi . </s> <s> Et tegelikult on ta siiski omast kohast tark naine . </s> <s> Vähemalt taipas ära , et mul pole täna erilist tuju . </s> <s> Või noh - see kõik on jama , aga kui ma autos ta kõrval istusin , tema - mis siis , et laenatud - autos , tema territooriumil , tema reeglite kehtimispiirkonnas , siis mõjus mulle lausa tülgastavalt mõte , et äkki peaks temaga veel samal õhtul magama , kas otse autos või siis kuskil vabas looduses ... </s> <s> Kuid nüüd , kui mul olid jalad jälle maas , tundsin ... </s> <s> Ei , mitte mingit kirge , aga - meenusid mõned tema žestid ja sõnad ; täies tükis oli ta minu jaoks ikka mingi vastamata küsimus , mida ei saagi teisiti lahendada kui läbi seksi . </s> <s> Ja see ei anna ka mingit vastust , olin ju üritanud , ainult küsimus läheb vahepeal meelest ära . </s> <s> Retooriline , nagu see küsimus ongi . </s> </p>
<p> <s> Mansionis näis lõbus olevat , hele valgus paistis kaugele ja muusika mürtsus . </s> <s> Ma polnud enne tähelegi pannud kalasuitsutusahju majast veidi eemal , nüüd oli see igatahes kasutusele võetud . </s> <s> Uksel tuli mingi õllepudeliga vehkiv tüüp vastu - ja põrnitses üllatunult . </s> <s> " Ah et sina oled Ansuküla mehi , jah ? </s> <s> Mina , tead , olen Tallinnast . " </s> <s> " Tallinn pidi päris suur linn olema , " vastasin viisakalt . </s> <s> " Jah , ei Ansuküla Tallinna vastu saa ! </s> <s> Nii et Ansuküla mees sai ka mahti läbi astuda ? " </s> <s> " Tallinnas pidid " Viru " ja " Olümpia " olema . </s> <s> Ja siis veel see ristiga ingel mere ääres . " </s> <s> " Einoh , miks siis ei ole ... " </s> <s> Jätsin ta Tallinna vaatamisväärtuste üle järele mõtlema ja pugesin sisse . </s> <s> Kellestki märkamata jõudsin verandale , pimeduses käsikaudu kobades leidsin oma koti ja sellest puhta särgi . </s> <s> Enesetunnegi läks paremaks . </s> <s> Just nii palju paremaks , et mitte kohe madratsite vahele magama heita . </s> <s> Huvitav , mis siis vahepeal juhtunud oli - või kuidas seda mulle nüüd teatavaks tehakse . </s> </p>
<p> <s> Vaatasin arvuti juurde sisse , paar tundmatut tegelast üritas edutult strip-pokkerit mängida ja Kalanägu ilkus nende kallal . </s> <s> " Haa , Larry ! </s> <s> Kujuta ette , peale minu pole ükski tüüp siin veel mõlema plikaga hakkama saanud . " </s> <s> Vastavalt üldisele heaolumentaliteedile oli temagi veidi vindine , aga natuke tema tähelepanuvõime veel töötas , sest ta lisas : " Kuule , sind polnud siin ju vahepeal nagu näha . " </s> <s> " Jah , ma märkasin seda ise ka . " </s> <s> Viipasin talle sõrmega , et ta välja astuks - ma ei teadnud , kes need kaks on , ja õigupoolest ei tahtnudki teada . </s> </p>
<p> <s> " Mis sa arvad , kas mul oli ka lõbus ? " uurisin , aga paistis , et ta sellest eriti ei hoolinud . </s> <s> " Meil küll oli , " kinnitas ta nimelt . </s> <s> " Täielik triumf , võiks isegi öelda . </s> <s> Rahu välisvaenlastega , soodne leping liitlastega , Soolole koht kätte näidatud - mis siin veel tahta . </s> <s> Kui selle käigus mõni Larry kaotsi läheb - Larryd tulevad ja lähevad . </s> <s> " </s> </p>
<p> <s> " Tulevad ja lähevad , " noogutasin . </s> </p>
<p> <s> " Kuigi sust oli kasu ka , " arvas Kalanägu . </s> <s> " Selle totra multika-mängu me võitsime . </s> <s> Umbes viie punktiga . </s> <s> " </s> </p>
<p> <s> " Tõsi ? " </s> <s> See oli üllatus . </s> <s> " Ma ju lõpuni ei jõudnud . " </s> <s> " Ah , sellega sai Albi ka hakkama . </s> <s> Muuseas oli nii isegi parem . </s> <s> Nad võinuks viriseda , et me palkasime eksperdi , aga nüüd ei saanud nad selle jutuga välja tulla , mis kompuutriekspert sa oled , kui tolkned kuskil linna peal , mäng alles pooleli ... " </s> </p>
<p> <s> Kalanäo purjune paljusõnalisus ei olnud sümpaatsem tema tavalisest lakoonilisusest . </s> <s> Aga et Bossile võis isegi kasulik olla , kui ma kogu aeg silma all ei ole - see tuli mulle üllatusena . </s> </p>
<p> <s> " Kus Boss on ? " tahtsin teada . </s> </p>
<p> <s> " Arvad , et Boss müüs su maha või ? " </s> </p>
<p> <s> " Müümiseks on minu väärtus liiga väike . </s> <s> Mine mängi parem pokkerit . </s> <s> " </s> </p>
<p> <s> Kui Boss mulle mansionis ise vastu ei tulnud , ei viitsinud ma ka pikemalt tuhnida , vaid läksin õue peale . </s> <s> Suitsuahju juures askeldas Väike . </s> <s> Tema oli minu nägemisest päris rõõmus . </s> <s> Kõigepealt pistis ta mulle ühe tulikuuma silgu - või mis see siis oligi - pihku ja seepeale väntsutas mind , nii et ma ei saanud seda ka käest ära panna . </s> <s> " Maru hea , et sa ikka tulema pääsesid ! </s> <s> Ega me oleks sind hätta jätnud , aga me ei teadnud ju ka , kus nad sind hoiavad . </s> <s> Tead , mis me selle peale tegime , kui nad olid su ära röövinud ? " </s> <s> Mina ei osanud aimatagi ; noh , selle aja peale , kui nad mu üles oleks leidnud - ning eriti agaralt nad parasjagu otsimas just ei olnud - , poleks vahest enam ka suuremat abi olnud . </s> <s> Väikse heades kavatsustes ma küll ei kahelnud , ja nii ta seletaski , kuidas nad olid teerulli otsinud ning selle siis pahade maja poole käima lasknud . </s> <s> Tõsi küll , ka Zoe oli justkui maininud mingit teerulli , mis nende autopargile laastavalt oli mõjunud . </s> </p>
<p> <s> " Sellest läksid nad nii pabinasse , et tüüp tuli Bossiga nõu pidama . </s> <s> Noh , ei tulnud ise siia , vaid saatis jooksupoisi , Mixi juures said kokku , nii et Mix on nüüd kõigi poolt tunnustatud erapooletu Šveits ja võib rahus äri ajada ; Boss ütleb , et nende venelastega võib koos elada küll . </s> <s> " </s> </p>
<p> <s> Ma ei saanud aru , miks Väike selle üle rõõmustab , et video on nüüd erapooletu , kui enne oli olnud " meie " jagu . </s> <s> Minu meelest polnud need valvekorrad seal väga tüütud midagi , aga Väike võis muidugi teisiti arvata . </s> </p>
<p> <s> Veel meeldis Väiksele , et Soolole tema uues ametis koht kätte oli näidatud . </s> <s> Oli talle paar rahatähte antud ja kästud tunni pärast mansioni naisi tuua . </s> <s> Kui ta siis paari tunni pärast - Väikse sõnade kohaselt - mingite kööbakate lindudega välja ilmus , olid mansioni elanikud ja külalised üksmeelselt leidnud , et linnud pole ajakohaselt riides , et neil pole isegi sukki jalas , ning nõudnud Soololt avansi tagastamist koos priske trahviga . </s> <s> Linnud olla aga häbiga metsa pagenud . </s> <s> Siis oli käidud kõrtsis Soolo kompanjone kimbutamas , kes seal naisi maksu alla üritasid panna . </s> <s> Oli jälle esinetud konkreetsete nõudmistega - blondiini , alla kahekümne kahe aasta , rinnaümbermõõt vähemalt meeter . </s> <s> Ja kui tüüpidel siis kümne minutiga midagi vastavat üle anda ei olnud , tehti neile mõjusate vahenditega selgeks , et ei maksa ette võtta tööd , millega hakkama ei saa . </s> </p>
<p> <s> Ma olin nõus uskuma , et mansioni ümber keeb igati lõbus elu - aga ma tahtsin Bossi näha . </s> <s> Mitte nüüd nii väga , et teda igalt poolt otsima hakata . </s> <s> Ainult mu staatus tundus mulle kuidagi kahemõtteline . </s> <s> Mis ei seganud suitsukala söömast ja õlut joomast . </s> </p>
<p> <s> Võibolla oli Kalanägu Bossi informeerinud , igatahes tekkis ta kuskilt hämarusest ja astus pika sammuga minu poole . </s> <s> Patsutas koguni õlale . </s> <s> " Elus , jah ? </s> <s> Kena on . </s> <s> " </s> </p>
<p> <s> Mul oli tekkinud enam-vähem selge pilt , mis vahepeal oli juhtunud . </s> <s> Aga kuidas ta seda mulle seletab ? </s> <s> " Mis sa lindiga tegid ? " esitasin suunava küsimuse . </s> </p>
<p> <s> " Ma mõtlesin ka , et sa seda küsid . </s> <s> Ma hakkan juba vahel aru saama , mismoodi sul rattad sees tiksuvad . </s> <s> Mitte alati , aga vahel . </s> <s> Ma tegin sellega täpselt nii , nagu sa tahtsid , et ma teeksin . </s> <s> " </s> </p>
<p> <s> Siin ta pidas tähendusrikka pausi , aga ma püsisin vait . </s> <s> Nii et ta jätkas ise . </s> <s> " Keskpäeva paiku sain kokku ühe härrasmehega . </s> <s> Tema tungival palvel . </s> <s> Ta kurtis , et õnnetul kombel on tal üks videokassett vahetusse läinud . </s> <s> Mina vastu , et vahel võib seda tõesti juhtuda ; et mine tea , äkki on minugagi täpselt sama lugu . </s> <s> Ja kirjeldasin karpi - et kas mitte selline . </s> <s> Selline jah , ütles tema . </s> <s> Et kassett kassetiks , aga seal on konfidentsiaalset materjali . </s> <s> Talle väga olulist . </s> <s> Et kas ei saaks kuidagi kokkuleppele jõuda - liiatigi võiks meil ju muidki ühiseid huvisid olla . </s> <s> Mina ütlesin , et on tõepoolest paha , kui konfidentsiaalne materjal laokile jääb . </s> <s> Aga me olime ju Mixi juures . </s> <s> Ma panin kasseti peale - ja tema krimpsutas juba valuliselt nägu . </s> <s> Aga ma kerisin algusse - või vist oligi alguses . </s> <s> Ja panin lindistama . </s> <s> Mõnikümmend minutit ehk palju seda materjali oligi - niikaua vestlesime . </s> <s> Kultuurist ja poliitikast ja spordist ... </s> </p>
<p> <s> Seda sa ju tahtsid , eks ? </s> <s> Et seda linti keegi ei näeks ? </s> <s> Kui ma oleksin pakkunud linti vahetuskaubaks sinu vastu , oleks lindistus säilinud , on ju ? </s> <s> Ja tead , miks ta linti tagasi tahtis ? " </s> </p>
<p> <s> " Tean küll . </s> <s> Vene keeli öeldakse selle kohta " kompromat " . </s> <s> Ta oli seal mõnes episoodis üleni ka peal . </s> <s> Linnavaated ja muu säärane . </s> <s> Õigetes kätes oleks see võinud tähendada kiiret lendu . </s> <s> Ja mitte üles . </s> <s> Ta ei kontrollinud , kas oli õige lint ? " </s> </p>
<p> <s> " Ei . </s> <s> Ma ju ütlen , härrasmeeste kokkulepe . </s> <s> Koos kõige sellest tulenevaga . </s> <s> Ei sõnagi sagenenud avariidest , juhuslikest traumadest või muust ebameeldivast . </s> </p>
<p> <s> Sina riskisid . </s> <s> Mina aktsepteerisin sinu riski . </s> <s> Ja kokkuvõttes õigustas see end ära . </s> <s> Ning muuseas , ka sinu erialased võimed leidsid tunnustust . </s> <s> Mis tähendab , et täna-homme pole söögid-joogid mitte meie kulul . </s> <s> Tunne end siis kohe eriti nagu kodus . " </s> <s> Ta patsutas mulle veel korra õlale , haaras ühe silgu ja kadus pimedusse . </s> <s> Ma ei jõudnudki küsida , kui kaua ma end siis veel nagu kodus võin tunda . </s> </p>
<p> <s> Loogiliselt oli kõik nagu paigas küll . </s> <s> To call it a day . </s> <s> Aga miski motoorne rahutus oli sees , ei tahtnud magama ka minna . </s> <s> Tuiasin ringi , jooma ka ei tahtnud hakata , kellegi pooliku purgi Koff-õlut tühjendasin küll ära , maitsel polnud viga . </s> <s> Sai proovitud veel koroonat mängida , aga kui keegi mängu tõsiselt ei võta , on see ka üsna tüütu . </s> <s> Lõpuks keerasin ikkagi magama . </s> </p>
<p> <s> Hommikul sain see-eest suhteliselt vara liikuma , mis ei tähendanud küll , et ma ainuke elus hing oleksin olnud . </s> <s> Köögis tolknes paar klaasistunud pilguga alkohoolikut ja see oli viimane koht , kus ma neid näha tahtsin , sest oma ajuvaba lobaga eksitasid nad mu hommikusööki . </s> <s> See oli koguni nii tüütu , et ma leivakontsu kaasa võtsin ja köögist jalga lasin . </s> <s> Majas oli lademes toidujäätmeid ja tühje purke-pudeleid , see oli ka suhteliselt trööstitu vaatepilt . </s> </p>
<p> <s> Läksin õue ja oma imestuseks leidsin Väikse sealtsamast , kus teda viimatigi näinud olin - kalasuitsutusahju kõrvalt . </s> <s> Nüüd ta küll magas . </s> <s> Erksas päikesevalguses avastasin ma mõne sammu kauguselt rohust vardatäie silkusid , mis öösel kõigist märkamata olid jäänud . </s> <s> Närisin leiba ja suitsukala ning järeldasin : " Nii-nii , Väike , nii et sulle kah see seesolev seltskond siis ei istu . " </s> <s> Vahepeal ta pomises midagi läbi une ja püüdis end mugavamasse asendisse sättida . </s> <s> Loomulikult ei tulnud sellest midagi välja . </s> </p>
<p> <s> Varem või hiljem pidin ma arvuti kallale minema ; et ma seda hiljema peale lükkasin - noh , päikesevalguses paistis kõik teisiti kui pimedas garaažis konutades , ma polnud enam kindel , et kõik need kavalused , mis ma seal enda meelest välja olin mõelnud , ka tegelikkuses tõeks osutuvad . </s> <s> Ja ma ei tahtnudki neid nii väga meenutada , sest assotsiatiivselt olid nad ikkagi garaažiga seotud . </s> <s> Nii et käisin mitu tiiru ümber mansioni . </s> <s> Kuni leidsin metsaserva unustatud pooliku viinapudeli . </s> <s> Vaevalt küll oravad seda urgu tassides poolel teel taipasid , et kandam üle jõu käib . </s> <s> Võtsin lonksu ja ootasin , kuni sisemus soojaks läks . </s> <s> Mis andis ühtlasi jõudu mälestusi omatahtsi ümber korraldada . </s> <s> Umbes nii , et ma ise tahtsingi omaette pimedas selle mängu üle mõtiskleda ja just siis , kui olin õige versiooni kätte saanud , tuli Zoe mulle järele . </s> <s> Niiviisi võinuks kõik paista isegi veidi romantiline . </s> <s> Sest teine võimalus hommikupooliku tegusaks sisustamiseks olnuks hakata särki pesema . </s> <s> Ja sokke - kotinurka oli musta pesu veelgi kogunenud . </s> <s> Aga kosmiline seiklus , osa kaks , tundus huvitavam . </s> </p>
<p> <s> Nii et läksin Albi tuppa , kaks noormeest olid endid veel sinna madratsitele sisse seadnud , üllataval kombel oli magama vajudes masin tööle jäetud ja mängis nüüd endaga väsimatult " Totrust " . </s> <s> Kui üldse eksisteerib elektrienergia kuritahtlikku raiskamist , siis see on küll parim näide . </s> </p>
<p> <s> Katkestusseisudega oli mingi jama , ilmselt olid teised enda omi kaasa toonud ja nüüd olid kõik sassis . </s> <s> F7 peale öeldi mulle , et seda seisu pole võimalik taastada , või siis , et see on tekitatud teises graafikarežiimis . </s> <s> Ma oleksin tahtnud lõppu näha ; kui juba Albi sellega hakkama sai , siis see ei võinud eriti keeruline olla , aga muidugi võisin ma ju otsast peale ka läbi teha . </s> </p>
<p> <s> Kuni terrorielukani oli kõik rutiin , tüütu lausa . </s> <s> Vahepeal hakkas Albi vähkrema ja näis teadvusele tulevat . </s> <s> Minu nägemine ei paistnud teda rõõmustavat ja üldse näis teda pohmakas vaevavat . </s> <s> " Näe , said ka aega läbi astuda , " pingutas ta siiski öelda . </s> <s> Nihutasin end koos tooliga tema voodi ette . </s> <s> " Sain jah . </s> <s> Tahad , ma toon sulle viina . </s> <s> Võtad lonksu , ja kohe läheb paremaks . " </s> <s> Mõte viinale sundis teda silmi jälle kinni suruma . </s> <s> Ja näo järgi otsustades tekkis temas suur sisemine kahevahelolek : kas oksendada või mitte . </s> <s> See polnud sugugi minu eesmärk . </s> <s> " Kuidas eile mänguga läks ? " uurisin . </s> <s> Aegamööda tõmbas ta jalad põlvest konksu , heitis käed üle pea ja hingeldas veidi . </s> <s> " Ah , ei kuidagi , " pomises ta viimaks . </s> <s> " Nemad näitasid oma seisu pealt , palju nad lõpuks punkte said , ja mina mängisin sinu seisust lõpuni . </s> <s> Meil oli rohkem . </s> <s> Kogu lugu . </s> <s> " </s> </p>
<p> <s> Niisiis olin mina ainus inimene kogu maailmas , keda see neetud mäng veel huvitas . </s> </p>
<p> <s> Autorite poolt oli see tegelikult hästi välja mõeldud küll . </s> <s> Juba tolle kuubiku peale tulemine on nipikas , ja mängija eeldab , et natuke aega läheb seepeale lihtsamalt . </s> <s> Läheb ka , ainult punktid jäävad võtmata . </s> <s> Seda situatsiooni olen ma juba vist kirjeldanud : eemal on torn , kuhu pead pääsema . </s> <s> Rõdul trambib valvas tunnimees püssiga . </s> <s> Ja sul on kivi , magnetkaart ning rihmadest moodustis ; ühtegi neist ei lähe kusagil mujal tarvis . </s> <s> Hiilid ligidale , nii et valvur ei näe , teed magnetkaardiga liftiukse lahti ja sõidad üles - pääsed edasi ning saad natuke punkte . </s> <s> Viskad kivi võssa , valvur läheb seda uurima , lipsad temast mööda , lahtisest uksest sisse - ja saad ka natuke punkte . </s> <s> Aga : meisterdad lingu ning läkitad kivi valvurile vastu pead - alles seepeale ilmub ekraanile kiri : meile meeldib su mõtteviis . </s> <s> Mulle endale ka meeldis , mul oli selle mõtte sõnastamiseks ikka mitu katset kulunud . </s> <s> Ja siis lähed teed ukse magnetkaardiga lahti . </s> </p>
<p> <s> Edasi tuli jälle rutiin kuni valverobotini , kes mind kohe-kohe kildudeks lendavalt asteroidilt minema ei tahtnud lasta . </s> <s> Aga selleks ajaks oli mulle juba pealtvaatajaskond kogunenud . </s> <s> " Vaata aga vaata , poiss saab niiviisi veel lõpunigi , " arvas mingi tüüp . </s> <s> " Ja poisil on seejuures päris palju pointse kogunenud , " imestas teine . </s> </p>
<p> <s> Väga piinlik olnuks nüüd kinni jääda . </s> <s> Aga valverobotiga polnudki tarvis midagi ette võtta - esimest korda tema vaatevälja ilmudes jõudis parasjagu nupule vajutada , et luuk lahti läheks . </s> <s> Siis tuli liduda ring ümber asteroidi - ning mul õnnestus luugist sisse ja päästepaati hüpata , enne kui robot jaole jõudis . </s> <s> Aga siis , kui ma juba lõputus tähistaevas hõljusin ning asteroid kõige täiega " Kaboom ! " oli teinud , tabas mind veel üks rõve üllatus : hapnik sai otsa . </s> <s> Jõudsin kindlaks teha , et kusagil peaks piloodi tarbeks olema magamiskambrike , aga aeg - ja õhk - näisid enne otsa saavat . </s> <s> Õnneks olid asjatundlikud pealtvaatajad minu senisest edust juba nii löödud , et üks neist närviliselt osutas - seal taga , paremal pool . </s> <s> Hüppasin järjekordsest luugist sisse ja vajusin pikaks ajaks sügavasse unne - et ärgata mingil kosmilisel prügimäel , aga see on juba järgmisest seeriast . </s> <s> Sedaaegu ilmusid ekraanile kirjad , mis näitasid minu kogusummaks maksimumarvu punkte - olin ära arvanud absoluutselt kõik mängu autorite riukad . </s> <s> Seda polnud minuga kunagi varem juhtunud - ja see jättis kõigile sügava mulje . </s> <s> " Ekspert , " ohati tunnustavalt . </s> <s> Olin endale uued katkestusseisud teinud ja demonstreerisin nüüd meelsasti kerukamaid kohti - et kuidas see maksimumi võtmine siis käib . </s> </p>
<p> <s> Külalismeeskonna seas oli paar päris meeldivat tegelast , kellega sai erinevatest mängudest lahedasti juttu ajada , üks teadis näiteks , et selles politseimängus oli narko-osakonna naisterahvas tolle tobeda kana seersandi lauale sokutanud . </s> <s> Aga kui nad muu seas küsisid , et mis marki masinaga ma muidu töötan , pidin vaid nõutult õlgu kehitama . </s> <s> Ja vahepeal nad arutasid Albiga mingeid tööprogrammidega seotud asju . </s> </p>
<p> <s> Nii et oli sümpaatselt uimane pohmellihommikupoolik , mis läks üle pohmellipärastlõunaks . </s> <s> Ilm oli ka jahe . </s> <s> Nagu juhuslikult pidu panema sattunud tüübid tuiasid ringi ja leidsid jututeemasid . </s> <s> Vahel ka peaparandust . </s> <s> Aga mul oli äkitselt kuidagi õudselt tühi tunne . </s> <s> Tuiasin koos teistega ja lõõpisin ning ärgitasin neid poolikuid pudeleid otsima . </s> <s> Norisin Väikse kallal , et ta jälle kalu suitsutaks . </s> <s> Ei tahtnud teine mitte kuuldagi . </s> </p>
<p> <s> Mingil hetkel astus Boss ligi ja teatas usalduslikult : " Neile jäigi mulje , et sa oled vaba agent . </s> <s> Nagu ma oleksin kutsunud su neutraalseks kohtunikuks , kes pärast osapooltele nende puudujäägid ära seletab . </s> <s> Panid veel imeks , et ma vaevaks võtsin . " </s> <s> " Ei , ega sa ei pea mind lohutama , " vastasin hooletult . </s> <s> " On midagi halvasti või ? " imestas tema . </s> <s> " Ei , ma sain aru , et kõik on eriti hästi , " kinnitasin . </s> <s> Ta põrnitses mind põgusalt , tegi siis kolm kiiret sammu eemale ja lõugas : " Mehed , linna peale ka läheme või ? " </s> </p>
<p> <s> Linna peale ei tahtnud ma kohe kindlasti . </s> <s> Tühja tunde vastu aitab liikuma hakkamine , kuid kui just ei viitsi , siis vahel ka millegi käegakatsutavalt kasuliku tegemine . </s> <s> Prooviks otsustasin oma särgid-sokid ära pesta . </s> <s> Aga seni , kui ma seepi otsisin ja mere äärde jõudsin ja seal sobiva kivi leidsin , hakkas parajasti vihma sadama . </s> <s> Ja ega kord hooletusse jäetud vereplekid ei taha maha tulla küll . </s> <s> Ma olin vahepeal isegi kaalutlenud , kuhu see jama kuivama riputada , nüüd ei jäänud peale oma konku nagu erilisi võimalusi . </s> <s> Kusjuures selgus , et kasuliku tegevuse otsinguil oleksin pidanud konku kraamimisest alustama - nagu ma end seal veidigi liigutasin , tõusid tohutud tolmupilved lendu . </s> <s> Ja kleepusid valgetele sokkidele . </s> <s> Või kes teab kui valgeks ma nad just pesteski olin saanud . </s> <s> Kui ma mõtlikuks ninaurgitsemiseks taskurätti otsisin , leidsin taskust kaks käkras viiekümnerublalist . </s> <s> Kuid kui on ikka tõeliselt tühi tunne , siis ei aita ka rahatäht selle vastu . </s> <s> Minu missioon oli ammendatud , ega Zoe mind siin ka kinni ei hoidnud . </s> <s> Ainult ma ei teadnud , mis Tallinnaski peale hakata . </s> <s> Ajasin paigalejäämise märgade sokkide süüks - kuidas sa neid ikka kotti topid - ja liitusin elust alkoholi abil rõõmu tundjatega . </s> <s> Selle tüübiga , kes mind eelmisel õhtul oli Ansuküla meheks nimetnud , oleks peaaegu kakluseks läinud , ta oli kuidagi eriti ebasümpaatne . </s> </p>
<p> <s> Eelnimetatut arvestades pole midagi imestada , et ka esmaspäeva hommik kujunes samasuguseks segasevõitu molutamiseks . </s> <s> End üles ajades otsustasin , et kui keegi peaks hakkama autoga Tallinnasse sõitma , sokutan ennast kaasa . </s> <s> Selgus aga , et mõni on juba läinud ja ülejäänud tunnevad end niigi hästi . </s> <s> Või jälle halvasti . </s> <s> Igatahes mittetransportaablitena . </s> <s> Õnneks oli Väike selle öö veetnud tervislikumalt kui eelmise ja köögis oli seetõttu kord peaaegu taastatud . </s> <s> Ning kapis oli sinki . </s> <s> Ma ei väsi kordamast , et korralik hommikusöök on pool võitu . </s> <s> " Venemaal on õudselt palju oblasteid , " pakkusin seltskondlikuks vestluseks teema välja . </s> <s> Väike luges jälle mingit kaanteta kapsast , singileib pihus . </s> <s> " Jah ... </s> <s> Mis siis ? " tõstis ta üllatunult pilgu . </s> <s> " Noh , kui peab neile ükshaaval tõestama , et me saame siin ise ka korrahoidmise ja šašlõkiküpsetamise ja kurnimänguga hakkama ... " </s> <s> " Mis meil nende oblastitega asja on ? " </s> <s> " Ei olegi . </s> <s> Õudselt hea oleks , kui neil meiega ka ei oleks . " </s> <s> " Ah sa mõtled seda jama või ? " näis Väike aru saavat . </s> <s> Aga see teema ei paistnud teda eriti huvitavat . </s> <s> " Kuule , minu meelest olid sa eile üsna kaine , ütle , ega ma midagi imelikku ei teinud . </s> <s> Selg on kuidagi valus ja vasak käsi ka . " </s> <s> " See võib sul üleeilsest kalasuitsutamisest olla , " lohutasin . </s> <s> Sadade samalaadsete kombel oli eelmine õhtu mälestusi jätmata kadunud , kuidagi täiesti tahtmatult olin ometi kultuurikeskusse sattunud , aga mis seal juhtuda võis ... </s> <s> Siis turtsatasin naerma ja Väike uuris mind kahtlustavalt . </s> <s> " Vaevalt et nüüd sellest , aga ... " rahustasin teda , ise ei saanud naeru pidama . </s> <s> Sest üks detail oli mulle tõesti läbi udu meenunud . </s> <s> " Kui me baaris istusime , tuli Eha vahepeal meie lauda lobisema . </s> <s> Mina ei kuulnud , millest , sest musa oli üpris lärmakas . </s> <s> Aga just sel hetkel , kui musa vait jäi , hüppasid sa püsti , vaatasid Ehale tungiva pilguga otsa ja kuulutasid üle terve saali , et sa oled nõus ise temaga maadlema , kui keegi teine ei julge . </s> <s> Siis mängis muusika edasi , sina istusid maha ja lülitusid justkui välja . </s> <s> Mina ei tea midagi , aga isegi kui te hiljem üritasitegi maadelda , siis vaevalt tema sul vasaku käe ära suutis väänata . </s> <s> " </s> </p>
<p> <s> Kehitasin õlgu ja tatsasin köögist tulema , jättes Väikse süümekate hooleks . </s> <s> Mis võis muidugi olla viga . </s> <s> Sest mängudeski tuleb kui tahes kõrvalisena tunduvate tüüpidega lõputult lobiseda - varjus võivad olla mitte ainult preemiapunktid , vaid ka hindamatu väärtusega tegevusjuhendid . </s> </p>
<p> <s> Nimelt viis ka Zoe - ega ma kokkusaamist polnud ju unustanud - ühe esimese asjana jutu maadlusele . </s> <s> Kõige esimesena arutles ta , kas mulle peaks paremini sobima üherealine või kaherealine ülikond . </s> <s> Üksjagu oli tema arutluses irooniat , aga ka veel midagi , millest ma aru ei saanud . </s> <s> Ja iseäranis ei saanud ma aru , mida ta seejärel pidas silmas " borjba v grjazii " all , mille kohta ta minult nagu aru päris . </s> <s> Minu viga muidugi , et ma mõistsin seda kui " võitlust soos " . </s> <s> Siis ta täpsustas , et tema andmetel olla tegu rahvusliku spordialaga . </s> <s> Ainsa sõnalise assotsiatsioonina tekkis mul " Rajad soos " , raamat , kus pioneerid metsavendi püüdsid . </s> <s> See ei tundunud just rahvusliku spordialana ja ühmasin midagi sinnapoole , et need võimalused on nagu ammendatud ja otsas või nii . </s> <s> Mida ta justkui ei tahtnud uskuda . </s> </p>
<p> <s> " Hey , there seems to be a communications breakdown somewhere , " käratasin ma viimaks , ülikond või mitte , " can you tell me in plain english what do you have in mind ! " </s> <s> " Mud-wrestling " selgitas mulle küll , kui valesti ma algul aru olin saanud , mitte aga probleemi tagamaid . </s> </p>
<p> <s> " Kas sa tahad tõesti teada , kuidas see käib või ? " </s> </p>
<p> <s> " Kui ei tahaks , miks ma siis küsima peaksin ? " </s> </p>
<p> <s> Rahvusliku spordialana oleks võinud talle ju pigem vägikaikavedu õpetada . </s> <s> Või mustlasmaadlust . </s> <s> Aga needki takerdunuks tõlkeprobleemide taha . </s> <s> " Tahad ise proovida või ? " </s> </p>
<p> <s> " Tõenäoliselt on see kõige õigem tee millegi selgeksõppimiseks . " </s> <s> Piidlesin tema itaaliamaist sitskleidikest ja halli nahkridiküli ning mitte miski ei meenutanud edukat naisatleeti . </s> <s> Üks meist kahest oleks justnagu omadega natuke sassis olnud . </s> <s> Aga võibolla ka mõlemad - see mõte tundus kuidagi lohutavana . </s> </p>
<p> <s> " Kuidas oleks paari tunni pärast ? </s> <s> Sa pead midagi sportlikku selga otsima . </s> <s> " </s> </p>
<p> <s> " Dress või ? " </s> </p>
<p> <s> " Mul ükskõik , aga midagi , mis määrdumist ja rebenemist ei karda . </s> <s> Vist oleks parem , kui sa autoga tuleksid - linnast väljas on rahulikum . </s> <s> " </s> </p>
<p> <s> Zoe nõustus nii leplikult , et ma pigistasin tal sõbralikult käsivart . </s> <s> Füüsiline kontakt tõi jälle meelde , et tegu pole tavalise suvitusromansiga : kõigepealt pole ta üldse minu maitse ja siis on tal veel ilged sugulased oma kambaga . </s> <s> Aga noh , ilm oli ilus ja päike paistis . </s> </p>
<p> <s> Mul ei olnud konkreetset plaani , kui ma siis vahepeal mansioni tagasi jalutasin . </s> <s> Mängus on ju ka nii , et ega ette ei tea , mis järgmises pildis juhtub . </s> <s> Või kui lõpuks õige lahenduse peale tuled , tundub see vaid tagantjärele ainsa loogilise võimalusena . </s> </p>
<p> <s> Boss , Kalanägu ja Väike arutasid köögis midagi . " </s> <s> ... kui telliks tsisternitäie sitta . </s> <s> Assenisaatorid neil siin ju ometi liiguvad . " </s> <s> Väike on tõsine inimene , kui ta nii juba ütles , pidi tal seda tõesti vaja minema . </s> </p>
<p> <s> Boss vangutas kahtlevalt pead ja arvas , et see siiski ei sobi . </s> <s> " Oleneb , milleks , " sekkusin vestlusse . </s> <s> " Kasvuhoone rajamiseks on see üks võimalus küll , aga siis oleks pidanud juba varakevadel alustama . </s> <s> " </s> </p>
<p> <s> " Ahah , " tegi Kalanägu tähendusrikkalt . </s> <s> Noh et Larry on ju loll ega tea midagi . </s> <s> Ei teadnudki , mida ka ausalt tunnistasin . </s> </p>
<p> <s> " Tegelikult on Larry ju oma , " mõtiskles Väike . </s> <s> " Ja kellele tal seda öelda olekski , " lisas Kalanägu . </s> </p>
<p> <s> " Siin on nagu üks pisike plaan teoksil , " otsustas Boss mindki asjasse pühendada . </s> <s> " Et endise vastasseisu ületamiseks võiks midagi ühiselt ette võtta . </s> <s> Hea tahte mängud , nii öelda . " </s> <s> Muidugi oli see suvitajate idee - ja mitu veidrust said ühekorraga paika . </s> <s> Umbes nagu kurnivõistlused , ainult et valitud seltskonnale . </s> <s> Ja mitte kurnis , vaid naiste mudamaadluses . </s> <s> Ning naistele ei tohtinud seda enneaegu öelda . </s> <s> Millistele naistele -ei saanud ma aru . </s> <s> " See on nüüd ju suuresti nagu Soolo rida , " täpsustas Kalanägu . </s> <s> " Ja meie võime kaasa aidata , " lisas Boss . </s> <s> Juba vist kolmandat päeva tolgendas mansionis mingi kõõm . </s> <s> Minu meelest oli ta end juba nädalaid tagasi segi joonud ega näidanud nüüdki selginemise märke . </s> <s> Keegi ei märkaks vahet , kui ta vahepeal mudaga kokku määrida , tema ise kõige vähem . </s> <s> Ravimuda võiks isegi kasulik olla . </s> </p>
<p> <s> Suvitajad olid lubanud korraldamisele kaasa aidata , aga meie kui kohalikud pidime sobiva koha leidma . </s> <s> Ja seda siis tüübid parajasti nuputasidki . </s> </p>
<p> <s> " Ma arvan , et ma tean , kus . </s> <s> Aga ma pean muidugi kontrollima , " haigutasin tehtud ükskõiksusega . </s> <s> " Ära siis lase end vahepeal ära röövida , " soovitas Kalanägu . </s> <s> " Jah , homme keskpäevaks peaks asi selge olema , " kinnitas Boss . </s> <s> " Noh , teie otsite ja mõtlete , eks mina siis kah jõudumööda , " kehitasin õlgu ja otsisin külmutuskapist midagi närimist . </s> <s> Polnud ju sugugi kindel , et Zoe mind iga kord šašlõkile viitsib viia . </s> </p>
<p> <s> Ma lootsin , et autot ei lähe ehk tarvis . </s> <s> Sest supelranda oleksime me võinud ka jalutada . </s> <s> Autode parkimine ranna vahetus läheduses oli muidugi keelatud - välja arvatud mõned üksikud , valitud numbrimärki kandvad ühikud . </s> <s> Mille hulka Zoe laenuauto ju kuulus . </s> <s> Oma pool kilomeetrit jalavaeva vähem ... </s> <s> Zoel oli kerge suvekleit seljas - ja pungil " Adidase " -kott ühes . </s> <s> Tervitasime formaalselt , ja randa sõitsime formaalselt . </s> <s> Järjekordne rollimuutuste-mäng , seekord siis treeneriks-õpilaseks . </s> </p>
<p> <s> " Kas autos labidas on ? " nõudsin . </s> </p>
<p> <s> " Miks mina seda teadma peaks ? " </s> </p>
<p> <s> " Vaata . </s> <s> Kui on , pane kotti ! " </s> </p>
<p> <s> Loomulikult pagasnikus mingi sapöörilabidake leidus . </s> <s> Mitte päris puhas . </s> <s> Ja Zoe tõrkus seda oma puhta pesu - või mis tal seal oli - sekka panemast . </s> <s> Aga läheduses keerutas tuulehoog laperdavat lõhkist kilekotti . </s> <s> Mis labidat ümbritsedes moodustas hädapärase kompromissi - kui mitte arvestada , et labida vars spordikotist narristi välja jäi . </s> <s> Muidugi ei läinud labidat tarvis , aga või ma seda siis ette teadsin . </s> </p>
<p> <s> Ma olin seda rada pidi kord ju enne käinud , kuid hoopis muid mõtteid mõeldes . </s> <s> Pinnasele tähelepanu pööramata . </s> <s> Niisugune lagedam sopistus roostiku vahel , üks kuivem küngas , ümberringi paari meetri ulatuses mõni sentimeeter merevett katmas kihti kleepuvat ollust . </s> <s> Võtsin jalad paljaks - enda sportliku varustuse peale polnud ma ju üldse mõelnud - ning sumpasin veidi ringi . </s> <s> Eriti sügavale sisse ei vajunud , aga lirtsus üsna vastikult , kuidagi nätskelt . </s> <s> Zoe põrnitses mind ja ümbrust üpris nõutult - kuid ise ta oli tahtnud . </s> <s> Kuigi teatud kahtlust selle soovi mõistlikkuses võis juba nüüd tema näol märgata . </s> <s> " Pidin sulle siia terve spordikooli tooma või ? " käratasin . </s> <s> " See on privaatõppetund . </s> <s> Riietu ümber või tule sellesamaga , mul ükskõik , ainuke asi , et riietus saab mudaseks . </s> <s> " </s> </p>
<p> <s> " Kuhu ma tulema pean ? " </s> </p>
<p> <s> " Umbes siia , kus ma seisan . " </s> <s> Siis tuli mulle meelde särk seljast võtta ja kaldale visata . </s> <s> Ta ikka nagu ei uskunud veel - või ootas mingit tseremooniat . </s> <s> " Ja mida ma tegema pean ? " </s> </p>
<p> <s> " Reeglid on selles , et reegleid ei ole . </s> <s> Eesmärk on sundida vastast alla andma . </s> <s> Alistumisest võib märku anda suuliselt või rütmiliste käelöökidega mudapinnale . </s> <s> Kohtuniku asi on seda jälgida , aga ma luban , et ma sulle liiga ei tee . </s> <s> Reeglite piires , tähendab . </s> <s> " </s> </p>
<p> <s> " Kas on mingeid erilisi võtteid , mida sa mulle õpetad ? " </s> <s> Kahtlevalt viskas ta rihmikud jalast ja võttis kella käelt . </s> <s> Katsus varbaga vett , mis ei paistnud just meeldivat . </s> </p>
<p> <s> " Kõik on lubatud - hammustamine , küünistamine , juustest kiskumine - kõik , mis pähe tuleb . </s> <s> Nagu sa mõistad , on alistumine alandav . </s> <s> Võistluste puhul , " täpsustasin . </s> </p>
<p> <s> Nüüd seisis ta juba kahe jalaga minu valitud " areenil " . </s> <s> " Lase käia , " julgustasin teda , " sa ju tahad mulle kohta kätte näidata . </s> <s> Ainult ära üleliia karju , sa ei ole ehk veel nii heas vormis , et pealtvaatajad su etteastet naudiksid . " </s> <s> Ajasin keele suust ja tegin lolli nägu - ma ei osanud teda kuidagi piisavalt vihaseks ajada ja üldse ma ei teadnud , mis ma peaks peale hakkama . </s> <s> Ta tegi paar kohmakat sammu minu poole ja jäi uuesti seisma . </s> <s> Siis mul ei jäänudki muud üle , kummardusin kähku , haarasin pihutäie seda püdelat plöga ja viskasin talle näkku . </s> <s> Ning kui ta silmi nühkima hakkas , tõukasin ta lihtsalt ümber . </s> <s> Talle tuli meelde , et karjuda ei tohtinud . </s> <s> Ja kuna ta ei suutnud otsustada , kas enne silmad puhtaks hõõruda või püsti tõusta , siis ma veeretasin teda natuke . </s> <s> Et ta ikka üleni mudane oleks . </s> <s> Seepeale taipas ta mulle jalga klammerduda , nii et ma tasakaalu kaotasin . </s> <s> Aga nõnda oligi tegevus rohkem maadluse moodi . </s> <s> Tõmbasin tal kleidi üles - trikoo kuulus ilmselt vahetusrõivaste hulka - ja toppisin paar kamalutäit muda talle püksi . </s> <s> See ei meeldinud talle . </s> <s> Üldse on vist vähe neid , kellele meeldiks . </s> <s> Ta tundus juba päris tige , unustas silmade puhastamise ja üritas täie tõsidusega küüsi ja hambaid kasutada . </s> <s> Aga mida rohkem ta siples , seda selgemini pidi külm ja ilge ollus endast intiimsete kehaosade ümbruses märku andma . </s> <s> Vahelduseks vedasin tal kleidi üle pea , et ta kätega vehkima ei pääseks . </s> <s> Ega hammustama . </s> <s> Nüüd oli ta juba piisavalt kuri ja mul ei jäänud eriti mahti mõtiskleda olukorra absurdsuse üle , sest ta põtkis jalgadega ning loopis mudapihutäisi huupi minu suunas - silmad olid ikka paksult sodiga koos , kuigi ta neid nüüd kleidiservaga pühkida sai . </s> <s> " Anna alla , " soovitasin . </s> <s> Vastuseks õnnestus tal mulle jalaga mööda - nojah , tundlikke osi äsada ja seeläbi üldse haardest lahti rabelda . </s> <s> Nii et ma pidin oma ettepanekut mitu korda kordama , vahepeal valuvõtteid kasutades , et teda näoli vette suruda . </s> <s> Ausalt öeldes muutus see vahepeal isegi seksuaalselt erutavaks , aga ma suutsin endale meelde tuletada , et sport on sport . </s> <s> Kui ta lõpuks teatas , et talle aitab , tõmbasin ta viisakalt püsti ja talutasin mõned meetrid eemale , kus vesi nii sogaseks polnud pööratud . </s> <s> Isegi aitasin tal nägu puhastada - oskamata arvata , mida ta nüüd ette võib võtta . </s> <s> Ta viskas minema oma räsitud hilbud , mis nagunii oma õigel kohal ei püsinud , ja pakkus üsna vaguralt : " Lähme pesema . " </s> <s> " Mis ? " imestasin mina . </s> <s> " Roostiku taga peaks vaba vesi olema . " </s> <s> Viskasin püksid kaldale - miks ma need üldse jalga olin jätnud ? - ja sumpasin talle järele . </s> <s> Roostikuga oli küll tükk tegemist , aga lõpuks tuli vesi vastu ja läks isegi üsna ruttu sügavaks , nii et sai ujuda . </s> <s> Temal tuli see isegi paremini välja kui minul , ujumine , ma mõtlen . </s> <s> Nii et tema ujus minu juurde ja ütles : " Ega ma ei ole su peale pahane . " </s> <s> " Miks ? " üllatusin . </s> <s> Aga ju ma olin siis kuidagi süüdlasliku näoga olnud . </s> <s> Üldse on raske rollis püsida , kui vesi kõrva läheb . </s> <s> " See oli - kogemus ... " </s> <s> " Jah , ma arvan , et sa tabasid idee ehk ära , " patrasin . </s> <s> " Ja vaata , kui on pealtvaatajad ümberringi , siis on vastase pükste mahatõmbamine pool võitu . </s> <s> Neljal juhul viiest - algajate puhul - asub ta end kätega varjama ning muutub võitlusvõimetuks ... " </s> <s> Aga Zoed ei huvitanud mu loba enam üldse , ilmselt oli tal oma plaan olnud juba mulle lähemale ujudes . </s> <s> Seksuaalvahekord vees ei ole tegelikult nii lihtne , kui ehk ennatlikult arvatakse , pakub aga siiski lausa üllatavaid võimalusi . </s> <s> Eriti , noh , kui Zoe võttis seda väga ennastunustavalt ja üritas igati mulle heameelt valmistada . </s> <s> Ma isegi ei oska öelda , kas ta ise ka sellest midagi sai . </s> <s> Või siis , teelolek on tähtsam kui päralejõudmine jne. </s> <s> Ehk temagi jaoks vahel . </s> </p>
<p> <s> Sellele järgnev efekt on sooliselt muidugi erinev . </s> <s> See päralejõudmise-asi . </s> <s> See igavene miks-ma-üldse-olen-siin-küsimus , mis kuidagi väga ootamatult ja kontrastselt esile kerkib . </s> <s> No ja tõesti - paljalt , kusagil roostikus , mingi kahtlase naisterahvaga , riided , mis küll hetkel silma ei hakanud , võimatuseni mudased , seda ma mäletasin täpselt . </s> <s> Kogu tavapärane pohmeluse-ahastus , mis hajumiseks tunde võtab , märksa lühemasse ajahetke koondatuna . </s> <s> Sõnatult ja löödult sumpasin kaldale . </s> <s> " Mis sul on ? " imestas Zoe . </s> <s> " Ma lihtsalt mõtlesin , et ega me vist enam eriti ei kohtu , " valetasin . </s> <s> " Ja on sul sellest kahju ? </s> <s> On sul pahandusi ? " </s> <s> Uurisin oma pükse : kui nad veel natuke kuivavad , siis tuleb muda ehk lahti . </s> <s> Ainult ma ei osanud otsustada , kas nad kuivaksid jalas paremini . </s> <s> Nii et kehitasin õlgu . </s> </p>
<p> <s> Zoe ajas asjalikult dressid selga ja korjas oma räbaldunud pesu kilekotti . </s> <s> Vaatas vahepeal vilksamisi minu poole . </s> <s> Konutasin edasi . </s> <s> Kuna ma üldse ei kontakteerunud , küsis ta viimaks ise : " Viin su kuskile ära või ? " </s> <s> Raputasin pead . </s> <s> " No ma siis lähen . " </s> <s> Noogutasin . </s> <s> Päris kohe ta muidugi ei läinud , aga varsti siiski . </s> <s> Korraks tagasi vaadates . </s> </p>
<p> <s> Kükitasin oma ilge melanhooliaga mätta otsas edasi . </s> <s> See ei olnud midagi konkreetset : ma ei mõelnud näiteks , et olen oma elujõudu kuidagi kurjasti raisanud ehk siis kedagi või midagi reetnud - või millegi muu jaburaga hakkama saanud . </s> <s> Ainult igihaljas mitte-millelgi-ei-ole-mingit-mõtet-tunne . </s> <s> Teadmine , et see on tingitud sisesekretsiooni hetkeolukorrast ei muuda mõttetust kuidagi sisukamaks . </s> <s> Aga püksid tuli tahes-tahtmata jalga toppida . </s> <s> Ja kui järjekindlalt näole naerugrimassi ponnistada , läheb tuju tegelikult ka paremaks . </s> </p>
<p> <s> Pikapeale tuli nii palju eluvaimu tagasi , et hakkasin läbi võsa mansioni poole trügima . </s> </p>
<p> <s> " Dr Livingstone , I presume , " tervitas Kalanägu mind märgates . </s> <s> " Who else , " noogutasin , " koht on olemas . " </s> <s> Kogu kamp vahtis mind kuidagi kahtlustavalt . </s> <s> Panin ruttu päikeseprillid ette , et soliidsem välja paista . </s> <s> " Tundub , et selle otsimine on jätnud oma jälje , " muigas Boss ilmselt mu mudasele välimusele vihjates . </s> <s> " Sai teostatud vajalikud mõõtmised , " kinnitasin . </s> <s> " Ega sul ei ole midagi selle vastu , kui me ka omalt poolt - mõõdaksime ? " </s> <s> " Miski ei rõõmustaks väsinud ränduri hinge rohkem , " naeratasin lahkelt . </s> </p>
<p> <s> Näitasin neile siis koha kätte . </s> <s> Kujutleda vaid , üle tunni oli möödas , aga ikka veel oli kogu selles augus vesi täiesti sogane , nagu oleksime me alles äsja oma müttamise lõpetanud . </s> <s> " Keegi on siin tugevasti mõõtnud jah , " leidis Kalanägu . </s> <s> " Ma ju ütlesin . " </s> <s> Veel huvitas neid , kaugele jääb avalik supelrand . </s> <s> Selgitasin . </s> <s> Siis nad arutasid , kui paks võiks põhjamuda kiht olla , aga keegi ei viitsinud kontrollima minna . </s> <s> Isegi siis mitte , kui ma teatasin : " Mina ei vastuta , kui pärast selgub , et muda õiget värvi ei olnud . </s> <s> " </s> </p>
<p> <s> Tagasi kodu - või mis kuradi kodu , mansioni poole suundudes tõmbasin Väikese korraks kõrvale . </s> <s> " Kuule , mul jäi üks asi ikka segaseks . " </s> <s> " Universumis on palju lahendamata saladusi , " oli ta ootamatult filosoofiline . </s> <s> " Miks sa arvad , et mina tean ? " </s> </p>
<p> <s> " Kui see homne üritus peab naissoo eest esialgu saladuseks jääma ja sina Ehaga juba eile maadlemisest rääkisid , siis mida sellest järeldada ? " </s> </p>
<p> <s> " Et Eha on oma inimene . </s> <s> " </s> </p>
<p> <s> " Kahtlemata . </s> <s> Kas ta osaleb ka ? " </s> </p>
<p> <s> " Võibolla . </s> <s> Ma ei tea , kuidas see täpselt käima hakkab . </s> <s> Ilmselt on seal mingi nipp veel . </s> <s> Või - ootamatu peaks see olukord olema eelkõige neile kohalikele plikadele , keda Soolo on lubanud hankida . </s> <s> " </s> </p>
<p> <s> " Mulle tundus , et Soolo on juba ammu häbiga metsa peletatud ? " </s> </p>
<p> <s> " Eks talle anti veel üks šanss . </s> <s> Tegelikult on selline teenus ju vajalik . </s> <s> Mis sa selle pärast ikka muretsed , peaasi , et pulli saab . </s> <s> " </s> </p>
<p> <s> Igaks juhuks küsisin hiljem ka Bossilt : " Kas sel homsel mängul on mingid reeglid ka ? " </s> <s> Boss kehitas õlgu . </s> <s> " Nad tahavad filmida . </s> <s> Midagi eksootilist . </s> <s> Oleneb , kui palju huvilisi kokku saab . " </s> <s> " Või kas üldse ? " </s> <s> " Ah , eks mõni ikka tuleb . </s> <s> Natuke rahapaberit on ju ka lubatud jagada . </s> <s> Isegi Eha lubas vaatama tulla . </s> <s> " </s> </p>
<p> <s> Alles hilja õhtul , kui oli Tümpaga koroonat mängitud ja kultuurikeskusse kiire trett tehtud ja siis veel tüüpidega koroonat mängitud ning hämar suveöö oli õigupoolest käes , tuli mulle meelde , et ma polegi sel päeval arvutit näppinud . </s> <s> Mitte et ma midagi teha oleksin tahtnud , aga arvasin , et läheks ärritaks natuke Albit . </s> <s> Veidral kombel oli tuba täiesti tühi , Albi kolugi oli kadunud . </s> <s> Arvuti seisis küll vanas paigas , aga näis , nagu oleks ta ühe päevaga täiesti tolmunud . </s> <s> Mõtlesin veidi aega lahedate mängude peale ja et kedagi poleks ju segamas , aga üldse kohe ei viitsinud , ei astunud uksest edasigi . </s> </p>
<p> <s> Hommik paistis algul sihuke sompus , aga lämbe . </s> <s> Lähemal uurimisel selgus , et asi pole veranda kehvas ventilatsioonis , vaid et ongi pilvealuselt palav ilm . </s> <s> Arvuti juurde ei kutsunud ikka veel , kudesin niisama , kuni keskpäev kätte jõudis . </s> <s> Boss ja Kalanägu läksid siis nagu ametlikult ja autoga uute sõpradega kohtuma , mina arvasin paremaks ülejäänud tüüpidega otse sündmuspaigale jalutada . </s> <s> Veider kõõm , kelle olemasolu ma eelmistel päevadel olin täheldanud , oli muuseas kadunud , ja ma ei hakanud pärima , et kas koos Albiga . </s> </p>
<p> <s> Lähenevast spordipeost ei osanud midagi erilist arvata , istusime künka otsas ja imesime mansionist kaasaleitud õlut , aga seda polnud just palju . </s> <s> Kuna polnud kindel , et Boss taipab paari kasti lisaks tuua , kogusime Tümpaga raha ja läksime ise järele . </s> <s> Lihtsalt , et midagi teha , mina vähemalt . </s> </p>
<p> <s> Kui me oma laadungiga viimaks tagasi jõudsime , oli kogu seltskond koos - või täpsemalt küll eraldi . </s> <s> Meie omad ühe künka otsas , Zoe koos sugulaste ja turvameestega teise künka otsas ; kuna rohkem künkaid polnud , siis istusid Soolo , paar kohalikku kutti ja kari naisi suhteliselt madalama koha peal . </s> <s> Ju siis eelmisest korrast õpetust saanuna olid mõned naisterahvad randa tulles sukad jalga ajanud . </s> <s> Üks kummaline olevus oli külalistel veel kaasas ja varsti tutvustati teda kui võistluste arsti ja kohtunikku ühes isikus . </s> <s> Tal olid põlvini ulatuvad presentpüksid , madrusesärk ja pesapallimüts ; Kalanägu sosistas mulle tunnustavalt kõrva , et kaugelt pärit külalised on üllatavalt kiiresti kohaliku lesbielu eestvedaja üles leidnud . </s> </p>
<p> <s> Siis seletati , et kogu üritus toetub sponsorluse üllale ideele : igal meeskodanikul on õigus iga kohalviibiva naisterahva peale mängu panna sada rubla , mispeale too siis võistlema pääseb . </s> <s> Ja niiviisi kogunenud summa läheb võitjale autasuks . </s> <s> Niki ise tegi otsa lahti ja asetas oma panuse üpris kidurale tütarlapsele , kes õnnelikult punastas ja kohtuniku saatel ümber riietuma kadus . </s> <s> Kuigi sponsoril mingit isiklikku võitu polnud oodata , valis Boss natuke toekama võistlejanna . </s> <s> Siis tekkis mõneks ajaks nõutu vaikus , kuni Zoe abikaasa meie poole jalutas , Ehale osutas ja teatas , et tema arvates peaks see tüdruk kõige parem olema ning et selle tõestuseks pole sada rubla küll palju välja anda . </s> <s> Seepeale võttis Soolo , kelle vaimsed võimed ennegi hämmeldust tekitanud , omakorda sõna ja asetas panuse tõelisele lehmatüdrukule - see oli kõvasti üle meeter seitsmekümne pikk ja ka vastavalt toekas , lisaks oli mingi kurikaval olemekeemia tema juuksed ebaloomulikult kollaseks tokerdunud tuustiks muutnud . </s> <s> Niki tegi teise panuse veel , seekord veidi lopsakamale daamile . </s> <s> Paar plikat olid üle , aga härrasmehed tegid kõik niisugust nägu , nagu oleksid nad siia vaid möödaminnes sattunud ja imetlevad nüüd ümbrust . </s> </p>
<p> <s> Kuidagi juhuslikult pistsin käe taskusse - ja siis mul tuli meelde . </s> <s> Ajasin end üles , kõõritasin kogu aeg kramplikult üht Soolo toodud kõõma ja vabandasin , et ma jõudsin nagu nõksa hiljem kohale ja kas ma sain ikka õieti aru , et igaüks ja igaühe peale ja nii edasi . </s> <s> Tegin vist isegi paar sammu oma oletatava väljavalitu poole . </s> <s> Muidugi võid raha välja panna , kui juhtub olema , julgustas Niki . </s> <s> Võtsin taskust need kaks viiekümnelist , pistsin teiste panuste sekka pappkarpi ja osutasin sõrmega Zoele - et minu meelest on seal ju ka üks igavesti sportlik ja reibas naisterahvas . </s> </p>
<p> <s> " Saad ju ise ka aru , et pärast sihukest tempu ei saa ma sind siin edasi pidada , " ütles Boss pärast . </s> </p>
<p> <s> " Ei saa aru , aga olen valmis uskuma , " nõustusin . </s> <s> Minu loogika ei ulatunud kaugemale , kui et Zoe osalemisega episoodid ei sobinud ju hästi lindile jäädvustamiseks . </s> <s> Ja samas peab tunnistama , et nimelt need osutusid kõige efektsemateks . </s> <s> Esimese vastasega kordas Zoe üpris täpselt kõike seda , mida mina temaga olin teinud , ja see jättis vaatajatele hea mulje . </s> <s> Enne seda oli nimelt lehmatüdruk oma vastase lihtsalt jõu ja kehakaaluga mutta surunud ; Eha sai oma vastasest ka hõlpsasti jagu , natuke riiete rebimist ning sodiga mökerdamist selleks ainult kuluski . </s> <s> Siis oli järel kolm võistlejat , mis on teatavasti paaritu arv , ja enne kui kauged külalised otsustada jõudsid , kuidas sellises olukorras jätkata , kinnitasime meie , et las teevad kolmekesi korraga asjad selgeks . </s> <s> Nali tuli nüüd sellest , et isegi eelnevalt kokku leppimata tormasid Eha ja see suur peletis ühiselt Zoe kallale . </s> <s> Justkui petteks lükkasid nad teineteisele ka paar peotäit muda selga , aga üsna ruttu ei jäänud Zoele esiteks ainsatki hilpu ja siis ainsatki puhast nahalaiku . </s> <s> Kui nad teda uputama hakkasid , pidi kohtunik sekkuma . </s> </p>
<p> <s> Eha muuseas jäi minu meelest paigale . </s> <s> Kuigi tema osales aktsioonis otseselt , mina aga ainult kaudselt . </s> <s> Tegelikult oli minu missioon ju lõppenud ka . </s> </p>
<p> <s> Kui ma linna tagasi jõudsin , selgus , et vahepeal oli toimunud midagi , mida millegipärast nimetati laulvaks revolutsiooniks . </s> <s> Enesestmõistetaval kombel on igal korralikul lool kolm lõppu . </s> <s> Umbes nagu see kivile kirjutatud tekst : et lähed vasakule või paremale või otse . </s> <s> Nagunii lõpeb kõik muidugi halvasti , aga nüansid on erinevad . </s> <s> Kui keegi peaks olema viitsinud nii kaugele lugeda ja ikka veel nüansside vastu huvi peaks tundma . </s> </p>
<p> <s> Mäletamata täpselt , kuidas Ilja Murumüts seda just korraldas , oletame , et kõigepealt läheb kangelane otse . </s> <s> Või veel parem - jääb paigale . </s> <s> Nagunii on liikumine suhteline , sõltub taustsüsteemist jne. </s> <s> Niisiis , ma jõudsin Tallinnasse , seal oli aga toimunud laulev revolutsioon . </s> <s> Moodustusid kõikvõimalikud tugirühmad , algatuskeskused ja muu säärane . </s> <s> Nagu kõigis korralikes asutustes , nii oli meiegi ehitusfirmas rahvarinde pealikuks määratud üks asedirektoritest . </s> <s> Tema jutule ma siis läksingi . </s> <s> Liiatigi sõltus temast kui ametiisikust seegi , kas mu palgata puhkuse avaldust , mille heatahtlik tütarlaps vahepeal oli käiku andnud , ikka loetakse pikka äraolekut piisavalt põhjendavaks . </s> <s> Teatasin talle , et kui ehk mitte otseselt , siis vähemalt tingimisi olen ma kannatanud samade aadete nimel , mille eest temagi nüüd on võitlemas . </s> <s> Mis oli natuke riskantne - ega ma ju ei tea , mu toimikus võib ka ainult " hulkurlus " olla , mis pole nagu päris see . </s> <s> Seepeale vaatas ta minust kramplikult mööda ja lausus , justkui harjutades , mõned tsitaadid kõigile tuntud manifestidest . </s> <s> Mis julgustas mind jätkama . </s> <s> Teisitimõtlemine , ütlesin , polnud varem nii lihtne ja paratamatult tuli tegemist teha ka kuritegelike elementidega - kui kord juba põrandaalust elu elada , eks ole . </s> <s> Nii oligi mul tarvis aeg maha võtta ja endas selgusele jõuda . </s> <s> Nüüd , kus selgus käes , mille kinnituseks ka allkirjad igale poole jagatud , tahaks aga juba legaalselt kogu jõuga pühenduda jne. </s> <s> Asedirektor maigutas sobivat tsitaati otsides , nii et ma lisasin veel mõned konkreetsed näited , mida kõike ma nõus olen tegama - allkirjade kogumisest pikettides osalemiseni . </s> <s> Ja et muidugi peab ka tööle kõvasti pihta andma . </s> <s> Jah , tööd ei tohi mitte unustada , nõustus asedirektor . </s> <s> Umbes sellega me vestlus lõppeski . </s> <s> Platsil oli meestest puudus kätte tulnud - kes puhkusel , kes poliitikas , nii et minu taaslülitumine endisse kollektiivi kulges suhteliselt valutult . </s> <s> Pealegi olin ma pikalt puhanud ning kohe nagu tahtsingi kehale koormust . </s> <s> Lootus peagi kättejõudvale isemajandamisele tiivustas veel täiendavalt . </s> <s> Nii et suvi möödus ehitusel kui linnutiivul . </s> <s> Augustis käisime kõik koos Balti Ketis , hoidsime Pillega teineteisel käest kinni ja selles suures ühtsustundes tundsime me kahekesi end kohe eriti ühiselt . </s> <s> Muidu olidki meie kohtumised põgusaks jäänud , töö ja ühiskondliku tegevuse kõrvalt ei jätkunud aega ega jaksugi . </s> <s> Ning muuseas kippus raamatupidaja V. seda Pille osas ära kasutama . </s> <s> Oli mis oli , Balti Kett liitis meid jäädavalt , kumbki ei raatsinud teise kätt enam lahti lasta ja nii me perekonnaametisse jõudsimegi . </s> <s> Firma lubas meile kui noorpaarile korterigi , mida õnnelikult ootama jäime . </s> <s> Ootame siiani , nüüd juba mingi lootuseta , aga mis meil ühiselamuski viga , inimesed on vabaduse ja iseseisvuse nimel kõigeks valmis . </s> <s> Praegu ei kujuta küll ette , kuhu me teise lapse jaoks korvi mahutame , aga kindlasti nuputame midagi välja , elu peab edasi minema ja ehk saab lastel kunagi kergem . </s> <s> Rahvarindes olen ma praeguseks paraku küll väheke pettunud , kaalusin vahepeal koguni ERSP-sse astumist , nüüd olen aga veendumusele jõudnud , et kõige õigem kurss on ikka sotsiaaldemokraatidel . </s> <s> Aga ise ma poliitikasse ei taha , keegi peab kive seina laduma ja see istub mulle kõige paremini . </s> </p>
<p> <s> Tegelikult on kõik muidugi hoopis teisiti , kui kangelane liigub paremale . </s> <s> Või - konkreetsuse mõttes - itta . </s> <s> Sest loomulikult oli firma mind ammu arvelt maha kandnud ja õigupoolest ainus , mis neid huvitas , oli sundida mind oma ühikatuba ära andma . </s> <s> Pillekesega olid lood kah just nii , nagu nad olid - ta ei olnud just väga pettunud , et mu allmaailma-sõbrad mind maha polnud löönud . </s> <s> Ainult et talle oli tekkinud austaja ühe vanema härrasmehe näol , kes tema võlusid vähemalt suusõnal talle veenvamalt suutis meelde tuletada , kui mina seda kunagi olin viitsinud teha . </s> <s> ( Kui ma mõtlen millelegi - pigem kellelegi - millele hästi nagu mõelda ei tahaks , lähevad laused iseenesest pikaks ja keeruliseks . ) </s> <s> Igatahes oli see vanahärra plika pea - ja mitte ainult pea - segi ajanud ; suhteid minu kui ootamatult ülestõusnud kadunukesega oli Pille küll esialgu nõus jätkama , aga ma saan sellest ju ikkagi aru , kui teine mõtteidpidi mujal on , mõnikord sobimatul hetkel kella vaatab ja nii edasi . </s> <s> Ega ma tahtnud firmale ka asja lihtsamaks teha - välja saab inimest tõsta ainult kohtuga , ja kui mind kätte ei saada , siis see protsess venib ja venib . </s> <s> Nii et lausa kiuste tõmbasin uttu . </s> <s> Natuke tuli enne ju rahaasju klaarida - ega ma Bossi läheduses viibitud aega lausa maha ka ei maganud , üht-teist oli mulle kõrva jäänud - noh , et kus kivi all vähid talvituvad või nii . </s> <s> Päris paljas ma seega teele asudes polnud ja algul oli mul isegi plaan - tobe nagu kõik muugi mu elus . </s> <s> Ma tahtsin nimelt minna samasse kanti , kust see suvitajatepunt pärit oli , ja seal segadusi korraldada . </s> <s> Mitte et ma end samasse mastaapi oleksin seadnud - aga jõudumööda ... </s> <s> Rongis loksudes tuleb igasuguseid jaburaid mõtteid pähe - kuni taipad , et seal paiga peal on tegu just niisama nõmedate kujudega kui vagunikaaslased . </s> <s> Et niisama hästi võksin ka neid narritada . </s> <s> Ja ei viitsinud . </s> </p>
<p> <s> Täiesti juhuslikult selgus aga , et keskajakirjandus on hakanud levitama õudukaid Baltikumist pärit " rahvarinde emissaridest " , kes vennalikus liidus separatismimeeleolusid , anarhiat ja kes teab mida veel külvavad . </s> <s> Osutus , et paljas Baltikumi päritolugi avas ootamatuid võimalusi . </s> <s> Sest algul ma muidugi eitasin oma emissaarlust . </s> <s> Vene inimese järjekindlusega joodeti aga viina sisse ja öeldi , et nad teavad küll ... </s> <s> Kuni ma ise ka uskuma jäin . </s> </p>
<p> <s> See töötas isegi hotellides - kus vabu kohti ei olnud . </s> <s> Ütleme , igas viiendas . </s> <s> " Ma olen Baltikumist , " tuli administraatorile sosistada . </s> <s> " Noh ja siis ? " oli ta algul loomulikult tõrges . </s> <s> " Ma olen rahvarindest , " pidi usalduslikult lisama . </s> <s> Kolmel juhul viiest visati välja . </s> <s> Ühel juhul lubati midagi kombineerida . </s> <s> Mis tähendas välivoodit koridoris või umbes nii . </s> <s> Ja ühel juhul anti luksnumber , mille eest vahel isegi maksma ei pidanud , organiseeriti kohtumisi huvitavate inimestega ja mis kõik veel . </s> <s> Loomulikult loeti sõnu peale - vennalikust perest ja nii edasi . </s> <s> Siis aga hakati ääri-veeri mõista andma , et sotsialismi hüved on tegelikult neidki ära tüüdanud ja et mida siis nagu ette peaks võtma . </s> <s> Ning kui ma otsekohe mingit võitlusprogrammi välja ei pakkunud , süüdistati veel lugupidamatuses . </s> <s> Kõige lihtsam ja ka tõepärasem nõuanne , mis ma oskasin anda , oli laulmise asjus . </s> <s> Et tuleb aga alatasa suure seltskonnaga kokku koguneda ja laulujoru ajada . </s> <s> Öeldi , et nad on proovinud ja et pole nagu aidanud . </s> <s> Seda tuleb teha seitsesada aastat järjest , täpustasin . </s> <s> Ja kätest kinni hoides . </s> <s> Ei saa öelda , et nad kohe uskuma oleksid jäänud . </s> <s> Kuigi nõustusid prooviks natuke laulma küll . </s> <s> Ainult et mida ? </s> <s> Rahvalaule , rõhutasin . </s> <s> Kuigi see mu enda tervisele sugugi hästi ei mõjunud . </s> <s> Aga suure eesmärgi nimel võis välja kannatada . </s> <s> Kui eesmärgiks pidada tasuta öömaja ja viina . </s> </p>
<p> <s> Selline skeem töötas isegi Moskvas - või Moskvas isegi paremini kui mõnes kolkas . </s> <s> Ühe täitsa korraliku hotelli administraator läks sellest konspiratsioonimängust täitsa hoogu . </s> <s> Range saladuskatte all sokutas ta mulle igasuguseid veidrikke kaela , anarhistidest monarhistideni . </s> <s> Mõni neist ruttas isegi kinnitama , et on Baltikumi autonoomiaga täiesti päri . </s> <s> Ja pea kõik hotelli asukad vahtisid mind pelgliku aupaklikkusega . </s> <s> Ühel õhtul oli mulle jäetud lakooniline kirjake : " Astu läbi , vennas . " </s> <s> Ning toa number . </s> <s> Pärisin muidugi , et kes selles toas asuda võiks . </s> <s> Tatari kirjanik , vastati mulle . </s> <s> Ja soovitati eriti ettevaatlik olla . </s> <s> See mongoli-tatari ike näib venelastel ikka sügavalt meeles püsivat . </s> </p>
<p> <s> Kahene tuba oli paksult suitsu täis . </s> <s> Läänemaist suitsu , olgu öeldud . </s> <s> Lüheldane tõmmu mees istus voodil , tema ees toolidel istusid kaks väga matsakat noort daami ja lugesid talle luuletusi . </s> <s> Teise voodi peal lebas natuke kahvatum härrasmees , kes näis täiesti kustununa . </s> <s> Mis ei pannud ka imestama , kui tühje pudeleid loendada püüdsin . </s> </p>
<p> <s> Tatarlane tervitas mind ülevoolava vaimustusega , tegi mingeid salapäraseid , justkui konspiratsioonile viitavaid grimasse , palus istuda ja konjakit juua , kuni tema " töötab " . </s> <s> " See seal , " osutas ta pöidlaga , " on minu helilooja Vasja . </s> <s> Ta on väsinud , " lisas ta asjalikult . </s> </p>
<p> <s> Luuletustest ma eriti aru ei saanud - või vähemalt tundusid nad tobedad . </s> <s> Aga kuulata oli igatahes lihtsam kui ise udu ajada . </s> <s> Paarikümne minuti pärast tundus mehele , et tööd on küllalt tehtud . </s> <s> " Minge puuderdama , " ütles ta tüdrukutele ja need sulgusidki sõnakuulelikult kitsukesse duširuumi . </s> <s> " Ahat , " tutvustas tatarlane ennast , " kirjanik . " </s> <s> " Sellest siis ka suur luulehuvi , " noogutasin mõistvalt . </s> <s> Tatrlane raputas süngelt pead . </s> <s> " Need on minu luuletused . </s> <s> Aga sellest on mitu aastat möödas , kui ma Gorki-nimelises õppisin . </s> <s> Ma ei tea , kuidas praegu vaja on . </s> <s> Olja ja Valja on - kiibitsejad . </s> <s> Tunnevad kõiki . </s> <s> Toimetajaid ja õppejõude . </s> <s> Nimi mul on , kogu läheks läbi - aga see viimane nõks veel ... </s> <s> Sinust ma tean juba kõike , pärast räägime , nende kuuldes ei saa ju . </s> <s> " </s> </p>
<p> <s> Olja ja Valja ei pidanud eraldatuses tõesti kuigi kaua vastu , aga kas nad oma niigi paksult äravärvitud nägudele veel täiendavat puudrit olid mäkerdanud , ei osanud mina küll öelda . </s> <s> Luulekogu käsikiri oli aga varsti valmis ja Ahat kinnitas , et proosas tunneb ta ennast palju tugevamalt . </s> <s> Ainult et proosas pidid jälle muud probleemid olema . </s> <s> Poliitilised nimelt . </s> <s> " Kujutad ette , " selgitas ta , " võtame või industriaalse . " </s> <s> ( Alles tüki aja pärast taipasin , et ta peab silmas tööstusainelist juttu . ) </s> <s> " Direktor on siga ja peainsener uuendaja - või vastupidi , ükskõik . </s> <s> Üks on venelane , teine tatarlane . </s> <s> Kui kirjutad , et venelane on siga , siis ei avaldata . </s> <s> Kui tatarlane , siis ähvardavad jälle omad ära lintšida . </s> <s> Kirjuta siis ... " </s> <s> " On kaks võimalust ... " alustasin , aga temal polnud see ilmselt esimene kord probleemi peale mõelda . </s> <s> " Ma tean - aga kui kõik on head , siis pole jutus dünaamikat . </s> <s> Isegi kui alles lõpus ümber kasvavad . </s> <s> Enam sellega ei lõika . " </s> <s> " Meil kirjutatakse juba ammu nii , et kõik on sead , " kinnitasin , " siis pole kellelgi midagi viriseda . " </s> <s> " Ei , oota nüüd , " vaidles Ahat ja hakkas kiiruga mingit oma romaani ümber jutustama . </s> <s> Loomulikult olid seal kaks kolleegi , üks venelane ja teine tatarlane , aga kuna neil olid mõlemal vene nimed , läksid nad mul pidevalt segamini . </s> <s> Nii et üks oli nagu teiselt naise üle löönud , siis aga sattusid nad millegipärast ühes mägedesse ja kellegagi juhtus mingi äpardus , nii et ta jäi liikumisvõimetuks . </s> <s> Ja teine aitas tal kusel käia . </s> <s> Seda detaili paar korda rõhutanud , jäi Ahat võidukalt vait ja nõudis kõigilt tunnistamist , et see on tal geniaalselt välja mõeldud . </s> <s> Tüdrukud kihistasid omavahel ja noogutasid innukalt päid . </s> <s> Kuna ma ei osanud oma arvamust viisakalt väljendada , pakkusin , et jutud juttudeks , aga ma võin neile vahelduseks elust rääkida . </s> <s> Et pole oluline , kust ma tulen või kes ma olen - seepeale noogutasid kõik mõistvalt pead - , aga et viimati korraldasin ma näiteks niisuguse loo . </s> <s> Noh et tulid suvitama kõrged ülemused . </s> <s> Venemaalt . </s> <s> Aga et meil niisuguseid ei armastata . </s> <s> Noh , ja siis võetigi ülemuse naine supelrannas kinni , kisti paljaks ja määriti üleni mudaga kokku . </s> <s> Ülemusele endale maksti aga sada rubla valurahaks . </s> <s> Seda on ju vähe , imestas kirjanik . </s> <s> Vähe jah , nõustusin , aga rohkem mul parajasti polnud . </s> <s> Nüüd jäid kõik niisama tummaks kui mina enne selle mägedes kusemise peale . </s> <s> Nii tehakse meil üldiselt kõikide kommunistidega , lisasin suurustlevalt . </s> <s> Ahat hakkas rahutult nihelema , soovitas kõigil konjakit juua ja püüdis juttu mujale juhtida . </s> <s> Ega ma ei hakanud teda takistama . </s> <s> Sellest õhtust mäletan ma veel , et mingil hetkel käsutas Ahat naisterahvad jälle minema ja selgitas mulle olukorda : " Sina oled täna minu külaline , nii et vali , kumba tahad . </s> <s> Ega nad ei küsi palju - ja mina maksan ... " </s> <s> Ütlesin , et mina ei taha kumbagi , isegi kui mulle peale makstaks , mispeale Ahat näis solvuvat , aga ma suutsin ta kuidagi maha rahustada . </s> <s> Ja kui hiljem ka väsinud helilooja üldises melus kargu alla võttis , hiilisin vaikselt oma tuppa magama . </s> </p>
<p> <s> Arvasin , et sellega sai episood ammendatud ja et nagunii oleks aeg uus hotell vaadata , aga Ahat otsis mu hommikul - või täpsemalt keskpäeval - jälle üles . </s> <s> " Sul oli õigus , vennas , " tunnistas ta kõigepealt . </s> <s> Et mul aimugi ei olnud , millised mu prohvetlikest võimetest mängus olid , kehitasin vaid imestunult õlgu . </s> <s> " Nende naiste puhul oleks tõesti pidanud luuletustega piirduma , " täpsustas tema , " aga kuidas sa kohe aru said ? " </s> </p>
<p> <s> Ta nägi üsna kurnatud välja , nii et läksime õlut jooma . </s> <s> " Räägi nüüd rahvarindest , " tahtis ta , kui oli juba veidi toibunud . </s> <s> " Kas sa muidu " Kahtteist tooli " oled lugenud ? " küsisin . </s> <s> " Olen küll , mis siis ? " </s> <s> " Kõikidest leitnant Schmidti poegadest olin mina isale kahtlemata kõige armsam . " </s> <s> Tema pisikesed tumedad silmad läksid kõigepealt ümmarguseks ja siis naeris ta vähemalt kolm minutit hüsteerilist kurguhäälset naeru . </s> <s> " Aga see lugu partorgi naisega oli sul hästi välja mõeldud , " kinnitas ta seepeale professionaalse väljamõtlejana , " needsamused jäid igatahes uskuma . " </s> <s> " See lugu oli muuseas jumala tõsi , " tunnistasin , " seepärast ma kodunt nii kaugel olengi . </s> <s> " </s> </p>
<p> <s> Lühidalt - sõitsin koos Ahatiga tatarlaste juurde rahvarinnet organiseerima . </s> <s> Tatarlasi on mitut seltsi , mina sattusin algul kuskile Uraali mägede kanti . </s> <s> Õhk on keemiakombinaadi tõttu pidevalt väävlit täis ja enamik inimesi arvab , et kui revolutsioon tuleb , siis esimese asjana peabki kombinaadi direktori maha laskma . </s> <s> Ilmselt on neil õigus , kuigi ma tean , et sellest midagi ei muutu . </s> <s> Algul oli pisut harjumatu , et kaupluses " Mööbel " müüdi ainult taburette ja kaupluses " Tuhat Pisiasja " vaid naelu ning aknahaake . </s> <s> Talvel seevastu on päris lõbus vaadata , kuidas pisikesed kondised hobused saane vedades trollibusside vahel põiklevad - ilmselt seepärast tänavaid ka ei liivatata . </s> <s> Aga üldiselt on nad nagu uskuma jäänud , et kui direktori mahalaskmine ei aita , siis tuleb kätest kinni hoida ja seitsesada aastat laulujoru ajada . </s> <s> Nii et minu seegi missioon hakkab nagu lõpule jõudma - ja arvutit pole nad mulle ka korduvatele vihjetele vaatamata hankinud , Larryst pidi aga juba viies seeria turul olema , professionaalsed võimed võivad niiviisi kängu jääda ... </s> </p>
<p> <s> Kui Arno isaga Soomemaale jõudis , oli lama juba iskenut . </s> <s> Mina jõudsin natuke varem . </s> <s> Oletades , tähendab , et kangelane - või olgu , antikangelane - pöörab vasakule . </s> <s> Ehk konkreetsuse mõttes põhja . </s> <s> Ennegi ju nagu käidud mõõga järel või muidu tuuslareid puistamas ehk kes need seal elasidki . </s> <s> Enne kui põdrad tulid . </s> </p>
<p> <s> Boss peletas mu küll mansionist minema , aga mõnda aega olin ma tema seltskonnas siiski viibinud . </s> <s> Tööd tehes polnud mahti saanud kõiki tema külalisi meelde jätta - eks igal elualal ole omad spetsiifilised oskused . </s> <s> Inimeste märkamine ja hindamine sealhulgas . </s> <s> Mis tähendab , et mina olin mõnele meelde jäänud . </s> <s> Kui ma enda teada täiesti sihitult ja sõpradeta kesklinnas ringi tolgendasin , ujus miski tüüp ligi , tervitas lahkelt ja päris Bossi hea käekäigu järele . </s> <s> " Mehkeldab venelastega , " vastasin natuke solvunult . </s> <s> " Ja ise ? " </s> <s> " Ei või neid enam kannatada . " </s> <s> Tüüp noogutas mõistvalt ja uuris , kas ma põtru kannatan . </s> <s> Kehitasin õlgu - pole proovinud . </s> <s> Maasikale minekust nagu ei hooliks . </s> <s> " Aga kui midagi tõsisemat ? " </s> <s> " Võiks kaaluda . " </s> <s> Siis ma arvasin veel , et Soome pääsemine on harukordne asi , mida keegi heast peast juhututtavale pakkuma ei hakka . </s> <s> Või et kui pakub , pole asi puhas . </s> <s> Ei olnud muidugi . </s> <s> " Kui kellelgi on vaja midagi üle viia , aga endal pole parajasti mahti - käid ära ? " </s> <s> " Passi pole . " </s> <s> " Pisiasi . </s> <s> Too homme pildid . " </s> <s> " Ülehomme . " </s> <s> " Olgu siis ülehomme . </s> <s> " </s> </p>
<p> <s> Piltidega läks kiiremini kui passi ja viisaga - mis küll kah suve lõpuks valmis said . </s> <s> Alguseks anti mulle midagi lihtsamat : mõnisada hormoonitabletti . </s> <s> Parajasti nii palju , kui suure " Viljaveski " leiva sisse ära mahtus . </s> <s> Nali oli veel selles , et tegelikult poleks midagi peita pruukinud - mul oli ööseks kajutikoht , õhtul käisin ainult passikontrollist läbi , kott oli laevas . </s> <s> Ja hommikul ei tundnud keegi pagasi vastu huvi . </s> <s> Vähekese valesti kujutasin sealset maffiat ka ette . </s> <s> Üsna inimlik kutt oli , kes mulle helistamise peale vastu tuli . </s> <s> Võõras keeles ja seninägematu aparaadiga helistamine oli ka elamuslik , aga ma olin neid paari lauset piisavalt harjutanud . </s> <s> Suuri rahasid minu kätte ei usaldatud , need pididki otse pangaarvele minema , kutt küsis täitsa omal algatusel , et kas mul endal ka raha on ja et mis plaanid mul Helsinkis olla võiksid . </s> <s> Suunitelmasid mul ei olnud ja raha ka eriti mitte - mispeale ta ostis mult viinad ära ja sõidutas natuke ringi . </s> <s> Kui tal endal aeg otsa sai , sokutas ta mind mingitele oma sõpradele edasi - siis sai mitmel pool õlut joodud ja keeleprobleemid hakkasid kaduma . </s> <s> Nagu seegi , et ma kellelegi vaese sugulasena ootamatult kaela olen sadanud . </s> <s> Kui mind miski imestama pani , siis ehk see , et vene keelt kuulis haruldaselt vähe . </s> <s> Ainult mingis komisjonipoes . </s> <s> Natuke pandi mind proovile ka - ehk loodeti nalja saada , kui ma kaubaküllusest segi peaks minema . </s> <s> Aga noh , mul ei olnud ju ausalt öeldes midagi vaja ja ma ainult kehitasin nende tränihunnikute ees õlgu . </s> <s> Enese teadmata teenisin ehk plusspunktigi . </s> <s> Ainuke koht , kuhu ma pikemalt , suu lahti , passima jäin , oli kompuutripood . </s> <s> Kuigi see sai kohe selgeks , et arvutite hinnad erinevad minu taskus olevatest summadest kahe suurusjärgu võrra . </s> <s> Toppisin sellegipoolest hinnakirju ja reklaamikaid taskusse . </s> <s> Ja katsusin pea iga erineva mängu karpi oma käega . </s> <s> Kõigepealt neid , mida ma teadsin , ja siis neid , mida ei teadnud . </s> <s> " Kui järgmine kord tuled , otsime sulle mõne mehe , kes tiedokonedest rohkem jagaks , " lubasid põdrad , kui nad minu tuhnimistest juba väga ära tüdinesid . </s> <s> Et ka mõni järgmine kord võiks tulla , selle peale polnud ma ise mõelnudki . </s> <s> Võibolla ei mõelnud nemadki seda tõsiselt . </s> </p>
<p> <s> Muidugi on igaühe enda asi , millega ta äri teeb , ja minul pole selle töö peale soont . </s> <s> Ehk kõlkus mul kusagil alateadvuses isegi mõte , et vahelejäämise korral oleks Soome vangimaja eelistatav kodusele argielule - kuigi sealpoolne toll sel ajal eriti vaeva ei näinud . </s> <s> Igatahes tegin ma paar tretti veel ja hakkasin end Helsinkis juba päris koduselt tundma . </s> <s> Tallinna ärikatele oli võit ilmselt märgatav , sealsed tüübid võtsid asja kui süütut mängu - et just nagu võimude kiuste . </s> <s> Aga kui ma nendega juba mitmendat korda kokku puutusin , siis mõni ikka küsis , et mis ala mehi ma ka olen . </s> <s> Vastasin täitsa ausalt , et olin ehituse peal ja siis õppisin arvuteid . </s> <s> Ega ma teadnudki algul , aga see ümberõppimise-jutt läks neile eriti peale , seal on see nagu hea tooni märgikski - et inimesel mingi tegevusala ära viskab ja et ta siis kõva raha peale makstes midagi muud õpib . </s> <s> Nii et kui siis sellestki juttu tehti , et kas ma Soomes ei taha ehituse peale , ja mina põlglikult pead raputasin , võeti seda kui täiesti loomulikku . </s> <s> Kuni üks Arpo-nimeline ( tal oli kaks vana veoautot ning toapugerik kontoriks , aga talle meeldis väga , kui teda " kuljetusalan yrityksen johtajaks " tituleeriti ) kukalt kratsima hakkas ja ettevaatlikult uuris , et kas mulle ikka ei meeldiks Soomes pikemalt ringi vaadata . </s> <s> Ütlesin , et ringivaatamise vastu pole mul midagi , ainult et Soome on kangesti kallis maa . </s> <s> Nii ongi , jäi ta nõusse , kratsis järgmise õlle juures jälle natuke pead ja teatas , et äkki oleks tal mulle üks ots välja pakkuda - mis küll eriti sisse ei tooks , aga ikkagi . </s> <s> Mina vastu , et see töölubade hankimine on igavene jama ju . </s> <s> Noh , aga ega siis kõik ei pea nii väga " virallinen " olema , mõtiskles tema . </s> <s> Ja et temal olla hull vend . </s> <s> Et arvutite-hull , ent aeg-ajalt käivat joomatuurid peal ja siis olevat päris hull . </s> <s> Ja et kas ma ei viitsiks vahel natuke nagu silma peal hoida . </s> <s> Ning ehk on mul seal arvutite alal üht-teist juurde õppida . </s> <s> Või siis ise millegagi kasulik olla . </s> <s> Kahenädalasest külaskäiguviisast oli mul täpselt üksteist päeva veel kasutamata ja ma arvasin , et natuke võib küll , kas või kohe . </s> <s> Selle peale jõime veel mõned õlled ja tema rõhutas , et meie võtame natukene ja inimese kombel ( kuigi isegi eriti töökad ettekandjad ei jõudnud meie lauda järjest kogunevaid õlleklaase piisava nobedusega ära tassida ) , aga et see vend Aapo ... </s> </p>
<p> <s> Vend Aapo pesitsemispaik oli vist nende pere endine talumaja , mis asus tsivilisatsioonist äärmiselt kaugel - mis tähendas , et kümne kilomeetri raadiuses oli ainult kolm poodi ja kaks videolaenutust . </s> <s> Maja ise oli väljastpoolt kaunikesti räämas ja sisemuski oli vist juba mitu kuud koristamata , aga see kõik jäi mul kuidagi kahe silma vahele , sest aparaadi kõrval , mis kogu seda segadust kroonis , polnud muu oluline . </s> <s> Kahe ekraaniga ! </s> <s> 386 ! </s> <s> Saja kaheksakümnese vindiga ! </s> <s> Ma olin kohe kõigega nõus , seda enam , et vend Aapo oli küll karva kasvanud ja tema pilk takerdus aeg-ajalt pealnäha mõttetul moel sinna-tänna , aga agressiivne ta ei paistnud olevat . </s> <s> Vähemalt kainest peast . </s> <s> Ja et ta kaine püsiks , selles minu ülesanne ju esialgu seisneski . </s> </p>
<p> <s> Vahepeal võiks öelda , et kümnepäevaseks planeeritud ots on väheke nagu veninud . </s> <s> Üle aasta või nii . </s> <s> Ametivõimude pärast ma eriti ei muretse - kui ma ise mingi lollusega vahele ei kuku , ei tunne siin keegi minu vastu huvi . </s> <s> Kui ma peaks tahtma koju tagasi , siis tean täpselt , kuidas seda märkamatult teha saaks . </s> <s> Ja isegi kui ma peaksin vahele jääma , saadetakse mind lihtsalt maalt välja ning kästakse mitte tagasi tulla . </s> </p>
<p> <s> Mõnele võiks mu eluolu tüütu tunduda , aga mulle istub . </s> <s> Raske uskuda , aga mängude spetse läheb tõesti tarvis . </s> <s> Meil on boxide kaudu ühendus enamiku Euroopaga . </s> <s> Uued mängud murtakse lahti ning lastakse ilma kopeerimiskaitseta ringlusse . </s> <s> See etapp nõuab teatud oskusi - ja näiteks just säärast kahe ekraaniga süsteemi , ühe peal pilt ja teisel siis sellele vastav programmitekst . </s> <s> Kas siis muudetakse koodi , nii et see suvalise vastuse õigeks tunnistaks , või raskemal juhul tehakse uus laadur . </s> <s> Raha selline tegevus eriti sisse ei too , aga veidi ikka . </s> <s> Siis veel see rida , et väikese lisatasu eest võib tühmim mängija vihjeid saada . </s> <s> Igasuguseid kaarte ja plaane ja tegevusjuhiseid . </s> <s> Samuti eelistavad mõned mugavamad inimesed , et neil oleks mängides lõpmatu hulk elusid , energiat , raha või mida siis konkreetsel juhul ka tarvis peaks minema . </s> <s> Ning spets võib sellise pisiasja korda ajada küll . </s> <s> Nii et " mäng on väikese inimese tõsine töö " . </s> <s> Rohkem auasi , kes mõne uue programmi esimesena lahti murrab või läbi teeb . </s> <s> Algul ma mõtlesin , et võiks ka ise mänge tegema hakata , aga selle idee olen ma nüüd kaugemasse tulevikku edasi lükanud . </s> <s> Alustada võiks muidugi viirustega ... </s> </p>
<p> <s> Miskipärast võtavad inimesed Soome leiba kaasa . </s> <s> Minu arvates on siinne oluliselt parem . </s> <s> Samuti vorst , juust ja kõik muud tuttavad asjad , õllest rääkimata . </s> <s> Kahtlusi võivad tekitada vaid need mikrolaineahju pistetavad karbikesed . </s> <s> Kui pealt lugeda ei viitsi - või esialgu ei oska ka kahtlustada - , siis satub ikka jamade peale . </s> <s> Miks söövad põdrad maksavormi rosinatega ? </s> <s> Või milline haige aju leiutas kaalikavormi mannaga ? </s> <s> Jah , ja kui mälu ei peta , oli " Peetri pizza " parem siin turustatavast . </s> <s> Eluolu juurde peaksid käima ka naisterahvad , aga need olid Eestis küll kindlasti kenamad . </s> <s> Ega eksootilistest rõivatükkidest pole ju igas olukorras abi . </s> <s> Olukordades , kus rõivatükid üldse nagu tülinaks või nii . </s> <s> Põdraemad on vähe nagu tobedad : need , kes maal , tahavad linna , ja need , kes linnas , ei saa aru , miks nad maalt ära on tulnud . </s> <s> Ja naisõiguslusest on nad liiga palju kuulnud . </s> <s> Mitte et naisküsimus nii oluline oleks , aga paari nädala tagant tulevad Aapol ikka tuurid peale ja siis me käime joomise kõrval pokkamas ka . </s> </p>
<p> <s> Tegelikult peaks ehk kogu selle jama peale üritama mingit üldistust teha . </s> <s> Näiteks kolme rahva erinevuste kohta , kes Soome lahe äärde elama on sattunud . </s> <s> Aga ma pole osanud mingeid sügavamaid järeldusi teha . </s> <s> Nagu muuseas ka millestki muust veidrast , mis maailmas juhtuda võib . </s> </p></div1>
    </body>
  </text>
</TEI>
</teiCorpus>
</teiCorpus>
