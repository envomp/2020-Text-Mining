<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Väljakaevamised </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Väljakaevamised </head>
<p> <bibl> <author> <s> Jaan Kross </s> </author> </bibl> </p>
<p> Romaan </p><div2 type="alaosa"><head> 1 . </head>
<p> <s> Kui ma jaanipäeval 1954 , s. o. tagasitulekuks üsna varakult tagasi tulin , polnud mul esialgu mitte midagi teha . </s> <s> Tollane sulaaeg polnud veel kaugeltki kõrgseisus – kahekümnes parteikongress seisis alles ees – , aga sula oli ometi vägagi tunda . </s> <s> Mu enese tagasiolek tõestas seda mulle kõige veenvamalt . </s> <s> Nii et võisin mõnede endiste kolleegide juttu isegi tõsiselt võtta , kui nad kinnitasid : mul poleks vist võimatu õigusteaduskonna juures uuesti rakendust leida . </s> </p>
<p> <s> Oh , kurat . </s> <s> Nähtavasti kuulun inimeste hulka , kes võivad vähema tagasihoidlikkusega kui mõnedki muud taotleda asju , mille kohta nad kujutlevad , et neile pole võimalik vastata ei . </s> <s> Samal ajal kui nad ometi peaaegu haiglaselt pelgavad saada suu peale löödud . </s> <s> Seda esiteks . </s> <s> Teiseks : mu kaheksa aasta pikkune vangla- ja laagri- ja pagendusekogemus oli söövitanud jurisprudentsi tõsiseltvõetavuse minu jaoks juba liiga urbseks . </s> <s> Ja nähtavasti ei jatkunud mul enam õiguseusku , et ütelda , nagu kunagi ütles üks ühekäeline külakoolmeistri poeg , kellest ma kuskil olen rääkinud : </s> </p>
<p> <s> " Meie õigusekäsitlus on täis printsipiaalseid vigu . " </s> </p>
<p> <s> " Mistarvis te siis tahate sellele pühenduda ? " </s> </p>
<p> <s> " Sest ma tahan asuda asja parandama . " </s> </p>
<p> <s> Ei-ei . </s> <s> Maailmaparandamist ma enam ei kavatsenud , vähemalt mitte seotudsilmise Justitia läheduses . </s> <s> Ja kui üldse , siis kunagi edaspidi ja hoopis teisiti ja hoopis teisal . </s> <s> Aga mingisugune t ö ö tuli mul ikkagi leida . </s> <s> Mitte ainult sellepärast , et korravalveorganid juba kontrollisid tagasitulnuid . </s> <s> Neid kutsuti miilitsajaoskondadesse ja uuriti , kas nad on hankinud endile töökoha või kavatsevad hakata parasiteerima . </s> <s> Või tegema kurat teab mida ... </s> <s> Muidugi , Lavrenti Pavlovitš oli saanud kuuli . </s> <s> Viis või kuus tema käealust samuti . </s> <s> Ja nende aparaat oli saanud uut moodi käsud . </s> <s> Aga aparaadi mõttesuund ei võinud ju üleöö radikaalselt muutuda . </s> <s> See sai teiseneda ikkagi ainult inimloomusele omase materjalivastupanu kiiruse , s. t. aeglusega . </s> <s> Nii et aparaadi harjumusliku põhihoiaku järgi oli tagasivalgujate päevast päeva suurenev mass suurejooneliste tippkäskude kiuste äärmiselt kahtlane ja ülimalt ohtlik ... </s> <s> Ning seda ohutum , mida rutem ta rakendus vähemalt tööle . </s> <s> Aga mis puutus minusse , siis lisaks tolle nii-öelda riikliku ootuse survele otsisin tööd veel ka teisel põhjusel : sest mu ema pidas seda endastmõistetavaks . </s> <s> Mitmesugustesse vaimsetesse harrastustesse suhtus ta , ma usun , soosivamalt kui raudteeseppade tütred keskmiselt . </s> <s> Aga täismees ( ja seda olin ma nüüd juba isegi tema arvates ) võis ometi harrastada oma pintsli- või suleharjutusi ainult töö kõrvalt ja pärast t ö ö d . </s> <s> Ja kolmandaks otsisin töökohta sel ülilihtsal põhjusel , et kaks tuhat tollast rubla , mis ma oma Siberi-majahüti müügist kaasa olin toonud , vähenes fantastilise kiirusega . </s> </p>
<p> <s> Põhimõtteliselt nirupalgalisi vakantse leidus meil üldiselt ju küllaga . </s> <s> Kuid just tollal oli nende valik , minutaoliste esimese laine saabumise tõttu , hõredam kui kunagi viimasel kümnel aastal . </s> </p>
<p> <s> Mulle pakuti viiesajarublase kuupalgaga laborandikohta vana Mayeri vabriku lagunevaisse kerepeisse pugenud keemiatööstuses ja veel mõnd umbes samasuguse palgaga tööd : insenerikohta ( mis tähendas õieti kümnikukohta ) kuskil Pelgulinna majavalitsuses , laojuhataja ( tähendab õieti laotöölise ) kohta kuskil ETKVL-is , vanemkaubatundja ( s. t. müüja ) kohta peenrauakaupluses , dispetšeri ( s. t. jooksupoisi ) kohta vanaraualaos . </s> <s> Neist ei valinud ma ühtegi . </s> <s> Kuni " Tallinna " kohviku taganurga seltskondlik vanaraualadu pakkus mulle sobivamana paistva juhuse . </s> </p>
<p> <s> See vanaraualadu , see endiste inimeste omapärane härrasklubi oli neil aegadel tagasitulnute kontingendist värsket verd juurde saanud ja istus hallis sigaretisuitsupilves kohvi rüübates ja konjakit tipsutades omad enne- ja pärastlõunaseansid vahelduva koosseisuga , kuid vankumatu kindlusega " Tallinna " tagumise saali nurgalaudade ümber koos : mõned pensioneeritud või veel poole kohaga töötavad arstid , mõned endised direktorid , üks või teine neist nii või teisiti poliitilise või kriminaalse süüdistusega , laagreist läbitulnud mees , mõned endised ärimehed , vahepeal kaubabaaside või artellikeste arveametnikeks muutunud mehed , kes said nüüd heal juhul vastavat pisikest pensioni , ja mõned vanad kunstnikud , degradeeritud ja formalistideks kuulutatud taadid , omas välises luitumuses seestpoolt sageli üpris koloriitsed kujud , kes viibisid siin enamjaolt terved päevad läbi . </s> <s> Sest nende ateljeed , kui neil mingisugused säherdused üldse veel kasutada olidki , asusid jumal teab kus , keldrites , tallides või linnatornides , mille kõrval kohvik oma eluga , soojusega ja kohviaroomiga oli ikkagi otse hubasus ise . </s> <s> Nähtavasti olidki kunstnikud selle aastate eest kujunenud ringkonna tuumaks . </s> <s> Ja eruhärrased nende ümber olid liitunud nendega kunstihuvist . </s> <s> Ükskõik kui erinev see huvi kellelgi ka oli sügavuse või pinnalisuse , siiruse või snobismi või suunagi mõttes , aga kunstihuvi nähtavasti igal juhul . </s> <s> Vanaraualao arstid , eksdirektorid , eksärimehed – need olid endised kollektsionäärid , kes olid minetanud jõukuse , kuid säilitanud kire ja suunanud selle nüüd , nagu võimalused lubasid , ütleme maalidelt eksliibristele . </s> <s> Üks eriti hapu näoga , eriti kõhnakaelaline , eriti punaselaiguline kirjandusteadlane oli bibliomaan . </s> <s> Ta oli olnud formalistina või natsionalistina või mõlemana viis aastat asumisel ning jäänud vahepeal oma raamatukogust ilma . </s> <s> See oli hajunud osalt tont teab kuhu . </s> <s> Ta oli näinud nimestikke , mille järgi seda oli antikvariaatidesse toimetatud : paks raamat võõras keeles , hind kaks rubla oli olnud Veneetsias trükitud Talmud 1525-ndast aastast . </s> <s> Suurem osa ta raamatuid oli õnneks püsinud koos ja laekunud Teaduste Akadeemia raamatukokku . </s> <s> Nüüd käis härra Tuuling Toompeal Akadeemia presiidiumi keldris oma raamatuid lugemas – tänu tutvusele pääses ta nendele ligi – ja lugemise vaheaegadel jõi ta " Tallinna " vanaraualaos kohvi . </s> </p>
<p> <s> Mingil meestest küll märksa põgusamal määral liikus neis laudades ka naisi . </s> <s> Mõnede vanaraualao alustalade teisipooli . </s> <s> Aga tundus , et neistki ainult selliseid , kellel oli ringiga ka mingit isiklikku huvialast ühisust . </s> <s> Ja liikus siin ka mõningaid kluppi kuuluva meestoeta daame , ammu närtsinud , enamasti pisut maskuliinseid ja tublisti boheemseid teatrinaisi või lillemaalijaid või jumal teab keda . </s> <s> Klubi oli ilmsesti ammuse traditsiooniga ühik , ja mil moel sinna oli liitunud ka nooremat ning keskealist kunsti juurde kuuluvat või kunstiäärepealset rahvast , polnud mulle selge . </s> <s> Aga ka selline rahvas oli olemas : mõni joviaalne ajakirjandusnoorik ja mõni alles tegutsemisvärske kunstitegija teiste seas . </s> <s> Üks niisugune oli maastikumaalija Evald Joost , keda ju paljud veel mäletavad . </s> <s> Mitte ainult ta oma aja kohta värvikate Põhja-Eesti maastikkude tõttu , millest mõned on vist Kadrioru muuseumi põhiväljapanekuski sees , vaid küllap veel unumatumalt tolle täiesti isikupärase ja ainulaadse bassihääle tõttu , millega ta hõikas , rääkis , naeris ja jumal paraku sosistas . </s> </p>
<p> <s> Tundsin teda põgusalt juba sõjaeelsest ajast , minust neli-viis aastat vanem ja kunstikooli poiss , nagu ta oli , ja tundsin ta hääle tosin aastat hiljem Nunna tänaval Koordi kitse juures sedamaid seljaga ära : </s> </p>
<p> <s> " Hei ! </s> <s> Mi-i-rk ! </s> <s> Issand jumal , kurat võtaks – kust põrgust sina oled välja seilanud ? ! " – omal mittegi taevas teab kui valjul , aga siiski Miilitsavalitsusest Raekoja platsini kuulda oleval häälel . </s> <s> Eemale peletaval ja paigale naelutaval ühtlasi . </s> <s> Tõtt tunnistada : tol esimesel naasujärgsel nädalal siiski peamiselt paigale naelutaval . </s> <s> Igatahes . </s> <s> Sest olin jõudnud kuulda juhtumeist , kus vanad tuttavad polnud tundnud laagreist ja asumiselt tagasi tulnuid ära . </s> <s> Rääkimata juhtudest ( ka neid pidi olema esinenud ) , kus mõni edukas , ootamatult edukas noor mees paigalolnute seast oli tagasitulekute esimesil nädalail sööstnud mõne kõrge hoone katuselt alla või pannud kaela silmusesse . </s> <s> Mis oli olnud kõigile sootuks arusaamatu asi . </s> <s> Kuni oli levinud sosin kirjaridade kohta , mis keegi oli surmaläinu tagant leidnud : Juudas tegi seda kohe , mina alles nüüd , kus Kristjan on tagasi tulnud – </s> </p>
<p> <s> Midagi nii dramaatilist polnud ma kogenud . </s> <s> Sest minu peale polnud lihtsalt keegi kaevanud . </s> <s> Aga elementaarset tänaval äratundmatuse hetke olin vististi jõudnud kogeda küll . </s> <s> Koolivennaga , Männiku-poisiga . </s> <s> Või ütleme seltsimees Männikuga . </s> <s> Tema oli kümme aastat minust vanem , aga juba selletõttu ammune tuttav , et siis , kui ma kümneaastasena korduvate kopsupõletikkude tõttu õppimisabi vajasin , oli ta , ise sel ajal juba abiturient , väikese tasu eest mitu kuud meil kodus käinud ja mind mu kolmandas klassis toimuva tööga kursis pidanud . </s> <s> Hiljem oli temast saanud matemaatikaõpetaja , aga teretuttavaks , vähemalt lõuanoogutustuttavaks olime jäänud seni , kuni ma kaheksa aasta eest kadusin ta silmapiirilt . </s> <s> Nüüd tuli ta mulle mu teisel Tallinna-päeval vana pritsimaja juures vastu . </s> <s> Natuke hapukas , võibolla närviline , tublisti tüsenenud mees . </s> <s> Mina kujutlesin ( sest ka seda olin ma nii või teisiti juba kogenud ) : ta sirutab käe – olgugi et me polnud kätlemist vist kunagi harrastanud – ta sirutab käe ja ütleb , noh , kui ka ehk mitte : " Tere , Peeter – " , siis igatahes : " Tere , Mirk – Kah viimaks kodus tagasi – " ja võibolla ühmab ta koguni : " Soovin õnne – " Sest erilist originaalsust polnud ta kunagi ilmutanud ... </s> <s> Aga tema – ta tundis mu kahtlemata ära – kissitas prillide taga silmi , vaatas kõrvale ja kõndis mööda . </s> <s> Nojaa , v õ i s ju olla , et kahtlusest , kas see olen ikkagi mina . </s> <s> Aga mulle tundus : pigem siiski inimestesse kasvatatud ja kasvanud ning refleksiks muutunud püüust vältida , kui vähegi saab , diskrimineerumisi kahtlaste tuttavate läbi ... </s> <s> Männiku-poiss oli vaadanud kõrvale – ja mina olin otsustanud : mina ei astu kellelegi juurde . </s> <s> Otsustagu teine , kas ta mind tunneb või ei . </s> </p>
<p> <s> Sellepärast oli Evaldi üürahtus naelutanud mu Koordi kitse ette siiski paigale . </s> <s> Ja Evald see oligi , kes vedas mu endaga " Tallinna " kaasa ja tegi vanarauaklubile tuttavaks : </s> </p>
<p> <s> " Vana semu . </s> <s> Karagandast või kust kurat mineva nädal koju tagasi karanud . </s> <s> Pakkugem talle kohvi juurde pisikene pits ! " </s> <s> Niisugusel diakonihäälel , et pooled kaugemal saalis istujad pöörasid pead . </s> <s> Ja et mina hakkasin õieti juba esimesest hetkest tähele panema , k u i tasahäälne oli – ja mitte üksnes Evaldiga võrreldes – teiste vanarauaklubilaste omavaheline kõne . </s> <s> Aga Evaldi kohta ütlesid klubilased mulle vist juba tol esimesel korral ja tema enda juuresolekul : " Tema on ju iseendast korpusekooliga poiss . </s> <s> Aga puudulikult ümber sündinud . " </s> </p>
<p> <s> Oma esimese sealse kohvitunni aegu polnud ma töö otsimist vist veel alustanud . </s> <s> Järgmise aegu ei tulnud ma lihtsalt selle peale , et vanaraudlaste seas oma otsingust juttu teha . </s> <s> Aga kolmandal või neljandal korral rääkisin sellest " Tallinna " kohvilauas Evaldile : mingit tööd oleks vaja , aga midagi mõistlikku ei leidu . </s> </p>
<p> <s> " Missugune töö see peaks olema ? " küsis Evald kriuksuv-valjusti , nii et vähemalt mõned vanaraudlased muutusid tähelepanelikuks . </s> </p>
<p> <s> Ma seletasin : </s> </p>
<p> <s> " See peaks olema töö , mida ma enam-vähem oskan . </s> <s> Saad aru – " ( tundsin , et muutun isegi pisut emfaatiliseks ) " –saad aru , ma olen teinud aastaid kogu aeg töid , mida ma õieti ei osanud . </s> <s> Nüüd tahaksin midagi , saad aru – " </s> </p>
<p> <s> " Saan , saan , saan . </s> <s> Miks ei saa . </s> <s> Kolm aastat püssinussimist tegi selle ka minu puupeale klaariks . </s> <s> Ja edasi ? " </s> </p>
<p> <s> " Edasi peaks see olema siiski niisugune töö , mis inimest kuigivõrd ei hõiva . </s> <s> Sest ma tahaksin pärast tööd mõtlemisvõimeline olla – " </s> </p>
<p> <s> " Ohooo ! </s> <s> Vaata mis sa ei taha – " pasundas Evald oma trubaga vahele . </s> </p>
<p> <s> " Ja eriti tore oleks niisugune töö , " seletasin ma kiusamisi , " mis lubaks ka tööajal teisi asju mõtelda . " </s> </p>
<p> <s> " Ho-ho-ho-hooo ! " naeris Evald nii valjusti , nagu ainult väga heatahtlik kurat naerda võib . </s> <s> " Ja mis omadused sel tööl veel peavad olema ? " </s> </p>
<p> <s> Mina ütlesin : </s> </p>
<p> <s> " Ümber peab olema h e a seltskond . " </s> </p>
<p> <s> Evald trubahtas uuesti ja valjemini , aga jäi siis korraga vait , lükkas alumise huule pikalt ette ja vaatas mulle otsa – väike , kõhn , oma hääle kohta uskumatult peenekaelaline ümarpäine mees , pulkassilmne , nagu ta oli , tiisiker , nagu ta oli : </s> </p>
<p> <s> " Aga kuule – säherdune töö on olemas ! </s> <s> Jaa ! </s> <s> Ainult et – ega selle eest suurt sittagi ei maksta . </s> <s> Nagu hea seltskonna puhul enamjaolt – " </s> </p>
<p> <s> " Suurt sittagi ei maksta – " osatasin mina . </s> <s> " Kus see midagi makstakse ? </s> <s> Ainult ehk Akadeemias . </s> <s> Aga sinna ma esialgu ei punni . </s> <s> Nii et : lao koordinaadid välja . " </s> </p>
<p> <s> Evald viipas üle naaberlaua kolmandasse , seinaäärsesse lauda : </s> </p>
<p> <s> " Loola ! </s> <s> Mis sa seal selle doktor Kõdaraga kurameerid ! </s> <s> Tee korraks minu ja mu vana semuga üks pisikene separee – " </s> </p>
<p> <s> Loolaks nimetatud daami olin siin korra või teise ennegi silmanud . </s> <s> Ta pidi vist olema mingi naistelehe korrespondent või midagi niisugust . </s> <s> Aga välja nägi ta nii – see oli mulle juba varem meelde vilksatanud – nii , nagu oleks Rubens lasknud oma Leukippose tütred neljakümneseks saada ja maalinud siis kaks tükki üheks kokku . </s> <s> Loola jättis vana doktor Kõdara üksinda piipu pahvima , võttis oma kohvitassi ja pooliku konjakipitsi ning lainetas meie juurde . </s> <s> Evald tutvustas meid – " Kui te veel pole tuttavaks saanud " – ja ütles : </s> </p>
<p> <s> " Loolakene – selle poisiga " – ta patsutas mulle õlale – " olen ma seitse puuda soola koos ära söönud – " Nii et mina mõtlesin : noh , ülimalt on seda kaks lusikaotsatäit , mis me oleme siin Evaldiga tomatimahla sekka seganud ja ära joonud – et mahlal oleks natuke tahedam maik . </s> <s> " Ja s i n a räägi talle nüüd ära , " jatkas Evald , " mis su Don Logardo sulle eile rääkis . </s> <s> Sest see mu semu otsib tööd . </s> <s> Sina räägid muidugi üldse rohkem kui tarvis . </s> <s> Aga vähemalt ilusti tasa . </s> <s> Minu kohta ütlevad kõik , et kui ma siin sosistan , siis polkovnik Sidorov Jaani abikirikus kuuleb . </s> <s> Kui ta juhtub seal kusel olema . </s> <s> Ja ta juhtub tingimata – " </s> </p>
<p> <s> Evald tõusis suurejooneliselt püsti ja läks doktor Kõdaraga malet mängima – ja mina mõtlesin : mis konspireerimine see nüüd minu töö-jutuga peaks olema ... ? </s> <s> Aga konspireerimist polnud õieti mitte mingisugust . </s> <s> Olgugi et Loola kahistas edasi rääkides just nagu salapäratseval viisil häält . </s> <s> Aga varsti selgus , et ta tellis ka uue kohvi ja pitsikese just selsamal salapäratseval häälel . </s> </p>
<p> <s> " Ah soo . </s> <s> Ah teie otsite siis tegevust ? </s> <s> Ja olete Evaldi igipõline semu ? </s> <s> Ja tulete s e a l t ? </s> <s> Nagu ma olen kuulnud – ? </s> <s> Ütelge , kas professor Saaveli nimi on teile tuttav ? " </s> </p>
<p> <s> " Noh , mingil määral ikka – " ütlesin mina . </s> <s> " Põhja-Euroopa keskaeg . </s> <s> Ta on ju üks meie neljast ajaloo-vaalast , eks ole . </s> <s> Viltman – arheoloogia . </s> <s> Kreek – uuem aeg . </s> <s> Lillep – kõige uuem aeg . </s> <s> Ja Saavel – oma keskajaga neljanda nurga all või nii . " </s> </p>
<p> <s> " Väga õige – " oli Loola minu määratlusega nõus . </s> <s> " Aga kas Ardo Loogna nimi ütleb teile midagi ? " </s> </p>
<p> <s> " Kuulge – " pomisesin mina , " see on vist ka keegi sealt kuskilt Saaveli kandi pealt . </s> <s> Aga täpsemalt ma ei tea . " </s> </p>
<p> <s> " Nimelt-nimelt , " möönis Loola mõnuleval kahinal , " Saaveli kandi pealt . </s> <s> Just . </s> <s> Ardo Loogna on minu lahutatud mees . </s> <s> Ja Saaveli lahutatud väimees . " </s> </p>
<p> <s> " Ah nii , et teie olete siis – " </s> </p>
<p> <s> " Ei-ei-ei-ei – " naeris Loola madalal kudrutaval häälel , " – mina ei ole professor Saaveli tütar ! </s> <s> Saaveli tütar on Mirjam . </s> <s> Ja tema oli Ardo t e i n e naine . </s> <s> Ja nüüd on nad teist aastat lahutatud . </s> <s> Aga see – professor Saavel on huvitav kuju . </s> <s> Te nimetasite tema kõrval kolme vaala : Viltman , Kreek ja Lillep . </s> <s> Noh , ma ei tea , kuiv õ r d te nende asju teate . </s> <s> Viltman pisteti kohe 45-ndal kinni . </s> <s> Ta sai küll lahti , aga istus ikkagi aastapäevad . </s> <s> Sest tema on niisugune vaikne nohik , kes ei oska või ei taha inimestega läbi saada . </s> <s> Ja pärast seda aastat veel vaiksem ja veel nohikum . </s> <s> Ja ega ta poleks lahti saanudki – kui ta poleks rahvusvaheliselt nii tuntud . </s> <s> Mõnel harval korral võis t u n t u s inimest tol ajal aidata ka . </s> <s> Ja professor Kreek tuli alles möödunud kuul vangist tagasi . </s> <s> Pariisi rahukongressil rääkis ta liitlastele , k u i väga eestlased armastavad nõukogude võimu , aga nelja aasta pärast pandi ta siin kodanliku natsionalisti pähe trellide taha . </s> <s> Sest tema on juba hoopis jäiga kaelaga isand . </s> <s> Noh , mis Lillepisse puutub , tema juhtum polnud l ä b i s a a m i s e g a seotud . </s> <s> Tema kasseeriti umbes samal ajal sisse kui Viltman ja suri mullu laagris vähki . </s> <s> Aga tema puhul olid süüdi muidugi ainult anekdoodid . </s> <s> Ja endine sots oli ta ka . </s> <s> Nii et te näete : kolm vaala neljast . </s> <s> Aga neljas , Saavel tähendab , on – nojaa – on püsinud kogu aeg puutumatult . </s> <s> Nagu polekski ta silmapaistev teadlane . </s> <s> Aga ta o n. Kahtlemata . </s> <s> Ainult : anekdoote pole ta kunagi rääkinud . </s> <s> Ja l ä b i saab ta absoluutselt igaühega . </s> <s> Nii et Ardoga ka . </s> <s> Sellest hoolimata , et Ardo on ainult keskpärane teadlane . </s> <s> Ja sellest hoolimata , et Ardo jättis tema Mirjami üsna häbematul viisil maha . </s> <s> Privaat on Saavel ütelnud ( Ardo ei tea seda , aga mina tean ) : " Mispärast ei peaks see poiss võima minu käe all edasi jõuda ? </s> <s> Selle asemel et toppama jääda ja minu vastu intrigeerima hakata ? ! " </s> <s> Näete – missugune mees ! </s> <s> No nii . </s> <s> Mina istun mõnikord Ardoga kohvikus . </s> <s> Meie kluppi ta muidugi ei kuulu . </s> <s> Aga ta libiseb siit teinekord läbi . </s> <s> Ja justament eile rääkis ta mulle : Saavel on saavutanud seks suveks arheoloogiliste kaevamiste korraldamise Tallinnas . </s> <s> Paaris kohas on need juba käimas . </s> <s> Ja ühed – väljakaevamised Toompeal – on Saavel andnud Ardo juhatada . </s> <s> Kas see on temast suurejooneline või midagi muud , see selgub hiljem . </s> <s> Igatahes ütles Ardo , et tema komplekteerib sinna meeskonda . </s> <s> Ning et tal on vaja veel paari korralikku meest . </s> <s> Tähendab mullakaevajat . </s> <s> Ametliku suurejoonelise nimega väliuurijat , eks ole . </s> <s> Nii et kui see teile sobib , astuge tema juurest Akadeemiast läbi . </s> <s> Öelge lihtsalt , et mina soovitasin teil tema poole pöörduda . " </s> </p></div2><div2 type="alaosa"><head> 2 . </head>
<p> <s> Ja miks ma ei pidanud seda tegema ? </s> <s> Ma käisin selle Ardo Loogna – ehk nagu Evald oli tema nime anagrammiga öelnud – selle Don Logardo juures ära . </s> <s> See oli täpipealt niisugune Albrecht Schönhals või kes , nagu ma olin kujutlenud . </s> <s> Niisugune sujuv isand , pisut närviline võibolla , aga piisavalt iseteadlik ja igatahes sile . </s> <s> Ja minu vormistas ta silmapilk . </s> <s> Ma ei teadnud muidugi , k u i lõplik niisugune vormistamine oli . </s> <s> Kogemuse järgi võis see tegelikult olla vormistamismäng ja tõeline otsustamine võis toimuda hoopis mujal , pärast väliuurija-kandidaadi kopsude ja maksade läbinämmimist , see tähendab pärast piisavat tuhlamist nende kohta käivas salajases paberipahnas . </s> <s> Misjuhul võis toimuda järjekordne mõnutu stseen : mina lähen neljapäeva hommikul tööle ( Don Logardo ütles ju : " Neljapäeva hommikul minge otse tööplatsile ja hakake pihta ! " ) , aga kui vahepeal peaks olema selgunud , et ma olen ikkagi riigi julgeolekule ohuks , näiteks Toompea serva alla pommipaneku kavatsuse mõttes – juhtub nii , et ma lähen platsile ja brigadir või kes ütleb mulle venitamisi ja minust mööda vaadates : " Näh , kästi seal ütelda , et midagi ei klapi – et tulgu te sealt Loogna majapidamisest läbi ... " </s> <s> Ja kui ma siis sealt läbi lähen , pole Don Logardot muidugi seal . </s> <s> Mulle öeldakse : " Seltsimees Loogna on koosolekul . " </s> <s> Ja keegi hallinäoline abiasetäitja seletab poolehmunult : " Jajajajaa – " ( Mis kõlab peaaegu nagu ai-ai-ai-ai – ainult et ei tea , kellel valus on . ) </s> <s> " K a h j u – aga selgus , et sellele väliuurijakohale , kuhu seltsimees Loogna teid ette nägi , on vahepeal juba vormistatud teine mees – Paraku – " Ja küsima hakata , kuidas siis seltsimees Loogna seda ei teadnud ja kes selle teise siis võis vormistada ja kas seltsimees Loogna ei kavatse siis o m a kandidaadi eest hea seista – seda kõike küsima hakata lihtsalt ei tasu . </s> <s> Ja ei tasu ka öelda : " Kui nii , siis ma võtan siin istet ja ootan seltsimees Loogna vabanemise ära – " Sest siis selguks sedamaid , et seltsimees Loogna ei tule täna üldse enam oma kabinetti tagasi . </s> <s> Aga homme ? </s> <s> Homme ka mitte . </s> <s> Sest ta sõidab täna Tartusse . </s> <s> Kohe pärast koosolekut . </s> <s> Otse koosolekult . </s> <s> Ja Tartust ? </s> <s> Tartust Võrru . </s> <s> Ja Võrust ? </s> <s> Võrust Virunukale . </s> <s> Ja Tallinna tagasi ? </s> <s> Tagasi – paari nädala pärast . </s> <s> Võibolla kuu aja pärast – </s> </p>
<p> <s> Säherduste juttude ennetamiseks ütlesin talle kohe , kui ta oli mu kirja pannud : </s> </p>
<p> <s> " Aga ma juhin teie tähelepanu – võibolla on sel ikkagi tähtsust , kui väljakaevamised toimuvad peaaegu et Toompea lossis : mina olen alles rehabiliteerimata vend . </s> <s> Ma pole jõudnud seda jama veel alustada . </s> <s> Nii et paljalt – ma ei teagi , kuidas see maakeeli on – so snjatijem sroka . " </s> </p>
<p> <s> " Ei-ei-ei-ei . </s> <s> Praegusel ajal – ei huvita need asjad meid enam mitte üks põrm . </s> <s> Mitte üks põrm . " </s> <s> Ta vaatas suurejooneliselt aknast välja . </s> <s> " Ja – kui pikk see teie srok siis oli – ? " </s> </p>
<p> <s> " Viis aastat . " </s> </p>
<p> <s> Ta pöördus mulle rõõmsail ümarsilmil otsa vaatama : </s> </p>
<p> <s> " No sel juhul – üldsegi mitte ! </s> <s> See oli ju – kuidas seda kutsuti – ma olen kuulnud : detski srok – eks ole ? " </s> </p>
<p> <s> " Jaa , seda küll – " tunnistasin mina . </s> <s> " Ma informeerin teid igaks juhuks – " </s> </p>
<p> <s> " Jajaa , ma saan aru . </s> <s> Aga – tarbetu mure . </s> <s> Absoluutselt . </s> <s> Pealegi – kaevamised ei toimu ju ikkagi l o s s i s , vaid väljaspool lossi . </s> <s> Lossi lõunamüüri ääres , isegi ü s n a selle ääres . </s> <s> Osalt lausa lossi praeguse lõunamüüri a l l. </s> <s> Aga ikkagi väljaspool lossi . </s> <s> Nii et ka selles mõttes – saate aru – " </s> </p>
<p> <s> * </s> </p>
<p> <s> Ja nimelt seal me kaevasimegi . </s> <s> Otse lossi lõunamüüri ääres , nõndanimetatud Kuberneri aias . </s> <s> Aga kaevand , mida juba oli alustatud , asetses tõesti lausa vastu müüri ja tungis vähehaaval tõesti lossi lõunamüüri alla . </s> <s> Mina olin seal igatahes neljapäeva hommikul kell kaheksa platsis . </s> <s> Seljas oli mul Krasnojarski päikesest võrdlemisi pleekinud sinine tuulepluus , litovka , nagu säherdusi vähemalt suure Siberi raudtee piirkonnas neil aastail oli kutsuma hakatud , ja jalas ema hoiul säilinud suusasaapad , mis olid kaheksa-aastasest kandmatusest koskunud ja kõvad , aga pidid ju nüüd kaevandi kruusas ja kiviprügis sedamaid taas pehmeks tallatama . </s> </p>
<p> <s> Kaevamispaigal oli tihe laudplank ümber . </s> <s> Plank toetus nagu kandiline C-täht , meetrit kaksteist pikk ja viis-kuus lai , otstega vastu müüri . </s> <s> C-tähe põhjas oli suletud laudvärav . </s> <s> Koputasin sellele täpselt 7.55 , tolle väliselt kuningliku ja sisemiselt kiusliku täpsusega , mida olin meie minu meelest laostuva täpsuse õhkkonnas ammu püüdnud harrastada . </s> <s> Nähtavasti olin esimesena platsis , sest väravat avama esialgu keegi ei ilmunud , ja ma vaatasin ringi . </s> <s> Johannes Lauristini kuju seisis juba keset Kuberneri aeda ja selle juures seisid ka juba mõned valged puiesteepingid . </s> <s> Võtsin istet , et oma brigaadikaaslased ära oodata . </s> </p>
<p> <s> Neid pidi olema neli ja esimesena , minut enne kaheksat , saabus aasta seitsmekümnene halli äraõitsenud ohakapeaga vanamees , kunagine must kirikukuub seljas ja puldankindad kuuetaskust kiikamas : </s> </p>
<p> <s> " Näh , tere-tere . </s> <s> Noorhärra ka meie varanduseotsijate kampa kukkunud – ? " </s> </p>
<p> <s> Võtsime pingil kõrvuti istet . </s> </p>
<p> <s> " Ei , noh , küll need teised tulevad ka , kuhu nad pääsevad . </s> <s> Veerand tunni , poole tunni , kõige enam tunni aja pärast on kõik siin . </s> <s> Ja ega meil neist kõigist lugu polegi . </s> <s> Kui aga brigadir kohale tuleb . </s> <s> Värava võti on tema käes . </s> <s> Siis me saame sisse ja võime aga nohinal pihta hakata . " </s> <s> Ah m i d a seal õieti kaevatakse ? </s> <s> Jah , noh , rahvasuu ütleb : otsitakse Kalevipoja parteipiletit – Ta muigas vaevumärgatavalt . – Tegelikult , niipalju kui teada : selle lossi eelse , aga ikka taanlaste rajatud kastelli kagupoolset nurgatorni . </s> <s> Või veel täpsemalt – selle torni alusmüüri jäänuseid . </s> <s> Ah mis temasse endasse puutub ? </s> <s> Ei-ei , arheoloogiaga pole tal eluilmas enne pistmist olnud . </s> <s> Ah kooliõpetaja ? </s> <s> Ei , seda ka mitte . </s> <s> Lihtsalt talumees . </s> <s> Nojaa , kunagi ka põllutöökoolides käidud , seda küll . </s> <s> Ja siis mõisavalitsejaametit peetud . </s> <s> Eestis , Venemaal ja jälle Eestis . </s> <s> Ja siis , noh , iseseisvaks kiputud , Valgamaale talu ostetud . </s> <s> Ja seda kolmkümmend aastat kõige perega peetud . </s> <s> Nojaa , sulane ja tüdruk ka ikka majas . </s> <s> Sest kaheksakümmend hektarit maad ja kuus hoost ja kakskümmend lehma . </s> <s> Ja krahv Bergi enese käest toodud " Sangaste " rukis põldudel . </s> <s> Ja siis – kulakuks tunnistatud muidugi teada . </s> <s> Ah et kulakud saadeti ju Siberisse ? </s> <s> Et kuidas t e m a siis nii aegsasti siin tagasi on , kui teised on kõik veel seal ? </s> <s> Mnjaa – ei , tema pole ära olnudki . </s> <s> Teda pole välja saadetudki . </s> <s> Enamjagu saadeti 49-ndal välja , seda küll . </s> <s> Aga mõni üksik jäeti , näe , siia töllerdama ka . </s> <s> Talu võeti muidugi ära . </s> <s> Masina-traktorijaama alla . </s> <s> Oleks võinud kodukanti paigale jääda ka . </s> <s> Kolhoosis oli arusaaja rahvas . </s> <s> Pakuti parajat taret ja maalappi . </s> <s> Aga kuidagi narr oli jääda . </s> <s> Eks ta olnud – edevuse asi . </s> <s> Ja tütar oli ka just Tallinna asunud ja farmaatsiatehasesse pudelipesijaks saanud . </s> <s> Nii et nüüd pesitseb isa Tallinnas tütre pool . </s> <s> Jaa . </s> <s> Ja aitab Akadeemial kolmeteistkümnendat sajandit välja kaevata . </s> <s> Miks mitte ? </s> <s> See on ju iseendalegi põnev . </s> <s> Tema oli vanasti neis asjades paljalt Jaan Jungi lugeda jõudnud , aga nüüd on tarinud endale raamatukogust Viltmani lauale . </s> <s> Pagana kahju , et ta Kreegi " Eesti Rahva Ajaloo " esimest köidet kätte ei saa . </s> <s> Tema on raamatukogus seletanud , et mida võib esimeses köites nõukogude võimu jaoks kahtlast olla ? ! </s> <s> Et see on ju nii ammune aeg ? ! </s> <s> Aga talle öeldakse : spet'svon'd . </s> <s> Ja mitte ainult , et see klikiaegne raamat on spet'svon'd , vaid terve Kreek on spet'svon'd . </s> <s> Laagrist pidi ta nüüd küll tagasi olema , Kreek tähendab , aga spet'svon'd'is on edasi . </s> </p>
<p> <s> Rohkem me temaga , sellesinase Valgamaa mehe Kaarel Sõrruga , nagu ta nimi oli , seekord juttu ajada ei saanud . </s> <s> Sest vanamees tõusis sedamaid kebjalt püsti ja tõttas brigadirile vastu . </s> <s> See tuli ülejäänud kahe mehega aeda sisse ja tegi meie planguvärava lahti . </s> </p>
<p> <s> " Teie olete Mirk , jah ? </s> <s> Mina olen Jalakas , see on Sõrd ja need on Viilip ja Tauts . </s> <s> Kas seltsimehed või härrad – see on kuidas keegi – " Ta riivas Tautsiks nimetatud väikest meest muigvel pilguga . </s> <s> " Härra magister Tauts on meil muidugi igal juhul härra – " </s> </p>
<p> <s> " Arusaadav ! " ütles väike Tauts põrgutõsiselt ning astus koos meiega Kuberneri aiast arheoloogide aedikusse . </s> </p>
<p> <s> Uuritav tornijäänus , s. o. umbes seitsmemeetrise välis- ja kuuemeetrise siseläbimõõduga sõõrjas alusmüür , asus maapinnast circa meetri sügavuses . </s> <s> Selle suure kivirõnga pealispind oli juba enamjaolt paljastatud . </s> <s> Muidugi komplitseeris asja see , et praegune lossimüür lõikas rõnga justkui hiiglajoonlauaga pooleks : kaks kolmandikku rõngast eendus müürist lõunasse , üks kolmandik jäi müüri alla . </s> <s> Tornivundamendi ümber oli läänest alates hakatud kaevama umbes meetrilaiust kraavi , mis oli maapinnalt mõõtes kolm ja tornirõnga rõhttasandilt mõõtes kaks meetrit sügav . </s> <s> Brigadir Jalakas , kaevamiste asjus ilmsesti kogemustega meheniisk , ütles : </s> </p>
<p> <s> " Katsume selle kraaviga täna niipalju kui võimalik edasi jõuda . </s> <s> Sõrd ja Mirk võiksid hakata siitpoolt sisse võtma ja liikuda Viilipile ja härra Tautsile vastu . </s> <s> Täie ettevaatusega teadagi . " </s> </p>
<p> <s> Aediku lääne poolt otsas oli tööriistade kuur . </s> <s> Me riputasime kuued sinna naela ja igaüks sai vana pioneerilabida pihku . </s> <s> Jalakas ütles : </s> </p>
<p> <s> " Sõrd näitab Mirgile kätte , kuidas siinpool kaevata . </s> <s> Kui te olete ütleme veerand meetrit sisse võtnud , võtke sõelad . </s> <s> Pealispinnas pole neid tarvis . </s> <s> Ja iga viimne kui priuks , mis te leiate : õrnalt mullast puhtaks puhuda ja kuuri lauale panna . </s> <s> Ja ilmtingimata number juurde . </s> <s> Ja seal ( ta viipas lahtise kuuriukse poole , kust paistis kuuriseinale üleslöödud joonis , mis kujutas ruutmeetrisel paberil torni arvatavat plaani ) – seal numbriga ära näidata . </s> <s> Ja panna iga leiu s ü g a v u s kirja . </s> <s> Noh , ongi esialgu kogu see kunst . " </s> </p>
<p> <s> Me kaevasime paari suitsuvahega lõunani . </s> <s> Mina Sõrruga ühes ja Tauts Viilipiga teises otsas . </s> <s> Mina vahetasin vanamehega ainult mõne töösse puutuva lause . </s> <s> Oleks vanamees jutukam olnud , oleksin talle muidugi vastanud . </s> <s> Kui palju teisel paaril omavahel juttu oli , see õieti meieni ei kostnud . </s> <s> Me kuulsime ainult omaeneste labidate kriginat kiviprügis ja teiselt poolt , sinna vahele , kergete klibulabidatäite mõõdukat sabinat , kui need alt kraavist üles liivavallile maandusid . </s> <s> Ja paaril korral härra magister Tautsi rõõmsaid kraaksatusi . </s> <s> Eriti kui härra magister leidis kaks mingisugust loomakonti ja väitis need surmkindlalt metskuldi paremaks esimeseks reie- ja vasakuks tagumiseks sääreluuks , mis mõnel ammusel pidusöögil ülevalt müüriaknast õue heidetud . </s> <s> Ja ka Viilip leidis midagi . </s> <s> Muuseas , Sõrd oli teadnud selle suure valgepäise poisikoba kohta ütelda , et see pidi olema Pedagoogilise Instituudi endine tudeng , usklikkuse pärast eksmatrikuleeritud ja nüüd konsistooriumi juures pastoriõpil . </s> <s> Viilip leidis umbes meetri sügavusest vanaaegse kolmjalgse kannu , vist seitsmeteistkümnenda sajandi kannu põhjatüki , punaka põletatud savist tüki , millel kolme pooleks murdunud torujala reieköndid veel küljes . </s> <s> Ka tema viis selle kuuri lauale . </s> <s> Viies kandis ta seda kahel kumeruti kokkupandud pihul , umbes nagu pesast kukkunud linnupoega – sest ta ju hingas käigul sellele peale – täpipealt nõnda , nagu pesast kukkunud linnupojale hingatakse – , kuni ma taipasin , et see oli seesama õ r n mullast puhtaks puhumine , mida meilt oli nõutud . </s> </p>
<p> <s> Mina ei leidnud mitte midagi . </s> <s> Ja ka Sõrd ei leidnud muud kui hästi rohetunud , aga siiski äratuntava tsaarikullilise mundrinööbi . </s> <s> Mille puhul ma toetasin labida vastu paasi – me olime osalt juba aluspaeni välja jõudnud – ja hakkasin asja ees , teist taga Sõrrule seletama : </s> </p>
<p> <s> " Jajaa , ma tean . </s> <s> Siit viiskümmend sammu sealpool , otse Pika Hermanni all , seisid omal ajal , 26-nda novembri hommikul 1906 , " Pamjat Azova " madrused . </s> <s> Kaheksateist meest . </s> <s> Loksalt raudus Tallinna taritud . </s> <s> Mässajad . </s> <s> Silmad vastu müüri . </s> <s> Kolmkümmend sammu siit seisis mahalaskjate komando . </s> <s> Noored soldatid , püssid palges . </s> <s> Nende praporštšik hüüdis : " Tuld ! " </s> <s> Püssid paukusid ja kaheksateist madrust vajus müüri äärde maha . </s> <s> Praporštšik käsutas mahalaskjad " Tagasi ! " ja " Ümberpöörd ! " . </s> <s> Hobusevankrid sõitsid siit meie plangu tagant kolinal sinna ja teine komando soldateid hakkas laipu plaanvankritele viskama . </s> <s> Praporštšik käsutas mahalaskjad " Šagom marš " linna poole astuma ja need marssisid saabaste klobinal siitsamast meie plangust mööda . </s> <s> Ja siis läks ühel kahvatul soldatipoisil – niisugusel just meie Viilipi nägu poisil – süda pahaks . </s> <s> Nii et poiss hüppas rivist välja – rivis on ju oksendamine keelatud ! – poiss hüppas viis sammu vasakule kõrvale – seda planku siin ees ju ei olnud – toetas küünarnuki – vaat siinsamas kohas – vastu müüri – ja otsaesise vastu rannet – ja oksendas . </s> <s> Ja tundis , et õhust on puudu . </s> <s> Ja tahtis kraenööbi lahti teha . </s> <s> Aga käsi värises ja nööp tuli eest ära . </s> <s> Poiss ise märkas seda alles hiljem . </s> <s> Sest ta sai praporštšikult sealsamas lapiti mõõgaga üle turja ja jooksis rivvi tagasi . </s> <s> Tema nööbi te leidsitegi – " </s> </p>
<p> <s> Vanamees vaatas mulle just nagu laitvas hämmelduses otsa ja siis kõrvale : </s> </p>
<p> <s> " Näh nüüd , misasja te niimoodi – virbitate – " Aga enne kui ma jõudsin oma improvisatsiooni häbenema hakata – ma tundsin juba , kuidas häbi hakkas mu teadvusse tõusma – , vaatas vanamees just nagu soostuvas üllatuses mulle silma : " Aga – võibolla oligi nii – ? </s> <s> Miks mitte ... ? " </s> </p>
<p> <s> Härra magister Tauts ega brigadir Jalakas töökohal lõunat võtma ei hakanud . </s> <s> Ma ei tea , kus Jalakas lõunat sõi . </s> <s> Magister läks mäest alla kuskile Paldiski maantee või Tehnika tänava kohvikusse , mis nagu kõik Tallinna kohvikud polnud enam kohvik , vaid tegelikult kõrts . </s> <s> Ja käsutas Viilipi endaga kaasa . </s> <s> Sõrd sättis enese sinnasamasse meie aedikusse pingiotsale , ja kuna pingil oli veel piisavalt ruumi , küsisin , kas ta lubab mul teisel pingipoolel sööma hakata . </s> <s> Ta lubas ja me tegime oma portfellid lahti . </s> </p>
<p> <s> Mõlemad olid täiesti tavalised , mustast nahast ja kahe lukuga , tema portfell ajaga märksa rohkem pruunikaks kulunud kui minul . </s> <s> Sest minu oma oli , nagu mu saapadki , seisnud aastaid puutumatult ema käes hoiul . </s> <s> Sel ajal , kui me oma kohvipudelid ja paberisse keeratud võileivad välja võtsime , silmitsesin kahte portfelli võrdlevalt ja mõtlesin : kulumuse järgi on tema oma veel hoopis elukogenum kui minu oma ongi . </s> <s> Olgu peale , et ka minu oma oli kogenud mõndagi . </s> <s> Kas või tol viimasel päeval , kui ma teda kaheksa aasta eest olin kasutanud . </s> <s> Isa oli kinkinud mulle selle portfelli mingi õpilastevahelise kirjandusvõistluse võitmise puhul viimases keskkooliklassis . </s> <s> Väike hõbedane monogramm P. M. oli tal sel ajal küljes . </s> <s> Ja ma olin kandnud temaga viimased keskkoolikuud õpikuid ja vihke kooli ja kodu vahet , ja siis konspekte oma tudengitubade ja ülikooli vahet , ja siis oma luuletuste käsikirju kodu ja varjendi vahet . </s> <s> Ja siis oma poolikut kandidaaditööd Tähtvere ja kateedri vahet – " Inimõigused ja konstitutsionaalne ning rahvusvaheline õigus " – Tol viimasel hommikul , jaanuaris 46 , tulin kella kaheksa ajal kateedrisse , sest meie eeslinnatänavas polnud sel hommikul elektrit , aga kateedris oli see muidugi olemas . </s> <s> Panin oma töö , sada valmis masinakirjalehekülge , kuhu veel umbes viiskümmend lisa tuli kirjutada , portfellist kirjutuslauale . </s> <s> Selle ümber ladusin virnadesse vajalikud väljakirjutused ja kartoteegikaardid , lõin sajanda või saja esimese masinakirjalehekülje lahti – et silmside seal pooleli jääva mõttega oleks olemas – ja asusin visandama järgmist lehekülge . </s> <s> Olin selle esimese mustandredaktsiooniga – tänu hommikuvärskusele – täiesti valmis , kui uksele koputati . </s> <s> See oli oodatav tudeng , kes pidi tulema kell kümme rahvusvahelise õiguse eksamile . </s> <s> Tõmmu väike poiss võttis teisel pool lauda istet ja tunni aja pärast oli asi ühel pool . </s> <s> Kirjutasin talle tema " väga hea " õppemärkmikusse ja eksamiprotokolli . </s> <s> Poiss tõusis laua tagant ja me surusime kätt ning ta läks kergendusest õhetades minema – üks öeldavasti seitsmeteistkümnest tuhandest maailmas leiduvast Levinist ja üks neist öeldavasti neljast tuhandest , kelle ideaaliks oli advokatuur . </s> <s> Ja kuna seks kellaajaks oli ka Tähtveres valgust piisavalt , olgugi et Moskva aeg meid päikeseaja suhtes tunni võrra nöökis , toppisin oma töö ja selle abimaterjalid uuesti portfelli , luuletuste , loengutekstide ja kõige muu juurde , ning kõndisin koju . </s> </p>
<p> <s> Kõndisin Gustav Adolfi mäest üles – sel ajal polnud Viktor Kingissepp Gustav Adolfit veel maja- ja plangunurkadelt erru läkitanud . </s> <s> Ma mäletan : varblased vuristasid kõnniteede serva kuhjatud jäätanud hangede kohal , mõni neist siutsus ka – ja ma mõtlesin : aga kevad on ju veel n i i kuramuse kaugel ... </s> <s> Katoliku kiriku juures möödusin kirjute verandaakendega majast , kuhu oli majutunud kasakast ratsaväekindral . </s> <s> Sügisel oli kindrali tentsik köietanud kiriku kõrval pargimurul kindrali ratsut ja ma olin paar korda näinud kindral Põdra või nüüd siis marssal Budjonnõi vuntsidega kindralit , sinised punaste lampassidega ratsapüksid jalas , särgiväel ja karvane rind särgikaelusest paistmas , ajavat hobusega juttu , kord isegi veel nii külma ilmaga , särgikaelus ikka vööni lahti , et kindrali jutt oli hobuse kõrva ümber kui valge aurupilv . </s> </p>
<p> <s> Just selle maja ja kiriku vahel , valgel tühjal kiilasjääs tänaval , astusid kaks erariides meest mulle juurde : </s> </p>
<p> <s> " Oružije jest ? " </s> </p>
<p> <s> Raputasin pead . </s> <s> Üks haaras mult portfelli , tegi lahti ja kobas selle sisemuses . </s> <s> Ootasin , et teine kobab mu palitu ja kuuetaskud läbi , aga seda ei sündinud . </s> <s> Mõtlesin : arvatavasti rikub ta sellega oma eeskirju . </s> <s> Igaks juhuks palusin neil nende SARK-i tõendid ette näidata – või olid need Julgeoleku omad , jumala eest , ma ei süvenenud neisse . </s> <s> Küsisin , milles on asi . </s> <s> Teine seletas : </s> </p>
<p> <s> " Kantollida tarvis . </s> <s> Meil kahtluss on : tjeie tjana eessell Tjahhe tjanavass toidupoe rjeevimisest uosa võtsjite . </s> <s> Ljahme . " </s> </p>
<p> <s> Kõndisin nende vahel ( muidugi mitte Miilitsa , vaid Julgeoleku , tähendab Pälsoni tänava poole ) ja küsisin endalt : mida võib nende põhjenduse niisugusest idiootsusest järeldada ? </s> <s> Kas tahetakse kinnipeetu kahtlustuse totrusega muretuks muuta ? </s> <s> Või tahetakse talle ette ära ütelda : kel meiega tegemist on , ärgu loogikat oodaku ega loogikale lootku ? </s> <s> Või ütlevad nad lihtsalt , mida sülg suhu toob ? </s> </p>
<p> <s> Minu portfell jäi teise mehe kätte . </s> <s> Ja jäi sinna ka siis , kui nad mu Pälsoni tänavas kellelegi majorile üle andsid , ja ma pidasin otsustatuks , et ma ei näe oma portfelli enam iial . </s> <s> Aga issanda teed on veidrad : kolme nädala eest , kui ma tagasi jõudsin , võttis ema mu portfelli vastu kõiki ootusi oma riidekapi alumisest sahtlist välja . </s> <s> See oli talle pärast minu laagrissesaatmist vangla laost kätte antud . </s> <s> Portfell koos kõigi paberitega , mis seal olid leidunud . </s> <s> Kaasa arvatud stud . jur . </s> <s> Levini eksamiprotokoll . </s> <s> Ainult monogrammi polnud portfellil enam olnud . </s> <s> Aga muidugi polnud ema teinud sellest küsimust . </s> </p>
<p> <s> N ü ü d võtsin portfellist , nagu öeldud , kohvipudeli ja võileivad ja märkasin , et Kaarel Sõrrul oli just niisamasugune ilus Hiina termos kui see , mille olin endale üleeile neljakümne rubla eest ostnud , ja et võileivad olid tal õieti v e e l tipp-topimalt pärgamentpaberisse keeratud kui mul . </s> <s> Huvitav , kas need olid tal tütre või naise käega pakitud – ? </s> </p>
<p> <s> " Seltsimees Sõrd – te pidite elama tütre juures – " </s> </p>
<p> <s> " Mmm ? " </s> </p>
<p> <s> " Aga teie naine ? </s> <s> Temast te ei rääkinud – ? " </s> </p>
<p> <s> Sõrd rüüpas termospudeli alumiiniumkübarast pikal lurinal kohvi , osalt tuli see kindlasti sellest , et kübar oli kohvist tuline , ja ütles siis : </s> </p>
<p> <s> " Naine on mul – ära . " </s> </p>
<p> <s> See ära pidi ilmsesti midagi tähendama . </s> <s> Aga vaevalt küll seda , et harras-korrektse olekuga Kaarel oli jätnud oma naise pärast kolmekümneaastast ühist elamist ja talupidamist maha , või vastupidi , et naine oli lasknud vanuigi mehe juurest jalga . </s> <s> Kõige tõenäolisemalt võis Kaarli vaikselt rõhutatud ära tähendada seda , et Kaarel kui kulakuväljavaatega mees oli 44-ndal otsustanud põgeneda kogu perega Läände . </s> <s> Aga mingeil fataalseil asjaoludel – säherdust oli ju sadades peredes ette tulnud – oli ta sattunud naisest lahku . </s> <s> Nii et tema oli nüüd siin ja naine ära . </s> </p>
<p> <s> Mina küsisin : " See tähendab – Läänes ? " </s> </p>
<p> <s> " Ei , " ütles Kaarel . </s> <s> " Idas . " </s> </p>
<p> <s> Ma ei usu , et ta oleks rääkinud mulle enese ja oma perekonna loo kõigis üksikasjus ära juba tol esimesel korral . </s> <s> Arvatavasti sündis see siiski mitme ühiseine jooksul – seal , selgupidi vastu labidakuuri seina . </s> <s> Ja see oli olnud nii . </s> </p>
<p> <s> Pärast sakslaste minekut ja venelaste tagasitulekut , nagu ta ütles , olid nad jäänud Maaliga kahekesi . </s> <s> Poeg Kalju oli sattunud 41-se suvel mingile taanduvale hävituspataljonile kuidagi jalgu ja leitud järgmisel päeval mahalastuna maanteekraavist ( " Oma kuueteistkümnendamal sünnipäeval , " täpsustas Kaarel natuke kahiseval häälel ) . </s> <s> Poeg Endel oli mobiliseeritud 43-ndal Saksa väkke ja elas viis aastat hiljem , kui talt esimest korda teadet saadi , Inglismaal ning käis kudumisvabrikus tööl . </s> <s> Kuigi oli kõrgema põllumajanduskooli poiss . </s> <s> Tütred , Tiiu ja Linda , töötasid mingeil pisikestel kohtadel , esimene Pärnus ja teine Paides või vastupidi . </s> <s> Ja Kaarel elas Maaliga viis versta vanast kodust , tühjaks jäänud saunas , mille kolhoos oli neile loovutanud . </s> <s> Sest Kaarel oli kolhoosis kaalumees . </s> <s> Seda tänu sellele , et suurem osa kolhoosisakstest ( nagu Kaarel ütles ) oli ütelnud : " Teist säherdust töörügajat ja säherdust kuradi apteekrit sinna juurde ei leia me kaalumeheks ei Sõrvest ega Saarest . " </s> <s> Tänu , jah , sellele . </s> <s> Ja sellest hoolimata , et teine osa oli ütelnud : " Olgu peale . </s> <s> Aga ta on ju tegelikult kulak ! </s> <s> Ja kulakut ei tohi nõukogude inimene usaldada ! " </s> <s> Mille juurde Kaarel oli mõtelnud , nagu ta ütles : Huvitav . </s> <s> Minu enese meelest pole ma eluilmas kulak olnud . </s> <s> Kui ma midagi säherdust olin , siis hallparun . </s> <s> Aga sellekski nöökas mind ehk ainult mõni harv päiline . </s> <s> Mõni säherdune , kes oli kippunud meil Tedresaarel rohkem nahka kui sõnnikut vedama . </s> <s> Nojah . </s> <s> Igatahes sel ajal , kui meil kulakutest hakkas kuulda olema , olin mina ammugi saunik . </s> <s> Ja pealegi säherdune , kes oleks kolhoosi autahvlile tõusnud – kui needsamad usaldamatuse-kuulutajad poleks ütelnud , et k u l a k ei tohi eluilmas kolhoosi autahvlile tõusta . </s> <s> Ja usaldamatutel jäi lõpuks õigust ülegi . </s> <s> Nagu sel ajal üldse . </s> <s> Ja mine sa tea , kuidas sellega praegugi on ... </s> <s> Sest ühel 49-nda aasta märtsikuu õhtul tuli üks mees – nojah , üks hea mees , kes on nüüd juba ammu issanda karjas – läbi pori jalgrattaga meile ja rääkis poolsosinal : tema oli vallamajas kuulnud , et täna öösel pidi tuldama k u l a k u i d ära viima . </s> <s> Ja et ka mina ja Maali pidime nimekirjas olema . </s> <s> Nii et meil oleks targem seks ööks kottu ära kaduda – Ja ma pean tunnistama – ütles Kaarel – , nii loll ma olin , et mina ei uskunud . </s> <s> Maali uskus , aga mina ei uskunud . </s> <s> Mina mõtlesin : mis jutt see on ! ? </s> <s> Kulakuid on ju liiga palju , et kõiki ära viia ! </s> <s> Ja olgu nad mis nad on – maa jääks ju hirmsasti põdema – Nii et säherdune asi võiks paljalt valikuga kõne alla tulla . </s> <s> Aga kui nad valikut hakkavad tegema – mis kulak mina siis olen ? ! </s> <s> Viimased aastad hullemini tööd rappinud kui endale tegemise aegu ... </s> <s> Ah mispärast hullemini – ? </s> <s> Noh , sest kõik see põllumajanduse värk kippus nende käes nii armetuks käänama , et – Punased lipud ja viljavoorid , aga tegelikult tühi kisa ja tühjad salved ... </s> <s> Lihtsalt piinlik oli vähemalt omalt poolt mitte p ü ü d a – Nojah . </s> <s> Aga Maali keeras mu uskumatuse lapsikuks . </s> <s> Et kas mul pole siis meeles , kuidas säherdused asjad on siinmail käinud ? ! </s> <s> Et kui palju v a l i t i 41-sel ? ! </s> <s> Või kui palju v a l i s i d sakslased ? ! </s> <s> Ühed võtsid siniseid ja teised punaseid . </s> <s> Aga kõigi nende tuhandete seas oli alati igasuguseid teisi ka ! </s> <s> Ja kas ma arvan , et keegi enam meie kaheksakümmend hektarit ja kahtkümmend lehma ja kahtteist tuba ei mäleta ... ? ! </s> <s> Aga mina vaidlesin ikka veel vastu . </s> <s> Et hea küll , aga need hektarid on nüüd ju riigi omad , ja lehmad kolhoosi omad ja toad MTJ-i omad ! </s> <s> Suurema osa mööblitki jätsime meie koos tubadega MTJ-ile , ja pooled meie tuhandest raamatust takkapeale ... </s> <s> Aga Maali ütles : kas sa arvad , et nad sellepärast meid viimata jätavad ? ! </s> <s> Sellepärast nad meid ära viivadki ! </s> <s> Mina ütlesin : hea küll . </s> <s> Kujutame ette , et meie läheme hoiatuse peale metsa ja jääme selletõttu viimata . </s> <s> Teised viiakse ära , aga meie jääme täna öösel viimata . </s> <s> Kas sa arvad , et nad jätavad meid siis rahule ? </s> <s> Ei jäta ju eluilmas ! </s> <s> Kui me oleme kord nimekirjas sees , siis meid viiakse ikkagi . </s> <s> Varem või hiljem . </s> <s> Kui Stalin ise ei käse meid sealt kustutada . </s> <s> Või kui me ei lähe just metsavendade juurde , kes röövivad poode ja tapavad punaseid . </s> <s> Maali ütles : ära aja hullu juttu . </s> <s> Aga metsa läheme tänaseks ööks igatahes . </s> <s> Ja ehk homseks päevaks ka . </s> <s> Oleme eemal ja vaatame , mis edasi saab . </s> <s> Homme on tänasest targem . </s> <s> Tähendab – mina lähen . </s> <s> Sina tee , nagu arvad – Noh , seda ta ütles muidugi kindlas teadmises , et üksi ma tal minna ei lase . </s> </p>
<p> <s> Nii et me panime pambu kokku . </s> <s> Paar tekki ( ööd olid ju veel külmad ) , ja viis Nikolai kümnelist tasku , mis meil olid . </s> <s> Ja paarkümmend ülikooli kahekroonist . </s> <s> Ja tosin hõbelusikat , mis me olime hõbepulmadeks kinki saanud . </s> <s> Ja olime siis selle öö Kiibuse heinamaal soosaarel küünis . </s> <s> Aga hommikul enne agu hakkas Maali kihelema . </s> <s> Et kuule , vanamees , Küüt on ju lüpsmata . </s> <s> Meil oli ju meie saunikupõlves ka ikka lehmavaim laudanurgas . </s> <s> Et ma lähen vaatan , kuidas kodus on . </s> <s> Me polnud ju ka rohkem kui kolm kilomeetrit kodust eemal . </s> <s> Mina ütlesin , et mis sa , pimevaim , siis sinna vahtima jooksed , kui just selleks sai tuldud , et kodus ei oldaks . </s> <s> Et kui Küüt ammuma hakkab , tuleb naabrieit vaatama , mis viga , ja kui näeb , et meid pole , lüpsab Küüdu kindlasti ära . </s> <s> Aga Maali ütles , et tema läheb ikkagi ja v a a t a b . </s> <s> Mina püüdsin seletada , et mis asja sa , sõge inimene , v a a t a d – et vaata kui on äraviijad just parajasti seal ... </s> <s> Tema ütles : mis nad vanale eidele ikka teevad . </s> <s> Ja ma sain aru , et ega teda ei pea . </s> <s> Niipalju ma oma küljeluud tundsin . </s> <s> Ma võtsin uuri taskust ja tõmbasin tikust tuld ja ütlesin : kell on pool kuus . </s> <s> Vaata et sa kella kaheksaks tagasi oled . </s> <s> Kui sa ise tahtsid selle öö ja tänase päeva metsas olla . </s> </p>
<p> <s> Ja tema läks . </s> <s> Vaatas sealt leppade juurest veel üle õla , niipalju oli hahtevalges näha , äigas korra käega minu poole , ja enam ma teda ei näinud . </s> <s> Kui ma kella üheksa aegas koju vaatama läksin , olid veel paljad auto jäljed õues . </s> </p>
<p> <s> Naabrieit jooksis kohale ja teadis seletada : Maali oli tulnud küüditajatele otse sülle . </s> <s> Tal oli lastud kaks pampu kokku siduda , ühte riided , teise toit , ja ta oli pandud veoautole , kus oli juba ees kolm peret lähikonna suuremaist taludest . </s> <s> Ja kingsepp Kullerkann oma eidega . </s> <s> Viimased mitte jõukuse pärast teadagi . </s> <s> Vaid sellepärast , et vana Kullerkann oli MTJ-i direktorit hiljaaegu varganäoks sõimanud . </s> </p>
<p> <s> Kaarel ütles : Nojah , mina olin esialgu otsekui halvatud . </s> <s> Aga kui üks meelepõhjas kaua peljatud asi viimaks karpartsaki käes on – ega see halvatus siis väga pikalt ei kesta ka . </s> <s> Nii et ma panin selsamal hommikul omakorda pambu kokku ja kirjutasin tüdrukutele kirjad , et nii ja nii , et ema viidi meil täna hommikul ära ja mina jäin eksikombel maha ja lähen nüüd emale järele . </s> <s> Selle aja peale oli hommikune Valga buss ammu läinud ja õhtune oleks mu alles kella kümneks kohale viinud . </s> <s> Aga mina tahtsin selgitada , kuskohta ema viidi või viiakse . </s> <s> Nii et järgmisel ennelõunal olin ma Valgas ja pigistasin hambad kokku ja läksin Julgeolekusse . </s> <s> Et kui see rong , kus Maali Sõrd peal on , pole veel edasi sõitnud , tahan ma sellele peale saada . </s> <s> Sest seal on mu koht . </s> <s> Aga kui see peaks juba läinud olema , nagu ma kardan , saadetagu mind sinnasamasse , kuhu see sõitis . </s> <s> Kaks noort poissi , kaks leitnanti , kuulasid mu jutu ära ja vaatasid teineteisele tüki aega otsa . </s> <s> Siis käis üks natuke aega mujal ja tuli tagasi ja viis mu ühe venekeelse majori juurde . </s> <s> See küsis minu asja uuesti üle ja ütles siis , et kulla mees , kui te tahate oma naisele järele minna , siis – palun väga . </s> <s> See on isegi teie kohus . </s> <s> Nii riiklikus kui ka perekondlikus mõttes . </s> <s> Aga deporteeritute rongid on läinud . </s> <s> Nii et – ainult omal kulul . </s> <s> Meil hilinejate jaoks summasid ette nähtud ei ole . </s> <s> Aga k u h u teie naine saadeti , seda ta teatab teile lähemal ajal kirja teel . </s> <s> Ja siis – meie poolt – head reisi . </s> </p>
<p> <s> Aga kui ma bussis istusin , et esialgu koju tagasi sõita , ja õieti oleksin pidanud plaani pidama , kellele ma võiksin ühe meie viiest nikolaist ilma riskita maha müüa , et Maalile järele sõiduks raha saada – tekkisid mul mitmesugused vastakad mõtted . </s> </p>
<p> <s> Me olime Maaliga siiamaani saatnud kummalegi tütrele iga kuu toidupaki . </s> <s> Kaheksakilose , nagu post neid vastu võtab . </s> <s> Lihtsa paki , aga tüdrukutele nende kehvade rahade juures ja poodide tühjust arvestades siiski olulise paki . </s> <s> Kilokese lihakraami , paar kilo jahu või makarone , kuivatatud leiba rasvaga praadida , ubinaid , kui neid sügisel leidus , ja paari või teise Maali kootud kapukaid või kindaid . </s> <s> Midagi niisugust . </s> <s> Ja ma mõtlesin : kui ma Maalile järele sõidan , jäävad tüdrukud neist pakkidest ilma . </s> <s> Ma kobasin oma põuetaskut ja rõõmustasin , et tüdrukutele määratud kirjad olid mul veel seal – Kui ma kohale jääksin – ? </s> <s> Nojah , kui ma kohale jääksin ja kõvasti tööd rabaksin , saaksin need pakid ka edaspidi saadetud . </s> <s> Aga Maali oleks s e a l minu abist ilma . </s> <s> Kui palju saaksin teda aidata , kui sõidan talle järele ? </s> <s> Seda ei ütle mulle keegi . </s> <s> Ma tean ainult ühte : tööle aetakse seal nii teda kui mind . </s> <s> Minu abi oleks peamiselt selles , et olen s e a l , tema kõrval , vähemalt tema lähedal . </s> <s> Aga – kas olen ? </s> <s> Kas mul on mingitki garantiid , et leian ta üldse üles ? </s> <s> Ja edasi – et mul lastakse olla temaga koos ? </s> <s> Nii palju on olnud kuulda juhtumeid 41-sel küüditatud peredest , kus mehed olid aetud naistest lahku , ühed laagritesse , teised asumisele . </s> <s> Keegi ei tea ju õieti midagi . </s> <s> Võibolla et k õ i k ja p õ h i m õ t t e l i s e l t üksteisest lahku – inimeste vastupanuvõime vähendamiseks ... </s> <s> Ja minu , kuidas ütelda , abist poleks Maalil kõige pisematki kasu . </s> <s> Peale teadmise , et ma seda püüdsin ... </s> </p>
<p> <s> Aga kui ma jääksin kohale – ? </s> <s> Ja Valga leitnantidest paistis ju , et nad mind minema saata ei kavatse , vähemalt mitte niikaua , kuni tuleb käsk korraldada järjekordne öine aktsioon , – nii et kui mul lastaks kohale jääda ja ma jääksin ja püüaksin teha eriti tihkelt tööd ( ma pean sel juhul mõtlema , millist ) – ja kui ma oleksin absoluutselt kokkuhoidlik – ja kui ma hakkaksin vähehaaval realiseerima seda piskut , mis mul veel on ... ? </s> <s> Need viis Nikolai kümnelist , mis olid mul – arvatavasti seadusevastaselt – vestitaskus hoitud , maksaksid omajagu . </s> <s> Ja need kakskümmend ülikooli kahekroonist – võibolla olin ma neid kallimaks pidanud , kui nad olid , lihtsalt nende seose pärast ülikooliga – , aga natuke maksaksid vist ka need . </s> <s> Ja need kaksteist hõbedast supilusikat ometi ka . </s> <s> Ja kuldkapsliga tasku-uuri eest võiks saada vist mitusada rubla – sellest hoolimata , et kapsli sisse on graveeritud võõrale sobimatu tekst : sellele ja sellele kolmekümneaastase juhatuse liikmeks olemise puhul – Valgamaa Põllumeeste Selts – Raamatute eest ei saa praegusel ajal suurt midagi . </s> <s> Ja klaverit meil enam ei ole . </s> <s> Ma ei raatsinud seda MTJ-ile jätta ja meie sauna ei mahtunud see ära . </s> <s> Aga Tedresaare loovutamise aegu olin tahtnud seda säilitada . </s> <s> Et jumal teab , ehk tuleb siiski aeg , kus lapselapsed seda mängivad – ja ma ise võin selle peal kangete sõrmedega Puntscheli järgi klõbistada ... </s> <s> Klaver oli olnud 44-ndast saadik Pärnus Tiiu käes hoiul . </s> <s> Kuni Klaara , mu lihase venna naine , kasutas Tiiu pahandused ära ja läks ja nuias selle talt võileivahinna eest enesele välja . </s> <s> Et ära see võetakse sinu käest niikuinii ... </s> <s> Aga mõned kristallvaasid , eluajal sünni- või pulmapäevadeks sõprade kingitud , olid veel tüdrukute käes hoiul . </s> <s> Ja ohvitseriprouad kuuldusid antikvariaatides nende järele üsna maiad olema . </s> <s> Ja siis oli mul ju veel pool poognat Otepää marke , juhuse moel nende meeste käest saadud , kes neid 41-sel Nuustakul trükkisid . </s> <s> Ja nende eest pidid kogujad maksma ootamatult kõrget hinda . </s> <s> Kuigi võis arvata , et nende müüki võisid võimud tõlgendada nõukogudevastaseks propagandaks – aga sellest otsustasin ma vajaduse korral mitte hoolida . </s> <s> Ühesõnaga : kui need asjad läheksid mul vähegi korda , esmajoones muidugi töö ( aga miks ei pidanud see mul korda minema , mul oli ju eluaeg olnud kebja kere ja kuuekümne viieselt kena tervis käes ) – siis võisin loota , et saan vähemalt esialgu nelja paki saatmisega kuus hakkama : kaks tüdrukutele , nojaa , vähe kehvemad kui seni , ja kaks Maalile , nii tublid , kui võimalik ... </s> <s> Ja ma tunnistan , ma mõtlesin ka nii : seda , mis meiega on juhtunud , võiks teatud mõtteviisi puhul tõlgendada ka kui riiklikku paljaksröövimist , ja veel enam – kui riiklikku porritallamist pärast röövi . </s> <s> Ja sellest lähtudes võiks teatud eetika anda mulle loa vastata sellele näiteks riigi tagant varastamisega , ütleme m õ õ d u k a varastamisega , näiteks minu kaalumehetööl . </s> <s> Selleks on sada võimalust . </s> <s> Aga ka kõige mõõdukamat varastamist ei saa ma endale lubada . </s> <s> Kui ma endast vähegi lugu pean . </s> <s> See peaks olema arusaadav . </s> <s> Pealegi , ma ei saa salata , et ma meiega toimunut mingil määral m õ i s t a n. Vähemalt põhimõttes , kui mitte talitusviisi jõhkruses . </s> <s> Issand jumal – see on ju nüüd meie eneste kallal seesama , mis me ise meie mõisnike kallal tegime , kui ma olin 20-ndal aastal mõisate võõrandamise maakonnakomisjoni liige ... </s> <s> Ainult et meie jätsime mõisnikele nende kodud , tähendab mõisasüdamed pluss nelikümmend hektarit maad alles . </s> <s> Mõisnike enamik pidas meidki röövliteks . </s> <s> Aga ka säherdusi leidus , kes meist aru said . </s> <s> Kes , kuivõrd nad jäid iseenesteks , ei saanud meie samme heaks kiita , aga said meist aru . </s> <s> Nagu Sangaste krahv Berg . </s> </p>
<p> <s> Meie võtsime temalt kümme tuhat hektarit ära ja jätsime nelisada alles , s. t. nelikümmend pluss kolmsada kuuskümmend tema rukki-katseteks . </s> <s> Ühesõnaga võtsime 96 protsenti ära ja jätsime 4 protsenti talle alles . </s> <s> Aga lossi jätsime puutumatult ja kõige kraamiga tema omaks . </s> <s> Ja Kihnu või Petserimaale välja saatma ei hakanud teda ka keegi . </s> <s> Minu ülesandeks jäi temalt võõrandusaktile allkiri võtta . </s> <s> Ma mäletan , me seisime kuusnurkses maalitud laega kirjutustoas , pikk kõhn mees luidra hallis habemetüükas näoga akna kohal vastu valget parki – Mina hakkasin talle seletama sakslaste vallutuse ajaloolist ülekohut ja Asutava Kogu otsust , mis selle seitsmesaja aasta takka heaks teeb . </s> <s> Alles poole pealt tuli mulle meelde , et ta on kurt – nii et ma kohmetusin vait ja tema ütles valgamaa murdes , sest teistsugust eesti keelt ta ei osanud : </s> </p>
<p> <s> " Ma'p kuule , mäs ti räägite . </s> <s> Aga ma saan aru , mäs ti tiite . </s> <s> Ja see on jo täieste loomolik . </s> <s> Täie poolt kaidess . " </s> </p>
<p> <s> Ja ta kirjutas aktile silmapilk alla . </s> <s> See tähendab teatavaksvõtule , et ta on oma maast ilma . </s> <s> Millest juriidiliselt enam midagi ei sõltunud , aga inimlikult ikkagi – No ja meiega , eesti jõukamate talupoegadega , kes arvati kolhoosikorrale vastu seisvat , sündis nüüd midagi taolist . </s> <s> Ainult palju alandavamal moel . </s> <s> Ja ka meie suhtumine sellesse oli vastav . </s> <s> Aga minu oma igatahes umbes niisugune nagu krahv Bergil . </s> <s> Tema pidi olema omal ajal ütelnud : " Noh , tehke pruuvi . </s> <s> Aga mena näen ette : täie asonikud äi saa elama parembast kui mino moonakesed . </s> <s> Ega andma rohkem produktsiooni . </s> <s> Vöi kui saavad , siis alles nönna pika aja perast , et see vöörandamine pole ikkagi möistlik . </s> <s> Aga nähtavaste pole möistlikkus mitte egas asjas asja peämene mööt . " </s> </p></div2><div2 type="alaosa"><head> 3 . </head>
<p> <s> Meil pole ju tarvis hakata siin esitama meie tollase kaevamise üksikasjalikku aruannet . </s> <s> Sest vaevalt see piisavalt paljusid huvitaks . </s> <s> Paarile huvitatule , keda ehk leidub , on selline aruanne arhiivis kindlasti olemas . </s> <s> Ainult ma ei oska ütelda , millise asutuse omas . </s> <s> Liiga palju on vastav bürokraatia vahepeal pooldunud , neeldunud , kohunud ja vohanud ning kokkuvõttes moodustanud uusi asutusi , keskusi , lülisid , osakondi , valitsusi ja instituute . </s> <s> Ent , nagu öeldud , k u s k i l on vastav aruanne asjahuviliste tarvis tallel . </s> </p>
<p> <s> Nii et kui ma meie kaevamiste käigust siinkohal siiski edasi räägin , siis mitte ametliku aruande kordamiseks . </s> <s> Ei , vaid pigem mõnede ootamatute kõrvalseikade juurde jõudmiseks , mis ametlikus aruandes teatud põhjustel üldsegi ei kajastu . </s> <s> Kusjuures ma ei söandaks kinnitada , et see kajastumatus on tingitud nende seikade tähtsusetusest . </s> </p>
<p> <s> Ühesõnaga : minu töövõtu teise nädala alguseks oli asi niikaugel , et hoburauakujuliselt lossimüürist eenduvat tornialust ümbritses poolteise meetri laiune ja maapinnalt mõõtes kolme meetri sügavune kraav . </s> <s> Kraavi põhjas paljastus Toompea paelava pealispind : torn oli rajatud otse põhjapaele . </s> <s> Ja tornimüür koosnes alumisest kihist alates puhtast paest . </s> <s> See paas pidi olema nähtavasti kuskilt siitsamast ligidalt murtud , võibolla otse käeulatusest Kuberneri aia lõunaservast , kus vana murrukoht pidi olema jäänud nelisada aastat uuema bastioni alla ... </s> </p>
<p> <s> Säilinud müüri kõrgus oli üsna ühtlaselt veidi üle poolteise meetri , paksus umbes meeter kakskümmend sentimeetrit . </s> <s> Kraavist väljaloobitud liiv ja kivipuru oli meil enam-vähem hoolega – ja mis puutub Kaarel Sõrru ossa , siis erilise hoolega – läbi sõelutud ja ootamatult vähesed , minutaolise võhiku jaoks otse pettumuslikult vähesed leiud meie kuurilaua kaudu brigadir Jalaka poolt igal õhtul Akadeemiasse ära viidud . </s> <s> Aga nimetamisväärt leide meil tõesti polnudki . </s> <s> Vähemalt mitte selliseid , mis oleksid vaiksel ini-ini-ininal kõneleva Jalaka natukegi elevusse ajanud . </s> <s> Tema veeretas kahte või kolme pöidlaotsasuurust lopergust tinaplonni näpu vahel ja ütles läbi nina : </s> </p>
<p> <s> " Hneed on hmusketikuulid . </s> <s> Hküllap 1710-nhenda aasta hlinnapiiramisest . " </s> </p>
<p> <s> Paari Tallinna färdingisse , mis ta 15-ndasse sajandisse arvas , suhtus ta niisama jahedalt . </s> <s> Ja poolikusse tinast küünlajalga , mida ta pidas färdingeist sajandi vanemaks , täpselt niisamuti . </s> </p>
<p> <s> Kui Jalakas seda küünlajalatükki paberisse mässis , et seda kohvrisse torgata – me seisime ta ümber kuuri ees pingi juures , kus see sündis – , astus härra magister Tauts mu selja tagant kerges konjakilõhnapilves esile ja hüüdis : </s> </p>
<p> <s> " Üks moment , seltsimees brigadir ! " </s> <s> Ta haaras küünlajalatüki paberist enda kätte . </s> <s> " Teie , seltsimees brigadir , jõudsite ju sõja ajal Tomski või Temnikovi ülikoolis või kus ajaloo õppimisega ikkagi kolmandale kursusele välja – eks ole – ja sel juhul pole teil raske tuvastada , et niisugused keermed , näete siin , selle küünlajala varrel – vaadake , need siin – mille tõusunurk horisontaali suhtes on igal juhul üle üheteistkümne kraadi – ja see on nimelt tähtis – need kinnitavad ju sine dubio , et tegemist on Novgorodi tööga ! " </s> </p>
<p> <s> Härra magister seisis heledas suvises päevapaistes , jalad õieli , väike , kõhn , aga loomuldasa kandiline mees , hallis tööriides , aga laiaäärelises mustas viiuldajakaabus , mille alt paistsid heledad sakris karjapoisijuuksed , ja vahtis natuke põletikulisil punnis peiarisilmil Jalakale näkku ning õiendas poolikut küünlajalga ta nina alla – " Ja mis peaasi , seltsimees brigadir , seda , et siin Novgorodi tööga tegemist on , ei kinnita ju mitte ainult need keermed , vaid selsamal määral ka üks veel p a l j u olulisem asi : nõukogulik teaduslik kaemus – " Ta kordas kume-kähedalt ja üha punaseplekilisema näoga : " –nõukogulik teaduslik intuitsioon – kui see võõrsõna on teile juhuslikult tuntum – " </s> </p>
<p> <s> Ma nägin , tasane pastorikandidaat Viilip oli astunud magistri selja taha ja tiris teda pluusisabast tagasi ning rääkis talle üldkuuldaval lavasosinal kõrva : </s> </p>
<p> <s> " Härra magister – jätke järele – milleks – jätke järele – " </s> </p>
<p> <s> Aga härra magister oli elus nähtavasti liiga paljudest sõnavoorudest ilma jäänud , et praegu loobuda : </s> </p>
<p> <s> " Jajajaa ! </s> <s> Moskvas sosistatakse juba , olevat aeg hakata nõukogulikku teaduslikku intuitsiooni üle parda viskama . </s> <s> Sosistatakse , madame Lepešinskaja polevatki nõukogude teaduse auks õlleklaasi sees surnud ainest elavat välja haudunud . </s> <s> Lubage mul ütelda : m i n a olen säherdusest sosinast s ü g a v a l t nördinud ! </s> <s> Ja kinnitan : meie siin meie rikkumatult nõukogulikus Nõukogude Eesti provintsis oleme nõukogulikule teaduslikule intuitsioonile vankumatult truud ! </s> <s> Ja meie saame koos teiega , seltsimees Jalakas , ka selle pooliku küünlajala puhul eksimatult aru : kui kogu maailm on tänapäeval viimaks sunnitud tunnistama – ex oriente lux – , siis kehtib ju kaemusliku selgusega ka – ex oriente lucerna ! </s> <s> Kujutage ette : mitte ainult valgus idast – vaid ka valgustusvahendid idast ! </s> <s> Ja kurat võtaks – ka ametid idast : ex oriente et indices ! </s> <s> Nii et – seltsimees brigadir – pange see küünlajalg endale diplomitöö teemaks seltsimees Loogna juures otsekohe kinni ! </s> <s> Ma ütlen teile : nõukoguliku teadusliku kaemusega võib sellest ka kandidaaditöö välja keerata . </s> <s> Aga sellega oleme meie vist natukene siiski hilinenud – mis ? </s> <s> Isegi meie rikkumatus Nõukogude Eestis – mis ? " </s> </p>
<p> <s> Ta pani küünlajalaköndi brigadiri lahtisse kohvrisse ning astus torushuuli , jõlepüüdliku ja tõsimureliku näoga tagasi . </s> <s> Ootasin huviga , mis seltsimees Jalakas selle divertismendi peale ütleb , ja tundsin teatud hämmelduses , et asjade tagamaad olid mulle liiga võõrad , et otsustada , kas seltsimees Jalakale tuleb kaasa tunda või mitte . </s> <s> Tema ise ei öelnud igatahes peaaegu midagi . </s> <s> Ta vedas kitsa suu ainult natuke viltu ja pomises : </s> </p>
<p> <s> " No mis te siin nüüd niimoodi – " </s> </p>
<p> <s> Aga mu ammune , see on nädalapikkune huvi magister Tautsi vastu puhkes ta etteastest uue hooga . </s> <s> Võibolla oligi jätku põhjuseks asjaolu , et ma polnud vist suutnud tema numbri ajal muiet täiesti alla suruda ja tema oli pannud seda tähele . </s> <s> Ning nähtavasti tõlgendanud endale soodsalt . </s> </p>
<p> <s> Me astusime planguväravast välja . </s> <s> Jalakas jäi maha väravat sulgema ja me kõndisime neljakesi paremale mäest alla . </s> <s> Siis viipas Sõrd meile käega ja kebis Kiek in de Köki poole minema . </s> <s> Wismari nurgal jäi härra magister seisma ja haaras Viilipil reväärist . </s> <s> Kui ma nende juurde jõudsin , hüüdis magister – ja kuna otse mulle suhu , siis märksa konjakilõhnalisemalt kui äsja : </s> </p>
<p> <s> " Doktor Mirk ! </s> <s> Meie kolleeg issandas Viilip teeb mulle siin kapitaalseid etteheiteid – meie eesrindliku brigadiri ebakristliku kohtlemise pärast . </s> <s> Tulge meile arbiitriks ! </s> <s> Mina ei ole härra Viilipiga nõus . </s> <s> Sest kristlik võib tähendada ka läbipiitsutamist ja sütel praadimist . </s> <s> Ja minul on seltsimees Jalaka asjus omad arvamused . </s> <s> Tulge-tulge-tulge ! " </s> </p>
<p> <s> Tõrkusin tegelikult ainult silmapilgu ja ainult moepärast . </s> <s> Magistri laad tundus mulle kuidagi pealetikkuv , kuidagi pisut aferistlik . </s> <s> Kuid ikkagi pakkus ta mulle huvi . </s> <s> Sest ta tundus esindavat laadavaimukust otse kõrgakadeemilisel tasemel ja üheskoos niisuguse vabakeelsuse ja -meelsusega , millest me olime ammu võõrdunud . </s> <s> Mõnikord oli säherdusel just nagu täiesti arvestamatul lobal meie jaoks tollal teatud vastumeelsuse kiuste lausa fastsineeriv tõmme . </s> <s> Nagu mulle praegu tagasi mõeldes näib . </s> </p>
<p> <s> Niisiis me läksime sinna , kuhu härra magister meid suunas või tegelikult pigem tiris : Paldiski maanteele , nüüdseks kadunud , kuid tollal seal veel hingitsenud " Linda " restorani . </s> <s> See oli kaunikesti armetu paik ja 1954-ndal aastal polnud tal enam sellegagi hoobelda , millega ta kuulu järgi veel mõni aasta varem ja paarikümne aasta jooksul oli uhkustanud : et aeg-ajalt häälestas legendaarne Benno Hansen oma tõrrepõhjabassi just selles kõrtsis ära ja laulis siin oma viinavendadele oma Stokholmi Kuningliku Ooperi aegade aariaid ja lõpetas harilikult lauluga " Ma istun keldris sügaval – " . </s> <s> Aga laulnud oli ta kujuteldavasti üha roostetanumal häälel ja seda järjest kõmavamalt eirates ja eriti viimastel kordadel nii , et , nagu räägiti , kõrtsi tumepunastest sametportjääridest oli tõusnud halli tolmu . </s> </p>
<p> <s> Magister valis seinaäärse – ja portjäärideäärse laua . </s> <s> Enne kui me vanadel viini toolidel istet võtsime , tõmbas ta meie lauaga kohakuti rippuvad portjäärid laiali ja veendus , et nende taga polnud kedagi seismas . </s> <s> Kui ta toolile istus , panin ma tähele , et ta asetas tagumiku sinna kuidagi hästi ettevaatlikult . </s> <s> Aga sedamaid viipas ta kuningliku žestiga meile kolmetähelise ja kohvitassid lauda ja kamandas enne , kui need pärale jõudsid : </s> </p>
<p> <s> " Härra Viilip – seletage kolleeg Mirgi kuuldes , mida te mulle seltsimees Jalaka asjus ette heidate ! </s> <s> Ja mida te temast üldse teate ? ! " </s> </p>
<p> <s> Viilip ütles vaikselt : </s> </p>
<p> <s> " Ma tean , teie kahtlustate teda sellessamases – " Ta koputas sõrmenukiga tasa vastu lauda . </s> <s> Magister ajas silmad pungi , tõstis Viilipi poole haralisõrmised päkad ja tegi pšš-pšš-pšš hoiatavat kährikuhäält , nii et Viilip sulges suu . </s> <s> Oober , võidunud mustas pintsakus poiss , lähenes konjakipudeli , pitside ja kohvitassidega . </s> <s> Kui ta oli need lauale seadnud ja eemaldunud , ütles Viilip : </s> </p>
<p> <s> " Näh , siin te ütlete pssst , aga brigadiri üle ironiseerite avalikult kõigi kuuldes – " </s> </p>
<p> <s> " Tema üle ironiseerisin m i n a – " hüüdis magister . </s> <s> " Aga siin kippusite t e i e lobisema – ja t e i l ei ole ju mingit kaitset ! " </s> </p>
<p> <s> Selle peale ei saanud ma hoiduda küsimast : </s> </p>
<p> <s> " Aga , härra Tauts – mille kaitsel t e i e siis tegutsete – ? " </s> </p>
<p> <s> " Ah jaa – teie ei tea . </s> <s> Härra Viilip juba teab . </s> <s> Mina tegutsen – surma kaitsel – " Ta jälgis muiates mu ilmet , jälgis seda nii pingsa uudishimuga , et unustas muigava suu natuke lahti . </s> <s> " Nojaa . </s> <s> See tume daam päästab meid lõppude lõpuks kõiki ja kõigi käest ära , kui pisut shakespearelikult väljenduda , eks ole . </s> <s> Nii et võtame ühe – tema terviseks – " </s> </p>
<p> <s> Magister võttis pitsi põhjani , meie Viilipiga rüüpasime ülemise kolmandiku . </s> <s> Magister jätkas : </s> </p>
<p> <s> " Aga minu puhul on asi tsipa konkreetsem . </s> <s> Mhm . </s> <s> Mul on vähk . </s> <s> Jaa . </s> <s> Ma olen laagrist vähiga akteeritud . </s> <s> Ma peaksin istuma seal veel aastapäevad oma kümmet täis . </s> <s> Aga ma olen siin . </s> <s> Sest nad leidsid , et ajan kahe kuu pärast koivad sirgu , ja lasksid mu tulema . </s> <s> Ametlikult humaansusest , tegelikult oma statistika parandamiseks . </s> <s> Minu pagaripoistel on mu diagnoos teada . </s> <s> Ma olen nende juures praktiliselt mahakantud mees . </s> <s> Nad ei hakka minuga enam jamama . </s> <s> Tänu sellele võib härra magister Tauts lubada endale nüüd asju , mida härra Viilip esialgu ei või . " </s> </p>
<p> <s> Magister oli riputanud oma musta kunstnikukaabu varna ja oleks oma turris tuhakarva juustega sobinud nüüd oivaliselt kas või omaenda sõjajärgse " Stuudioteatri " lavale – Eeroks tõsirealistlikku " Seitsmesse venda " . </s> <s> Sellest hoolimata : kui ütleksin , et mul oli tema jutu peale pisut kõhe nagu säherduse jutu peale alati , oleks see väär . </s> <s> Sest niisugust juttu , eriti niisugusel toonil serveerituna , kogesin esimest korda . </s> <s> Nii et küsisin üsna ebakindlal häälel : </s> </p>
<p> <s> " –Ja kuidas teie tervis nüüd siis – on – ? " </s> </p>
<p> <s> " Neljandat kuud muutumatu , " ütles magister ja vaatas meile pulkas silmil otsa . </s> <s> " Aga läheme nüüd asja juurde : härra Viilip , milles te mind süüdistasite ? " </s> </p>
<p> <s> " Oh , kuulge – " alustas Viilip leplikult ja pani pitsile pihu peale , kui magister tahtis talle konjakit juurde kallata , " süüdistama pole ju üldsegi õige sõna . </s> <s> Ka ette heitma pole õige sõna . </s> <s> Ülimalt võiks öelda – k a h e t s e m a. </s> <s> Ma väljendasin paljalt kahetsust – " </s> </p>
<p> <s> " Mille puhul ? " nõudis härra magister . </s> </p>
<p> <s> " Lihtsalt – kuidas ütelda – sel puhul , et teil kristlik andestamistahe nii täielikult puudub – " </s> </p>
<p> <s> " Kuigi see kuluks mulle minu olukorras nii väga ära – kui pisikene avanss õndsa surma asjus – kas nii ? ! " </s> </p>
<p> <s> " Oh ei ! " õiendas Viilip käsi laiutades . </s> <s> " Sugugi mitte nii . </s> <s> Vaid üleüldse – " </s> </p>
<p> <s> " Ah soo ? ! </s> <s> Ah üleüldse ? ! " võttis magister uuesti tuld , ja jatkas siis pisut-pisut tempereeritud , aga kindlasti ebapiisavalt tempereeritud häälel – nii , et ma mõtlesin : ahaa , see pole ju otstarbest , vaid harjumusest tingitud hääletasandus , ja sellest ei vabasta meid nähtavasti ka mitte magistri Tume Daam ... </s> <s> Magister jatkas : " Ah mina pean laskma enese kallal ja teiste kallal sigadusi teha – nuhkida , ettekandeid kirjutada , kuulatada , koputada , valetada , provotseerida ? ! </s> <s> Ja pean ära kannatama , et nuhid ja pealekaebajad ja provokaatorid saavad selle kõige arvel , nagu öeldakse , mõnusasti edasi – samal ajal kui mind ennast ja teisi , kelle kallal see kõik sünnib , pannakse vangi ja saadetakse laagritesse ja laagrites kartsadesse ja distsiplinaarüksustesse ja kõige närusematele töödele ? ! </s> <s> Ja et siis , kui me tänu teatud Tumedale Daamile äraarvamatul moel jälle vabad oleme – jääme meie siiski igaveseks äramärgitute kontingentidesse – see on ju teada ? ! </s> <s> Ja mina pean andma säherduse sigatsemise sigatsejaile kristlikult naeratades andeks ? ! </s> <s> Sest kui ma seda ei tee , siis teie , härra Viilip , k a h e t s e t e mind ? ! </s> <s> Kas nii ? ! " </s> </p>
<p> <s> Viilip pomises : </s> </p>
<p> <s> " Noh – kui te ilmtingimata tahate , siis tõepoolest – pisut nii – " </s> </p>
<p> <s> " Aga mispärast ikkagi ? ! " kääksatas magister . </s> </p>
<p> <s> " Kahekordse hädaohu pärast , millesse te end asetate – " ütles Viilip vaikse laiduga . </s> </p>
<p> <s> " Aga ma ju juba seletasin – " kuulutas magister , " –minu jaoks neid ohtusid ei ole – " </s> </p>
<p> <s> " Ma ei mõelnudki neid , " rääkis Viilip endiselt , " vaid teisi ja võibolla suuremaid – " </s> </p>
<p> <s> " Missuguseid siis veel ? " ajas magister silmad kahekordselt pulka . </s> </p>
<p> <s> " Ma mõtlen kahesugust hädaohtu ülekohtune olla – " seletas Viilip natuke sunnitult ja ikkagi agaralt . </s> <s> " Esiteks – te karistate oma käitumisega võibolla inimesi , keda nende eneste südametunnistus ammu kõige rängemal kombel nuhtleb ... </s> <s> Kust te teate ? </s> <s> Päevast päeva , ööst öösse . </s> <s> Ängistusehoogudega , hirmuhigihoogudega . </s> <s> Vastikusepursetega iseenese vastu . </s> <s> Enesetapumõtetega ... </s> <s> Ja siis tulete teie ja lisate nende koormasse uue kamaka , mõnitusekamaka – kui kristlikust vaatevinklist peaks võibolla tundma neile ammu kaasa – " </s> </p>
<p> <s> " Kaastunde hädaohtlikkusest saan ma aru – " ütles magister Tauts ootamatult , kallas kõik klaasid konjakit täis , jõi enda oma tühjaks ja jutustas : </s> </p>
<p> <s> " Teate , kui ma Vorkutas sütt kaevasin – Jaa , seal pandi mind otsekohe sütt kaevama . </s> <s> Paras , nõtke , sitke poiss , nagu ma olin . </s> <s> Ja ka madalate prohhood'ide jaoks sobivat kasvu – Jajaa , pikad mehed pääsesid seal sageli allmaatööst mööda – " </s> </p>
<p> <s> " See on tõsi küll – " laususin ma vahele , " mina sain Intas just pikkuse tõttu maa alt tulema – " – ja märkasin alles siis , alles seda öelnult tähendab , et olin magistrit kuidagi toetanud , milleks mul tegelikult – ettevaatusest muidugi – polnud üldsegi soovi – Magister jatkas : </s> </p>
<p> <s> " Tähendab , mul oli seal paarimees . </s> <s> Äärmiselt vaikne mees . </s> <s> Ta ei rääkinud endast peaaegu mitte midagi . </s> <s> Ainult seda , möödaminnes , et naine oli läinud tal peast segi ja uputanud enese ära – pärast seda , kui poeg , keskkoolipoiss , oli mõistetud seitsmeks aastaks vangi . </s> <s> Ja seda möödaminnes ka , et enesele oli talle antud kakskümmend viis pluss viis . </s> <s> Aga ükskord rääkis ta mulle ära ühe erandliku idee . </s> <s> Ma mäletan , me pidasime prohhood'is lõunavahet . </s> <s> Me olime pannud presentkindad endi kõrvale maha ja pühkinud käed kaltsuga söetolmust nii puhtaks , kui nad läksid , ja söönud oma eilsed zajebanka'd nii pisikeste suutäite kaupa ära , kui võimalik , ja rüübanud pudelist teevett peale ja lesisime nüüd kõrvuti paljal kuratlikult mustal söel ja vaatasime lakke . </s> <s> Meie kohal poolteise meetri kõrgusel läikis kolme meetri paksune kiht sedasama paljast musta sütt ja selle kohal püstloodis viissada meetrit isamaa aherainet , ruutmeetri lae kohta keskmiselt kaks miljonit kilo . </s> <s> Ja siis see mees rääkis , õhku vahtides ja niimoodi vaikselt – nagu teie , härra Viilip : et kui Eestis korraldatakse ükskord võistlus ideede saamiseks , mis oleks salakaebajatele ja nuhkidele kõige sobivam karistusviis – siis tema saadab sinna oma idee . " </s> </p>
<p> <s> Magister pidas pausi ja ootas , aga Viilip pani käed lauaserval murelikult risti ega küsinud , missugune see idee oli olnud . </s> <s> Ja mina tajusin alles pärast oma küsimust , et poleks tarvitsenud küsida : </s> </p>
<p> <s> " Ja mis idee tal siis oli – ? " </s> </p>
<p> <s> " See oli see , " seletas magister , " et igale nuhile , kelle tegevuse läbi on inimesi hukka saanud või kannatanud , needitakse kaela paras terasest võru . </s> <s> Ja võru külge terasketiga liud . </s> <s> Mis toetub vastava tugihargiga vastu karistatu rinda . </s> <s> Äravõtmatult , saate aru . </s> <s> Ja kui karistatu tänaval kõnnib , sülitavad vastutulijad talle liuda . </s> <s> Nii et muist pritsib talle möödapääsmatult näkku ka . " </s> </p>
<p> <s> Viilip oli endiselt vait . </s> <s> Mina küsisin : </s> </p>
<p> <s> " Ja kuidas see idee teile tundus ... ? " </s> </p>
<p> <s> Magister ütles : </s> </p>
<p> <s> " Halb . </s> <s> Ma ütlesin talle sealsamas : kulla mees , sellega kaugele ei sõida . </s> <s> Sest sülitavad ainult mõned . </s> <s> Ja ainult niikaua , kuni asi on uus . </s> <s> Varsti ei sülita keegi . </s> <s> Mõne aja pärast pöörab kaastunne asja pea peale . </s> <s> Karistatutest saavad kangelased ! </s> <s> Süljekausid kistakse neil rinnalt ja tõstetakse neile pähe kui pühapaisted ! </s> <s> Kaastunne rikub kõik . </s> <s> Ja ta tekib otsekohe , kui minnakse karistamisviisiga liiale . </s> <s> Karistada põhjalikult tähendab karistada pikkamööda ja parajal määral . </s> <s> Täpselt parajal määral ! </s> <s> Nii . </s> <s> Ja nüüd , härra Viilip – missugune oli t e i n e minu andestamatusest võrsuv hädaoht ? " </s> </p>
<p> <s> " Teate , härra magister , " ütles Viilip ühtaegu liigutava ja tüütu möönvusega , " ma ei saa küll õieti aru , mismoodi teie käsitate kaastunde küsimust , aga olgu peale – teie esimene hädaoht oli see , et te karistate oma irooniaga inimesi , kes on juba rängasti karistatud . </s> <s> T e i n e on see , et te karistate võibolla inimesi , kes pole ülepea mitte milleski süüdi – " </s> </p>
<p> <s> " Kuidas nii ? ! " kätsatas magister . </s> </p>
<p> <s> " Nimelt – " seletas Viilip , " –sest n e n d e kohta – " – ta koputas uuesti tasakesi vastu lauaserva – " nende kohta pole ju ei teil , ei kellelgi kunagi tõendeid – ainult võimalused , ainult tõenäosused , kahtlustused , ainult see , mis meie eneste hinges valutab – " </s> </p>
<p> <s> " Ja sellest puhtisiklikust pisikesest ülekohtuseks osutumise hirmust peaksin ma taluma kõiki neid tüüpe – Uuh , kuulge – ma tegin seda mingil määral , hädatarvilikul määral – aastaid – , kuni mul ei olnud muud võimalust , kuni mul ei olnud kaitset , saate aru – Aga nüüd – kurat – ma lämbuksin ju lõplikult ära , kui ma ka nüüd – aeg-ajalt – saate aru – ? </s> <s> Saate küll – ma tean – " </s> </p>
<p> <s> Magister rääkis seda – tõsi , võrdlemisi vaikselt , aga ikkagi just nagu falsetiga , just nagu oleks ta oma kummalise avameelsuse kiuste sundvaikimise koormast lämbumas . </s> </p>
<p> <s> Mina ütlesin : </s> </p>
<p> <s> " Ja küsimus pole ainult tõendites . </s> <s> Tõendid võivad meil teinekord isegi olla . </s> <s> Aga mis me teame motiividest ? " </s> </p>
<p> <s> " Mis kuradi motiivid ! " kraaksatas magister . </s> <s> " Teie ka tahate selge mõistuse tatises kaastundes ära uputada ? ! </s> <s> Teie ka ? ! </s> <s> Kuulge , härra Mirk – kas nõnda : teie sõber võetakse kinni , näidatakse talle kruustange ja öeldakse , et ta pistetakse munepidi nende vahele ja pigistatakse – kui ta ei tunnista , et Peeter Mirk tahab kukutada nõukogude korda ! </s> <s> Tema tunnistab – sest ta kardab ju valu , ja teie saate kakskümmend viis pluss viis ja ütlete : kallis sõber , ma tänan sind , et sa ei hakanud minu pärast valu kannatama , sest mul oleks olnud talumatu seda mõelda ! " </s> </p>
<p> <s> Viilip ütles : </s> </p>
<p> <s> " Härra magister , kui te minu käest küsite – mina just umbes niimoodi talitasin . </s> <s> Kui mind Pedagoogilisest disklafiti . </s> <s> Mu kursusekaaslane ja sõber – jätame nimed nimetamata – tuli minuga õhtul pimedas Kadriorgu kõndima ja rääkis : tema oli kutsutud s i n n a ja oli öeldud : tunnistagu , et mina olen teda kirikusse kaasa kutsunud . </s> <s> Kui ta ei tunnista – siis – neil pidi olema vahendeid . </s> <s> Seda me teadsime ju isegi , ja mu sõber teadis ka – ja pealegi olin ma teda ju tõesti kutsunud . </s> <s> Nii et tema tunnistas sedamaid . </s> <s> Ja rääkis mulle veel enne ära , kui mind rektori juurde kutsuti ja öeldi , et usklikud nõukogude pedagoogideks ei kõlba . </s> <s> Ja mina ütlesin sellele , noh , ütleme Antsule : Jumalale tänu , et sa kohe üles tunnistasid ja v a h e n d i t e rakendamist ära ootama ei hakanud – sest kui sind oleks minu pärast pitsitama hakatud – ma poleks saanud ju enam eluaeg inimestele silma vaadata – " </s> </p>
<p> <s> Mina ütlesin : </s> </p>
<p> <s> " Valuhirm pole motiivina kuigi originaalne . </s> <s> Aga motiive leidub nii kummalisi – või ütleme l e i d u s nii kummalisi , et oi-oi-oi . </s> <s> Nagu omal ajal Patareis teie endagi kohta räägiti . " </s> </p>
<p> <s> Magister kerkis laua taga poole pea võrra pikemaks , kummardas punaseplekilise näo ettepoole ja oli , nagu öeldakse üleni kõrv : </s> </p>
<p> <s> " Jahaa ? ! </s> <s> Mis siis minust seal räägiti ? " </s> <s> Ta sirutas käe vasakule välja ja tõmbas portjääri laua kõrval krauhti kõrvale . </s> <s> Selle tagune oli tühi . </s> <s> Ja vahepeal oli väga läikvele kulunud mustades pintsakutes kvartett väikesel laval mängima hakanud , nii et meie kõnelusest poleks naaberlaudades enam midagi kuulda olnud . </s> <s> Kuid ikkagi ei hakanud ma talle ju seal kõrtsis kõike ritta laduma , mis ma olin tema juhtumi kohta oma poolteise aasta pikkuse eeluurimisaja jooksul Pagaris ja Patareis kuulnud . </s> <s> Üldjoontes oli lugu olnud umbes nii . </s> </p></div2><div2 type="alaosa"><head> 4 . </head>
<p> <s> Ma ei tea , millega härra magister Tauts oli tegelnud Saksa okupatsiooni ajal. </s> <s> Aga ilmsesti oli ta õiendanud issanda süütutel aladel . </s> <s> Sest mingeis okupatsiooniaegseis pattudes polnud teda , nagu ma aru sain , süüdistatud . </s> <s> Ei tegutsemises sakslaste kasuks – tähendab ei Saksa sõjaväkke kuulumises , ei okupantide teenimises mingil tsiviilsel moel . </s> <s> Ega olnud teda süüdistatud ka asjades , mida nii sakslased kui asjaosalised ise olid pidanud saksavastaseks tegevuseks , tähendab anglofiilias või kolmanda võimaluse toetamises ( see on asjades , millega analoogiliste eest näiteks Résistance'i tegelastele pandi Prantsusmaal mitte ainult Prantsuse , vaid ka Nõukogude ordenid rinda – aga mida nõukogude võim oli meil pärast sõda jälitanud peaaegu et sakslaste sõjaaegsele innule sümmeetrilise innuga ) . </s> <s> Magistril polnud ilmsesti süüd ei esimeses , teises ega kolmandas . </s> <s> Aga süü tal muidugi oli . </s> <s> Kui oli otsustatud , et tal see on . </s> </p>
<p> <s> Pärast sõda oli magister , kirjandusteadlane , nagu ta oli , olnud Tallinna " Stuudioteatri " dramaturg . </s> <s> See järsult muundunud sisuga sõna ei tähendanud nüüd enam näitekirjanikku nagu seni , vait tont teab kust ja miks teatri kirjandusala juhatajat . </s> <s> Kuipalju magister seal juhatas ja kuipalju teda juhatati , selle üle on nüüd juba raske otsustada . </s> <s> Ja küsimusel , kes see just oli , kes valis " Stuudioteatri " järgmiseks 1945-nda aasta lavastuseks Voronovi draama " Suur lahing " – sel küsimusel pole sest valikust johtunud farsstragöödia jaoks üldsegi tähtsust . </s> </p>
<p> <s> Tükk valiti ja teater alustas selle kallal tööd . </s> <s> Nagu ikka . </s> <s> Lavastaja hakkas kujundama lavastust . </s> <s> Näitlejad hakkasid õppima rolle , dekoraator hakkas oma sellidega otsima linna pealt kokku sel ajal hilisemast sõjajärgsest ajast veel raskemini hangitavaid asju : pappi , laudu , vineeri , värve etc . </s> <s> Ja butafoor hakkas otsima kokku seda , mida lavastaja ja dramaturg tal olid käskinud välja nõiduda : kõigepealt Wehrmacht'i ja Punaarmee vanu sineleid ja saapaid . </s> <s> Pruugitud varustuse ja trofeekraami ladudest oli neid üleeilse sõja järel üsna hõlpsasti saada . </s> <s> Niisamuti relvi . </s> <s> Mis enne teatrile loovutamist muidugi vastavas korras kõlbmatuks tehti . </s> <s> Mõned automaadid , nii sakslaste kui Punaarmee omad , kolm kuulipildujat , paarkümmend saksa ja paarkümmend vene vintpüssi . </s> <s> Teise ja kolmanda vaatuse lahingustseenides paukpadrunitega tulistamiseks . </s> <s> Kuskilt garnisoni vanarauahoovist hankis butafoor ka Esimese maailmasõja aegse kolmetollise välisuurtüki . </s> <s> Lavastaja tahtel pidid poisid selle kolmandas vaatuses üle lava vedama ja see pidi lava taga paar kõmakat laskma , teadagi selle tarvis " Estonia " orkestrist kohaletoodud suure trummi abiga . </s> </p>
<p> <s> Töö käis . </s> <s> Sakslased tuupisid oma inimsööjalikke , meie omad oma kõrgpatriootilisi fraase . </s> <s> Tuupimise vahel joodi garderoobides ja pisikeses suitsetamistoas kohvi ja kuulati lavastaja ja – kuidas siis muidu ? ! – tingimata ka magistri näpunäiteid . </s> <s> Ja ultrapatriootilise ning ürginimvaenuliku fraseoloogia vahel ei unustanud üks või teine tegelikult täiesti avalikult , tegelikult ainult harjumusest kuskil pooliti vanade dekoratsioonitükkide varjus keerata ka vana Reti-krapi nuppusid ja kuulata , mis BBC-l rääkida on . </s> <s> Midagi põnevat tal pajatada ju polnudki . </s> <s> Aga surmapatt , nagu härra Himmleri aegu , ei võinud selle kuulamine nüüd , tovarištš Beria ajal , ometi enam olla – üleeilse vabadustarmastava liitlase loba ju . </s> </p>
<p> <s> Aeg-ajalt astus ka teatri direktor maja töö- ja lõõgastusruumidest läbi : lamedanäoline kurbade vasikasilmadega seltsimees Ülo Keerme . </s> <s> Ustav Ülo , nagu teda millegipärast kutsuti . </s> <s> Tema vaatas möödaminnes oma rahva kohvipottidesse ja nuusutas grimmeerimislauale sattunud klaase : " Seltsimehed – ma saan ju aru , et tükk , mida meil mängida tuleb , ei ole jumal teab kui inspireeriv – " – ta vaatas oma rahvale mõistva naeratusega otsa – " aga inspiratsiooni otsimine , khm , alkoholist – on vähemalt tööruumides rangelt keelatud . </s> <s> Oleme kokku leppinud , eks ole ? " </s> <s> Või ta peatus rolliraamatusse vahtivate näitlejate selja taga ja nentis tõsiselt : " Õppida ! </s> <s> Õppida ! </s> <s> Õppida ! – see on näitleja jaoks kõige tähtsam . " </s> <s> Selle järel pidas ta pausi ja just nagu ootas midagi . </s> <s> Ja ootaski reaktsiooni ära . </s> <s> Sest magister kätsatas : " Aga õpitust aru saada on veel tähtsam ! </s> <s> Ja õpitut selle järgi klassifitseerida – üdi – leib – pask – on kõige tähtsam ! " </s> </p>
<p> <s> " Noh – " ütles direktor leebelt , " meie igatahes ei arva , et tükk , mida me Kunstide Valitsuse soovil mängima hakkame , oleks viimasest teie poolt nimetatud kategooriast ! " </s> </p>
<p> <s> Kaks päeva hiljem , õhtul , pimedal tänaval , teatrist koju mineku peal , peeti magister kinni ja topiti autosse . </s> <s> Kaks järgmist ööpäeva istus ta Pagaris boksis , kottpimedas ja nii pisikeses , et ainult tänu ta koibade lühidusele õnnestus tal , põlved konksus ja lõug põlvedel , kivipõrandal istuda ja aeg-ajalt , ilmsesti temaga kavatsetu vastaselt , sõba silmale lasta . </s> <s> Niipalju kui närv lubas . </s> <s> Kaks korda anti talle mingit kalarappelõhnaga suppi ja kaks korda lonks sooja vett . </s> <s> Vett oli ta pisut rüübanud , aga supi tagasi andnud . </s> <s> Kolmandal päeval , see pidi olema kolmas päev , aga kellaaega ta enam ei teadnud ( sest kella oli ta pidanud koos trakside ja saapapaeltega loovutama ) , lasti ta boksist välja ja viidi ülekuulamisele . </s> <s> Ta oli uimane ja kange ja vihane ja muidugi ehmunud – sellest , et s e e oli nüüd siis ka temani jõudnud . </s> <s> Nii et vastik ja allasurumatu värin kippus talle hetkiti peale , ja kui ta üleni vabisema ei hakanud , siis ainult tänu uudishimule : et mis kuradi süüdistuse võisid nad olla tema vastu välja mõelnud – kui ta oli ju , oma tolleaegset täielikku kaitsetust tundes , ka oma kõige nõrgemat kohta – suuvärki – vähemalt iseenese meelest igal sammul otse okseleajavalt talitsenud ? ! </s> </p>
<p> <s> Ta pandi kuskil kabinetis nurka taburetile istuma . </s> <s> Sealsamas kirjutuslaua taga istus kaptenimundris , operetilokikestega poiss , sile , natuke tuimanäoline poiss , kes lõhnas pealetikkuvalt " Belaja notši " järele . </s> <s> Poiss või ütleme kapten lülitas sealsamas statiivil seisva lambi põlema ja suunas selle kaks või kolm tuhat küünalt magistrile näkku . </s> <s> Nii et magister mõtles : vaat sulle " Belaja notš " – Poole minuti pärast küsis kapten lambitagusest pimestusest täiesti sõbralikul häälel : </s> </p>
<p> <s> " Nu , raskažite , magistr , kto krome vas bõl ještšo tšlenom vašei kontrrevoljutsionnoi organizatsii ? " </s> </p>
<p> <s> Magister mõtles silmapilgu – ja nõudis tõlki . </s> <s> Ning sai selle tõtt-öelda palju kiiremini , kui oli oodanud . </s> <s> Sest ta oli lootnud oma nõudmisega võita nii totrale küsimusele vastuse leidmiseks aega . </s> <s> Aga tollal nähtavasti ei mõeldud veel – nagu nüüd juba aeg-ajalt mõeldakse – , et Eestis ei saa ju lihtsalt leiduda magistrit ( või koguni haritud inimest ülepea ) , kes ei valda suurepäraselt vene keelt . </s> <s> Kapteni laua otsa juures , kahetuhandeküünlase valgusesõõri serval , võttis sedamaid istet igavleva rõõsa näoga punapäine juuditar ja ütles laitmatus eesti keeles : </s> </p>
<p> <s> " Rääkige , kes olid peale teie enda teie kontrrevolutsioonilise organisatsiooni liikmed ? " </s> </p>
<p> <s> Magister vastas ja pani rahulolust oma vastusega jala üle põlve : </s> </p>
<p> <s> " Kui te peate silmas Ajutist Valitsust – kuigi ma ei saa aru , miks te nimetate seda m i n u kontrrevolutsiooniliseks organisatsiooniks – , siis – teisi liikmeid peale Kerenski ma seal nimeliselt ei tea . " </s> </p>
<p> <s> Igavlev juuditar tõlkis – ja kirjutas samal ajal üles , mis magister oli vastanud , ja siis , mis kapten pimestusest ütles : </s> </p>
<p> <s> " Ärge lobisege . </s> <s> Me peame silmas kontrrevolutsioonilist organisatsiooni , mille juhtivaid tegelasi olite teie ise . " </s> </p>
<p> <s> Magister küsis : </s> </p>
<p> <s> " Mis ajast on teater Nõukogudemaal kontrrevolutsiooniline organisatsioon ? ! " </s> </p>
<p> <s> Kapten pimestusest ütles ja tõlk tõlkis : </s> </p>
<p> <s> " Teater muidugi mitte . </s> <s> Ja see on teil täpselt teada . </s> <s> Aga osavate vaenlaste käes võib teater moonduda kontrrevolutsioonilise organisatsiooni maskiks . </s> <s> Me tahame teie tunnistust selle kohta , kes peale teie olid maski taga ! " </s> </p>
<p> <s> Nõnda see algas . </s> <s> Ja nõnda kestis see magistriga poolteist kuud . </s> <s> Ainult et elektrit edaspidi enam ei raisatud ja valgus oli uurija kabinetis normaalne . </s> <s> Igal õhtul kell üksteist , tähendab tund pärast seda , kui keldrivangla soojas hapus vildises õhus oli öörahu välja kuulutatud ja päeval lubatud tasahäälseil kõnelustel lõpp ja mõni õnneseen juba suigahtas , raksatas ukseluuk lahti ja keegi korrapidajaist , ütleme vana Lebedev , pistis pikahambulise lõua luugist kambrisse ja ütles sosinal : </s> </p>
<p> <s> " Na bukvu T ! " </s> </p>
<p> <s> Na bukvu T seal parajasti rohkem ei olnud kui magister . </s> <s> Kui korrapidaja sosistas : " Na bukvu – jobtvuju – Eh ! " , siis oli kambri seitsmest või kaheksast mehest kolm tükki korraga asemelt üleval : Eesma , Änilane ja Ööbik . </s> <s> Ja kui " Na bukvu Ju ! " , siis vähemalt Juurikas ja Ülevain . </s> <s> Et cetera . </s> <s> Aga na bukvu T oli seal ainult magister . </s> <s> Nii et vaevalt suigahtanud , vaevalt oma kontrrevolutsioonilise organisatsiooni ilmsifantasmagooriast selle unefantasmagooriaisse vajunud , hüppas ta jalule , ajas , tõtt-öelda ikka veel värisema hakkavate kätega , riided selga ja pani käed tagumikule risti ning viidi minema . </s> <s> Tagasi toodi ta hommikul kell viis . </s> <s> Ta võttis riided seljast ja püüdis suigahtada . </s> <s> Aga mõtted olid alles jalad-harkis-heitlusest viimseni elevil – nagu magistri temperamendi juures vältimatu – , kui koridoris taoti võtmega vastu luuki – rauaga vastu rauda – hommikust äratust . </s> </p>
<p> <s> Need , kes polnud parajasti töötlemisel ning olid saanud öösel enam-vähem magada , veetsid päeva kolme napi söögikorra vahel malet mängides või tasa omavahel lobisedes . </s> <s> Parajasti töödeldavad istusid järidel ja püüdsid tukkuda nii ärkvel nägudega , kui vähegi võimalik . </s> <s> Varem või hiljem kukuti sellega sisse , sest valvur tabas tukkumised silmikust ära . </s> <s> Magister istus oma esimese poolteise kuu sees päevase magamise trahviks kolm ööpäeva kartsas . </s> <s> Iseendast oleks see andnud hea väljamagamisvõimaluse , sest korrapidajad kartsalisi eriti ei kontrollinud . </s> <s> Aga säherdune liberaalsus polnud juhuslik . </s> <s> Kartsas hoolitses magamatuse eest külm . </s> <s> Nii öösel kui päeval tuli seal , et kangestumist vältida , hüpata paljalt kivipingilt järjest üles ja vehkida kätega ja käia mööda kivipõrandat edasi-tagasi . </s> <s> Ruumi oli selleks parajasti neli sammu . </s> </p>
<p> <s> Siiski – võimalused keskenduda , võimalused puurduda oma ainsasse fataalsesse probleemi , oma kontrrevolutsioonilisse organisatsioonisse , olid magistril praktiliselt piiramatud . </s> <s> Ja ta fantaasia kasutas need ilmsesti maksimaalselt ära . </s> <s> Seda enam , et ööst öösse tilkus – ja küllap ka tilgutati – ta teadvusse asja kohta uut informatsiooni . </s> <s> Teatrist tundus olevat kinni paarkümmend inimest . </s> <s> Näitlejaid veidral kombel vist ainult paar . </s> <s> Aga tehniline personal vaata et viimseni . </s> <s> Kõik – magistriga koos – kontrrevolutsioonilise organisatsiooni – jumal hoidku – relvastatud kontrrevolutsioonilise organisatsiooni liikmed ! </s> </p>
<p> <s> Direktor Keerme oli kinni . </s> <s> Tema pidi olema tunnistanud , et tema – saamata ise asjade olemusest üldsegi aru – oli oma dramaturgi saatanlikul sisendusel teinud kõik , mida dramaturg oli käskinud tal teha . </s> <s> Mis see nimelt oli , see esialgu just nagu ei selgunud . </s> <s> Masinakirjutaja Juta Kask oli tunnistanud : tema oli trükkinud teatri vanal " Underwoodil " sadu riigivastaseid proklamatsioone . </s> <s> Organisatsiooni poolt ühiselt kuulatud BBC saadete diktaadil . </s> <s> Butafoor Kiisk oli tunnistanud : relvade hankimise põhjuseks polnud üldsegi mitte olnud nende uus tükk , vaid nende uus trikk . </s> <s> Ja relvi oli nende kontrrevolutsiooniline organisatsioon vajanud kontrrevolutsiooniliseks mässuks . </s> <s> Millal see pidi puhkema , seda pidid teadma juhid . </s> <s> Magister oli raiunud kui rauda : issand jumal , mis mässust ja muust saab siin rääkida , kui relvad olid ometigi teatributafooria ! </s> <s> Kui relvad olid ometigi enne teatrile loovutamist julgeolekuorganite eneste kontrolli all ja vastutusel kõlbmatuks tehtud ! </s> <s> Talle oli öeldud : hea küll , hea küll , hea küll – seda kõike rääkige k o h t u s. </s> <s> Seal saab toimuma asja kohtulik uurimine . </s> <s> Seal saab neil igaühel või kõigil koos – nõnda nagu nad soovivad – olema kaitsja . </s> <s> Oma vastuargumendid esitagu nad seal . </s> <s> Ja järgmisel ööl oli seesama tuimanäoline Belaja Notš hakanud jälle otsast peale : kõlbmatuks tehtud relvad – hea küll . </s> <s> Mingid osad ära võetud , lukkudesse augud puuritud , hea küll . </s> <s> Aga iga terve mõistusega inimene saab ometi aru : kust miski on ära võetud , sinna saab selle tagasi panna ! </s> <s> Kuhu on puuritud auk , seal saab selle kinni keevitada ! </s> <s> Ja s i i s on relvad tarvitamiskorras . </s> <s> Nimelt kontrrevolutsiooniliseks mässuks . </s> <s> Iga terve mõistusega inimene saab sellest aru ! </s> </p>
<p> <s> Ja siis , ühel järjekordsel ööl , järjekordsel suigahtusest valusvirgeks rebituse hetkel , järjekordsele , võibolla kolmekümnendale ülekuulamisele minekul kõledas kantseleikoridoris , kus vastutoodavad vangid käsutati teise möödumisel silmitsi seina poole , niimoodi silmitsi vastu seina käratatuna – leidis magister lahenduse . </s> <s> Absurd oli kasvanud selle määrani , et lahendus oli korraga ilmselge : seesama absurd tuli kasvatada ad absurdissimum ! </s> <s> Teist teed ei olnud . </s> <s> Kurjade infantiilsete mängurite puhutav haisev süljemull kas lämmatab eneses kõik süüdistatavad – või ta tuleb puhuda nii suureks , et ta lõhkeb ! </s> </p>
<p> <s> Niisuguse avastuse tõukel töötas magistri ikkagi üsna originaalne aju fantastilise kiirusega . </s> <s> Magister marssis valvuri saatel oma Belaja Notši juurde sisse , noogutas kaptenile järsult , naeratas juuditarile elegantselt , võttis taburetil istet , ootas valvuri lahkumise ära – see oli ikkagi eksklusiivselt tema ja kapteni ja juuditari vaheline asi – ning kuulutas : </s> </p>
<p> <s> " Kodanik kapten ! " </s> <s> ( Muidugi mitte seltsimees kapten , vaid kodanik kapten , nagu vahialune pidi oma hingeuurijaid kõnetama , kurat võtaks ! ) " –Kodanik kapten ! </s> <s> Mulle aitab ! </s> <s> Ma olen otsustanud tunnistada . " </s> <s> Ta ei pööranud kapteni virguvale ilmele tähelepanu , kuigi ta seda muidugi märkas , vaid rääkis aina innukamalt edasi : " Vaadake , te tajusite asja , võiks ütelda , suurepärase professionaalse vaistuga algusest peale õigesti ära . </s> <s> Aga ma pean ütlema : meie siinsete olude ja võimaluste täielikuks läbinägemiseks pole teil esialgu ilmsesti veel , ütleme , kogemuslikku haaret . </s> <s> Kõik on nii , nagu te arvasite : relvastatud kontrrevolutsiooniline organisatsioon – " – magister hääldas " kontrrevolutsioonilist " erilise rõhuga , sellesama kontide ja raua konflikti väljendava umbse raginaga , millega see sõna juba nädalaid ta teadvuses kummitas – " relvastatud kontrrevolutsiooniline organisatsioon oli olemas . </s> <s> Pool " Stuudioteatrit " oli meil pihus . </s> <s> Aga mitte ainult . </s> <s> Asi oli v õ r r a t u l t laiem . </s> <s> Ja meie juhid – " </s> </p>
<p> <s> " Kes ? </s> <s> Kes ? </s> <s> Ütelge , kes ? " küsis kapten , ärevusest rinnuli kirjutuslaual . </s> <s> Ja kuigi igavlev juuditar tõlkides ei hingeldanud erutusest , oli ta tindine sulg kollase paberi kohal korraga valvel – </s> </p>
<p> <s> " Oodake ! " ütles magister . </s> <s> " Meie juhid – olid otseühenduses BBC-ga . </s> <s> Muidugi . </s> <s> Otse . </s> <s> Raadio teel . </s> <s> Juhtnöörid tulid sealt . </s> <s> Ilmateadetesse šifreeritud kujul . </s> <s> L ö ö k pidi antama – " </s> </p>
<p> <s> " Millal ? ! " käratas kapten . </s> </p>
<p> <s> " Kahekümne seitsmendal novembril – " teatas magister . </s> <s> Kurat teab , miks ja kust ta selle kuupäeva korraga võttis . </s> <s> Aga kuupäeva konkreetsus aitas teda äkki fantastilisel viisil edasi : </s> </p>
<p> <s> " Kahekümne seitsmendal novembril kell 4.30 hommikul pidi neli suurt Inglise dessantallveelaeva " – ta ei teadnud , kas selliseid on olemas või ei , aga see oli ükskõik – " kerkima pinnale – Kakumäe lahes . </s> <s> Igaüks pidi saatma randa kolmsada viiskümmend meest . </s> <s> Need pidid kogunema Inglismaale pagenud pankur Girardi kunagise villa varemeisse . </s> <s> Suurtel allveelaevadel pidi olema kaasas väikeste spetsiaalkonstruktsiooniga ja spetsiaalselt treenitud meeskondadega amfiiballveelaevade flotill – " Muuseas , üksikasi amfiiballveelaevadega võis kuuluda ka pelgalt Patarei mütoloogiasse . </s> <s> Igatahes räägiti seda seal omal ajal kui magistri autentset seletust . </s> <s> " Amfiiballveelaevad pidid olema äravahetamiseni sarnased tankidega ja varustatud mööda veekogude põhja , aga ka kuival maal liikumiseks sobivate roomikutega . </s> <s> Need pisikesed allveelaevad koos sama tüüpi transportööridega pidid tungima – mööda Mustjõe põhja – Kakumäe lahest Harku järve ja väljuma järve kagurannal Keila maanteele . </s> <s> Seal pidi antama üle relvastus metsavendade armee esindajatele . </s> <s> Relvad pidi jagatama sinnasamasse võssa kogunenud armeele – üksteist tuhat meest – otsekohe välja . </s> <s> Ja kell 5.35 hommikul pidi algama ühendatud rünnak Tallinna läänepoolseile eeslinnadele . </s> <s> Nüüd juba tankidena tegutsevate amfiiballveelaevade toel ... " </s> </p>
<p> <s> " Aga juhid ? </s> <s> Kes olid kontrrevolutsiooni juhid ? " nõudis kapten . </s> </p>
<p> <s> " Mnjaa , " ütles magister , " –ma võin nimetada ainult üksikuid juhtkonna liikmeid . </s> <s> Missugune oli nende ülesannete jaotus , seda ma ei tea . " </s> </p>
<p> <s> " Nimetage ! " käsutas kapten . </s> </p>
<p> <s> Ja magister , väideti , oli nimetanud . </s> <s> Akadeemik Kreek . </s> <s> Akadeemik Saavel . </s> <s> Akadeemik Viltman . </s> <s> Rahvakirjanik Martinson . </s> <s> Rahvakirjanik Niglas . </s> <s> Rahvanäitleja Raul Rinne . </s> <s> " Tema kui tsaariaegne lipnik , saate aru . </s> <s> Ja muidugi – seda te vahest esimesel silmapilgul ei usu – kindral Lepp . </s> <s> Aga võtke arvesse , et kindral Lepp , tollal veel major Lepp , oli omal ajal , Sõjaväeakadeemia päevil , siis alles paljastamata isamaareeturi marssal Tuhhatševski lemmikõpilane . </s> <s> Nii et , ma arvan – " </s> </p>
<p> <s> " Vaheaeg ! " käsutas kapten . </s> <s> Nähtavasti vajas ta uue informatsiooni teatavaksvõtuks aega . </s> <s> Aga tuli välja – mitte ainult seda . </s> <s> Ta vajutas kellanupule ja ütles midagi sisseastunud jefreitorile . </s> <s> Viivu pärast tõid kaks sõdurit tuppa tillukese laua . </s> <s> Laud asetati magistri ette . </s> <s> Laual oli säravvalge supitirin , kuuma hernesuppi peaaegu täis . </s> <s> Ja korralik portsjon sibulaklopsi . </s> <s> Kapten ütles : </s> </p>
<p> <s> " Sööge , magister . </s> <s> See lake , mida seal all neile molkustele antakse , niisugustele , nagu te ise ka tänaseni olite , see on neile läbistikku paras . </s> <s> Aga inimene , kes on aru pähe võtnud , on paremat ninaesist väärt . " </s> </p>
<p> <s> Magister kaalus silmapilgu , aga leidis siis , et see , kes vastaspoolel naha üle kõrvade tõmbab , on kahtlemata tema , ning et sedamööda võib ta neid võllaroogi endale lubada küll . </s> <s> Ja näljas oli ta ju pealegi . </s> <s> Nii et magister hakkas isuga sööma ja samal ajal lehitses kapten äsjast protokolli . </s> <s> Magister sõi suppi ja mõtles : Jumala õnn , et kapten pausi tegi . </s> <s> Sest ma olin nii hoogu sattunud , et kui ta oleks mulle mahti andnud , oleksin talle terve Tallinna ja Eesti ja Baltimaade ja Karjala ja Loode-Vene vallutamise plaani üksipulgi ette ladunud . </s> <s> Ja kui siis , järgmisel tasemel , oleks sattunud selle protokolli lugejate sekka mõni , kes juhuse moel oleks olnud lugenud ka " Gargantuad ja Pantagrueli " – äärmiselt ebatõenäoline , aga mitte ju võimatu – , oleks minu loo juured võinud enneaegu läbi paistma hakata – Picrochole'i maailmavallutusplaani koha pealt , eks ole ... </s> </p>
<p> <s> Kapten küsis oma protokolli kohalt : </s> </p>
<p> <s> " Aga kuulge – teie " Stuudioteatri " kõrilõikajad – need hajuvad meil siin kuidagi ära ? </s> <s> Mis oli otseselt teie rühma ülesanne ? " </s> </p>
<p> <s> " Aa . </s> <s> Jaa . </s> <s> Minu rühm – " Magister oli juba sibulaklopsi kallal ja seletas mõnu ning isuga : " Meie ülesanne oli võtta Harku järve äärses võsas inglastelt vastu raadiojaam . </s> <s> Viiesajakilovatine ühendatud kesk- ja lühilainesaatja . </s> <s> Ja anda see kümne minuti pärast sinnasamasse saabuvatele härradele – meie juhtidele – üle . </s> <s> Kes oleksid sealtsamast võsast kodanliku Eesti Vabariigi välja kuulutanud . </s> <s> Meie pidime oma teatrikogemusega garneerima vastavat saadet . </s> <s> Ja olema oma relvadega raadiojaama kaitse . " </s> </p>
<p> <s> Magistri lisaseletus pandi kirja , ta kirjutas protokollile alla nagu alati , ja seks korraks oli ülekuulamisel lõpp . </s> <s> Ja nädal aega , kaks nädalat ei tülitanud teda mitte keegi . </s> <s> Aeg-ajalt püüdis ta , aga mitte liiga tõsiselt , pigem mängimisi , kujutleda , m i s siis nüüd tema tunnistuse peale väljas pidi olema toimunud ja veel toimus . </s> <s> Vaevalt muidugi , et tema poolt nimetatud mehed , kolm akadeemikut , kaks rahvakirjanikku , üks rahvanäitleja ja üks kindral , olid kõik arreteeritud . </s> <s> Sellist tulemust polnud ta ju mõelnud . </s> <s> Ja selline tulemus oleks olnud ju isegi Venemaal – niipalju kui ta kujutles , isegi anno 37 – mõeldamatu . </s> <s> Kujutledes need arvud Vene mõõtmeisse – ütleme saja viiekümne kordseks – , oleks see tähendanud Venemaal neljasada viitkümmend akadeemikut , kolmesada rahvakirjanikku ja nõnda edasi . </s> <s> Ühekorraga , kahe nädala jooksul – ei-ei-ei . </s> <s> Aga tema protokoll pidi olema selle ajaga igatahes kuskile jõudnud . </s> <s> Selle sisu arvesse võttes pidi see olema jõudnud , noh , kui mitte just Stalini endani , siis igatahes üsna kopsakate seltsimeesteni välja . </s> <s> Niisugusteni , kes pidid märkama magistri totrat liialdust ! </s> <s> Ja kes pidid nägema läbi ka liialduse mõtte ! </s> </p>
<p> <s> Ja nüüd , kaheksa aastat hiljem , viimseni luitunud " Linda " kõrtsis , kapelli mängides Valgre kaheksa aasta eest komponeeritud valssi , küsisin , uudishimust ja võõrastusest elevil : </s> </p>
<p> <s> " Aga , härra magister – kui te tol korral , nagu Patareis teati , oma Inglise allveelaevad lauale lõite – ja need kuus nime sinna juurde – kes ei olnud ju mitte millegagi seotud – " </s> </p>
<p> <s> Magister hüüdis vahele : </s> </p>
<p> <s> " Mina ei olnud rohkem millegagi seotud ! </s> <s> Ma olin veel vähem millegagi seotud , saate aru ! " </s> </p>
<p> <s> " Hea küll , " rääkisin ma edasi , " teie ei olnud rohkem . </s> <s> Ja see oli ju võimu poolt teie suhtes hiiglasigadus ! </s> <s> Nemad , need kuus , olid niisama vähe millegagi seotud , aga teie poolt nende kuue suhtes – kas see ei olnud sigadus ? </s> <s> Mmmm – arvatavasti mitte ? </s> <s> Aga m i s see siis oli ? </s> <s> M i k s te seda tegite ? </s> <s> Me rääkisime motiividest – " </s> </p>
<p> <s> " Kas te siis tõesti ei taipa ? ! " hüüdis magister , ja ma arvasin , et taipan , kuid tahtsin , et ta selle ka ise välja ütleks . </s> <s> Ja ta ütleski : " Mulli lõhkipuhumiseks ! </s> <s> Kurat võtaks ! </s> <s> K u s k i l on ju iga idiootse mulli jaoks tema nõmeda elastsuse piir ! </s> <s> Veel kübe ! </s> <s> V e e l kübe – ja põhh ! </s> <s> Ma otsustasin põhhini välja jõuda ! " </s> </p>
<p> <s> " Ja kas te jõudsite ? " </s> </p>
<p> <s> Magister naeris tuhmilt . </s> </p>
<p> <s> " Kuidas võtta . </s> <s> Kahe nädala pärast viidi mind uuesti ülekuulamisele . </s> <s> Noh , ma olen loomult realist . </s> <s> Ma ei arvanud , et seltsimees Beria on nüüd isiklikult kohale sõitnud ja palub oma sellide totruse minu käest andeks . </s> <s> Aga ma arvasin , et ütleme vabariigi prokurör või , noh , tema asetäitja võiks kohal olla küll . </s> <s> Aga ka neid ei olnud . </s> <s> Ja minu Belaja Notši ka mitte . </s> <s> Üks täiesti uus kapten . </s> <s> Ja üks major , igatahes – " </s> </p>
<p> <s> " Ja siis ? " pärisin mina . </s> <s> Ja isegi flegmaatiline Viilip lükkas oma ludukõrva huvitatult magistrile ligemale . </s> </p>
<p> <s> " Kuulge , " ütles magister kapelli kääksutamisse , " joome oma konjakipõhja ära ja astume õue . </s> <s> Sest seda , mis edasi sai , ei hakka ma – oma Kaitsejanna truudusest hoolimata – teile siin nelja seina vahel rääkima . " </s> </p>
<p> <s> Me jõime oma pudeli lõpuni , niipalju kui keegi . </s> <s> Me klappisime arve . </s> <s> Magister maksis ja me kõndisime välja . </s> <s> Paldiski maanteele , alles enam-vähem hämarasse suveöösse . </s> </p>
<p> <s> Me kõndisime mäkke ja jõudsime " Linda " kõrtsist Linda mäele . </s> <s> Seal künkal vanade pärnade all , puiesteepingil , kust oli muuseas otsevaade lossile ja meie kaevamispaika ümbritsevale plangule üle tee , rääkis magister : </s> </p>
<p> <s> " Nii et ei mingit prokuröri . </s> <s> Aga korraga kaks äärmiselt tuhmide nägudega meest . </s> <s> Ja korraga suur pooltühi tuba . </s> <s> Päratu tulipunane pärsia vaip tumepunaste lilledega . </s> <s> Ja vaiba keskel – vana pruuniplekiline äratrambitud maadlusmatt . </s> <s> Ja siis olin ma äkki kuklavõmmust silmili matil maas . </s> <s> Ja siis läks lahti . </s> <s> Ma ei tea , millega . </s> <s> Mingi kantsikuga . </s> <s> Ja ähkimise ja matsude vahel ühelt poolt : " Ah sina – fašistiraisk – ah sina – natsionalistlik konnakulles – hakkad AUSATE NÕUKOGUDE INIMESTE peale – sitta loopima ! </s> <s> Kes sa , kurat , enda arvates oled ? ! " </s> <s> Ja teiselt poolt : " Tuleb – kui tuleb – kõigi sinu kuradi akadeemikute – ja rahvakirjanikkude aeg ! </s> <s> Aga s i n a ära tiku seda – oma tatise ninaga – määrama – ! " </s> <s> Et cetera . </s> <s> Ma pean ütlema : nad lõid valusasti . </s> <s> Ma silmitsesin pärsia vaiba punaseid lilli ja vanade vereplekkide pruuni oma näo all ja püüdsin keskenduda küsimusele , miks olid lambavillast lilled eheda vere värvi , aga tõelisel verel väsinud rooste värv . </s> <s> Aga nad peksid liiga valusasti . </s> <s> Olgugi , ma pean tunnistama , ainult põhiseadusega selleks ettenähtud kohta . </s> <s> Igatahes hakkasin ma karjuma . </s> <s> Ma hakkasin karjudes tõlki nõudma : " Tõlki ! </s> <s> Tõlki ! </s> <s> Tõlki ! " </s> <s> Ma ei tea isegi , miks . </s> <s> Ma olin mõnel ööl näinud oma kaptenit pigistavat laua all meie juuditari põlvi . </s> <s> Võibolla tahtis mingi masohhistlik uid minus , et see tüdruk näeks , kui mind pekstakse . </s> <s> Võibolla tähendas see midagi muud . </s> <s> Siis panid nad heliplaadi mängima . </s> <s> Schuberti . </s> <s> " Leise flehen meine Lieder – " Fortissimo . </s> <s> Ma usun , see oli Martha Eggert , kes laulis . </s> <s> Noh , see maja võis ju endale sellist nalja lubada . </s> <s> Ma ei tea õieti – ma vist minestasin . </s> <s> Aga töö oli neil põhjalikult tehtud . </s> <s> Ma panin tähele , härra Mirk – te jälgisite täna kolmel korral ettevaatlikkust , millega ma istet võtsin . </s> <s> Kaks korda kõrtsis ja kolmanda korra , kui ma siia pingile istusin . </s> <s> Minu ettevaatus on tollest korrast pärit . </s> <s> Mul lihtsalt pole s e a l suurt midagi . </s> <s> Nahk , armid ja istmikuluuots . </s> <s> Nad on siiamaani ülemäära tundlikud . " </s> </p>
<p> <s> " Aga k o h u s ? ! </s> <s> Mis ütles selle kõige kohta kohus ? " küsis Viilip äkki peaaegu falsetiga . </s> <s> Nähtavasti lootis tema kui jumalamees siiski veel kõrgema instantsi õiglusele . </s> </p>
<p> <s> " Kohut muidugi ei tulnudki , " ütles magister tüdinult . </s> <s> " Kolm päeva raseerimata leitnant luges meile mingis sitases toapunkris kortsus paberilipakalt otsuse ette : seitseteist inimest kaheksateistkümnest said kokku sada kaksteist aastat . " </s> </p>
<p> <s> " Mille eest ? " </s> </p>
<p> <s> " Nõukogude võimu kukutamisele suunatud tegevuse eest . " </s> </p>
<p> <s> " Ja kaheksateistkümnes ? " </s> </p>
<p> <s> " See oli Ustav Ülo . </s> <s> Tema sai vabaks . </s> <s> Kui süütu hing , kes oli meie tegevusest osa võtnud , kuid polnud mõistnud , mis see oli . " </s> </p>
<p> <s> " Ja miks oldi temaga nii leebe ? " küsis Viilip . </s> </p>
<p> <s> " Issand jumal , kas see pole siis selge ? </s> <s> Sellepärast , et ta oli juba 41-sel nuhk olnud . </s> <s> Võibolla juba enne seda Pätsu pol-poli oma , kurat teab . </s> <s> Aga pärast seda sakslaste nuhk kindlasti . </s> <s> Ja oli siis meie poolt uuesti üle võetud ja edasi nuhkinud . </s> <s> Ja lasti vabaks ikka edasi nuhkima . " </s> </p></div2><div2 type="alaosa"><head> 5 . </head>
<p> <s> Järgmisel ennelõunal astus seltsimees Ardo Loogna meie aedikusse sisse . </s> <s> Tal olid kaks nähtavasti Akadeemia Ajalooinstituuti kuuluvat , aga praktiliselt täiesti tumma tegelast kaasas . </s> <s> Kummalgi oli suur kirjaplokk kaenlas ja pliiats käes ja seda , mis seltsimees Loogna rääkis , ning võibolla ka seda , mis talle räägiti , kirjutasid nad oma plokkidesse üles . </s> <s> Ka meie Jalakas oli seltsimees Loognal kaasas . </s> <s> Tema püüdis omal enam-vähem kidakeelsel moel seletada , mis me olime seni teinud ja leidnud . </s> <s> Aga seltsimees Loogna ei vaevunud teda kuigivõrd kuulama . </s> <s> Ta astus või õieti laskus mööda kümne sentimeetri laiust lauda artistliku kindlusega üle meie kaevatud kraavi , tiirles torni sisemust täitval lopergusel mullarõngal ja seda ümbritseval müüril ringi , silmitses kraavi , astus rõnga keskele , seal oli pinnas jala või poolteise võrra ümbrusest kõrgem , ja pidas meile sealt väikese kõne , kuulajaks meie brigaad pluss Akadeemia plokikandjad . </s> <s> Muuseas , pisut iroonilise asjassesuhtumise korral oleks võinud öelda : seltsimees Loogna positsioonivalik – mullahunniku kõrgeim punkt – oli olnud vist täiesti vaistlik . </s> <s> Aga see , et me seisime tema kõne ajal ümber kraavi ja tähendab temast poolteist meetrit kõrgemal , ei häirinud teda üldsegi mitte . </s> <s> Võis arvata – seda pelgalt füüsilist nivoovahet ei võtnud ta lihtsalt teatavaks . </s> <s> Ja mis puutub kõnesse , siis see oli tal ilmsesti mõeldud brigaadile väikeseks innustussüstiks : </s> </p>
<p> <s> " Seltsimehed ! </s> <s> Ma tahan tänada teid meie Ajalooinstituudi nimel teie laitmatult hoolsa , ma ütleksin isegi ennastsalgavalt hoolsa töö eest . </s> <s> See on võimaldanud meil eraldada teie poolt läbitöötatud pinnasemassist – jaa – isegi näiteks kolm neljateistkümnendast sajandist pärit klaashelmest läbimõõduga mitte üle kahe millimeetri . </s> <s> Nii et – instituudi südamlik tänu ! " </s> </p>
<p> <s> Kuigi ta rääkis meiega füüsiliselt alt üles , oli ta tegelikult pikemgi mees , kui ma meie ainsa kohtumise järgi eeldasin , sest siis polnud ta oma laua tagant püsti tõusta suvatsenud . </s> <s> Ja tolle kerglusmulje kiuste , mida oli sisendanud kas või Evaldi mainitud hüüdnimi Don Logardo ja mida oli modelleerinud Loola-proua iseloomustus ja millele oli pannud punkti mu enese esmamulje – Albrecht Schönhals või Nelson Eddy või kuidas ma ütlesin – , kogu selle kergluse kiuste mõjus seltsimees Loogna ikkagi vaat et sümpaatselt : pikk päikesepruun peaaegu-albiino , korvpallimängija kerega ja pisut-pisut jalgpallimängija näoga poiss , kes näitas oma mullahunnikult päikesele pimestavaid chlorodondi-hambaid ja pidas meile lavatehniliselt laitmatul viisil kõnet : </s> </p>
<p> <s> " Nüüd , mehed , paar sõna meie eelseisvast ülesandest . </s> <s> Tuleva nädala jooksul on meie eesmärgiks tühjendada selle kaarja alusmüüriga ja tolle linnusemüüriga piiratud karp pinnasest . </s> <s> Sealjuures tuleb pinnas töötada sellesama teile omase hoolega läbi . </s> <s> Täies arusaamises , et i g a leid on meie Nõukogude Eesti ajalooteadusele oluline – eriti kui me arvestame , k u i vastutusrikkas paigas töö siin käib – " </s> </p>
<p> <s> Muuseas , mida seltsimees Loogna praegu , augustis 54 , paiga vastutusrikkuse all mõtles , polnud päriselt selge . </s> <s> Kahe aasta eest , vana režiimi hariaegadel , ütleme anno 51 või 52 ( ja küllap ka juba mitme aasta jooksul enne seda ) , poleks vastutusrikas paik antud paiga puhul vist saanudki – vähemalt paljude suupruukijate suus – tähendada muud kui l ä h e d u s t Pikale Hermannile – kui punalipu tipptoetuspunktile meie maal ... </s> <s> Või midagi seesugust . </s> <s> Mida see oleks tähendanud kahe aasta eest seltismees Loogna suus , tont teab . </s> <s> P r a e g u polnud nähtavasti võimatu , et see võis koguni tähendada paiga tähtsust tuhande aasta eest või tuhande aasta jooksul – </s> </p>
<p> <s> " Kas küsimused on lubatud ? " </s> <s> See oli äraarvatavalt magister , kes küsis . </s> </p>
<p> <s> " Jaa ! </s> <s> Muidugi ! " hüüdis seltsimees Loogna hämmeldumatult ja välgutades küsija poole hambaid . </s> <s> " Loomulikult ! </s> <s> Ainult et ma arvasin – küsimused esitatakse lõpuks . </s> <s> Aga palun-palun-palun ! " </s> </p>
<p> <s> Magister oli ilmsesti otsustanud seda taandumissoovitust mitte tähele panna : </s> </p>
<p> <s> " Ma tänan . </s> <s> Minu esimene küsimus : kui me tahame selgitada , millega on meil selle tornialuse näol tegemist – kas poleks siis hädavajalik ja endastmõistetav , et me kaevame välja ka torni arvatava põhjapoolse kolmandiku ? </s> <s> Selle , mis asub juba lossi territooriumil , lossikeldrite kõige lõunapoolsemas servas ? " </s> </p>
<p> <s> " Ilmtingimata ! " välgutas seltsimees Loogna kõige siirama innuga hambaid . </s> <s> " Ma ei kahtle silmapilkugi , et me seda teeme . </s> <s> Ainult mitte meie praeguste kaevamiste käigus . </s> <s> Sest kujutage ette , mida see tähendaks ! </s> <s> Pool Ministrite Nõukogu plaaniosakonda peaks kolima teisale . </s> <s> Meil tuleks ju avada lõunapoolse fuajee põrand . </s> <s> Meil tuleks tugestada kolm vaheseina . </s> <s> Meil tuleks lammutada keldritrepp . </s> <s> See tähendaks seda , et ka esimese korruse fuajeetrepp tuleks tugestada – alles pärast seda pääseksime oma tornialuse juurde . </s> <s> Ei-ei-ei-ei . </s> <s> See saab alles ütleme ületuleval viisaastakul kõne alla tulla . </s> <s> P r a e g u teeme , mis võimalik . </s> <s> Ja oleme Ministrite Nõukogule tänulikud , et ta meie käesolevaid kaevamisi mitte ainult ei sallinud , vaid neid koguni toetas . " </s> </p>
<p> <s> Magister ütles oma kraavipervelt , surmtõsine nagu peaaegu ikka : </s> </p>
<p> <s> " Kui peaks tänutelegrammi teksti tarvis tulema – ma mõtlen r i i m i d e g a – , siis – teie teenistuses – " Ta lükkas pea kuklasse ja oma lühikese kogu pulka ning deklameeris : </s> </p>
<p> <s> " Me ööd , kui tarvis , tunniks lühendame ! </s> </p>
<p> <s> Oo-jaa , kui tarvis , nulliks lühendame ! </s> </p>
<p> <s> Me oma rühi raudseks rühendame </s> </p>
<p> <s> ja loovad jõud kõrgloovalt ühendame </s> </p>
<p> <s> ning viimsedki klaashelmed pühendame – </s> </p>
<p> <s> noh , seda te teate ise , kellele praegu pühendatakse – Aga nüüd , kui tohib : mu teine küsimus – " </s> </p>
<p> <s> " Noh , me kuulame , " ütles seltsimees Loogna , peab tunnistama , rõõmsalt ja ilma kannatamatuse tunnusteta , mis , mulle tundus , olnuksid küllaltki põhjendatud – nii et ma mõtlesin : ahaa , see on tal nähtavasti tema šefi Saaveli kõigiga-läbisaamise-kool , millest tädi Loola kõneles – </s> </p>
<p> <s> Magister küsis : </s> </p>
<p> <s> " Ütelge , mida me saame ja mida me tahame selle torni kohta oma poolikute kaevamistega tõestada ? " </s> </p>
<p> <s> " V ä g a õige küsimus ! " oli Don Logardo mõnuga hüppevalmis . </s> <s> N i i hüppevalmis , et mõtlesin : ahah , ka tema on siis see tuntud demokraatlejatüüp , kes hõikab kõik tülikad altpoolt-küsimused äärmiselt õigeks ja vastab nad kiiresti ülaltpoolt õigete vastustega ära – et küsijad ise ei jõuaks neile valede vastustega vastata ... </s> </p>
<p> <s> " Mida me saame – ? " jätkas Don Logardo . </s> <s> " Aga täpipealt seda , mida me tahamegi . </s> <s> Lubatagu mulle paar sõna asja tagapõhjaks . </s> <s> Jaa . </s> <s> Vaadake – Läänes – on endine Eesti kunstiteadlane Parmas – tema töötab nüüd Lääne-Saksamaal ja on seal hiljuti koguni mingi akadeemia liikmeks valitud – muuseas , kui me selliseid tegelasi ja nende tööd vahepeal mmmm üsna viljatult ignoreerisime , siis n ü ü d oleme meie neis asjus täiesti objektiivsed – , see Parmas on avaldanud seal hiljuti uurimuse . </s> <s> Mitte väga olulise , aga mmmm pretensioonika igatahes . </s> <s> Tallinna Toompea linnuse kohta . </s> <s> Ja puudutab seal ka seda torni . </s> <s> Ilmsesti olid tal selle olemasolu kohta mingisugused andmed . </s> <s> Võib arvata , et 30-ndate aastate kaevamistest . </s> <s> Ja selles oma Lääne-Saksamaal ilmunud artiklis püüab seesinane doktor Parmas tõestada , et see meie poolt nüüd väljakaevatud torn olevat seisnud esimese taanlaste poolt circa 1222 Toompeale rajatud kivikastelli kagunurgal . </s> <s> Noh , see väide on juba iseendast üpris problemaatiline . </s> <s> Peale selle : kui see oleks ikkagi olnud nurgatorn , peaks sellest põhja poole ulatuma vana müür . </s> <s> Aga me oleme juba praegu selgitanud , et niisugusest ei leidu mingeid jälgi . </s> <s> Jajaa . </s> <s> Ma alustasin sellest , et lasksin seltsimees Jalakal kaevata sinna – " – ta osutas žestikalt lossimüürile oma selja taga – " keldrisse kontrollšurfi . </s> <s> Nii et mingi kastelli nurgatorn pole see kunagi olnud . </s> <s> Hea küll – i g a k s juhuks teeme me ta nüüd veel ka pinnasest tühjaks ja nendime , et ta pole olnud ka lääne suunas mingi müüriga seotud . </s> <s> Siis oleme päris kindlasti tõestanud , et härra Parmas eksib . </s> <s> Ja nimelt seda tahtsimegi tõestada . " </s> </p>
<p> <s> " Kahju ! " kuulutas magister kraavipervelt . </s> </p>
<p> <s> " Mis mõttes – ? " küsis seltsimees Loogna alt – ja seekord juba vist pisut puudutatult . </s> </p>
<p> <s> Magister ütles : </s> </p>
<p> <s> " Selles mõttes , et ei oleks pidanud piirama end poleemikaga contra doktor Parmas . </s> <s> Ei oleks pidanud tahtma teada , mida see torn pole olnud . </s> <s> Oleks pidanud tahtma teada , m i s ta o l i ! " </s> </p>
<p> <s> Ma panin tähele : Jalakas pigistas magistri kahetsusavalduse ajal oma mõru suu hoopis kirtsu , Viilip õõtsutas suurt nudipead laitev-kahetsevalt , aga vaevumärgatavalt hüvale-kurale , vana Sõrd seisis , läbipaistmatu ilme roosal kõhnal hoolega raseeritud näol , luidrad käed pisut õõnsal kõhukohal risti , ja liigutas – just nagu möödapääsmatuse lõppu oodates – pöidlaid kokku-lahku . </s> <s> Ootasin huviga , m i d a Don Logardo teeb . </s> <s> Ta välgutas hambaid ja kargas mööda kümne sentimeetri laiust lauda kaevandist välja . </s> <s> Aga mitte ainult . </s> <s> Ta ei hüpanud üksnes üle kraavi , vaid sama hüppega ka üle iseenese – nii et ma mõtlesin : kuradi kurat , Saaveli koolkonna üleolek meie igapäevasest – tont teab , kuidas seda nimetada – meie eesti-saksa-nõukogude jäikusest ja solvuvusest on ikka rabavalt ilmne ... </s> <s> Seltsimees Loogna hüppas magistri kõrvale ja hüüdis niisugusel toonil , et kes seda kinnisilmi oleks kuulanud , oleks ilmtingimata mõelnud : nüüd patsutab ta talle õlale ka : </s> </p>
<p> <s> " Seltsimees äää Tauts – kui ma ei eksi – see , mis te ütlesite – see on teadusliku mõtlemise seisukohast – absoluutselt õige ! </s> <s> Absoluutselt ! </s> <s> Ja ma pean mõtlema – see on lihtsalt tore – see meie metodoloogiliste arusaamade ühtsus – teie kui – niipalju kui ma tean – kirjandusteadlase ja minu kui ajaloolase oma – " </s> </p>
<p> <s> Aga magister ei teinud sellest äraostukatsest ei soostumise , ei tõrje mõttes välja , vaid rääkis talle julmalt vahele : </s> </p>
<p> <s> " Kuidas võib mitte teada tahta , mis torn see ikkagi oli ? ! </s> <s> Kui see võis olla kurat teab mis ! </s> <s> Oodake , ma pakun teile hüpoteesi – " Ta pöördus sealsamas käeviipega meie kolme , tähendab Sõrru , Viilipi ja minu poole . </s> <s> " Kolleegid võivad hiljem kinnitada , kus ja kelle poolt see hüpotees välja öeldi – " ( Nii et ma jõudsin mõtelda : oi-oi , nüüd ta , sindrinahk , annab ju mõista , et kui seltsimees Loogna peaks kunagi tahtma tema ideed näppama hakata , siis – ) " Vaadake , " seletas magister , äkitselt higipiisad vurrutüügastes , " sügissuvel 1219 – mis siin toimus ? </s> <s> Kohe pärast viitusepäeva lahingut hakkasid taanlased kohandama eestlaste Toompea maalinna oma vajadustele . </s> <s> Kindlus pidi olema mingil määral kannatada saanud ja oli taanlaste vajadusteks liiga suur . </s> <s> Nii suurt polnud neil oma väe majutamiseks tarvis . </s> <s> Tähendab , nad lammutasid siin midagi maha ja ehitasid midagi tõhusamaks . </s> <s> Aga ütelge mulle , kus e l a s samal ajal kuningas Valdemar ? </s> <s> Te vastate : telgis . </s> <s> Hea küll . </s> <s> Nõustugem . </s> <s> Nädala või teise asus ta telgis . </s> <s> Telgis oli ta asunud ju ka randumisel , juunikuus , ja telgis ka viitusepäeva lahingu ööl . </s> <s> Aga kõigil oli teada ja tal endal paremini kui paljudel , et lahingu ööl oli kuningas oma telgis ainult ime läbi eluga pääsenud . </s> <s> Ainult tänu sellele , et piiskopliku telgi toredus oli viinud paganad eksiteele . </s> <s> Nii et piiskop tapeti , aga kuningas Valdemar jäi ellu . </s> <s> See on meil kõigil ju kooliraamatuist teada . </s> <s> Meie põlv on ju jõudnud ikka veel kõik Eesti ajaloo aluseid õppida . </s> <s> Ajaloolased kaasa arvatud . </s> <s> Teie ka , seltsimees Loogna . </s> <s> Aga miks me ei taha teha sellest elementaarseid järeldusi : sellel neetud paganate maal , kus nähtavasti põhimõtteliselt ei peetud vallutajaga sõlmitud lepinguid miskiks , pidi kuningale kiiresti hangitama turvaline koda . </s> <s> Miks ei võiks see siin meie nina all ollagi Valdemari kuningatorn ? </s> <s> Esimene väike kivikindlus kuninga majutamiseks – kuni seal taga , suures võõras puulinnuses , ehitati midagi suletavat ja kaitstavat ja turvalist ? </s> <s> Me näeme ju kõik : torni alusmüür asub hilisema lossimüüri a l l. </s> <s> Järelikult on ta sellest vanem . </s> <s> Seltsimees Loogna tahab tõestada , et torn polnud ühegi hilisema müüriga seostatud . </s> <s> Mis sobib meile paremini ? </s> <s> Vaadake meie torni müüriladu . </s> <s> Kas me pole lausa sunnitud möönma , et see on rabe ja rutukas töö ? </s> <s> Aga mis sobib meie hüpoteesile rohkem ? </s> <s> Ma ütleksin : see torn oli keldriga ( kuningad vajavad alati keldreid ) ja paari , võibolla kolme korrusega tömp ümartorn , kümmekond sammu vana puitkindluse palisaadist lõuna pool , mingi kerge silla kaudu vana kindlusega seotud . </s> <s> Seltsimees Loogna ülesanne on nüüd leida sellele Põhja-Euroopa kindluste ehitusloost analoogid . </s> <s> Neid lihtsalt p e a b leiduma . </s> <s> Ja lubage mul nentida : ainult siis , kui meie kaevamine tõestab minu hüpoteesi , saab kaevamist nimetada lõpuleviiduks ja õnnestunuks . </s> <s> Igal muul juhul on see järjekordne arheoloogiline coitus interruptus . " </s> </p>
<p> <s> Seltsimees Loogna naeris kumedalt . </s> <s> Tal oli muuseas päris tore baritonaalne bass : </s> </p>
<p> <s> " Kallis seltsimees Tauts ! </s> <s> Lihtsalt – soovin õnne ! </s> <s> Teie ideel on muidugi kaugelt suuremal määral kirjanduslooline kui ajalooteaduslik väärtus . </s> <s> Aga sellest hoolimata : tühjendage see vundament pinnasest ja leidke oma hüpoteesile tõestus ! </s> <s> Me oleme seltsimeestega – " – ta tõmbas käega õhku nii brigaadi kui plokikandjaid tähistava kaare – " esimesed , kes võtavad seltsimees Tautsi avastuse ees mütsi maha . </s> <s> Aga kui te t õ e s t u s t ei leia – kirjutage oma tornist ütleme pisikene novell . </s> <s> See ei aseta teile mingit vastutust . </s> <s> Aga t e a d u s e s – jäägem sel juhul siiski minu – ma ütleksin pisut kasvatatumalt – minu cavatio interrupta'ga rahule . </s> </p>
<p> <s> Ta soovis meile joviaalselt edukat tööd ja marssis oma tummade plokikandjate saatel minema . </s> <s> Ja meie jätkasime . </s> <s> Jalakas laskis vanal Sõrrul kolm kümnesentimeetrise laiusega lauda parajaks purdeks kokku lüüa . </s> <s> Magister , Viilip ja Sõrd tõid labidad ja sõelad ning hakkasid sõeluma Don Logardo äsjast poodiumi , tähendab tornivundamendi täidist , ja kühveldama läbisõelutut kärusse . </s> <s> Mina hakkasin lükkama kärutäisi mööda purret üle kraavi mullavallile , mis oli kasvanud ümber kraavi . </s> <s> Valliharjal ja ühtlasi purdeotsal tuli mul paisata käru ümber ja kõndida mööda küllalt järsult asetsevat purret , käru kannul ja seda pidurdades , tagasi alla Don Logardo äsjasel poodiumil pikkamööda tekkivasse lohku . </s> </p>
<p> <s> Kolme sõeluja hoolikust arvesse võttes täitus plekk-käru üsna aeglaselt ja mul oli töö juures piisavalt aega meenutada üht mitte väga ammust ja pisut analoogilist transporditöökogemust . </s> <s> See oli vaat et päevapealt kuue aasta eest Sirontšais . </s> <s> Sirontšai oli jah võibolla tõesti Toompea mõõtu paekivimägi keset Komimaa sealkandis laudtasast metsatundrat , otse suure Vorkuta raudtee ääres . </s> <s> Mägi oli puhtast paest ja mäeharjal asetses paemurd , kus normaallaagreist Sirontšai distsiplinaarlaagrisse kukkunud vangid raiusid kallist kivi kangidega komide maassevajunud jumala pealaest lahti . </s> <s> Õpetlikul päeval , mis mulle meelde tuli , olin seal esimest päeva tööl . </s> <s> Minu ülesandeks oli laduda prismakujuline plekist vagonett paelahmakaid pluss vähemaid paetükke täis ja lükata see siis mööda kitsukest hästi jõnkslikku rööbasteed , mulle tundub , et oma kolmsada meetrit , vanade murrukohtade ja kidura võsa vahel üle mäe pealae . </s> <s> Paiguti oli lükkamine tõsine rükkimine , paiguti , laskuvail lõikudel , oli võimalik hüpata pisikestele puhvritele ja teha natuke maad priisõitu . </s> <s> Ja vaadata ringi : pea kohal polaarjoonesuve päratu helesinine taevas ja võsa ning vanade rusuküngaste vahelt vilksatamas lambiharjaliste mängukuuskedega altmaa piiritu rohekas tasandik . </s> </p>
<p> <s> Vagonett tuli sõidutada tupikusse , mis rippus enam-vähem õhus järsaku kohal . </s> <s> Seal tuli vabastada vastav pärss ja lükata vagoneti plekk-karp oma teljel külili . </s> <s> Nii et last pudenes välja ja langes kolmkümmend meetrit allpool asetsevale põrandale . </s> <s> Põranda äärde ulatus suurelt raudteelt harutee . </s> <s> Aeg-ajalt lükkas manöövervedur sinna muuseas jumala uusi üllatavalt puhtaid ja värskevärvilisi telliskivikarva täismetallist platvormvaguneid , mis loobiti allkorratööliste poolt sedamaid kive täis . </s> <s> Minu ülesanne oli edasi : lükata tühi vagonetikarp taas otseks ja tõugata vagonett sama teed värskesse murdu tagasi . </s> <s> Ja laadida ta muidugi uuesti täis . </s> <s> Päevanorm kolmkümmend vagonetti . </s> </p>
<p> <s> Brigadiriks oli meil turd , aga liikuv , kuidagi süngelt lõbus vasekarva habemetüüka ja punetavate silmadega sell – nagu mulle oli öeldud , mingi Moskva restorani bajaanimängija , kes oli löönud kõrtsikakluses paar meest maha . </s> <s> Muuseas , brigadiri kohta tarvitatav nimepruuk – ülemuste poolelt kuni brigaadi vanema ja uuema põhikoosseisuni ning uustulnukateni välja – oli nii mitmekesine , et vene vastava võimalustekülluse ning etiketitäpsusega harjumatul võttis see vaat et pea kirjuks . </s> <s> Ülemustele oli brigadir Vanka , positsioonikaaslastele Vanja , vanadele brigaadlastele Ivan , noorematele Ivantš , veel noorematele Ivan Ivantš , ja minutaolistele eilsetele muidugi täisväärikuses Ivan Ivanovitš . </s> </p>
<p> <s> Kui ma oma viiendat või kuuendat vagonetti täis laadisin , ise juba parasjagu higil ja võhmal , panin silmanurgast tähele : Ivan Ivanovitš seisis mõnikümmend sammu eemal paemurdjate juures , pläru hambus , ja jälgis mu tööd . </s> <s> Sedamööda liigutasin end , noh , mitte ju kurat teab kui eriti püüdlikult , see oleks olnud alandav , aga ikkagi nii , et näägutamiseks poleks põhjust . </s> <s> Vagonett sai küllalt kiiresti täis ja teiste laadijate omadele täiesti vastava kuhja peale . </s> <s> Kui tahtsin oma täiega liikvele minna , astus brigadir mu juurde : </s> </p>
<p> <s> " Seis ! " </s> </p>
<p> <s> Peatusin . </s> <s> Ivan Ivanovitš tegi isikliku lihaselise ja tätoveeringuist sinisekirju käega ( ankrud , maod , purjekad , palmid , näkineiud ja " Vanjad " ) vagonetipärsi lahti ja kallutas paekoorma sinnasamasse maha . </s> </p>
<p> <s> " Ja nüüd vaata ! " </s> </p>
<p> <s> Ta pööras vagonetikarbi otseks , pärssis selle ses asendis paigale ja laadis mõõduka suveräänse kiirusega sealtsamast äsja mahakallatud paehunnikust täis . </s> <s> Ta laadis koormale ka kuhja peale . </s> <s> See sai kõrgem , isegi märksa kõrgem , kui oli olnud minul . </s> <s> Aga julgesti pool minu vagonetitäiest oli veel maas . </s> <s> Julgesti pool järgmist vagonetitäit . </s> <s> Ivan Ivanovitš silmitses mind peaaegu muhedalt , sülitas koni maha , pani käed puusa ja ütles : </s> </p>
<p> <s> " Nu i teper – znai navsegda : zdess ne tvoja razjobannaja Pribaltika . </s> <s> Zdess Russ svjataja . </s> <s> Zdess t a k rabotajut . </s> <s> A nazõvajetsja eto – tufta . " </s> </p>
<p> <s> Nii et ma tegin seal siis mõne aja tuftaad . </s> <s> Ivan Ivanovitši piisavaks rahuloluks . </s> </p>
<p> <s> Nüüd kordasin peaaegu täpselt vagonetikummutamisliigutust ja kallutasin käru purdeotsal tühjaks . </s> <s> Pöörasin ta nina ümber , seisatasin rusuvallil ja vaatasin alla . </s> <s> Jalakas oli äsja istunud kuuri ees ja pakkinud meie tänaseid leide kohvrisse . </s> <s> Aga neid oli nii vähe ja nad olid nii kesised ( tinalusika vars , äratundmatuks roostetanud noatera , värvituks muutunud , mulda täis silmadega luutäring ja tosinkond potikildu ) , et brigadir oli tundnud end omas eraldumuses ebamugavalt ning asunud kaevajatele appi . </s> <s> Nüüd konutas neli meest seltsimees Loogna äsjasel poodiumil tekkinud lohus . </s> <s> Mehed olid kummargil kahe raamsõela kohal ja puistasid sõeltele ettevaatlikult seda liiva ning paeklibu segu , millest pinnas seal koosnes , ning tõstsid seda pioneerilabidatega tühja kärusse , mis mind nende kõrval ootas . </s> <s> Silmitsesin neid kummalise mõnuga , peaaegu et soojusega , ja mõtlesin – k e s me õieti oleme : äpardunud talumees , äpardunud kirjandusteadlane – ja pealegi oma Tõmmu Daami pääsmatu paaž – , äpardunud kooliõpetaja , äpardunud internatsionalist , äpardunud ajaloolane ( sest mida muud võis Jalaka kohta öelda ? ) – kui mitte äpardunud nuhk ( sest kui nuhk on juba kord oma ametiga kahtluse all , siis on ta ju sellisena ka äpardunud ) . </s> <s> Ühesõnaga läbini äpardunud rahvas , keskmine vanus peaaegu 45 , keskmine palk umbes 600 rubla kuus , läbistikku tänavapühkija tase – aga Ivan Ivanovitši tuftaad me siin ikkagi ei teinud . </s> <s> Peaaegu et vastupidi . </s> <s> Me töötasime oma mätta otsas mingi otstarbekuskaalutlusest hoopis mitte hooliva hoolega – ja ma tajusin täiesti irratsionaalselt : kuni me niimoodi töötame , ei saa meiega juhtuda mitte midagi lõplikult halba ... </s> </p>
<p> <s> Kui me olime seks korraks lõpetanud ja Lossiplatsi nurgal hargnesime , tuli vana Sõrd mu juurde : </s> </p>
<p> <s> " Seltsimees Mirk – ma kaalusin ja mõtlesin – et küsija suu peale ei lööda . </s> <s> Kas te oleksite valmis tulema mulle täna õhtul raasuke appi ? " </s> </p>
<p> <s> Ta kõneles nii tasa , nagu minu juhuslikke kogemusi mööda räägivad ainult teatud tüüpi aferistid või siis raudselt ausad , aga äärmiselt tagasihoidlikud inimesed . </s> <s> Mina ütlesin : </s> </p>
<p> <s> " Iseenesest mõista . </s> <s> Missugune see appitulek peaks olema ? " </s> </p>
<p> <s> Tuli välja , et oleks tarvis sõita koos vanamehega Balti jaamast Paokülla , see oli kolmekümne viie või neljakümne minuti ots , ja kanda seal mingisuguses majas mingisugused kapid ühest ruumist teise . </s> <s> Arvasin , et selle asja võib Sõrru-papi palvel ära teha küll , ja kõndisin temaga koos üle Toompea ja Patkuli trepist alla . </s> <s> Kui me jaamaesisest pronks-Stalinist mööda sammusime , küsisin , mis asju ta , Lõuna-Eesti mees , nagu ta on , siin Tallinna tagamail ajab – kui ta on oma jutu järgi ainult juhuse moel ja tütre tõttu tallinlaseks sattunud . </s> </p>
<p> <s> Tuli välja , et tütre asju , Tiiu asju , isa siin nüüd ajaski . </s> <s> Tiiu pidi asuma Paokülla tööle . </s> <s> Küsisin , mis ajast Farmaatsiatehasel Paokülas pudelipesemisosakond on . </s> <s> Vanamees rääkis mulle kolmveerandtühjas vagunis tasahääli : </s> </p>
<p> <s> " See pole ju nüüd enam Farmaatsiatehase koht . </s> <s> Tiiu on mul ju õppinud tüdruk . </s> <s> Ainult et vahepeal olid säherdused narrid ajad ... </s> <s> Tema läks kohe 44-nda sügisel Valga gümnaasiumist Tartusse tohtriks õppima . </s> <s> See oli olnud ta kindel plaan algkoolist saadik . </s> <s> Ja seks ajaks , kui Maali ja minuga need meie lood juhtusid , oli Tiiu Tartus juba üsna lõpetamise peal . </s> <s> Ja õppinud kõik need aastad niikui kulda , seda peab tõe asjas ära tähendama ka . </s> <s> Noh , teada said nad ülikoolis meie asjast sedamaid , Tiiu ei hakanud seda ju ka ise salgama . </s> <s> Ja siis läks tema kallal teadagi tänitamine lahti . </s> <s> Ma ei tea , kus eri- ja kaadriosakondades ja dekaanide ja prodekaanide juures . </s> <s> Ja komsomolikomitees . </s> <s> Algul , et miks ta komnoor ei ole . </s> <s> Ja kui ta siis , ülikoolist väljaheitmise ähvardusel ja , ma pean ütlema , minu nõul sinna astus – , siis sellepärast , et miks ta seal o n ... </s> <s> Ja nõnda edasi . </s> <s> Ega ta minule kõiki väntsutamisi ei rääkinud . </s> <s> Aga siis oli igatahes dekaan , professor Vinnal , kui ma õigesti mäletan , leidnud , et tuleb tüdrukul ikkagi ülikool lõpetada lasta – " </s> </p>
<p> <s> Mina ütlesin : </s> </p>
<p> <s> " Inimliku mõtlemisega inimesed olid ju ka ikka olemas – " </s> </p>
<p> <s> " Miks ei olnud – " oli Sõrru-papi minuga nõus . </s> <s> " Ainult et inimliku mõtlemise juurde tuli neil pruukida enamjaolt kaunikesti teissugust ütlemist . </s> <s> Nii et ega ei saanudki aru – ja ega ei tohtinud aru saadagi , mis inimesed nad õieti olid . </s> <s> Seesama Vinnal polnud rääkinud Tiiu asjas sellest ühtigi , et noh , et noore inimese ammune unistus , ja väga hästi õppinud ja – Seda ma mitte ei mõtlegi , et ta oleks võinud ütelda ka , et isa tal juba vana mees ja perekonnas niisugune õnnetus . </s> <s> Kus sa sellega ... </s> <s> Vinnal oli ütelnud – ja see oli tollase mõtteviisi juures ka , noh , humanismus : kui on tema peale nii mitu tuhat rubla riigi raha kulutatud , siis peab riik selle tema tööga tagasi saama . </s> <s> Sellepärast peab laskma tal ülikooli ära lõpetada . </s> <s> Noh , neid rahasid on inimestelt ka hoopis teistmoodi tööga tagasi kasseeritud . </s> <s> Aga lõpetada tal siis ikkagi lasti . </s> <s> Ja määrati kohale ka . </s> <s> Tihulasse . </s> <s> Jaoskonnaarstiks . </s> <s> See käis sel ajal Pärnu oblasti järgi . </s> <s> Ja esialgu polnud seal vigagi . </s> <s> Nii et mina olin korra juba sinna tema juurde kolimas . </s> <s> Aga siis kutsuti ta Pärnu tervishoiuosakonda ja võeti läbi . </s> <s> Et mismoodi on inimene , kelle ema on välja saadetud ja kelle isa ennast varjab – nojah , ma olin ennast ju tõesti ühe öö varjanud , see oli ju tõsi – mismoodi on niisugune inimene pugenud nõukogude tervishoiusüsteemi tööle ? ! </s> <s> Ja öeldi talle veel head ja paremat ja lasti päevapealt lahti . </s> <s> Nii et tüdruk läks ära Tallinna kellegi sõbranna juurde ja elas seal aastapäevad sisse kirjutamata – mis oli ise juba kuritegu – , ja salgas oma ülikooli ja gümnaasiumi maha ja sai heakorratrusti pargimurusid korrastama – " </s> </p>
<p> <s> " Aga mispärast ta oma hariduse maha salgas – ? " ei saanud ma asjast aru . </s> </p>
<p> <s> " Ega teda kõrgema haridusega oleks pargikoristajaks võetud , " seletas Sõrd . </s> <s> " Nojah , teie olite sel ajal s e a l , teie ei või teada . </s> <s> Aga Tiiu teadis . </s> <s> Meil oli ju ligidalt sugulane , minu õepoeg , luuletaja Mald – " </s> </p>
<p> <s> " Kas Gustav Mald ? " küsisin ma üllatuses . </s> </p>
<p> <s> " Gustav jah – " ütles Sõrru-papi just nagu möödaminnes – ja mina ütlesin : </s> </p>
<p> <s> " Tema on ju t u n t u d luuletaja ! " </s> </p>
<p> <s> " Nojah – " möönis papi . </s> <s> " Eks ta üksvahe olnud ka juba natukese . </s> <s> Aga siis enam ei kõlvanud . </s> <s> Kodanlik natsionalist või tont teab . </s> <s> Ja heideti igalt poolt välja , oma kirjarahva sumptist ka . </s> <s> Aga inimene tahab süüa , pere ka taga . </s> <s> Ja siis ta tahtis Valgas artelli tööle minna . </s> <s> Tehti seal kaproonsukajäänustest mängusõdureid , kui ma ei eksi . </s> <s> Ja Gustavile öeldi : jajaa , koht on olemas , täitke ankeet ja tulge hakake esmaspäeval pihta . </s> <s> Aga esmaspäeval öeldi : jajaa , aga me ei saa teid võtta , sest teil on kõrgem haridus . </s> <s> Kui me teid selle töö peale võtaksime , oleks see riiklikult võttes kaadri raiskamine ja me saaksime selle eest trahvi – Tema ütles : aga mul p o l e ju kõrgemat haridust . </s> <s> Ma teatan ju oma ankeediski : mul on ainult kolm kursust läbi tehtud . </s> <s> Mul jäi ülikool rahanappusel pooleli ! </s> <s> Selle peale öeldi talle : kui nii , siis tooge meile ülikoolist tõend , et teil ei ole kõrgemat haridust . " </s> </p>
<p> <s> " Noh , ja kas ta tõi – ? " </s> </p>
<p> <s> " Tõi küll . </s> <s> Aga siis ei aidanud see ka . </s> <s> Sest sel ajal oli ju nii , et kui sind ükskord oli seal k u s k i l mingisuguseks -istiks või -iidiks arvatud – natsionalistiks või formalistiks või kosmopoliidiks või mis need nimed käisid – , siis pidi iga korralik asutus sinu tagasi tõrjuma . </s> <s> Ainult et igale poole ei jagunud nii tarku ametnikke , kes oleksid mõistnud korralikke põhjendusi välja mõelda . </s> <s> Aga asjade v ä l j a ü t l e m i n e oli teadagi keelatud ... </s> <s> Nii et Tiiut liigharituse pärast tagasi ei tõrjutud . </s> <s> Tema haris aastapäevad neid Tallinna mätasmaid ja läks siis Farmaatsiasse pudeleid pesema – " </s> </p>
<p> <s> Mina küsisin : </s> </p>
<p> <s> " Kas selles mõttes , et ikka nagu arstiasjandusele ligemal – ? " </s> </p>
<p> <s> " No selles mõttes jah . </s> <s> Kuigi tema aina algharidusega . </s> <s> Kuni seal läks ka omamoodi imelikuks . </s> <s> Mõned mehed , meistrid ja kes , hakkasid seal teda hurjutama , et kena noor tüdruk , aga miks ta pole viitsinud õppida . </s> <s> Et hakaku vähemalt nüüd pihta . </s> <s> Hakaku töö juures meelde jätma , noh , et vesi on H2O ja sool on NaCl ja mis nad seal on . </s> <s> Ja viimaks hakkasin mina ka talle rääkima , et kuule , et nüüd on ju ikka teissugused ajad käes , et isakene on hauas ja mõned kinnivõetud ja väljasaadetud on juba tagasi ja meie ema kirjutab ka , et käivad tagasipääsemise jutud . </s> <s> Et mine nüüd ometi Tervishoiuministeeriumi ja räägi oma asi ära . </s> <s> Suurt ajamist oli tarvis , enne kui ta läks . </s> <s> Aga siis ikka läks . </s> <s> Ja kümne päeva jooksul klaariti asi ära . " </s> </p>
<p> <s> " Kas vabandust ka paluti ? " </s> <s> Ma ei tea isegi , keda ma selle küsimusega kiusasin . </s> </p>
<p> <s> " Vabandust – vist ei palutud . </s> <s> Aga koht Paokülasse anti otsekohe . </s> <s> Jaoskonnaarsti koht ja terve väike arstipunkt Tiiule juhatada . " </s> </p>
<p> <s> See arstipunkt asus seal üsna selle väikese alevi mõõtu asula keskuses , vanas puumajas küll , aga oli iseendast viisakas ja puhas koht , sest täiesti vastne asutus ja pidi alles homme-ülehomme avatama . </s> <s> Kolm ruumi ja kõrvalruumid . </s> <s> Ootetuba , vastuvõtutuba ja kolme voodiga statsionaar . </s> <s> Tiiu oli ruume üle vaadates otsustanud , et kui vastuvõtutuba statsionaaritoaga ära vahetada , saab paigutada statsionaari ka neljanda voodi . </s> <s> Seda mööblivahetust asusimegi Sõrru-papiga sooritama . </s> <s> Üksi poleks ta tulnud kahe suure valge arstikapi ja nelja voodi ümberpaigutamisega toime . </s> <s> Ja arstipunkti imepisikest õde , õde Leidat või mis ta nimi oli , Tiiu homset või õieti juba nüüdset alluvat , ei sündinud tal endale appi kutsuda . </s> </p>
<p> <s> Tunni ajaga olime praktiliselt valmis . </s> <s> Seda enam , et papi Sõrrul oli mööbli paigutuse kohta olemas küllap muidugi Tiiuga läbiarutatud plaan . </s> <s> Kui me olime lõpetamas , jõudis kohale ka Tiiu . </s> </p>
<p> <s> " Noh , sul pidi ju koosolek olema – ? " imestas isa . </s> </p>
<p> <s> " Lükati homsele . " </s> </p>
<p> <s> See oli jah aasta kahekümne viiene , kuid pigem vanemagi-ilmeline väga sale tuhkblond tüdruk . </s> <s> Tema ainus silmapaistvus olid väga suured ainitised helehallid silmad , mis jäid kuidagi meelde sellest hoolimata , et varsti selgus : ta vaatas nendega enamjaolt kaasvestlejast mööda . </s> <s> Riides oli ta pigem kehvasti kui hästi : mingi lihtne helehall kostüüm ja märgatamatud valged kingad – aga igatahes mitte enam valged tennised , nagu ta neid – ma kujutlesin – oma hiljutisel ülikooliajal oli kandnud . </s> </p>
<p> <s> Isa tutvustas mind talle kui töökaaslast , kelle ta oli appi kutsunud . </s> <s> Ta surus mul põgusalt kätt ja vaatas meie töö üle . </s> <s> Ta palus nihutada meil ühe kapi meetri võrra paremale ning oma laua poole meetri võrra vasakule ja tegi seda niisuguse peaaegu võõristava tõsidusega , et otsustasin ajada ta naerma . </s> <s> Küsisin : </s> </p>
<p> <s> " Doktor Sõrd , kelle tarvis te selle neljanda voodi siia sisse surusite ? " </s> </p>
<p> <s> " Kas siin hädalisi vähe on – ? " </s> </p>
<p> <s> " Ah soo – Mina arvasin , et teil oli spetsiaalne mõte – " </s> </p>
<p> <s> " Missugune ? " </s> </p>
<p> <s> " Noh , et kui need teie ema väljasaatjad ja teie enda väntsutajad ja tööltvallandajad hakkavad nüüd järjepanu häbi pärast insulte saama , siis te võtate nad siin ükshaaval ette ja tohterdate nii hästi kui saate – ? " </s> </p>
<p> <s> Aga naerma puhkemise , isegi muigvele mineku asemel vaatas doktor Sõrd mulle ja isale vaheldumisi otsa ja lausus isa poole pöördudes – nojaa , ütleme , et üllatunult , aga siiski peaaegu teravalt : </s> </p>
<p> <s> " Mis juttusid sa oled võõrastele inimestele rääkinud – ? " </s> </p>
<p> <s> " Mitte ju v õ õ r a s t e l e – " pomises vanamees vaikselt . </s> <s> " Sa võiksid minu inimesetundmist ikka usaldada ka – " </s> </p>
<p> <s> " Aga mina ei taha , et – " </s> </p>
<p> <s> " Miks te siis ei taha – ? " küsisin mina – et tütre teravust isa suhtes retušeerida . </s> <s> Ja küllap ka selleks , et enda usaldusväärsust kaitsma asuda . </s> <s> " N ü ü d võib neist asjadest juba kõnelda . </s> <s> Ja ma usun , et isegi p e a b – " </s> </p>
<p> <s> Tiiu oli silmapilgu vait . </s> <s> Ta vasak näopool tuksatas kibedalt ja ta vaatas mulle oma suurte helehallide silmadega otse silma : </s> </p>
<p> <s> " Issand jumal – m i k s ? ! </s> <s> Sest mul on h i r m. </s> <s> Saate aru ? </s> <s> Eile olid niisugused jutud isamaareetmine . </s> <s> Täna – võibolla võib . </s> <s> Võibolla p e a b . </s> <s> Aga – kas t e i e määrate – millal meid jälle kahtlaseks kuulutatakse ? </s> <s> Nüüd ma tohin arstitööd teha . </s> <s> Aga kas isa rääkis , missuguse argumendiga mind töölt minema aeti ? " </s> </p>
<p> <s> " –Ei . " </s> </p>
<p> <s> " Nad ütlesid mulle , et ma ei kõlba meditsiinilisele tööle . </s> <s> Vist tuli mulle selle peale arusaamatu nägu pähe . </s> <s> Ma küsisin vist : miks ? </s> <s> Ja siis ütles üks neist – ametnik , võibolla isegi mitte pahatahtlik isik : " Kas te siis ei taipa ? </s> <s> Meditsiinilisel tööl oleks teil ju juurdepääs m ü r k i d e l e. </s> <s> Aga kahtlastel inimestel ei tohi seda olla . </s> <s> " " </s> </p></div2><div2 type="alaosa"><head> 6 . </head>
<p> <s> Oma kolme " väliuurija " -nädala jooksul olin astunud mõnel õhtul ka kohvik " Tallinnast " või , nagu sealne vanarauaklubi järjekindlalt ütles , " Feischnerist " läbi . </s> <s> Seal oli kõik üldiselt endine . </s> <s> Tumepunaste seinte ja kaunikesti kulunud mustade paneelide taustal sigaretisuitsu vatise halli pilve all istusid mustades laudades ikka enam-vähem samad vahelduvad ja muutumatud tegelased . </s> <s> Aga leidus ka mõni uus nägu . </s> <s> Üks neist köitis mu tähelepanu juba enne , kui Loola-proua jõudis tõmmata mind lauda , kus ta selle uue mehega istus . </s> <s> Ja veel enne , kui Loola jõudis meid tutvustama hakata , tundsin ta ära : </s> </p>
<p> <s> " Elmar ? ! </s> <s> Pagana pihta – " </s> </p>
<p> <s> See siberlase-litovkas kitsa läbipaistva näoga peaaegu-punapea oli kahtlemata tema , Elmar Rünk , keda ma polnud – kui kaua ? – neliteist aastat , neljakümnendast saadik , näinud . </s> <s> Ja muutunud oli ta selle ajaga – jah – tublisti , kuid samal ajal oli ta lausa eilne . </s> <s> Lausa selline , nagu ta viimati – suvel 40 – oli meile ( küll mitte enam " Amicuse " raamatukogutoas , vaid Veski tänavas kellegi vilistlase korteris ) oma Hispaania-stipendiaadiaastast ettekannet pidanud : äsja seal kaugel nähtud asjadest elevil ja samal ajal peene , hästikasvatatud naeratusega varjamas kohmetust , mida tüütud või asjatundmatud küsimused tas tekitasid . </s> </p>
<p> <s> Elevil tundus ta olevat ka praegu . </s> <s> Olgugi et äsja seal kaugel nähtud asjadeks polnud praegu El Greco maalid , mille uurimisega ta tollal oli tegelnud , vaid pidid olema hoopis teistsugused asjad : taiga kuskil Taišeti tagamail ja eestikeelse vasteta ( ja jumal tänatud , et ilma selleta ) võška'd ümber laagri – Ja tüütuid küsimusi oli talle , naeratuse järgi otsustades , ka äsja esitatud . </s> <s> Ja esitati minu poolt veel : </s> </p>
<p> <s> " Mis ajast sa tagasi oled ? " </s> </p>
<p> <s> " Minevast nädalast . " </s> </p>
<p> <s> " Ahaa . </s> <s> Ja plaanid ? " </s> </p>
<p> <s> " Näis . " </s> </p>
<p> <s> Mis ma temast teadsin ? </s> <s> Ta oli oma aja tuntud haridustegelase poeg . </s> <s> Kolmekümnendate lõpul , kui me " Amicuses " tutvusime , oli ta juba nime omandanud noor kunstiteadlane . </s> <s> Ta kirjutas doktoritööd – kui ma ei eksi , El Greco bütsantsi ja veneetsia elementide üle . </s> <s> Ja peale selle tundis ta huvi mitmesuguste restaureerimistehnikate ja vastava keemia vastu . </s> <s> Seda jutustas ta mulle ise , kui ma teda paaril korral kohtuarstiteaduse laboratooriumis kohtasin . </s> <s> Mina käisin seal eksamile valmistumiseks ja uudishimutsesin muidugi , et mis tema El Greco teemal selle paigaga ühist võiks olla . </s> <s> Tema seletas , et keskaegse kunstiga pole mõtet tegelda , n e i s asjades pisutki orienteerumata . </s> <s> Varsti pärast seda saadeti ta , kuna see ta päristeemale nii täpselt vastas ja kuna meil prantsuse kunstile orienteerujaid oli piisavalt , aga hispaania omale spetsialiseerujaid polnud peale tema teps , nimelt sinna , stipendiumiga kaheks aastaks nimelt sinna , Madridi , Pradosse , Toledosse , Escoriali ja mis need kohad kõik olid – neelama endasse iseenda ja meie kõigi jaoks s e d a maailmakihistust . </s> <s> Ta tuli sealt enne kahte aastat tagasi . </s> <s> Sest sõda , kuigi alles see nõndanimetatud " veider sõda " , mis esialgu Euroopas käis , ähvardas lõigata ühendusteed läbi . </s> <s> Ja pealegi – niipea kui sõda omandas Läänes täie tõsiduse ning algas Prantsusmaa agoonia , nii et itta polnud seal kellelgi mahti vaadata , olid kodus toimunud ootamatud asjad . </s> </p>
<p> <s> Elmar tuli tagasi juulis 1940 ja pandi Varese valitsuse haridusjuhtide poolt ( kes omas naiivsuses arvasid , et kojunaas niisugusel hetkel on lojaalsuse kindlaim tõend ) Tartusse professuurile platsi . </s> <s> Ja kui Elmar püüdis selle vastu tõrkuda , siis mitte nõustumatusest uuel poliitilisel taustal eksponeeruda , vaid kartusest , et tema ettevalmistus pole ikka veel piisav ( doktoritöö polnud tal ju ikka veel lõpetatud ) . </s> <s> Autoriteetsete vanemate sõprade nõul loobus ta peagi tõrkumast ning võttis koha oma tuntud agara kohusetruudusega vastu . </s> <s> Tähendab " Pallasesse " . </s> <s> Mis oli sel ajal aastaks otsaks " Konrad Mäe nimeliseks Kõrgemaks Kunstikooliks " muutunud , et siis paar aastat " Pallas " edasi olla ja selle järel asjade parendamise korras kaduda . </s> <s> Aga seda Elmar enam ei näinud . </s> <s> Tema kutsuti mais 41 Pälsoni tänavale ja tagasi ta ei tulnud . </s> <s> Nii et ka oma poega ei saanud ta näha . </s> <s> Ma ei tea , kas dramatiseering oli rahvaluule või siiski ajaloo enese oma , aga räägiti , et isa oli vahistatud samal ööl , kui poiss sündis . </s> </p>
<p> <s> Elmari naisega , Hellaga , puutusin sakslaste ajal mõned korrad kokku . </s> <s> Siis ei teadnud naine mehe saatusest mitte midagi . </s> <s> Aga sellest , et Elmar oli vahistatud punaste poolt kui Franco ja tont teab veel kelle spioon , võis igaüks isegi aru saada . </s> <s> Issand jumal – ta o l i ju uurinud fašistlikus Hispaanias fašistliku Hispaania kunsti ! </s> <s> Ja o l i ju fašistliku Eesti valitsuse rahaga seda uurima saadetud ! </s> <s> O l i ju ! </s> <s> Nii et stalinliku paranoia jaoks oli olnud täiesti võimatu , et ta olnuks midagi muud kui vähemalt Franco , aga küllap ka Hitleri ja nende seljataga Churchilli poolt nõukogudevastaseks tööks värvatud agent . </s> <s> Tegelikult oli Elmar üks neid jumala puhtaid , kasvatatuse tõttu natuke naiivseid ja loomuldasa kaitsetult idealistlikke poisse , kelletaolisi , kui meil veab , üks või ülimalt paar meile elu jooksul vastu juhtub . </s> <s> Kui meil ei vea , jääbki nende olemasolu meile teadmatuks ja ausa inimese tüüpidekaardi vastavasse paika meie teadvuses tühi koht . </s> </p>
<p> <s> Mina ütlesin : </s> </p>
<p> <s> " Noh , oma Tooma oled sa siis viimaks ära näinud ka ... </s> <s> See võis üsna imelik tunne olla – Mis ta sul nüüd on ? </s> <s> Kolmteist ? </s> <s> Eks ole ? </s> <s> Viiendas klassis ? " </s> </p>
<p> <s> " Kolmteist , " noogutas Elmar , " kuuendas – " ja vaatas , ma ei saanud aru , kas naeratades või mitte , kohviku suurtesse laelampidesse , kurat võtaks , mulle tundus , selleks , et takistada silmi niiskeks minemast – Siis vaatas ta meile otsa : </s> </p>
<p> <s> " –Ma tean – Hella oleks rõõmus , kui ta saaks proua Loolaga natuke lobiseda – " Selgituseks minule : " Nad õppisid ju kunagi koos – Ja mina tuletaksin Peetriga – vanu asju meelde . </s> <s> Nii et : lähme meile , Nõmmele . </s> <s> Tassi kohvi ikka leiab . </s> <s> Ainult sinna juurde – " </s> </p>
<p> <s> " Kui me klapiksime – " tähendasin mina , sest olin saanud eile kahe nädala palga kätte . </s> </p>
<p> <s> " Mistarvis ? ! " hüüdis Loola . </s> <s> " Poed on juba kinni . </s> <s> Me saaksime ainult kõrtsihinnaga . </s> <s> Selle asemel – lähme minu poolt läbi . </s> <s> Mul on juhuslikult puutumatu pudel Ungari džinni kodus . </s> <s> Paar pudelit narsaani on ka . </s> <s> Ja ma elan ju siinsamas . </s> <s> Viiskümmend sammu . </s> <s> Raskejõustiku Maja vastas . </s> <s> Elmar ei tea , mis see Raskejõustiku Maja on ? </s> <s> See on Mihkli kirik . </s> <s> See o n ju siinsamas . </s> <s> Sealt läheme otse jaama . " </s> </p>
<p> <s> Me ronisime Loola lainetava varju kannul viiesaja-aastase hoone nagisevaist treppidest üles . </s> <s> Loola poolteisetoaline pesa sel kergelt kassikusehõngusel pööningul oli lausa ootamatu . </s> <s> Täis – aga siiski mitte lämmatavalt täis – pilte , nipsasju , patju , ühest ärklist vaade Niguliste kiriku kõrgetele varemetele ja , nojah , Raskejõustiku Maja lamedale katusele , teisest ärklist vaat et otse Timuka majja . </s> <s> Ja paarisajaköitelisel raamaturiiulil rida täiesti ootamatuid köiteid . </s> <s> Paari minuti jooksul , mis me seal ootasime , kuni ta pudelid kandekotti pani ja selle mulle kanda ulatas , ei tabanud mu silm kõiki ära . </s> <s> Aga igatahes paistsid sealt omaaegseis heledais köidetes Ristikivi " Tuli ja raud " ning " Rohtaed " . </s> <s> Ma ütlesin : </s> </p>
<p> <s> " Proua Loola – teil on k e e l a t u d raamatud riiulil nii lahedalt esil , et – Kuidas see lugu siin keelatud kirjandusega üldse on – ? " </s> </p>
<p> <s> " Oh , teate , minul käivad ainult head tuttavad . </s> <s> Ja ma olen loomult omajagu fatalist . </s> <s> Ja pealegi – n ü ü d pole see asi vist enam nii hull . </s> <s> Sest – muuseas – see oli ju ka isakese ajal kõige hullemail aastail nii , et mis teil raamaturiiulil leidus või läbiotsimisel leiti või eriti mis te kellelegi olite laenanud , tuli s i i s teile süüks , kui muul põhjusel oli juba otsustatud teid hävitada . </s> <s> Või tähendab vahistada . </s> <s> Siis oli muidugi kõik nõukogudevastane propaganda . </s> <s> Kas või kahekümne aasta eest ilmunud " Lastelehe " numbrid – mõni isamaaline laul , mõni Kuhlbars või Visnapuu leidus ju pea igas numbris . </s> <s> Aga ma ütlen : see oli ainult siis , kui asi o l i juba klaar . </s> <s> Muidu – mitte nii väga . </s> <s> Kui teil polnud seal just " Vabadussõja ajalugu " või " Eesti rahva kannatuste aastat " . " </s> </p>
<p> <s> Mina küsisin : </s> </p>
<p> <s> " Teil on siin huvitavaid endisi raamatuid . </s> <s> " Rohtaeda " loeksin ma meeleldi uuesti . </s> <s> Aga kas teil u u s i raamatuid ka on ? " </s> </p>
<p> <s> " Mida näiteks ? " </s> </p>
<p> <s> " Ristikivil peab ju olema ilmunud esimene eesti eksistentsialistlik romaan – " Hingede öö " . </s> <s> Ega teil juhuslikult seda – ? " </s> </p>
<p> <s> " Oi ei ! </s> <s> N i i keelatud raamatuid mul pole . </s> <s> " Hingede ööd " ei ole vist mitte kellelgi . </s> <s> Ainult Keskkomitee raamatukogu mürgikapis võibolla . " </s> </p>
<p> <s> Kolmveerand tunni pärast kõndisime kuskil Vana-Mustamäe mändide all eakasse mitmeverandalisse puumajja sisse . </s> </p>
<p> <s> Nähtavasti paaritoaline korter poole sajandi vanuses keskmiselt laokil majas oli tegelikult kehv , aga püüdliku naisekäe lihtsa kunstiga hubaseks tehtud . </s> <s> Ja pealegi vääristatud mõnede Elmari pere kunagiste piltidega , Greenbergi , Vabbe ja Haamri omadega , mis olid imemoel jäänud omal ajal konfiskeerimata . </s> <s> Ning malbenäoline madonnaliku ludusoenguga Hella , ma polnud ju tedagi kümme aastat näinud , erines omaaegsest üksnes nonde hallide juuksesiirude võrra , mis ta tuhkblondides juustes hoolsal vaatamisel silma hakkasid . </s> <s> Hella ütles : </s> </p>
<p> <s> " Ja see on meie Toomas . </s> <s> Keda isa alles möödunud nädalal esimest korda näha sai . </s> <s> Toomas – mine anna külalistele kätt . " </s> </p>
<p> <s> Toomas oli kõhn , aga osijas poiss , kelles oli näha , et ta hakkab kord oma Lysippose Apollo profiiliga siitmaa nöbininalisi tüdrukuid peibutama . </s> <s> Siis läks ta tagatuppa " Ivanhoed " lugema , ma panin džinni ja narsaani lauale , meile pakuti vanades tugitoolides istet ja Elmar läks kööki kohvivett kuumaks ajama ning vanaema väntveskil ube jahvatama . </s> <s> Hella asetas tassid-klaasid lauale ja vestles samal ajal Loolaga kui vana tuttavaga . </s> <s> Tuli välja , ka nemad olid seltsikaaslased , omaaegsest " Harmooniast " , Hella muidugi neli-viis aastat Loolast vanem . </s> <s> Loola pani sigareti ette ja jala üle põlve ning küsis – ma ei tea , kas peaks ütlema joviaalse eeskujul junoaalselt , või kuidas : </s> </p>
<p> <s> " Noh , mismoodi see on – üle neljateistkümne aasta omaenese mehega jälle abielus olla ? " </s> </p>
<p> <s> Mulle tundub , et proua Rünk poleks ka siis teisiti vastanud , kui minu näol poleks olnud enam-vähem võõrast inimest toas . </s> <s> Ta ütles leebelt – ja üldsegi punastamata : </s> </p>
<p> <s> " Esimesel silmapilgul – pimestav . </s> <s> Ja nüüd – loomulik . </s> <s> Pärast neljateist absoluutselt ebaloomulikku aastat – absoluutselt loomulik . " </s> </p>
<p> <s> Elmar tuli köögist aurava kohvikannuga tuppa . </s> <s> Loola küsis : </s> </p>
<p> <s> " Ja kuidas sinule tundub – oma naisega jälle abielus olla ? " </s> </p>
<p> <s> Elmar seisis , kuum kohvikann käes , ja hakkas ühtaegu seltskondlik-kumedalt ja kohmetusest rabedalt naerma . </s> <s> Ning ütles hämmeldusest punastades : </s> </p>
<p> <s> " –Huvitav . </s> <s> Üllatavalt huvitav ! – Säh , " – ta ulatas kannu Hellale – " Euroopas kallab daam . </s> <s> Nüüd , kus ma jälle s i i n olen – Me oleme ju veel ikka siin – ? </s> <s> Eks ole ? " </s> </p>
<p> <s> Mina ütlesin : </s> </p>
<p> <s> " Noh , kuni me selles ise kahtlema ei hakka – " </s> </p>
<p> <s> Kui esimene klaas taas- ja ikka-veel-siin-oleku terviseks oli tühjendatud , küsis Loola : </s> </p>
<p> <s> " Elmar , siin liikusid jutud , et sul olevat olnud s e a l – lisaks kinniistumisele ülepea – veel mingisuguseid raskendavaid probleeme – ? " </s> </p>
<p> <s> " Mnjaa . </s> <s> Oli muidugi – " möönis Elmar veikleva tark-kohtlase muigega . </s> </p>
<p> <s> Loola jätkas : </s> </p>
<p> <s> " Aga nüüd oled sa esimese lainega tagasi . </s> <s> Kui seni on tulnud peaaegu ainult alla-kümne-aasta-rahvast . </s> <s> Kuidas sul lõpuks nii v e d a s ? </s> <s> Kui neljateistkümne aasta puhul nõnda võib ütelda ? " </s> </p>
<p> <s> " Noh , see on puhtalt Hella teene , " tunnistas Elmar , " tema kirjutas palvekirju . </s> <s> Kui palju sa neid kirjutasid – 44-ndast saadik ? " </s> </p>
<p> <s> " Üheksateist , " ütles Hella leebe uhkusega , " pluss muidugi minu käimised Elmari endiste kolleegide pool . </s> <s> Et need mu palvekirju toetaksid . " </s> </p>
<p> <s> Mina küsisin : </s> </p>
<p> <s> " Aga palvekirju te kirjutasite – kellele ? " </s> </p>
<p> <s> " Kõigile , kellele vähegi sündis , " ütles Hella , " minimaalsete viisakuspausidega . </s> <s> Ülemnõukogu Presiidiumile , Keskkomiteele , prokuratuurile . " </s> </p>
<p> <s> " Aga vanad kolleegid – kuidas reageerisid ? " </s> </p>
<p> <s> " Hästi . </s> <s> Väga hästi , suuremalt osalt . </s> <s> Ainult et need , kes valmis olid Elmari eest kostma – just nimelt need – , sattusid enamjaolt ka ise varsti , noh , rulli alla , nii või teisiti . " </s> </p>
<p> <s> " Aga toetamast keeldujaid leidus ka ? " </s> <s> Seda küsisin vist jälle mina . </s> </p>
<p> <s> " Leidus ... </s> <s> Vähem kui toetajaid . </s> <s> Aga see võis tulla ju ka sellest , et ma pöördusin esmajoones selliste poole , kellest võis eeldada , et nad ei keeldu – " </s> </p>
<p> <s> " Aga missuguste argumentidega keelduti ? " </s> </p>
<p> <s> " Noh – mistarvis peaksin ma diskreeditsema – vana auväärt professor Leimer näiteks . </s> <s> Kelle õpilaseks Elmar oli end pidanud . </s> <s> Ja kelle kohta ta oli alati ütelnud : gentleman läbi ja läbi – " </s> </p>
<p> <s> Elmar ütles vaevatud häälel : </s> </p>
<p> <s> " Hella – Mistarvis – " </s> </p>
<p> <s> Ja Hella vastas – jah , ikka veel leebelt , aga kannatamatuse terasvedru oli leebuse vati sees tunda : </s> </p>
<p> <s> " Mina küsin ka – mistarvis ? </s> <s> Mistarvis peaksin ma seda salgama ? </s> <s> Olgu ta siis oma kalaverelisele vastusele uhke ! </s> <s> Tema vastas : " Jaa – Elmar Rünk oli väga kena mees . </s> <s> Andekas mees . </s> <s> Töökas mees . </s> <s> Seda võin ma muidugi kinnitada . </s> <s> Aga sellest , kas ta nõukogude võimu vastu töötas või ei – sellest pole mul kõige vähematki aimu . </s> <s> Ma ei saa ju kinnitada : ükski välismaa luure pole teda värvanud ! </s> <s> Kallis proua Rünk – te saate ju ise aru , ma ei saa seda kinnitada lihtsalt sellepärast , et ma seda ei tea . </s> <s> Nii et minu allkirjast poleks teil absoluutselt mingit kasu – " Ja umbes niimoodi teised nahahoidjad ka . </s> <s> Ja niisuguste juurde ma ju ei läinudki , kes oleksid ajanud kulmud püsti ja küsinud : kas te tõesti arvate , et m e i e maal karistatakse kedagi ilma aluseta ? ! " </s> </p>
<p> <s> " Aga kuidas reageerisid teie palvekirjadele võimud ? " </s> </p>
<p> <s> " Harilikult üldse mitte . </s> <s> Ülim oli see , et vastati : asja uuritakse . " </s> </p>
<p> <s> " Aga k e s siis lõpuks ikkagi Elmari kasuks midagi tegi ? " </s> </p>
<p> <s> " Viimaseks ma kirjutasin kultuuriministrile – " </s> </p>
<p> <s> " Temal on ju neis asjus minu meelest hoopis vähe võimu – ? " </s> </p>
<p> <s> Hella ütles naeratades : </s> </p>
<p> <s> " Küsimus polnud nähtavasti niivõrd võimus kuivõrd tahtes . </s> <s> Temal oli tahet . " </s> </p>
<p> <s> " Mis sa ütled ? ! " imestas ka Loola . </s> </p>
<p> <s> " Tõsijutt , " seletas Hella . </s> <s> " Tema kutsus mu minu palvekirja peale välja ja kuulas mu ära . </s> <s> Ja kutsus veel mitu inimest välja ja kuulas ära . </s> <s> See on vist tõsi , et tal on raskusi ütleme vahetegemisega Kreutzwaldi ja Kitzbergi vahel . </s> <s> Aga üks joon tal on – et kui ta on lasknud rääkida endale mõnes küsimuses tõe ja vale vahe selgeks , siis ta järele ei anna . </s> <s> Noh , ühe inimese saatus on suur asi . </s> <s> Võibolla kõige suurem asi . </s> <s> Aga meie hiljutise ametliku mõtlemise jaoks ikkagi kübe . </s> <s> Nii et ma ei tea : võibolla omandas Elmari saatus ministrile mingist juhuslikust uiust sümboolse tähenduse , vabastava tähenduse : et kui ta selle ühe mehe välja veab , ei saa talt nõuda , et ta k õ i g i draamat peaks läbi näinud olema ... </s> <s> Võibolla nii . </s> <s> Igatahes peaaegu kohe , kui kümne-aasta-meeste vabanemised teoreetiliselt võimalikuks said , rebis ja rääkis ta Elmari asumiselt koju . </s> <s> Elmar oli ju nüüd juba kolmandat aastat tähtajatul asumisel – pärast kümmet aastat laagrit . </s> <s> Nagu see käis . </s> <s> Ja ta tõi Elmari välja – kõigi nende raskendavate asjaolude kiuste , mida Loola nimetas – " </s> </p>
<p> <s> Mina küsisin , sest nüüd oli jutt selle juurde tagasi jõudnud : " Aga – mis asjaolud need olid – ? " </s> </p>
<p> <s> Hella ütles : </s> </p>
<p> <s> " Seda teab Elmar ise kõige paremini – " </s> </p>
<p> <s> Me vaatasime kolmekesi Elmarile otsa . </s> <s> Arvatavasti polnud ka Hella tema loo üksikasju veel täiesti kuulda jõudnud . </s> <s> Aga Elmar oli olnud neist asjust kolmteist aastat vait . </s> <s> Ja oli nüüd kojujõudmise puhul kolmanda klähvi džinni ära rüübanud . </s> <s> Ja teadis , et ta ei kahjusta oma jutuga ühegi ekslikult ausaks arvatud vana kolleegi nime . </s> <s> Ning et ajad on ikkagi kapitaalselt muutunud . </s> <s> Ning et ta viibib oma naise ja kahe ammuse tuttava seltsis . </s> <s> Nii et ta silmitses Hella poolt konfiskatsioonist ja pommitamistulekahjust päästetud põrandavaiba mustrit ja kõneles : </s> </p>
<p> <s> " Teate , kes p ä r a s t sõda laagritesse sattusid , võivad teinekord rääkida teissugustest oludest , aga anno 42 ja vähemalt Kotlase kandis oli lugu küllaltki täbar . </s> <s> Mina käisin metsatööl ja kaalusin oma normaalse seitsmekümne kilo asemel viiskümmend üks . </s> <s> Noh , päris katastroofiline see ju veel ei olnud . </s> <s> Liikuda tundus koguni äärmiselt kerge . </s> <s> Ja aeg-ajalt näis mulle , et ka mõte töötas suurepäraselt . </s> <s> Kuigi näiteks professor Leimeri eesnimi ei tulnud mulle äkki kõige pingutamise kiuste mitmel nädalal meelde ... </s> <s> Igatahes võeti mind korraga augustikuus metsatöölt maha ja pandi metsameeste barakki päevnikuks . </s> <s> Ja seda võis pidada tõeliseks vedamiseks , eriti kuna see toimus niimoodi enne talve ja enne seda , kui ma oleksin tõesti nõrgaks jäänud ... " </s> </p>
<p> <s> Elmar jutustas : seal tema barakipoole viiekümne mehe seas , kaheteistkümnest rahvusest , nagu nad olid , oli olnud kaks meest , kes olid talle juba metsas , töömaal ja lõkke juures , silma hakanud . </s> <s> Kaks tont teab mis teel juba tollal sinna sattunud Taga-Karpaatia ungarlast . </s> <s> Béla ja Lászlo , nelja-viiekümnesed , naksakad töökad mehed , kes jäid silma sellega , et tegid kõike justkui poolsõnatus teineteisemõistmises ja alati kahekesi koos . </s> <s> Mõlemad olid kümne aasta mehi . </s> <s> Mingid akadeemikud nad polnud – üks oli olnud raamatupidaja boksiidikaevanduses ja teine raudteelane – , aga nii haritud nad olid , et ungarlaste , eestlaste ja soomlaste sugulusest olid nad midagi kuulnud . </s> <s> Ja üks ja teine kord oli see neil Elmariga metsas lõkke ääres jutuks tulnud ja tuli nüüd barakis uuesti kõne alla . </s> <s> Nad pärisid , kuidas üks või teine sõna eesti keeles kõlab , ja kui nad teada said , et Elmar mingil määral ka soome keelt kõneleb , pärisid nad talt ka soomekeelseid sõnu . </s> <s> Kuu aja pärast kutsusid nad Elmari kõrvale ja seletasid talle sosinal : nemad olid otsustanud laagrist põgeneda ja jõuda läbi rinde Soome . </s> <s> Muuseas , säherdune mõte oli mõlkunud seal 42-se aasta suvel küllap mitmeiski peades . </s> <s> Ning olid liikunud sosinad , et siin-seal oli kellelgi põgenemine õnnestunud . </s> <s> Luhtunud põgenemiste kohta olid teated igatahes veenvamad . </s> <s> Tabamisel mahalastud põgenike laibad toodi kuulu järgi nende kodulaagrisse tagasi ja riputati mõneks päevaks laagriväravasse välja – tööleminejate kolonnidele näha ja järele mõtelda . </s> </p>
<p> <s> Elmar jutustas : nende laagrist polnud seni põgenemisi toimunud , nii et neile polnud sellist spektaaklit korraldatud . </s> <s> Aga kuulda olnu üle polnud needsinased Béla ja Lászlo nähtavasti järele mõelnud . </s> <s> Või olid mõelnud küll , aga tulnud vääradele järeldustele . </s> <s> Või – mis mõttes vääradele ? </s> <s> Aga see oli muidugi mõista nende asi . </s> <s> Kuid nende asi ainult hetkeni , kus nad oma saladuse Elmarile avaldasid – </s> </p>
<p> <s> Mina küsisin : </s> </p>
<p> <s> " Miks nad seda õieti tegid ? " </s> </p>
<p> <s> Elmar vaatas põrandale ja lisas rabeda muigega : </s> </p>
<p> <s> " Noh , nad ütlesid , et olid mind mõnda aega seiranud ja pidasid mind usaldusväärseks poisiks . </s> <s> Ja nad panid mulle ette põgeneda nendega koos – " </s> </p>
<p> <s> Elmar jutustas : ungarlased olid valmistanud oma põgenemist uskumata põhjalikult ette . </s> <s> Barakis olid kahekordsed narid . </s> <s> Ungarlased magasid kõrvu alumisel naridekorrusel . </s> <s> Nad olid kangutanud oma naride all kaks kõrvuti põrandalauda lahti . </s> <s> Nii et sealtkaudu pääses baraki põranda alla . </s> <s> Nad olid kasutanud ära asjaolu , et barakk asetses laagripunkti neljakümne omasuguse seas põhjapoolse rea keskel , baraki põhjapoolne ots laagrit ümbritsevast traattõkkest kümme meetrit eemal . </s> <s> Béla ja Lászlo olid töötanud baraki põranda all varakevadest saadik . </s> <s> Öötundidel , hiirvaikselt , mutitaoliselt , kõigile märkamatult . </s> <s> Ka Elmar polnud oma päevnikunädalail nende õiendamist märganud . </s> <s> Sest nad olid töötanud iga öösi mõned tunnid – magada oli ju ka tarvis – ning harilikult nii , et sel ajal , kui üks all kaevas , lesis teine üleval naril . </s> <s> Töötanud olid nad paljaste kätega , varreta labidaga ja vana plekkämbriga . </s> <s> Poole meetri kõrguse põrandaaluse ruumi põhjapoolsest otsast olid nad uuristanud maasse kõigepealt püstja käigu , mis tungis kahe meetri sügavusele mulda . </s> <s> Seal pöördus poolemeetrise läbimõõduga käik rõhtsuunda ja siirdus sirgelt edasi : kümnemeetrise tõkkeäärse maariba alt läbi , sisemise okastraattõkke alt läbi , kahe traattõkke vahelise valvekoerte jooksutee alt läbi , välimise traattõkke alt läbi ja ka selle kümmekonna meetri laiuse lageda maariba alt läbi , mida võška'des asetsevad helgiheitjad valgustasid . </s> <s> Käik ulatus nüüd pimedusse või vähemalt hämarusse jäävasse tsooni , kanarbikku kasvanud mätaste alla . </s> <s> Sadakond kuupmeetrit mulda , mis meestel oli tulnud mööda käiku edasi-tagasi roomates sealt ämbriga välja tuua , olid nad puistanud baraki põranda alusesse ruumi laiali . </s> <s> Oma käigu vabaduse-poolsesse otsa olid nad toimetanud vajaliku toiduvaru . </s> <s> Neil oli kaks plekist ihutud , aga habemenoateravat nuga . </s> <s> Ka ambulantsist varastatud kloorlubi oli neil riidest kotikese sees valmis : saapataldu nühkida , et koerad ei võtaks jälgi , mis neist jäävad , kui nad maapinnale on väljunud ja taigasse eemalduvad . </s> </p>
<p> <s> Nad olid seletanud Elmarile ära , m i k s nad teda kaasa kutsusid . </s> <s> See , et ta oli nende meelest usaldustväärt isik , oli kampavõtu eeldus . </s> <s> Kaasakutsumise põhjuseks oli see , et ta oskas vene keelt küll halvasti , aga märksa paremini kui nemad . </s> <s> Ning see , et ta oskas soome keelt , mida nemad üldse ei osanud , aga mida nende meelest pidi ka siinpool rinnet tarvis minema , läänepoolsest alast rääkimata . </s> <s> Ja ka see , mida nad olid tähele pannud : et Elmar oli saanud nendega metsatööl käies lõkke alati imekiiresti põlema – mis polnud tegelikult küll mingite metsamehekogemuste , vaid jõmpsikapõlviste skaudioskuste kaja . </s> </p>
<p> <s> Elmar jutustas : ta polnud kuigivõrd mõelnud ettepaneku üle ses mõttes , kas minna või keelduda . </s> <s> Keeldumisotsus oli tal a priori valmis . </s> <s> Sest risk oli põgenemisel vähemalt tema iseloomuga mehe jaoks liiga suur . </s> <s> Issand jumal , põgenemiseks oli jõudude suhe ometi täiesti lootusetu . </s> <s> Põgenemine oleks kahe või kolme mehe väljakutse hiiglaslikule masinavärgile , mille pahupidine täiuslikkus tundus olevatki kogu selle , nagu öeldi , maailmakuuendiku päriseks sihiks ja pingutuseks . </s> <s> Kuskil teisal oleks põgenemine võibolla mõeldavam , aga siin tundus see täiesti väljavaatetu . </s> <s> Eriti kui arvesse võtta ka seda , mis Elmar oli ise kohaliku rahva suhtumisest vangidesse tähele pannud ja mis ta oli kogenumailt vangidelt kuulnud : siinsete hõredate jõgedeäärsete külade rahvas pidi olema süsteemil täiesti pihus . </s> <s> Arvatavasti oli nende lojaalsuse ajendiks kunagi olnud kord õiglustunne , kord hirm , viimase kuue-seitsme aasta jooksul pidi selleks olema tõusnud valdavalt hirm , aga välispidiselt oli see nüüd juba patriootilise kohuse asi : mitte küsida , kes ja miks , vaid pigistada silmad kinni ja joosta kõigi kahtluste korral alandlikus õhinas puna- ja sinipagunite juurde ning anda üles kõik , kõik , kõik , mis keegi põgenevate vangide asjus oli näinud või kuulnud . </s> <s> Või mis kellelegi oli viirastunud . </s> <s> Aga rindeni või selle-eelse eikellegimaani oli siit – täpselt vangid seda ei teadnud , kuid kooli maadeteaduse mälestusest või arvata – mitte vähem kui viis- või kuussada kilomeetrit laasi ja kõndu , parajasti asustamatuid , et jääda halval juhul hätta , ning asustatuid , et torgata kahtlaselt silma . </s> <s> Nii et isegi siis , kui kellelgi õnnestus pääseda okastraadi tagant välja , oli pääs läbi ümberkaudse tühermaa ülimalt kahtlane . </s> <s> Eriti veel nüüd , kus sõda ( ja sosinate järgi õnnetult kulgev sõda ) oli erutanud nagunii haiglase valvsuse mitmekordselt valvsaks . </s> </p>
<p> <s> Elmar silmitses džinniklaasi ja ütles : </s> </p>
<p> <s> " Tähendab , mina kaalusin ainult seda , kuidas oma sõpru solvamata nende ettepanekust keelduda . </s> <s> Sest asjal oli veel üks – ma ei tea – minu jaoks tookord takistav külg . </s> <s> Kui ma oleksin olnud lontrus – Ühesõnaga , nad olid andnud oma saatuse teatud mõttes minu kätte . </s> <s> Nad pakkusid mulle võimalust kasutada koos nende kohutavalt vaevalise töö tulemust . </s> <s> Nad olid jumal teab kui mitu sada tundi maa all pimedas või küünlajupi valgel hinge kinni hoides rühmanud ja roomanud . </s> <s> Nüüd oli käik valmis ja mulle öeldi : tule ! </s> <s> Ma ei tea , kas te kujutate ette : selles usalduses oli midagi põrgulikult siduvat . </s> <s> Ja samal ajal oli mul ju täiesti võimatu seda vastu võtta . </s> <s> Juba sel lihtsal põhjusel , et mina polnud kaevanud sellest käigust mitte ainsat labidatäit . " </s> </p>
<p> <s> Elmar jutustas : ta oli küsinud neilt , miks nad polnud põgenenud metsast töö juurest , mis oleks igatahes olnud sada korda lihtsam kui nende kohutav kuudepikkune kaevamine . </s> <s> Nad olid seletanud : sel juhul oleksid nad pidanud koguma ja paigutama oma toiduvaru põgenemise tarvis kuskile metsa . </s> <s> Aga nende langetuspaik oli selleks liiga liikuv . </s> <s> Pealegi oleksid nad pidanud vedama oma põgenemisvaru igakordseid noosikesi igal tööleminekuhommikul läbi valve . </s> <s> Iga kord seal läbiotsimisi ei sooritatud , aga huupi-korras toimus neid seal sageli . </s> <s> Nii et vahelejäämine olnuks varem-hiljem tõenäone . </s> <s> Aga kui kõik oleks läinudki korda – metsast töö juurest kadumist oleks parimal juhul märgatud paari-kolme tunni , aga halvimal juhul paari-kolme minuti pärast . </s> <s> Barakist augu kaudu põgenemist , kui see toimub näiteks kella kümne ajal õhtul , see tähendab tund aega pärast õhtust loendust , märgatakse – nojaa , halvimal teoreetilisel juhul niisamuti paari minuti pärast . </s> <s> See oleks siis , kui mõni teadlik-valvas barakikaaslane märkab silmapilk nende kadumist ( mida seni polnud juhtunud ) ja tõstab otseteed lärmi . </s> <s> Aga paremal juhul , normaalsel juhul , tõenäosel juhul ei panda nende puudumist enne tähele kui tööleminekuks rivistumisel väravas , hommikul kell seitse . </s> <s> Siis märkab brigadir , et neid pole , ja saadab vandudes kellegi neid otsima – jooksusammul ja trah-trah-trah , esmalt ambulantsi , et kas nad on ehk tundnud end halvasti ja läinud velskri juurde abi otsima – nii tõsiste töömeeste puhul kui need kaks madjarit pole ju haiguse teesklust üldsegi arvata . </s> <s> Ja kui neid ambulantsis pole ega ole olnudki , siis veel jooksusammul barakki – Ja kui neid ka seal ei ole – oi sa kurat , siis läheb asi tõsiseks . </s> <s> Sest siis jääb veel ainult sööklasse pilk heita , köögist järele küsida – ei ole ? </s> <s> Ei ole – Ja siis jookseb brigadir hirmuvõhmal ja kolmekordseid süljates vahtkonnaülema kantseleisse ja kannab ette , et kaks meest on kadunud – Kuni kõik laagris olevad mehed on lineika'le aetud ja kontrollitud ja üle loetud ja segi aetud ja uuesti üle loetud ja kahe puudumine on – jebu ja ih matt – tõesti klaar ja kuni Béla ja Lászlo narid on naeltest ja tappidest välja murtud ja põrandalauad nende all lahti leitud ja üles kistud ja kõige ahtama kondiga jefreitoreile on püstolid välja antud ( sest relvaga tsoonis viibimine on normaaljuhul keelatud ) ning poisid on roomanud mööda põgenenute käiku maa alt läbi ning jõudnud kanarbikus maa peale välja ja kuni valvekoerad , treenitud kihvulised peaaegu-soed , on kohale toodud ja ähmis sinipagunite võta-jälge-käsutamise kiuste veerand tundi fataalse mutiaugu ümber nõutult klähvinud ja minema viiakse ja kuulutatakse välja üldalarm – seni on põgenike edumaa jälitajate ees kasvanud – õnnelikul juhul – kaheteistkümne tunnini . </s> </p>
<p> <s> Béla oli ütelnud : " Kui Jumal on sel ööl tõesti madjarite Jumal , oleme häire ajaks laagrist seitsekümmend kilomeetrit eemal . " </s> </p>
<p> <s> " Mina kujutasin seda kõike liiga elavalt ette , " meenutas Elmar , " ja ma ei tea isegi , mis see oli – saamatus , argus , vaist – , ma ei hakanud oma keeldumist neile motiveerima , ma tänasin neid nende suurejoonelise pakkumise eest häiritult , murelikult , liigutatult . </s> <s> Ma ütlesin , et mina ei tule . </s> <s> Pärast õhtust loendust jälgisin ma neid oma narilt . </s> <s> Nad olid kella kümneks oma asemeilt kadunud . </s> <s> Kella üheteistkümne ajal kõndisin magajate vahelt läbi ja nende naridest mööda – just nagu vaatama , kas tagumised aknad on lahti või kinni . </s> <s> Ähmane öölamp põles sektsiooni laes nagu alati . </s> <s> Ülemiste asemete ja narisammaste varjud tekitasid sektsiooni tagaosas tükati peaaegu pimeduse . </s> <s> Aga ma sain sellest hoolimata aru : need just nagu magajate kogud Béla ja Lászlo asemeil polnud muud kui baikateki alla kohlu keeratud laastukotid . </s> <s> Hommikul hargnes kogu näidend täpselt nii , nagu me arvasime . </s> <s> Kümmekond meest meie neljakümne kaheksast kutsuti ülekuulajate eest läbi , mina nende seas : kas keegi oli midagi märganud ? </s> <s> Ja miks polnud keegi midagi märganud ? ! </s> <s> Eriti muidugi : mispärast oli päevnik olnud pimedusega löödud ? ! </s> <s> Ja kui siis käik poole tunni pärast üles oli leitud , topiti mind muidugi kartsa . </s> <s> Sest päevnik pidi olema selle kaevamist märganud . </s> <s> Nojaa , Loola-proua tundis minu spetsiaalsete raskuste vastu huvi . </s> <s> Sealt need algasid . " </s> </p>
<p> <s> Elmar oli istunud nädal aega kartsas . </s> <s> Kuuenda päeva hommikul , talle läbi ukseluugi sooja veetilka plekk-kaussi kallates , oli lätlasest kartsapäevnik sosistanud : " Lászlo ripub täna hommikust väravas – " </s> </p>
<p> <s> Kahe päeva pärast oli Lászlo surnukeha ära viidud ja selle asemele oli riputatud Béla . </s> <s> Tähendab , kumbki polnud pääsenud . </s> <s> Järgmisel päeval oli Elmar viidud ülekuulamisele . </s> <s> Ülekuulajaks oli olnud äärmiselt rahulik kiilaspäine major . </s> <s> Rahu ja kiilaspäisus olid mõjunud julgustavalt , majori-auaste oli tundunud rahutukstegev . </s> <s> Sest see osutas asja tähtsusele . </s> <s> Major oli seletanud võõrastava avameelsusega : Lászlo oli lastud tabamisel maha . </s> <s> Kui kaugel laagrist , seda ta muidugi ei lisanud . </s> <s> Ja mis tähtsust sel oligi . </s> <s> Tähtsam oli see : teine mees , tähendab Béla , boksiidikaevanduse raamatupidaja , oli tabamisel tunginud tabajaile noaga kallale . </s> <s> Ta oli rabanud ühelt tabajalt püssi ja lasknud teise maha . </s> <s> Enne , kui ta ise pihta sai . </s> <s> Aga ülekuulamisel , enne kui ta oma haava kätte suri , oli ta tunnistanud , et nad olid pühendanud Elmari oma põgenemisplaani ja kutsunud teda kaasa . </s> </p>
<p> <s> Major oli küsinud : " Kas te tunnistate , et nad kutsusid teid kaasa ? " </s> </p>
<p> <s> Ja Elmar oli otsustanud , enesekaitsevaistule risti vastu ja eneselegi ootamatult : vähemalt niipalju jään ma nendele truuks . </s> <s> Ning oli noogutanud : " Jah . " </s> <s> Ja taibanud äkki , taibanud õieti alles siis , milles teda süüdistati : selles , et ta polnud jooksnud sedamaid eriosakonda , või mis selle nimi oli , ega andnud ungarlasi üles ... </s> </p>
<p> <s> " Ja miks te ei tulnud silmapilk meie juurde ? </s> <s> Kas te ei taibanud , mis oli teie kodanikukohus ? " oli major küsinud . </s> </p>
<p> <s> Ja mina kujutasin veel praegu , veel kaksteist aastat hiljem , siin Greenbergi " Sõjahädaliste " suure pildi all elavalt ette , kuidas tolleaegne veel kõhnem , veel läbipaistvam Elmar oli võpatanud ja hämmeldunud ja pomisenud : " Issand jumal – " ning mõtelnud : mis kodanikukohusest see mees räägib – kui keegi hing pole mult õieti küsinud , kas ma t a h a n tema maa kodanik olla ... ? </s> <s> Ja kui mu kodaniku-õ i g u s e d on pigistatud hingamisõiguseni ja leivakilluõiguseni ja veetilgaõiguseni kokku ... ? </s> <s> Ja isegi siis , kui ma oleksin salanud eneses iga uhkusekübeme selle iseka võimu ees maha – kuidas oleksin ma saanud minna neid pagejaid üles andma ? ! </s> <s> Nad olid mind usaldanud . </s> <s> Nad olid vaadanud mulle oma sarnakaist tõmmus habemetüükas nägudest selgete nõudlike silmadega otsa – See , et ma olin tundnud nad oma sisimas üheskoos põgenemise tarvis siiski liiga võõraks , see , et ma olin neile ei ütelnud – see oli juba isegi reetmine . </s> <s> Mismoodi oleksin ma saanud joosta neid üles andma ... ? </s> <s> Jaa , ma saan aru – pidi Elmar olema mu kujutlust mööda mõtelnud – ma saan aru , et s i i n s e moraali järgi oleksin ma pidanud nad üles andma ... </s> <s> Aga mis oleks i s a mulle vastanud , kui ma oleksin küsinud talt sel silmapilgul tema arvamist ? </s> <s> Isa , kel oli Jumal aina veel olemas ja kes oli olnud kadunud professor Taavet Tüve lähedane sõber , kes ise , tähendab Tüvi , oli kõigis Eesti keskkoolides tarvitatud eetikaõpiku autor ... </s> <s> Oh , issand , ma ei tea , kus on piir aususe ja lapsikuse vahel – </s> </p>
<p> <s> Elmar oli vastanud majorile : " Niisugust kodanikukohust ma ei tundnud . </s> <s> Eriti mitte pärast seda , mis minuga on tehtud . </s> <s> Ja reeta ei saanud ma neid sellepärast , et nad olid mind usaldanud . </s> <s> Ja kaasa ma nendega ju ei läinud – " </s> </p>
<p> <s> Ning major oli ütelnud oma puuslikurahus : " Tüüpiline kodanlik intelligent : esiteks spioon , ja siis liiga arg , et bandiitidega põgeneda , ja liiga arg , et tulla ja informeerida . " </s> </p>
<p> <s> Elmar ütles : </s> </p>
<p> <s> " Ma otsustasin olla sellest mõnitusest kõrgelt üle . </s> <s> Aga ikkagi oli mulle lausa hõlbustus , kui selgus , mis moel mind nuheldi . </s> <s> Uut kohut minu üle ei korraldatud . </s> <s> Uusi aastaid ei lisatud . </s> <s> Aga nad kirjutasid kõigisse mu pabereisse šiffermärgi , mis tähendas : Osavõtt relvastatud banditismist . </s> <s> Kõigist õigustest ilma . </s> <s> Lubatud kasutada ainult kõige raskemail töödel . </s> <s> Nõnda . </s> <s> Ja ainult seal mind kaksteist aastat kasutati . </s> <s> Mind taheti teha arveametnikuks , raamatupidajaks , leivalõikajaks , sanitariks , statistikuks , teatridekoraatoriks , kojameheks – ikka selgus viimasel silmapilgul : võimatu . </s> <s> Ikka kukkusin ma paemurdu või söekaevandusse või taigasse raielangile tagasi . </s> <s> Ja see fataalne märge toimib siiamaani . </s> <s> Kui ma eile minister Ansbergi juures käisin , ütles ta – ta oli vahepeal saanud mu pabereisse pilgu heita – , et see märge tegevat mu juhtumi keeruliseks . </s> <s> Ja et kui ma hakkan rehabiliteerimist taotlema , pean enese kõigepealt sellest märkest puhtaks saama . </s> <s> Nagu Jean Valjean oma tulitähest . </s> <s> Seda ei ütelnud tema , sest ta ei tea , kes see on . </s> <s> Aga mina ei tea , missuguse armukraani all minu puhtakssaamine võiks sündida . </s> <s> Peale ikka sellesama , kust mind kaks korda on roojaga üle uhutud – " </s> </p>
<p> <s> Elmar jõi džinniklaasi tühjaks ja ütles oma tabamatu muigega : </s> </p>
<p> <s> " Aga ma vabandan . </s> <s> Nii tõsiseid küsimusi ei saa ju kraanidele esitada – " </s> </p></div2><div2 type="alaosa"><head> 7 . </head>
<p> <s> Pisut pärast südaööd tulime Elmari juurest tulema . </s> <s> Arvatavasti oli see Hella , kes meile kuidagi märkamatult märku andis , et me pole paraku enam tudengid , kes võivad istuda tühjagi klaasi juures hommikuni välja . </s> <s> Nii et me tänasime kange kohvi ja – ma vist ütlesin – äädikase jutu eest ning jätsime jumalaga . </s> <s> Hetke pärast olime pimedal mändide ja varbaedade vahelisel tänaval . </s> <s> Loola ja mina . </s> </p>
<p> <s> Laternad , mida siin leidus peaaegu ainult tänavanurkadel , olid üha veel riikliku kokkuhoiu asjus pimedad , kuigi augustiöö oli tõsiselt käes ja kõnniteed polnud kahekümnel aastal parandajaid näinud . </s> <s> Nii et ma haarasin Loola käevangu ja ütlesin : </s> </p>
<p> <s> " Näete , missugune kasu pimedast ja konarlikust teest ! " </s> </p>
<p> <s> Tema küsis , kuigi ta küllap taipas , mida ma silmas pidasin : </s> </p>
<p> <s> " Mis mõttes ? " </s> </p>
<p> <s> Mina ütlesin , banaalselt , nagu see oli : </s> </p>
<p> <s> " Noh , võib külge haakuda , ilma et seda saaks külgelöömiseks tembeldada . " </s> </p>
<p> <s> Me kõndisime soojas peaaegu-pimeduses jaama poole ja ma aimasin laiduväärsushäbi ja võidurõõmuga ette , kuhu see kõndimine viib . </s> <s> Sest teatud üldtuntud ja igisalapärasel moel oli see meie vahel esimesest teineteisele heidetud pilgust aimatav . </s> <s> Aimatav sellest hoolimata , et Loola nii hoopis erines naiseideaalist , mida isiklik kogemus ja ütleme ajaloosilmapilk mulle sisendasid . </s> <s> Hetke ideaalnaine pidi ju vähemalt minu jaoks olema sealtnaasnu – või olgu pealegi siinolnu – , kes on tulnud igal juhul läbi sõja , aga küllap ka läbi Siberi , karastatud siinseil hallaseil kartulimail või sealseis vaigutusmetsades , leebe , aga napp , irooniakriipsuga suunurgas , pakaste proovitud , päikese pargitud , tuulte tuuseldatud , sale , sportlik . </s> <s> Ja silmapaistmatult või peaaegu halvasti riides ... </s> <s> Loola oli kõigis joontes lausa vastupidi . </s> <s> Välja arvatud see , et ka tema oli , nagu igaüks siin maal , elanud üle sõja . </s> <s> Aga vaevalt võis tema kohta öelda , et tulnud sellest läbi . </s> <s> Sest kõik , mis ta " Tallinna " kohvilauas oli möödaminnes oma sõja-aastaist rääkinud , oli tekitanud mus kujutluse : viibinuks ta 44-nda kurikuulsal märtsiööl oma praeguses Tallinna-korteris ( aga tema oli viibinud sel ajal hoopis Kuressaares või Haapsalus mudaravil ) – jaa , kui ta viibinuks oma praeguses Tallinna pööningukorteris ühe põleva ja ühe pommitabatud kiriku vahel – minu kujutluse järgi oleks ta surunud endale vateeritud siidist kohvikannumütsi sügavale pähe , et kaitsta kõrvu pommiplahvatuste müra ja ennast pommide eest – ning öelnud , kui pommitamine oli viimaks möödas : aga nüüd pean ma vabandama – kohvi tuleb ajada uuesti kuumaks ... </s> <s> Ja Siberi seedrivaiguhõngust polnud ta tihke Coty-parfüümi sees uitsugi . </s> <s> Jumal teab , kust ta seda ikka veel hankis – Ja seda ma talt tühjas öises elektrirongis küsisingi : </s> </p>
<p> <s> " Muuseas , Loola – ütelge , kust hangitakse praegusel ajal seda teie parfüümi ? " </s> </p>
<p> <s> Ja tema seletas silmapilk : </s> </p>
<p> <s> " Vanast varust muidugi mõista . </s> <s> Aga varul on oma ajalugu . " </s> </p>
<p> <s> Kivimäe ja Nõmme ja Rahumäe vahel jutustas ta oma mahe-kahiseval häälel : tema mees , tema Don Logardo tähendab , oli olnud sakslaste ajal , noor arheoloog , nagu ta sel ajal oli , muidugi , ilma õige tööta . </s> <s> Sest arheoloogia tollal ju ei funktsioneerinud . </s> <s> Aga üks Don Logardo sõber oli pannud oma lõhnaainetevabriku kuskil Pelgulinnas sakslaste tuleku järel uuesti käima . </s> <s> Ning alustanud kirjavahetust Prantsuse firmadega , kellelt ta enne oma vabriku natsionaliseerimist oli oma lähteained tellinud . </s> <s> Nüüd asusid need firmad okupeeritud Prantsusmaal ja vabrikandile oli antud ärikirjavahetuseks luba : Pelgulinnast Pariisini üks Suur-Saksamaa kõik . </s> <s> Ja kohalikku toodangut oli sakslastel oma Blitzmädel'ite ja pruutide jaoks ometi tarvis . </s> <s> Ja see isand oli palunud Don Logardol hoolitseda vabriku prantsuskeelse kirjavahetuse eest – Prantsuse Lütseumi poiss , nagu Don Logardo ju oli , ja küllap oma Abbé Breuil'sid ja Lévi-Strausse originaalis lugenud ka . </s> <s> Loola ütles : Don Logardo oli lugenud esimesel punasel aastal ka Stalinit prantsuse keeles . </s> <s> Fifty-fifty snobismist ja vene keele oskamatusest . </s> <s> Noh , palju seda lõhnanduslikku kirjavahetust ei olnud ja rahas see sõber tasuma ei tõtanud . </s> <s> Ta oli öelnud : tead , raha on praegusel ajal paljas makulatuur . </s> <s> Ma tasun sulle meie toodangus . </s> <s> Mukid vähemalt oma nooriku ilma kuluta üles . </s> <s> Ning oli pakkunud Loola mehele lahedas koguses lõhnaõlisid ja huulepumatit ja küünelakke . </s> <s> Aga siis oli Loola ütelnud : Ardo – sa ei lähe ju seda laadale müüma . </s> <s> Ja muuks ei kõlba see kolmanda järgu kraam nagunii . </s> <s> Las ta annab sulle veerandi , kaheksandiku – aga nende prantslaste tooteid . </s> <s> M i n g i l määral ta neid ju kindlasti saab – Ja Don Logardo oli kaubelnudki need , muidugi palju pisemais kogustes , oma lõhnadetootjalt välja . </s> <s> Aga kolme aasta jooksul oli neid kogunenud – " Teate , paras väike kohvritäis . </s> <s> Ja kui mu mees siis oma Mirjami juurde kolis , ei söandanud ta sellest midagi kaasa küsida . </s> <s> Nii et mul on sealt ikka veel võtta – v a l i t u d puhkudeks – " </s> </p>
<p> <s> Mina ei kasutanud jätku , mida ta mulle pakkus : ma ei küsinud , et kas täna oli siis valitud puhk . </s> <s> Ja mispärast just täna ? </s> <s> Tundus kuidagi piinlik seda küsida . </s> <s> Nii et lobisesin millestki muust . </s> <s> Rüütli tänaval , mis oli nüüd Rataskaevu tänava jätkuks kuulutatud ( sest rataskaev oli küll keskaegne , aga mitte klassivaenulik atribuut , kuna r ü ü t e l oli ju lausa klassivaenu sümbol ... ) , seisatasime vana portaali ees . </s> <s> Loola keeras saja-aastase ukse naljaka iidse sepavõtmega lahti ja ma ootasin põnevil nii tema kui iseenese reageeringut : et missuguse vormeliga me jätkame . </s> <s> Loola vaatas mulle pimedusest silmavalgete volksatades otsa : </s> </p>
<p> <s> " Noh – tulge üles ja võtke oma " Rohtaed " . </s> <s> Ma nägin ju , et te tahate seda – " </s> </p>
<p> <s> Ta keeras majaukse meie tagant lukku . </s> <s> Kui me trepile jõudsime , tahtsin teda endast mööda lasta , nagu ta ju ennest oli trepi järskusele vaatamata Elmari ja minu ees sealt üles läinud . </s> <s> Aga nüüd ütles ta : </s> </p>
<p> <s> " Minge teie ees – " </s> </p>
<p> <s> Me astusime tuppa . </s> <s> Ta avas akna vastu põlenud Niguliste torni ja käskil mul diivanil istet võtta . </s> <s> Siis ulatas ta mulle riiulilt " Rohtaia " ja ütles : </s> </p>
<p> <s> " Lugege . </s> <s> Ma teen tassi kohvi . " </s> </p>
<p> <s> Tegin raamatu lahti ja mõtlesin : mina olin tundnud autorit ju ainult üpris põgusalt . </s> <s> Seda äärmiselt taanet , äärmiselt vaikset meest , geograafiakateedri assistenti , kes ta vist oli olnud . </s> <s> Mina polnud teda kunagi ta sõprade kombel Kröitsiks kutsunud , vaid kui üldse , siis ainult härra Ristikiviks – Aga loodetavasti , mõtlesin , annab ta praegu seal kuskil mere taga mulle ikkagi andeks , et loen " Rohtaeda " homme . </s> <s> Aga " Hingede ööd " jumal teab millal . </s> </p>
<p> <s> Hoidsin " Rohtaeda " põlvedel lahti ja jälgisin Loola talitamist ning mõtlesin , oma mõtte labasust teispool klaasseina selgesti nähes : kui " Hingede öö " pole meile lubatud – kelle või mille nimel peaksin ihude ööst hoiduma – ? </s> <s> Sel naisel on seal vanarauaklubis , nagu mulle tundub , pisut kummaline maine . </s> <s> Ma polegi saanud õieti aru , milline nimelt , aga pisut kummaline . </s> <s> Tegelikult on ta ju päris atraktiivne isik . </s> <s> Mitte filosoof , mitte epigrammatik , aga naine ei pea olema kumbagi . </s> <s> Ja igatahes on ta kõike muud kui rumal . </s> <s> Tema figuuri lopsakus on muidugi natuke siivutu . </s> <s> Osalt küünib see üle esteetilise piiri , seda küll . </s> <s> Aga kuivõrd ta on ise oma provokatiivse füüsise ohver , mõjub see kuidagi siduvalt : mees on kohustatud näitama , et ta seda ei märka . </s> <s> Või koguni , et ta seda ihaldab . </s> <s> Ja tõeliselt ongi ta ju ahvatlev . </s> <s> Tänu oma hoolitsetusele . </s> <s> See virsikuline nahk . </s> <s> See laitmatu mani- ja pediküür : küünelakk mitte labane punane või totter lilla või šokeeriv roheline , vaid värvitu , nagu ainuüksi sünnis . </s> <s> Ja see täiesti eriline lõhnapilv ta ümber , kuni toreda punablondi juustepahmaka šampoonilõhnani , kui ta kummardab kohvitasse lauale pannes pea mu näo juurde – Ja nagunii on see kõik mulle just selsamal määral paljas episood nagu tallegi . </s> <s> Ja kuivõrd seotud ta kellegagi on , keda see puudutada võiks , on tema asi . </s> <s> Mina tean , et mina pole kellelegi mingit kasinust võlgu . </s> <s> Vähemalt kui asja mitte just lausa evangeeliumi mõõdupuuga mõõtma hakata – </s> </p>
<p> <s> Aga tõesti : kelle pärast peaksin end millestki tagasi hoidma ? </s> <s> S e a l hoolitses riik järelejätmatult , et ma ei satuks kohustavaisse sidemeisse . </s> <s> Paar laagri või vangla naisarsti välja arvatud , nägin esimesel viiel aastal naisi ainult kolmel korral ligemalt kui viiekümnelt meetrilt ... </s> <s> Itsitavad saunatüdrukud Leningradi suure tapivangla saunas , kes meie ihualasti meestekampa – mulle paistis , et täiesti lubatult ja rutiinselt – vahtima tulid , kui me duši alla pääsemist ootasime , – tüdrukud olid ( pärast mu kaheaastast viibimist naisteta maailmas ) mu viivupikkuse mulje jaoks kummaliselt mukitud , ebardlikult rinnakad , ennekuulmatult frivoolsed – Ja siis see pikanäoline ikoonisilmne poola plika , õde mu esimeses laagrihaiglas ... </s> <s> Olin sattunud haiglasse kerge külmetusega , temperatuur ligi 38 oli selleks piisav , aga kopsupõletik see loodetavasti siiski polnud . </s> <s> Olin tulnud otse vangidetranspordist , otse tapist ja sedasinast uut laagrit päevavalgel ainult kümme minutit näinud . </s> <s> Palatiuksel olin vahetanud õega tumma , millegipärast üllatunud pilgu . </s> <s> Õhtul , juba haiglariietes , kupatati mind koos palati tervema poolega sauna . </s> <s> Teadjad ütlesid , et sinna pidi olema paarsada meetrit maad , aga väljas oli äkitselt paarkümmend kraadi külma ning seljas , õlule võetud õhukeste baikatekkide all , polnud meil ettenähtult muud kui haiglapesu ja paljaste jalgade otsas klobakad puukingad . </s> <s> Ja siis otsustasin saunateed lühendada . </s> <s> Lumised palkrajad barakkide vahel olid elektrilampidest enam-vähem valged . </s> <s> Ja samal ajal , kui ülejäänud mehed kingade klobinal ja külma pärast joostes litsusid sada meetrit otse ja siis üheksakümmend kraadi vasakule , läksin mina õkva ja diagonaalis . </s> <s> Olin paarikümne sammu pärast põlvini lumes , aga sööstsin kangekaelselt edasi . </s> <s> Poolteel vajusin lumest läbi , lumealusest jääkoorikust läbi ja olin nabani , ja mulle tundus , et üdini jääkülmas vees . </s> <s> Pärast selgus , et sohu rajatud laagrit läbisid malelaudjalt kuivenduskraavid . </s> <s> Kui ma kraavist välja sain – alla minuti see igatahes ei kestnud – , selgus , et mu parema jala puuking oli jäänud kraavi . </s> <s> Aga issand jumal , see oli ju r i i k l i k king ja teist poleks mul olnud kuskilt võtta . </s> <s> Nii et ma hüppasin kraavi tagasi ja ukerdasin seal takkajärele arvata vähemalt minutit viis või kuus – siis tundus mulle , et terve tunni . </s> <s> Hoidsin jäätanud kraavikaldast kätega kinni ja otsisin parema jalaga , aga ei leidnud . </s> <s> Nii et kummardusin , sukeldusin üleni ja kobasin kätega mööda põhja . </s> <s> Kuni sain kinga kätte ja hoovasin enda juba üsna kangena klaasjale pervele välja , ka pesu ja tekitükk seljas vastavalt märjad ja sedamaid külmast kobedad . </s> <s> Aga saun , kus lootsin sooja saada , oli enam-vähem selline , nagu Toots oleks sealseis oludes Kiirele kütnud : telliskivist põrandatükil küliti vana bensiiniplekk , raudtoru korstnaks lakke , plekis kamalutäis kustuvaid süsi , süte kohal , kesk jahedat vingu , paar ämbrit leiget vett tosina saunalise vahel jagada – </s> </p>
<p> <s> Kui ma saunast palatisse tagasi läksin , kuiv pesu igatahes seljas , aga tekitükk ikka veel märg õlgadel , lendasin jäätanud palkidel miskipärast kolm või neli korda selili . </s> <s> Haiglakoridori laudpõrandal sain ehmudes aru : ma polnud kukkunud üldsegi palkide libeduse või puukingade kohmakuse tõttu . </s> <s> Sest kui ma poleks jõudnud seinast kinni haarata , oleksin kukkunud ka siledail põrandalaudadel : mu tasakaal oli korraga täiesti ära . </s> <s> Otsisin mööda seinu kõndides palatiõe üles , õde Jadwiga , poolatari , nagu teised teadsid – , tuli välja , et sellesama , kellega olime vahetanud üllatunud pilgu . </s> <s> Vaatasin talle ligidalt otsa . </s> <s> Tahtsin öelda talle midagi ilusat ja nõutada abi oma veidra vaarumise vastu , jaa – midagi ilusat – sest ta oli esimene minuga ühises paariaseisundis naine , kellega ma üle kolme aasta rääkisin – aga tundsin korraga , et vene keelest tuleb mul puudu . </s> <s> Ja alustasin saksa keeles – enam-vähem haritud poolatar pidi seda ju küllap mõistma : </s> </p>
<p> <s> " Jadwiga – helfen Sie mir , bitte . </s> <s> Wer so schön ist wie Sie , wird mir schon helfen können – " </s> </p>
<p> <s> Noh , ta ju ei sülitanud mu sõnade peale . </s> <s> Aga ta pööras mulle nii järsult selja ja läks minema , et seda võis pidada sülitamisega võrdseks . </s> <s> Südaööl tuli ta palatisse ja ütles mulle vaikselt , aga nii , et see pidi olema naabervooditesse kuulda , kui seal keegi juhtus ärkvel olema : </s> </p>
<p> <s> " Poidjom na ukol ! " </s> </p>
<p> <s> Läksin voodiotstest ja seinast kinni hoides talle järele . </s> <s> Ta pani oma väikese valge jodoformilõhnalise putka seestpoolt haaki – süstlakarp oli laual avatud – , käskis mul sohval istet võtta , istus mu kõrvale ja palus vabandust . </s> <s> Ta oli minuga koos saabunud uutelt meestelt teada saanud – seal olid mõned eestlased seas – , et ma ei ole sakslane . </s> <s> Ning et olin olnud sakslaste ajal vangis . </s> <s> Aga sakslased olid tapnud ta isa ja venna . </s> <s> Mispärast ta ise viibis nüüd siin , või tähendab s e a l , seda ei hakanud ma pärima . </s> <s> Issand jumal , liiga paljudelt oleks pärida tulnud ja liiga vähesed suutnuksid vastata – Me rääkisime sosinal pool ööd . </s> <s> Ta kõneles laitmatut saksa keelt . </s> <s> Aeg-ajalt vaevas mind iiveldus , ja kui vaatasin kõrvale , ei suutnud ma hoida pead püsti , nii et pidin pöörama pilgu jälle ta silmadesse . </s> <s> Viimaks tahtis ta teha oma eksituse päris viimseni heaks . </s> <s> Aga oma hirmsaks häbiks ei suutnud ma omas vaarumistõbises olekus võtta seda valmisolekut vastu . </s> <s> Ta suudles mind ettevaatlikult . </s> <s> Ta lohutas mind : see ei tee midagi , mitte midagi . </s> <s> Kümne päeva pärast oled sa jalul ja terve . </s> <s> Siis . </s> <s> Siis – Kümne päeva pärast olin tõesti enam-vähem jalul ja terve . </s> <s> Aga kaheksandal või üheksandal päeval topiti mind rongi ja saadeti järjekordse tapiga polaarjoone poole minema . </s> <s> Kõik . </s> <s> Ainult – jodoformi lõhnal on minu jaoks siiamaani seletamatul moel tema pruunide silmade värv – </s> </p>
<p> <s> Ja siis , mu eelviimases laagris , Ester , ilus osijas naine . </s> <s> Pooljuuditar Viinist . </s> <s> Kooliõpetajanna . </s> <s> Jõuka perekonna laps . </s> <s> Kirjanduslikkus- ja euroopluspretensioonidega . </s> <s> Tuline . </s> <s> Ootamatu . </s> <s> Ja igatahes imetaoline in dieser Welt des Grauen , nagu ma ütlesin , – und des Grauens , nagu ta õlgu vabistades lisas . </s> <s> Ester , kellest ma ei saanudki teada , kas ta oli hea või halb , tühine või õilis . </s> <s> Seesama , kelle pärast ma Sirontšai paemurdu sattusin ja kellest režiimi kirves raius mu nii jäägitult lahku , et mulle ei jäänud temast muud kui kitsuke sinirohelist vööti kaelaside , mille ta mulle kinkis , kui ta pidi oma kostüümi laagrilattu loovutama ja vatiriided selga panema . </s> <s> Ja ka see kaelaside varastati mult aastapäevad hiljem . </s> <s> Nii et mulle jäi ainult püüdmatu mulje , nagu oleks see mul kunagi olnud . </s> </p>
<p> <s> Ja siis mu kolmel asumisaastal ses poole Eesti suuruses , aga paarikümnetuhandese rahvaga rajoonis , kuhu mind visati , paar kavatsuse ja juhuse koostööl täiesti juhuslikku naist . </s> </p>
<p> <s> Ei , nende kõigi seas polnud nüüd enam kedagi , kelle pärast oleksin pidanud Loola-episoodist hoiduma – ( Loola oli vahepeal köögis kuuma vee jahvele peale kallanud ja tahe mahagonitaolise lõhnaga kohviuits täitis toa . </s> <s> Loola tõi kaks tillukest pitsi ja väikese pooliku likööripudeli lauale : " –Mu viimasest sünnipäevast . </s> <s> Lasksin toimetusel enda Narva komandeerida – mul pole seal ühtki tuttavat hinge – ja jõin seda ihuüksi hotellis keset varemeid . </s> <s> Kas te arvate , et naisel – lahutatud naisel – on nali kolmkümmend kaheksa täis saada – ? </s> <s> " ) </s> </p>
<p> <s> Ei , mitte kellegi pärast . </s> <s> Kui too üks , kelle pärast see oleks endastmõistetav olnud , asus nüüd teispool kümmet aastat ja ma ei tea kui mitut tuhandet miili merd – Muidugi , temast oli mul kübeke rohkem alal kui ühe kirju lipsu mälestus : tema kiri . </s> </p>
<p> <s> Kiri seltsamalt Ingalt , kellest mõnes mu varasemas loos on juttu olnud . </s> <s> Kirjutatud siis , kui istusin Saksa okupatsiooni viimastel kuudel Tallinna Patareis ega teadnud , mis minust saab . </s> <s> Kui olin sealt imemoel tulema pääsnud ja sakslased olid läinud , otsis keegi Malle-nimeline vanem naine mu Tallinnas üles . </s> <s> See Malle oli olnud hulga aastaid teenija Kuressaares , Inga vanemate majas . </s> <s> Sel ajal , kui ta vanemad elasid veel koos . </s> <s> Augusti lõpul oli Inga jätnud tema kätte mulle määratud kirja . </s> <s> Palvega toimetada see mulle edasi , kui Ingat ennast pole enam siin , aga mina peaksin olema . </s> <s> Või põletada ära , kui peaks selguma , et mind ei ole . </s> <s> Kui selle kirja sain – oktoobri alguses 44 – , teadsin juba muidugi , et Inga on läinud Läände , aga lugesin ta kirja ikkagi kui saatusekuulutust , siis ja hiljem , ma ei tea , mitu korda . </s> <s> 45-nda talvel , kui rida Tartu tegelasi oli juba vahistatud ja mõned tudengid kaduma läinud ja läbiotsimised sagenesid , peitsin selle kirja Koidula tänava maja , oma tollase elukoha pööningule . </s> <s> Sest ei raatsinud visata teda lihtsalt ahju . </s> <s> Pistsin ta tsellofaanümbrisesse ja torkasin teatud paika , enam-vähem kinniste põrandalaudade alla . </s> <s> Ja tõin ta sealt ülemöödunud pühapäeval ära . </s> <s> Voltisin ta kodus , endise Poska ja nüüdse Leineri tänava vana puumaja pööningutoas , lahti , puhusin tolmust puhtaks ja lugesin uuesti , kord kirjaridadest , kord peast , seda kümne aasta eest kirjutatud teksti – nii kirjaread kui mälu tuikavselged , aga kõiges areduses siiski ka luitunud – </s> </p>
<p> <s> Tallinnas 23. aug. 44 </s> </p>
<p> <s> Kallis Peeter ! </s> </p>
<p> <s> Ma ei taha Jumala nimel midagi muud , kui et Sa pääseksid sealt võimalikult ruttu tulema ja sõidaksid meiega koos . </s> <s> Kõik laguneb praegu nii kiiresti , et ka noorte meeste põgenemine on igapäevane asi , perekondadest rääkimata . </s> <s> Ja mina Eestisse jääda ei julge . </s> <s> See võib olla väikekodanlik või hüsteeriline või mis tahes , nagu punased raadiod seda praegu nimetavad . </s> <s> Aga mina ei julge . </s> <s> Sa ju tead minu hirmude põhjusi . </s> <s> See algas kevadel 41 : kui täditütar Evi arreteeriti pühapäevahommikul , pärast nende klassi gümnaasiumilõpupidu . </s> <s> Kuu aega hiljem viidi ta vanemad ära , tädi Helga ja onu Juhan . </s> <s> Ja siis oli onu Jüri nende saja kolmekümne seas , kes juulis Tartu vanglas maha lasti . </s> <s> Aga Kuressaares oli samal ajal käidud kapten Tülli arreteerida tahtmas , purjelaeva kaptenit , Sa tead , kellest on vahepeal , noh , mu võõrasisa saanud . </s> <s> Ja ta jäi ainult selletõttu alles , et ei maganud neil nädalail toas , vaid õues puuriida sisse tehtud koopas . </s> <s> Ta ütleb nüüd : kui venelased tagasi tulevad , peab pool eesti rahvast puuriitadesse pugemagi , kõik , kellel pea mõtleb ja suu räägib , aga tema ei taha , talle aitab . </s> <s> Ema läheb muidugi temaga koos . </s> <s> Ema suureks meelehärmiks võiksin ma ju ütelda , et mina ei lähe nendega kaasa . </s> <s> Ja kui ma teaksin – oh , Issand – kui ma teaksin , et Sa pääsed sealt välja , kui saksa võim siin kokku variseb , ja et ma olen siis siin Sinuga koos – ma saaksin oma hirmust võitu ja jääksin paigale . </s> <s> Aga kui ma pigistan silmad kinni ja kujutan ette : mina olen siin – ja ema on ära ja võõrasisa on ära ja isa on nagunii ära ja Sind ei olegi , Sina oled viidud Saksamaale või Jumal teab kuhu – ma olen ihuüksi siin – ja kogu see õudus hakkab uuesti ja võib arvata , et hullemini peale – vahistamised , küüditamised , öised autopõrina kuulatamised , ootamised , süda kurgus : kas klopitakse uksele või ei – ja mina olen ju teadagi vaenlane , sest ainult vaenlastel on vanemad välismaal – kui ma pigistan silmad kinni ja kujutan seda ette , tuleb mulle niisugune hirmuängistus peale , et ma olen valmis püsti kargama ja silmapilk kuskile jooksma – </s> </p>
<p> <s> 15 . </s> <s> sept. </s> </p>
<p> <s> See kiri jäi kolme nädala eest pooleli – ja nüüd on meil minek käes . </s> <s> Ka minul . </s> <s> Sest üks ema tuttav advokaat käis Sinu asjus Tallinna SD-s ja sai teada : Sind saadetakse neil päevil Saksamaale . </s> <s> Nii et seda kirja siia jätta pole õieti vajagi , aga igaks juhuks jätan ta ikkagi Malle kätte . </s> <s> Sest kes võib teada . </s> <s> Igatahes on mu süda ärasõidu asjus nüüd kergem . </s> <s> Ma pole kakskümmend aastat Jumalat palunud . </s> <s> Nüüd palun iga päev : et ta hoiaks Sind kõigis ohtudes ja laseks meil teineteise juurde jõuda . </s> </p>
<p> <s> Me sõidame täna õhtul kuskilt Loode-Saaremaalt . </s> <s> Nägemiseni </s> </p>
<p> <s> Sinu I. </s> </p>
<p> <s> Jaa , jumal on mind küllalt heatahtlikult hoidnud , kõigest hoolimata , mõtlesin ma Loola köögist voogavat kohvilõhna sisse hingates ja oma hoiaku küünilisust kergelt häbenedes . </s> <s> Aga teineteise juurde jõuda ta meil Ingaga ei lasknud . </s> <s> Ega lase . </s> <s> Jumal . </s> <s> Hitler . </s> <s> Stalin . </s> <s> Hruštšov niisamuti . </s> <s> Isegi teadet saada mitte . </s> <s> Ja nüüd oli muidugi juba lootusetult hilja . </s> <s> Sest ma ei teadnud Ingast kümme aastat mitte midagi . </s> <s> Ainult kellegi kirjas Siberisse ulatunud kuuldust , nagu oleks ta Rootsi pärale jõudnud ja hiljem Ameerikasse asunud . </s> <s> Ei kriipsu rohkem . </s> <s> Kui mitte lugeda kriipsuks silmapilku sügisel 47 , kui ma olin eelmisel päeval uude , 21-sse Patarei kambrisse sattunud ja keegi sealne mees ühmas : " –See kapten Tüll , kes siit tunaeile tribunali läks , ja eile kümne aastaga tappi – " </s> </p>
<p> <s> " Kapten Tüll ? ! </s> <s> Laevakapten ? </s> <s> Kuressaarest ?? " </s> </p>
<p> <s> " Laevakapten – ? </s> <s> Jaa . </s> <s> Vist küll . </s> <s> Või sõjaväe oma , võta kinni . </s> <s> Ja kas just Kuressaarest , seda ei tea . </s> <s> Rohkem nagu Tallinnast . </s> <s> Või Pärnust . </s> <s> Aga Saare- või Hiiumaa mees vist küll , nimigi ju nagu näitab . " </s> </p>
<p> <s> Tema perekonnast ei teadnud nad mitte midagi . </s> <s> Ega kogu tema asjast . </s> <s> Ta oli olnud selles kambris ainult nädalapäevad . </s> <s> Ja ta oli olnud äärmiselt sõnakehv isik . </s> <s> Nad kirjeldasid mulle üksikasjus ta välimust : suur sooniline tõmmukas mees , pikk arm vasakul põsel . </s> <s> Ja kuradi asemel oli ta ütelnud naljakalt ja meeldejäävalt kurant . </s> <s> Aga minul polnud aimugi , kuidas m i n u Tüll välja nägi ja kuidas ta kurat ütles . </s> <s> Ma ei saanud iial teada , kas see o l i Inga võõrasisa või ei ja kas ma oleksin saanud talt midagi Inga kohta kuulda – kui nad oleksid seda tahtnud , Jumal , Stalin ja kes , ja ma oleksin sattunud sesse kambrisse päeva võrra varem . </s> <s> Igatahes tundus mulle siis ja nüüd , see tähendab seitse aastat hiljem , et see v õ i s olla Inga võõrasisa . </s> <s> Näiteks sel moel , et ta tuli pärast perekonna üleviimist tagasi ja kukkus kinni . </s> <s> Meremees võis ju tagasi tulla küll . </s> <s> Olgu äri , olgu filantroopia ajel . </s> <s> Või mõlemal . </s> </p>
<p> <s> " Vabandage , mul läks silmapilk aega – kuni kohvi tõmbas . </s> <s> Ja ma tahtsin tunda end v ä r s k e l t – " </s> </p>
<p> <s> Loola tuli esikust tuppa – ma polnud märganud , millal ta sinna läks . </s> </p>
<p> <s> " Ma käisin duši all – " Ta seletas seda täiesti endastmõistetavalt . </s> <s> " Jajaa , mul on siin pööningul niisugune nõukogude tehnika ime – " </s> </p>
<p> <s> Tal oli läikiv heleroheline hommikumantel seljas ja mingid just nagu idamaised rohelised nöörsussid paljaste jalgade otsas . </s> <s> Ta võttis lillelisest roosast kummiriidest kümblusmütsi peast ja raputas särava juuksepahmaka võidukalt laiali . </s> </p>
<p> <s> " Aga nüüd asume lauda – " Ta tõi kohvikannu köögist sisse , valas väikesed nägusad sini-valged Meisseni tassid paras jagu täis , istus mu kõrvale diivaninurka , tõmbas jalad enese alla konksu ja sirutas mulle tühja pitsi . </s> <s> Kallasin selle täis , ka enda pitsi täis , ja ütlesin : </s> </p>
<p> <s> " Joogem siis teie sünnipäevalikööri . " </s> </p>
<p> <s> Võtsin tillukese pitsi põhjani , küllap poolteadlikus püüus jõuda kerge joobeni , kus võõrastused hõlpsamini ületatakse . </s> <s> Tema tegi sedasama – arvatavasti samal põhjusel . </s> <s> Ma küsisin – midagi pidi ju ütlema : </s> </p>
<p> <s> " Millal see sünnipäev teil siis oli ? " </s> </p>
<p> <s> " Kahe nädala eest . " </s> </p>
<p> <s> " Ohoo – " ütlesin , peaaegu hõikasin , poolvõltsi heureka-rõõmuga . </s> <s> " Sel juhul ju veel tohib , eks ole , hilinemisega , aga ikkagi – soovin õnne ! " </s> </p>
<p> <s> Haarasin ta käe ja suudlesin seda . </s> <s> Tont võtaks , see ei saanud ju hommikumantlis ja paljapõlvi mu kõrval lesija suhtes liig olla . </s> <s> Ega olnudki muidugi liig . </s> <s> Loola ütles rahuliku irooniaga : </s> </p>
<p> <s> " Nüüd on siis kaks kasvatatud meest ENSV-s – kes on mulle sünnipäeva puhul õnne soovinud ! " </s> </p>
<p> <s> Muidugi küsisin : </s> </p>
<p> <s> " Ja kes oli teine ? " </s> </p>
<p> <s> Loola ütles muiates : </s> </p>
<p> <s> " Teine olite teie . " </s> </p>
<p> <s> " Aga esimene ? " </s> </p>
<p> <s> " Teie ülemus – " </s> </p>
<p> <s> " Teie endine mees – ? " </s> </p>
<p> <s> " Eee-ei . </s> <s> Tema unustas sellised asjad juba vanasti ära – Ei-ei . </s> <s> See oli akadeemik Saavel – " </s> </p>
<p> <s> Ma kallasin teised pitsid täis ja me jõime ka need ära . </s> <s> Ma küsisin : </s> </p>
<p> <s> " Te tunnete isand Saavelit siis hästi – ? " </s> </p>
<p> <s> " Noh , me oleme ju temaga , kuidas öelda – teatud määral hõimlased . </s> <s> Ma vist rääkisin teile : ta on minu endise mehe endine äi . </s> <s> Ja ma olen teda ka paaril korral intervjueerinud . </s> <s> Meie " Stalinliku Kultuuri " tarvis . </s> <s> Nüüd – ta helistas toimetusse , kuulis , kus ma olen , ja saatis mulle Narva telegrammi . </s> <s> Vana koolkonna kõrgkasvatatus . " </s> </p>
<p> <s> S e e muidugi vana koolkonna kõrgkasvatusse ei mahtunud ( või pagan teab ) – igatahes vabastas kolmas pits Elmari pool jooduga ühinedes meie pidurid niivõrd , et tõmbasin ta enese vastu ning et jõudsime mängu alguseni . </s> <s> Ja siis ka lõpuni . </s> </p>
<p> <s> Hommiku poole ööd ärkasin Loola voodiks lahtiklapitud diivanil , alasti , tekiserva all , mis tundus avatud aknast hoolimata ülemäära soe . </s> <s> Uhmja roosa kattega seinaöölamp põles aseme päitsis ja Loola mu kõrval , poolistuli , õhkjas öösärk seljas , silmitses mind mõtlikult , lõug küünarnukile toetatud pihul . </s> </p>
<p> <s> " Noh – ? " </s> <s> Vististi oli mu küsimuses vaevutabatava või ehk ka tabatava rahulolematuse noot . </s> <s> Just nagu sellepärast , et olin nähtavasti olnud enese aimamata jumal teab kui kaua selle , nojaa , ikkagi võõra naise vahtida . </s> <s> Rahulolematuse noot , kuigi ma pole kunagi tundnud á la Ovidius , et pärast seda peab inimloom olema koos kõigi loomadega kurb – </s> </p>
<p> <s> Ma küsisin uuesti : </s> </p>
<p> <s> " Noh – mis sa mõtled – ? " </s> </p>
<p> <s> Loola vastas , justkui lugenuks ta mu mõtet , aga kuidagi kergelt-kergelt : </s> </p>
<p> <s> " Et ma olen rõõmus . </s> <s> Kuigi öeldakse , et peaks olema kurb – " </s> </p>
<p> <s> Ta ütles seda nii püüdmatult , et korraga tahtsin teda selle püüdmatuse eest ja küllap ka oma läbinähtuse ja lahtimõistatatuse eest torgata . </s> <s> Jumal teab , kellele ja millele tahab inimene oma sundüksindusaastate ja tont teab mille eest kätte maksta . </s> <s> Või oli see lihtsalt paljas jõmpsikalik armukadedus küpse mehe tänuliku rahu asemel , mis teatud asjaoludel polnud ( ja võibolla polegi ) jõudnud mus küpseks saada . </s> <s> Ma küsisin : </s> </p>
<p> <s> " Kas see Ovidiuse-tundmine on sul iseenesest ? </s> <s> Või su akadeemikust austajalt ? " </s> </p>
<p> <s> Ja Loola vastas leebelt : </s> </p>
<p> <s> " Jumal teab . </s> <s> Võibolla temalt . " </s> </p>
<p> <s> Ja mina küsisin , mida ma analoogilisel juhul kümne aasta eest eluilmas poleks söandanud niimoodi küsida : </s> </p>
<p> <s> " Sul on temaga vahekord ? " </s> </p>
<p> <s> Loola ütles mõtlikult : </s> </p>
<p> <s> " –Ma ei tea , kas on või ei ole . </s> <s> Oli . " </s> </p>
<p> <s> " Aga see on ju huvitav – " ütlesin mina , ja tundsin , et valetan , sest midagi kuigivõrd huvitavat selles minu jaoks ju polnud , nii et pidin seletama : " Tähendab , kui seda teie – nagu sa ütlesid – hõimlust arvesse võtta – " , ja tundsin üha , et mu sõnades püsis mingi kiuslik kiud – ja küsisin lausa : </s> </p>
<p> <s> " Kuidas see vahekord sul tekkis – ? " </s> </p>
<p> <s> Ja naised on tõesti imelikud . </s> <s> Sest selle asemel et öelda , nagu ta oleks võinud – " Kallis poiss , seda niimoodi küsida võiksid sa , kui üldse , siis alles jumal teab mitmendal ööl – " – selle asemel memoreeris ta rahulikult : </s> </p>
<p> <s> " Ma tundsin teda põgusalt juba enne . </s> <s> Arturit tähendab . </s> <s> Ja pärast seda , kui Ardo oli tema tütre juurde jooksnud , mõni aeg pärast seda puutusin ma temaga , ma mõtlen Arturiga , uuesti kokku . </s> <s> Ja , ma mäletan , süüdistasin teda , lihtsalt meelekibedusest – " </s> </p>
<p> <s> " Milles siis – ? " </s> </p>
<p> <s> " Et tema oli kasvatanud oma tütre niisuguseks naiseks , kes – Ja nii edasi . </s> <s> Rumalus muidugi minu poolt . </s> <s> Aga tema võttis seda äkki tõsiselt . </s> <s> Ja pidas oma kohuseks mind lohutada . </s> <s> Algul sümfooniakontserdi piletid – ja nii edasi . </s> <s> Ta oli ammu lesk ja vaba mees . </s> <s> Nii et see ei tekitanud kellelegi mingeid probleeme . </s> <s> Ja mulle oli see toeks . </s> <s> Ja varsti vajas ta ise toetamist – " </s> </p>
<p> <s> " Mis asjus tema – ? " küsisin ma küllap üsna irooniliselt . </s> </p>
<p> <s> Loola vaatas mulle öölambi ihmjas valguses otsa : </s> </p>
<p> <s> " –Sest siis võeti ta kinni – " </s> </p>
<p> <s> " Kuidas ? ! " hüüatasin mina . </s> <s> " Saavel ? ! </s> <s> Sa rääkisid ju ise , et tema õitses kogu aja puutumatult ? ! " </s> </p>
<p> <s> Loola suunurk naeratas , aga silmad olid öölambi roosas valguses mustad : </s> </p>
<p> <s> " –Seda rääkisin ma sulle kohvikus , mitte voodis – " </s> </p>
<p> <s> " Mis temaga siis õieti juhtus ? </s> <s> Ja millal – ? " </s> </p>
<p> <s> " Viiekümnendal – " seletas Loola . </s> <s> " Siis , kui siin kodanlike natsionalistide peksmine lahti läks . </s> <s> Tema sõitis ükskord kevadel Tallinnast Tartusse ja võeti seal tänava peal kinni – " </s> </p>
<p> <s> " Ja kui kaua ta oli – ? " </s> </p>
<p> <s> " Mitte kaua – " </s> </p>
<p> <s> " Siis tal läks ju hästi . </s> <s> Paljudega võrreldes – " </s> </p>
<p> <s> " –Nii lihtne see ei olnud – " </s> </p>
<p> <s> " Nimelt ? " </s> </p>
<p> <s> " Ta oli öelnud neile teravusi – Ta oli kujutanud ette , et tema isik midagi loeb . </s> <s> Et tema akadeemikutiitel midagi loeb – Ja ta oli pekstud selle peale armetul kombel läbi . </s> <s> Ja pistetud üksikkongi . </s> <s> Kivipõrandaga , nariga ja uksesilmikuga . </s> <s> Narile , pikali , toibuma . </s> <s> Ja siis oli ta otsustanud , et elul pole enam mõtet . </s> <s> Et kui inimesega võivad sündida niisugused asjad , siis pole elul enam mõtet . </s> <s> Ta ütles : võibolla mitte e l u l üleüldse , seda otsustagu teised , aga niisuguse inimese elul , kellega on niimoodi toimunud . </s> <s> Ja ta oli leidnud , et nad olid unustanud talt saapapaelad ära võtta . </s> <s> Nii et need olid tal alles . </s> <s> Kõik metallasjad olid ära võetud . </s> <s> Et vang ei saaks endale midagi teha . </s> <s> Aga saapapaelad olid alles . </s> <s> Ja paeltel olid metalltorukesed otstes . </s> <s> Nagu enamasti on . </s> <s> Et otsad tömbiks ei läheks , vaid lahedalt silmadesse sisse mahuksid . </s> <s> Ja siis oli Artur rebinud ühe niisuguse plekktoru paela otsast ära ja urgitsenud pikuti servast lahti ja painutanud sirgeks . </s> <s> Noh , enam-vähem kolmnurkseks pinnalaotuseks , saad aru . </s> <s> Ja , ise naril pikali , sirutanud käe põrandale ja hakanud kolmnurga ühte serva vastu kivipõrandat ihuma . </s> <s> Võimalikult tasa muidugi . </s> <s> Ukse tagant kostvaid käimisi kuulatades . </s> <s> Et käsi siuh üles tõmmata ja teki alla pista , kui valvur ukse taga seisatab ja silmikusse vaatab . </s> <s> Ta oli ihunud seda oma , noh , nuga – või kuidas seda nimetada – pool päeva ja pool ööd . </s> <s> Ja lõiganud sellega teisel ööl oma käesooned läbi . </s> <s> Ta ütles , see oli olnud väga pehme plekk ja ta oli ihunud selle asjatundmatusest liiga õhukeseks . </s> <s> Ta ütles : või jumal teab , võibolla ma tahtsin , et see oleks hästi terav ja teeks oma töö ruttu ära – või et ihumine kestaks võimalikult kaua ... </s> <s> Igatahes oli see olnud lõpuks nii õhuke , et oli läinud randmekõõluste vastu kahekorra ja pusimine oli olnud õige pikk . </s> <s> Ta oli teinud seda nariäärel istudes ja hoidnud vasakut kätt põranda ja põrandalapi kohal . </s> <s> Et veri voolaks põrandalapi sisse ega paistaks põrandalt silma , kui silmikust vahitakse . </s> <s> Ja siis oli ta heitnud pikali ja lasknud verel joosta . </s> <s> Ja vabandanud mõttes riigi ees , et põrandalapp saab verd täis ja põrand saab veriseks ja tema ei pühi seda enam ära . </s> <s> Ja seesama mure ta päästiski . </s> <s> Sest ta oli püüdnud seal madalal naril kätt narist kaugemal ja põranda kohal hoida . </s> <s> Ja siis oli ta enda juba teadvusetust peast vasakut õlga pidi üle nariääre rähelnud . </s> <s> Vasak käelaba oli vajunud põrandale , pihk ülespoole ja ranne käsivarre suhtes niipalju lõnku , et verejooks oli vähemalt osaliselt sulgunud . </s> <s> Igatahes oli ähmi täis valvur leidnud ta hommiku poole ööd mitte veel täiesti verest tühjaks jooksnud peast . " </s> </p>
<p> <s> Ma märkasin äkitselt , et Loola oli vaikinud ja õues pimeduses lahises lahtise ärkliakna plekkäärele selle suve järjekordne lausvihm . </s> <s> Toas oli jahedaks muutunud . </s> <s> Ma tõmbasin Loola seina najal istumast enese vastu – oh , kurat , see oli ju vähemalt pentsik , aga ma p i d i n olema talle kuidagi toeks ... </s> <s> Ma tirisin vaiba ümber ta õlgade . </s> <s> Ma küsisin poolsosinal : </s> </p>
<p> <s> " Ja siis – ? " </s> </p>
<p> <s> Ja Loola rääkis – samal ajal , kui vihma pahin muutus kiiresti nii valjuks , et pidin tõmbama ta suu üsna oma kõrva juurde : </s> </p>
<p> <s> " Kui ta teadvusele tuli , oli ta Toomel haavakliinikus , ühemehepalatis , üks valvur jalgotsis , teine päitsis . </s> <s> Sealt viidi ta Moskvasse , mingisse kinnisesse haiglasse . </s> <s> Kuu aja pärast toodi ta Tallinna ja lasti vabaks . </s> <s> Artur ütles : kellegi kindrali lasteaedlik-laitva sõrmeviibutusega , et kas siis t ä i s m e e s niimoodi teeb – Ja pärast seda oli Arturi kord toetust vajada . </s> <s> Sest ta oli kaua aega täiesti murtud mees . </s> <s> Nii et ma ostustasin jääda mõneks ajaks tema majja ja hoida tal silma peal – Et ta ei hakkaks uuesti – Ma valvasin esimesed nädalad ka seda , kui kauaks ta WC-sse jäi . </s> <s> Sest ma ei saanud talt ju püksirihma ära võtma hakata – nagu seal – Ma pean ütlema , ta toibus väga aeglaselt . </s> <s> Alles aasta või poolteise pärast oli ta enam-vähem selline kui varem . </s> <s> Aga võibolla ikka veel mitte päriselt see . </s> <s> Võibolla tänini mitte enam see – " </s> </p></div2><div2 type="alaosa"><head> 8 . </head>
<p> <s> Meie kaevamised olid seks suveks praktiliselt kaevatud . </s> <s> Ja mitte ainult meie omad , vaid ka need , mis olid ühtaegu toimunud linnamägedel Irus , Rõuges ja Otepääl . </s> <s> Aga välitööhooaja lõpp ja paari päeva pärast paistev töökaotus mind eriti ei ehmatanud . </s> <s> Loola eeskujulikult eelarvamustehirmuta vahendusel olin saanud kontakti mõnede inimestega raadio kirjandussaadete toimetusest . </s> <s> Ning tundus , et ilma leivata ma ei jää . </s> <s> Kuigi mu esimesed pakkumised põrkasid seal vastu tuntud kõikemõistvat , kuid paraku ka kõiketeadvat kummiseina . </s> </p>
<p> <s> Kelmi kulmukergitusega , kuid sügavkurbade silmadega toimetajanna oli esimene , kellega seal kõnelesin . </s> <s> Oleksin ma tollal juba näinud Viiralti " Üksinduse " reproduktsiooni , oleksin silmapilk ütelnud : sellel kujutatu modell . </s> <s> Aga seda Viiralti pilti polnud tollal meil vist veel keegi silmata saanud . </s> <s> Ka Viiralti surmast Pariisis aasta alguses olid kuulnud vist ainult pahade raadiote kuulajad . </s> <s> Nii et toimetajanna sarnasused torkasid mulle alles hiljem meelde . </s> <s> Igatahes oli meie esimene kõnelus umbes niisugune : </s> </p>
<p> <s> " Ah seltsimees Mirk – jaa – ? </s> <s> Väga rõõmustav . </s> <s> Mida te siis võiksite meile pakkuda ? " </s> </p>
<p> <s> " Näiteks saate Marie Underi seitsmekümnenda sünnipäeva meenutuseks – " Ma nägin juba ta kelmide kulmude hämmeldumist , kuid mängisin märkamatust ja rääkisin innukalt edasi : " See oleks teadagi pidanud toimuma mullu märtsis . </s> <s> Aga see ei jää ikkagi toimumata , kui annate selle nüüd . </s> <s> Mullu märtsis – ma saan aru – oleksid liiga suured asjad liiga lähestikku sattunud . " </s> </p>
<p> <s> " –Under ... ? </s> <s> Mnjaa ... " </s> <s> Toimetajanna kulmud laskusid normaalseisu . </s> <s> " Me peame selle peale mõtlema – Vaadake , teda ei ole meil pärast sõda üldsegi mitte – " </s> </p>
<p> <s> " Siiski – " katkestan ma teda . </s> <s> " Aastal 1946. </s> <s> Ballaadid . </s> <s> Koolidele . " </s> </p>
<p> <s> " –Jaa . </s> <s> Seda küll – Võibolla – Kuid 1954 – numbergi näitab seda – pole hoopiski mitte 1946 – " </s> </p>
<p> <s> " Aga – " sööstsin ma jälle vahele , " olgugi et number näitab vastupidist – s i s u l i s e l t on 1954 siiski pigem 1946 kui 1950 – ma loodan . </s> <s> Või ei ole – ? " </s> </p>
<p> <s> " Jajaa – " naeratas toimetajanna sibüllilist naeratust . </s> <s> " Ma loodan ka . </s> <s> Aga ma kardan siiski , et Underiga peame veel ootama ... </s> <s> Eriti kuna sünnipäev on nagunii ammu möödas – " </s> </p>
<p> <s> " Sel juhul – " jatkasin solvumatult , " 19-ndal novembril , täpselt kolme kuu pärast , nii et absoluutselt paras aeg : Metsanurk 75. </s> <s> Ma tunnistan : teeksin Underi-saate meelsamini . </s> <s> Aga teen ka Metsanurga-saate hea meelega ära . " </s> </p>
<p> <s> " Ma arvan , " ütles Üksinduse-silmine toimetajanna kergendusega , aga siiski poolikuga , " –ma arvan , et Metsanurk sobiks meile siiski rohkem . </s> <s> Juba sellepärast , et sünnipäev , mida tähistada , seisab alles ees . </s> <s> Ja väga parajas kauguses , nagu te ütlesite . </s> <s> Nii et me kaalume seda . </s> <s> Ja teatame teile . </s> <s> Aga – kui teie meiepoolseid ettepanekuid kaaluda tahaksite : kaks päeva pärast teie poolt nimetatud 19-ndat novembrit – 21-sel – täitub sada kümme aastat suure vene valmikirjaniku Krõlovi surmast – " </s> </p>
<p> <s> " Aga kas pole nii , " küsisin ma vahele , " et surmade tähistamine pole meil tavaks ? </s> <s> Me nagu pelgame neid pisut – ? " </s> </p>
<p> <s> " Ainult väiksemaid . </s> <s> V ä g a suuri üldsegi mitte , " ütles toimetajanna läbipaistmatult . </s> <s> " Ja kui te arvate , et Krõlovil pole meiega piisavalt pistmist – Mart Raual on sahtlis väga toredaid uusi valmitõlkeid . </s> <s> Nii et ma soovitan : kaaluge esmajoones seda – " </s> </p>
<p> <s> Loomulikult lõppes asi sellega , et nad tellisid mult proovisaate nimelt Krõlovist . </s> <s> Kui ma selle neile lauale panin , ütles Üksinduse-silmine toimetajanna vandeõelikult : </s> </p>
<p> <s> " Te saate ju aru : k r i i t i l i n e – aga täiesti vastuvaidlematu autor – " </s> </p>
<p> <s> Aga praegu ruttasin ma sündmustest ette . </s> <s> Sündmuste järge mööda seisid mul veel ees kaks viimast kaevamispäeva Kuberneri aias . </s> <s> Eelviimane päev , esmaspäev , oli üks noid tolle suve kuulsaid vihmapäevi , võibolla mitte just üks neid , kus , nagu ajalehed kinnitasid , sadas kahe tunni jooksul 50 millimeetrit , vaid kübeke ahtram , kuid igatahes lahtiste taevanisade päev . </s> <s> Me hakkasime kell kaheksa siiski kaevamisega pihta , aga kella üheksa ajal läks sadu uuesti lahti . </s> <s> Me istusime kaks tundi kuuris ja ootasime vihma lakkamist . </s> <s> Ma mäletan , magister küsis omal pealetükkival moel , kas me oleme lugenud , ja küllalt tähelepanelikult lugenud seda , mis hiljuti lehtedest läbi käis : NSVL Ülemkohtu Sõjakolleegium on arutanud endise Julgeolekuministeeriumi eriti tähtsate asjade osakonna ülema Rjumini süüasja . </s> <s> Ning on leidnud , et Rjumin , tegutsedes kui Nõukogude riigi varjatud vaenlane , tõstis alusetuid süüdistusi , kasutas uurimisel lubamatuid meetodeid , sundis inimesi võtma omaks kohutavaid riigivastaseid tegusid või tunnistama neid sooritatuks teiste poolt , nii et tema , Rjumini tegevuse tagajärjel represseeriti mõningaid , mitmeid , paljusid ( kurat teab , kuidas seal täpselt seisis ) tegelikult süütuid kohtualuseid , muude seas ka nimekaid arste . </s> <s> N ü ü d on need kõik täielikult rehabiliteeritud , aga Rjumin on mõistetud surma ja kohtuotsus on viidud täide ... </s> <s> Kas me oleme seda tähelepanelikult lugenud – ? </s> </p>
<p> <s> Magister nõudis meilt oma pulkas pilguga vastust . </s> <s> Jalakas vaatas põrandale – ja just nagu ootas , mis keegi meist ütleb . </s> </p>
<p> <s> Mina ütlesin : </s> </p>
<p> <s> " Küllap me oleme , muidugi – " </s> </p>
<p> <s> Viilip pomises : </s> </p>
<p> <s> " –Nojah , küll ikka – " </s> </p>
<p> <s> Vana Sõrd sirutas parema käe oma põlvede kohale õhku , pööras pihu ülespoole ja vaatas lakke , mille kohal lahises vihm , nii et lauapragudes mustasid siin-seal märjad vöödid . </s> <s> Ta vaatas paar korda lakke ja endale uuesti pihku , üles ja alla , üles ja alla , ning sõnas vaikselt : </s> </p>
<p> <s> " Esimene piisk – " </s> </p>
<p> <s> Jalakas ütles kiirustades : </s> </p>
<p> <s> " Pole viga , küll see katus peab vastu . </s> <s> Ma ise aitasin seda pappida . </s> <s> See läbi jooksma ei hakka . </s> <s> Aga muidugi – kui sadu järele ei anna , on meil kõige targem laiali minna . </s> <s> Sest selle , mis meil veel teha on , jõuame homme poole päevaga klaariks – " </s> </p>
<p> <s> Ja valmisjõudmise asjus oli tal õigus . </s> <s> Tornikeldri põrandal , keldriruumi põhjapoolses veerandikus vastu hoburauakujulist müüri , lesis veel ainult paar kuupmeetrit puutumatut pinnast . </s> <s> Jalakas ütles : </s> </p>
<p> <s> " Mehed , kui vihm peaks olema kella kaheks järele jäänud – tuleme tagasi ja teeme ära . </s> <s> Kui edasi sajab , teeme homme . " </s> </p>
<p> <s> Ta ajas oma jäigaks tahkunud kollakast puldanist vihmamantli selga ja teised , Sõrd , Tauts ja Viilip , tõmbasid umbes samasuguse ürbi õlule ning olid minekuvalmis . </s> <s> Mina istusin pingil edasi . </s> <s> Me vaatasime kuurikatuselt kostva vihmakrobina all üksteisele otsa . </s> <s> Minul vihmaürpi ei olnud . </s> <s> Võibolla oli mul kunagi enne sõda niisugune tükk olnudki , aga see oli jäänud jumal teab kuhu . </s> <s> Ja muuseas , neid tumesiniseid nailonist Itaalia vorstinahku , mis maksid omal ajal Soomes kakskümmend marka ja meil kuuskümmend rubla , polnud siis veel leiutatud või polnud nad veel meieni ulatunud . </s> <s> Ja minul oli igatahes tarvilikumat tungivamalt tarvis . </s> <s> Ma vaatasin Jalakale otsa : </s> </p>
<p> <s> " Ma ei taha läbi liguneda . </s> <s> Jätke väravavõti minu kätte . </s> <s> Ma istun siin ja ootan , kuni vihm järele annab . </s> <s> Kui päris järele peaks jääma , kaevan edasi . </s> <s> Kuni te tagasi tulete . </s> <s> Kui ei , annan võtme presiidiumisse ära . " </s> </p>
<p> <s> Jalakas ütles pooltõrkumisi : </s> </p>
<p> <s> " –Noh , mis te siin selle vihmaga ikka kaevate – " See ajas mind kergelt muigama : ta ei söandanud öelda , et ma ilma tema või vähemalt kollektiivi kontrollita ei kaevaks – Ta pomises : " –Hea küll . </s> <s> Võtme saan ma homme hommikul kätte . </s> <s> See käib seal majakomandandi käes – " </s> </p>
<p> <s> Nad noogutasid mulle ja kõndisid välja . </s> <s> Lävel tõstsid kolm meest kraed üles ja neljas , Jalakas , turjal rippuva puldankapuutsi üle pea . </s> </p>
<p> <s> Ma vaatasin kella . </s> <s> See näitas veerand kaksteist ja vihm ei tundunud harvenevat . </s> <s> Siis tuli mul meelde : nädala eest oli doktor Kõdar pistnud mulle kohvikus pihku kuu aja eest ilmunud " Pravda " numbri akadeemik Sobolevi artikliga dogmatismi üle ja öelnud : " Kui pole lugenud – lugege . " </s> <s> Mina polnud lugenud ja ütlesin aitäh . </s> <s> Ja nüüd oli paras silmapilk seda lugeda . </s> <s> Sest leht oli üha mul portfellis . </s> <s> Ma tunnistan : teatud määral lootuses , et juhtub sobiv hetk vaadata , mis seal siis nii erilist seisab , et doktor Kõdar , asjalik vanamees , seda lugeda soovitas . </s> <s> Aga teatud määral oli leht mul kaasas ka kujuteldava elukogemuse õpil : kui keegi kunagi mu portfellis tuhnima peaks – tagaselja või esisilmi – , oleks " Pravda " seal-leidumine igatahes positiivseks arvatav seik ... </s> </p>
<p> <s> Tõstsin jalad teisele pingile , kuulatasin jatkuvat sadu , tundsin meestest tühja kilukarbiga lauale jäänud " Priboi " -konide haisu , mis oli kuuri niiskes umbuses eriti tihke , ja tegin ajalehe lahti . </s> <s> Ning lugesin doktor Kõdari osutatud kirjatükki , noh , rahuldusega . </s> <s> Aga erilise õhinata . </s> <s> Sest teadusliku kriitika vajalikkusest ja dogmatismist kui pahest kirjutati meil ju iga natukese aja takka . </s> <s> Mulle tundus , et ka Lenini huvist Einsteini füüsika-alaste ideede vastu – Einsteini maailmavaatelise pudrususe kiuste – ei lugenud ma sealt esmakordselt . </s> <s> Aga n i m e d , keda seal korraga kriitiliselt nimetati – Akulov , Nozdrjov , Lõssenko ja veel mõned – , olid igatahes ootamatud . </s> <s> Ja see , kuidas seal korraga tauniti aastate jooksul moeks olnud mõnitavaid sildistamisi – veismanistid , revanšistid , maltusiaanid , antipavlovlased , reaktsionäärid , idealistid – , oli minu meelest tõesti u u s. </s> <s> Vähemalt " Pravda " veergudel . </s> </p>
<p> <s> Nojaa . </s> <s> Aga kui sealsamas teatati , et Andrei Januarjevitš Võšinski sõitis New Yorki kui Nõukogude Liidu peaesindaja ÜRO-s , tundus mulle , et mu äsja nagu sirgu tõusma kippunud kukal suruti uuesti lõnku – Äkitselt panin tähele , et enam ei rabisenud sadu vastu katust . </s> <s> Vaatasin kuuriaknast õue : vihm tundus olevat tõesti möödas . </s> <s> Pistsin ajalehe pingile portfelli ja astusin uksest välja . </s> </p>
<p> <s> Sadu oligi lakanud . </s> <s> Raske halli taeva järgi otsustades võibolla ainult tunniks või teiseks , aga praeguseks täielikult . </s> <s> Olime ammu märganud : mõned paepraod tornikeldri põrandas kõrvaldasid sealt kiiresti peaaegu kogu sinna sadava vihmavee . </s> <s> Praegugi läikis rohmakaist paeplaatidest põrandal ainult paar pisikest loiku . </s> <s> Kes mööda redelit ülevalt alla laskus ja loikudesse pilgu heitis , sellele tundus kivipõranda kare faktuur omandavat hetkiti lausa luubialuse areduse – nii et veel natuke ja teravam silm näeb loigupõhjades seitsmesaja-aastased jalajäljedki ära – </s> </p>
<p> <s> Pinnasekamakas keldri loodenurgas oli oma poolteist meetrit kõrge või ütleme paks , aga otse müürinurga sees pisut püramiidse hunnikuna veel natuke kõrgem . </s> <s> Ma asetasin mullasõela , harja ja kühvli kamaka servale ja tõusin , labidas käes , paariastmelisest redelist sinna üles . </s> <s> Lükkasin labida , kaha selgapidi vastu müüri , pinnasepüramiidi tipu ning müüri vahele ja kangutasin . </s> <s> Labidatäis mulla ja kivipuru segu rabises mulle saabastele . </s> <s> Teine . </s> <s> Kolmas . </s> <s> Neljas . </s> <s> Läbisõelumiseks ei paistnud selles midagi leiduvat . </s> <s> Samas märkasin : mullahunniku äsja mahakaevatud tipu kohal oli mingi jagu mulda jäänud müüri külge pidama . </s> <s> Võtsin sõela kõrvalt traatharja – sest mõtlesin , et kui mitte teised , siis vana Sõrd oleks siin vist seda ettevaatlikku riista tarvitanud – ja tõmbasin üle mullase müüri . </s> <s> Pisut mulda rabises alla , kuid kõik mullased kivid ei paljastunud veelgi . </s> <s> Mullalaigu kohal märkasin muidu korrapärase müürilao sees kahte vaksapikkust telgikujundina otsiti asetsevat kivi . </s> <s> Toppisin sõrme nende all kangekaelselt müüri külge kleepuvasse mulda – ja taipasin : siin pidi olema mingi mullaga täitunud müüriorva tipp . </s> </p>
<p> <s> Mässasin selle orva kallal tunni või vist poolteist . </s> <s> Alguses aeg-ajalt üle õla värava poole vaadates – et näha oma semude kerkivaid kulmusid , kui nad vihma lakkamise tõttu tagasi tulles aedikusse astuvad ja näevad , et meie tornil on meile siiski veel oma üllatus varuks , olgu kui tühine tahes . </s> <s> Sest spetsidele pakuvad ka tillukesed ootamatused müüri struktuuris ebaproportsionaalset huvi . </s> <s> Olin seda sel suvel vähemalt kolme mehe peal tähele pannud . </s> <s> Üks oli muidu nii kõigest-üle-libisev Don Logardo , kes oli meie tööd veel paar korda vaatamas käinud . </s> <s> Teine oli meie igapäevane üsna tuim , aga säherduste asjade suhtes siiski professionaalselt märgas Jalakas . </s> <s> Ja kolmas oli akadeemik Saavel . </s> <s> Kaks korda suve jooksul oli ka tema roninud koos Don Logardoga meie juurde auku – hallikirju kräsupeaga liikuv kõhnapoolne mees , viisteist aastat oma tegelikust umbes kuuekümnest aastast ühtaegu noorem ja ka vanem . </s> <s> Tema oli silitanud meie torni ja hilisema lossimüüri liite- või täpsemalt puutekohad lausa pihuga üle ja diskuteerinud Don Logardoga mõne müürikivi asendi asjus kädinal ja välgutades siniseid päikeseprille ja valgeid valehambaid . </s> <s> Neljas ja pealekaubakuju siia ritta oli muidugi meie eneste magister . </s> <s> Tema võis igal hea tuule hommikul – ja mõnikord tuli tal neid ette – improviseerida mõne kivi juhusliku kübeke-kiivas asendi kohta mingi t e o o r i a. </s> <s> Nagu näiteks , et läbi müüripaksuse ulatuv vaksalaiune rõhtplaat , mille me oma tornijäänuse serva seest põrandast umbes meetri kõrguselt leidsime , oli kindlasti aknalaud ja samal ajal laskeava põhi . </s> <s> Ning et söetükid põrandal , peaaegu kivistunud rusu ja kiviprahi sees , sellest plaadist sammu jagu paremal , olid surmkindlasti kirjutuspuldi jäänused . </s> <s> Etc . </s> </p>
<p> <s> Nii et esialgu ma lausa ootasin brigaadi tagasitulekut . </s> <s> Aga siis polnud mul selleks enam mahti . </s> <s> Umbes neljakümne sentimeetri laiune ja niisama sügav orv asetses müüris nõnda , et ta nii-öelda katusehari asus põrandalt mõõtes silmnäo kõrgusel . </s> <s> Kui kaugele ta ulatus allapoole , seda ma esialgu ei teadnud . </s> <s> Pärast selgus , et umbes meetri jao . </s> <s> Orva ülaosa oli varisenud mulda , liiva , söetükke ja kiviprahti täis . </s> <s> Pool meetrit madalamal jõudis mu ettevaatlik kühvel selle täiesti tavalise täiteaine all ootamatu halli massini . </s> <s> Umbes tunni jooksul puhastasin selle massi talle peale varisenud materjalist ( milles söestunud puitu leidus mida madalamal , seda enam ) ning tuvastasin : see mass täitis võrdlemisi vormitu kamakana orva alumise kolmandiku . </s> <s> Taskunoaga kamaka kallal urgitsemine näitas , et mitmetooniliselt hallikas , üsna rabe ja justkui kristalliseerunud väliskiht oli kamaka peal neli-viis sentimeetrit paks . </s> <s> Sügavamal tuli järjest tänkjam ja järjest heledam substants , mis meenutas – jah , mida ? </s> <s> Tegelikult ei midagi muud kui sulanud ja uuesti hangunud vaha ... </s> <s> Ja kuigi see siin pidi olema – kui näiteks tolle Saksas akadeemikuks valitud Parma või kelle idee polnud täiesti vale – üle seitsmesaja aasta vana , meenutas see sedasinast vaha ootamata lähedaselt . </s> <s> Nii et oleksin tulnud sellele sarnasusele vist ka siis , kui ma poleks kunagi kuskilt lugenud , et isegi Tel el Amarnast pidi olema leitud sellena üsna äratuntav kamakas mesilasevaha . </s> <s> Ja too siis seitsmesaja aasta asemel kolm tuhat kolmsada aastat vana . </s> <s> Pealegi suunas mind minu materjali esimesel identifitseerimisel kamaka kuju : selle kristalliseerunud pealispinnas oli näha nii ilmekaid lõnku vajunud silindervorme , et polnud vaja kuigi erilist kujutlusvõimet : need pidid olema altpoolt üleni känkraks liitunud , pealtpoolt pooliti sulanud ja kõveraks vajunud vahaküünlad . </s> </p>
<p> <s> Minu kamakas oli puhtolustikulise leiuna muidugi huvitav , aga avaramas mõttes tähtsusetu . </s> <s> See ei tõestanud midagi muud kui seda , et tornikeldri kasutamise ajal , olgu ütleme kas või aastal 1220 , tarvitati vahaküünlaid – mis oli ju ammugi teada . </s> <s> Ja peale selle kinnitas leiusituatsioon kujutlust , mis oli meil juba mitme nädala eest tekkinud : torn pidi olema põlenud ja kokku varisenud ning hiljem , arvatavasti siis , kui ta vare lossi lõunamüüri rajamisele jalgu jäi , lõplikult lammutatud . </s> <s> Hävingu alguses , tulekahju ajal , pidi minu leitud müüriorvas asuma vahaküünalde varu . </s> <s> Arvatavasti olid küünlad asetsenud orvas leidunud vaheriiulil , orva ülemises osas . </s> <s> Enam-vähem kerge puitriiul oli tulekahjus süttinud . </s> <s> Küünlad olid hakanud sulama ja kukkunud või vajunud või suurelt osalt nähtavasti koguni voolanud orva põhja ning taas hangudes moodustanud seal minu kamaka . </s> <s> Taskunoaga uuristamine näitas , et kamaka sees leidus söestunud puutükke . </s> <s> Tollal ei huvitanud need meil vist veel kedagi C14-nda uurimise vaatevinklist . </s> <s> Sest Libby menetlus polnud vist veel Moskvassegi pärale jõudnud , Tallinnast või Tartust kõnelemata . </s> <s> Aga sealsamas tuli mul mõte : kui tulekahju ajal , küünalde sulamise ajal leidus orva põhjas mingeid esemeid , pidid need või pidi see , mis neist järel on , olema praegu koos söetükkidega siin minu kamaka sees ... </s> </p>
<p> <s> Oleks väär kinnitada , et ma ei olnud sellest kujutlusest mitte kõige kergemalgi määral purjus – </s> </p>
<p> <s> Olin põlvili orva ees rusuhunnikul , küürutasin oma kamaka kohal ja mõtlesin , mida teha ja kas midagi teha . </s> <s> Ja siis tuli järjekordne vihmahoog . </s> <s> Tollele suvele ja sügisele iseloomulik lausvihm kallas mulle otsekui kausiga külma vett krae vahele ja kuklasse ja kaela . </s> <s> Vaevalt oleksin selleta nii ennakalt otsustanud . </s> <s> Ma haarasin labida ja surusin selle vana Sõrru poolt eile õhtul teritatud esiserva orvapõhja ja vahakamaka vahele . </s> <s> Lükkasin labida nii sügavale , kui see läks , ja surusin nabitsale . </s> <s> Kamakas murdus põntsatades orvapõhja küljest lahti – ja ma kandsin ta ettevaatlikult labidal kuuri ning tõstsin , ikka labidaga koos , sinaka pakkimispaberiga kaetud lauale , sinna , kuhu me oma leiud Jalaka korraldusel olime asetanud . </s> <s> Kui ma hakkasin kamakat labidalt lauale tõstma , lagunes ta mu ehmatuseks koost , lagunes kaheks enam-vähem ühesuuruseks tükiks . </s> <s> Oli ilmne , et ta oli juba orvapõhjalt lahtikangutamisel murdunud . </s> <s> Võtsin ühe kamakapoole kätte ja silmitsesin murdumispinda . </s> <s> Sellest tuhmist ja konarlikust pinnast vaatasid välja mõned söetükid ja alumise serva ligidal mingi musta oksarao taoline tükk . </s> <s> Panin kamakapoole lauale ja proovisin raagu taskunoaga . </s> <s> Muidugi polnud see süsi , vaid metall . </s> <s> Viie minuti pärast oli objekt mul käes . </s> <s> See oli mingi rauast kääri- või tangi- või pintsetipaar , arvatavasti instrument küünlatahtide kärpimiseks ehk küünlanuuskamiseks , nagu seda vanasti nimetati . </s> <s> Panin kamakapoole tema orvapõhja poolt peaaegu sileda põhjapinnaga tagasi lauale ja võtsin teise poole kätte . </s> </p>
<p> <s> Murdepinnal oli näha : halli kristallisseerunud põhjakihi ja lüümema sisemuse vahelt just nagu paistis m i d a g i . </s> <s> Ma ei saanud aru , mis see oli , ja võtsin pikemalt kaalumata taskunoa appi . </s> <s> Veerand tunni pärast oli ka objekt number kaks mul käes . </s> <s> Või õigemini laual , sinakal pakkimispaberil . </s> <s> See oli umbes kahekümne sentimeetri pikkune ja vahest kümme korda kümne sentimeetrise põiklõikega keraamiline laegas . </s> <s> Arvatavasti majoolika . </s> <s> Mingit kollakat ja pruuni ornamenti külgedel ja kaanel . </s> <s> Ornamendid olid esialgu suurelt jaolt nende peale kleepunud vahakihi peidus ja ma ei tõtanud seda neilt noaga maha kraapima . </s> <s> Ma mõtlesin : see tükk puhastatakse nagunii kõigi kunstireeglite järgi või vähemalt enam-vähem nende järgi , nagu see meil käib , ja rändab mingi leidudehoidla riiulile ja kahekümne aasta pärast – kui meil vastav arheoloogiamuuseum ehk juba olemas on – võivad asjahuvilised seda seal kõigis üksikasjus imetleda – loodetavasti mitte enam eeskirjade kohaselt kuskil Kunstikombinaadi ja Tallinna Keraamikatehase ning ainult täiesti printsiibitu direktori korral ehk ka " Langebrauni " ja " Lorupi " toodete taga – Ja sinna juurde kuuluvalt sildilt võivad vaatajad lugeda , et see väike laegas on ütleme Põhja-Itaalia töö 12-nda sajandi lõpust ning matkib vormilt – ütleme – mõningaid etruski sarkofaage – Või , mis kõige tõenäosem : ma ei mõtelnud mitte midagi seesugust , vaid tahtsin vaadata , kas laekas on midagi sees ... </s> </p>
<p> <s> Olin nii aeglane , kui suutsin , ja kraapisin vahakihi laeka ja laekakaane vahelisest praost niivõrd millimeeterhaaval välja , et tõesti enam mitte miski ei pragunenud ega murdunud . </s> <s> Kui ma siis küüned kahelt poolt sesse prakku surusin ja t õ s t s i n , tuli kaas peaaegu tõrkumatult lahti . </s> </p>
<p> <s> Tunnistan , et olin ikkagi keskmiselt ähmi täis . </s> <s> Kuid ka ilma ähmita poleks ma saanud esimesel silmapilgul aru , kas raamat , laeka sisepikkusest veidi lühem ja siselaiust enam-vähem täitva laiusega ütleme libell , oli pärgament või paber . </s> <s> Silmitsesin seda pika viivu , võtsin südame rindu ja puhusin talle kergelt peale . </s> <s> Kui vihmavalguse asemel oleks päike läbi akna kuuri paistnud , oleks hallikas tolm , mis laekast õhku tõusis , küllap tihedam tundunud – muuseas täiesti arusaamatu päritoluga tolm – , aga nüüd oli see igatahes suhteliselt hõre , kui arvesse võtta , et aeg-ajalt näib Aeg ise tolmuna esemeile sadestuvat ning et siin oli tal selleks olnud , kurat võtaks , tõesti vist seitse sajandit iseennast , tähendab aega ... </s> <s> Püüdsin erutusest rabedate kätega tõsta libelli laekast esile – ja ta l u b a s – pulbriks pudenemata – end puudutada , kahest otsast kahe näpu vahele võtta ja õhku tõsta , sinakale lauapaberile asetada ja õhukest kaant üliettevaatlikult avada ... </s> </p>
<p> <s> Nähtavasti oli see pärgament ja nähtavasti tõepoolest väga vana , kuid tänu kummalistele säilimistingimustele üllatavalt hästi alal . </s> <s> Siiski oli ta muutunud peaaegu tumepruuniks . </s> <s> Ja kui ma kaane pisut lahti kergitasin , oli näha , et Aeg oli teinud lehtede kallal tööd , mille tulemus vägagi meenutas hiirehammaste oma . </s> <s> Muidugi märkasin ma silmapilk , et üsna esilehe justkui hiirehambajälise ülaserva ligidalt algas tekst . </s> </p>
<p> <s> Ei mingit värvilist initsiaali . </s> <s> Tumepruunil pinnal sirgetes ridades mingid tillukesed veel tumepruunimad , veidi nagu lillakad minusklid . </s> <s> Mingi nagunii vaevuloetav kiri . </s> <s> Mille Aeg tundus olevat vajutanud peaaegu täieliku loetamatuseni pärgamendi sügavusse . </s> <s> Ma tõstsin vihukese tahtmatult pisut värisevate kätega silmade juurde , astusin akna alla – ja sain tähelt tähele tõtates pikkamööda , aga oma suureks üllatuseks ikkagi aru : </s> </p>
<p> <s> Ego andreas archiepiscopus lundensis dei regisque danorum gratia praefectus raevaeliensis in Estonia – </s> </p>
<p> <s> Rohkem ei suutnud ma dešifreerida , aga seegi oli vapustav . </s> <s> Tähendab : </s> </p>
<p> <s> Mina , Andreas , Lundi peapiiskop ( ja ) Jumala ning taanlaste kuninga armust Tallinna haldur Eestis ( või s i i n oleks ehk isegi kohane Eestimaal ) – </s> </p>
<p> <s> Rohkem ei saanud ma kuuriakna vihmavalguses ja kõigi abivahenditeta ja niimoodi püstijalu tekstist aru . </s> <s> Ja ma tundsin , et mul polnud selleks mahtigi – Mis tuli mul nüüd oma leiuga teha ? </s> <s> Muidugi oli see mul teada . </s> <s> Leid tuli panna nii õrnalt , kui vähegi oskan , laekasse tagasi . </s> <s> Lukustada kuur ja aedik . </s> <s> Tõtata Akadeemiasse . </s> <s> Kutsuda Don Logardo . </s> <s> Ja lasta tal laegas tema kollases portfellilõõtsas ära viia . </s> <s> Et äärmiselt suure tõenäosusega enam mitte kunagi näha selle sisu . </s> <s> See tähendab libelli . </s> <s> Või kui seda ka võibolla kunagi korraldataval leidude-näitusel näha , siis ometi mitte iial i s e teada saada , m i s selles õieti seisab . </s> <s> Sest igal juhul oli see ilmsesti kiriklik või kiriklik-administratiivne tekst . </s> <s> Ja kui seda kunagi peakski publitseeritama , siis ainult niivõrd , kuivõrd see näitaks kiriku pahelisust ja piiratust ning taanlaste võimu alatust ja ahnust . </s> <s> Sest iga muu aspekt oleks meile meie suures tõe-poole-pürgimises ainult tüliks ... </s> </p>
<p> <s> Ma ei tea , kuivõrd see oli meis kõigis oma hetke varitseva kleptomaania väljapurse ja kuivõrd nietzscheaanlikult sõltumatu otsustus , mis tegutseb kõrgemal heast ja kurjast – aga ma mäletan täpselt , mis ma tegin . </s> </p>
<p> <s> Ma võtsin portfellist ajalehe , sellesama , Sobolevi artikliga , voltisin lahti , lükkasin laual siledaks , pöörasin piiskop Andrease libelli selle sisse ja panin portfelli . </s> <s> Nii õrnalt , kui oskasin , seda küll . </s> <s> Siis puhusin tolmujäägid majoolikalaekast välja ja tõmbasin laeka sisemuse vatitopsuga üle , et libelli kontuuri , kui seda seal oligi , märgata poleks . </s> <s> Nii . </s> <s> Portfell jäi oma arvatavasti fantastilise sisuga kuuri pingile . </s> <s> Lukustasin kuuri ja aediku ning läksin läbi taas algava vihmapiserduse Don Logardot kohale tooma . </s> <s> Jaa : mis puutub portfelli – oleksin võinud ta muidugi käe otsa võtta , aga mingi mänguahvatlus , mingi kiusatus kiusata iseennast sundis mind otsustama portfelli kuurijätmise kasuks . </s> <s> Seda enam , et kui seal sees poleks midagi kahtlast olnud , oleksin ta antud juhul muidugi sinna jätnudki . </s> </p>
<p> <s> Don Logardo oli oma kabinetis . </s> <s> Ta kuulas mu jutust ainult esimese veerandi ära , tõmbas silmapilk vihmakuue selga ja pani kaabu pähe : </s> </p>
<p> <s> " Läki . </s> <s> See on ju fantastiline , mis te räägite – " </s> </p>
<p> <s> Me vaatasime minu orva kahekesi põhjalikult üle . </s> <s> Don Logardol oli mõõdulint taskus . </s> <s> Me märkisime mõõdud tema plokist käristatud lehele üles ning avasime selle järel kuuri . </s> <s> Tegin talle lauaäärsel pikal pingil ruumi – tähendab nihutasin kahte sõelaraami ja oma portfelli tema jaoks meetri võrra kõrvale – ikka sellesama enesekiusu sunnil , mis oli mind pannud portfelli teeseldud hooletusega siia pingile jätma . </s> <s> Tema nihutas seda veel tükikese sõelte suunas kaugemale , astus üle pingi , võttis laua ääres istet ja silmitses laegast : </s> </p>
<p> <s> " Ja see oli seal selle vist tõesti vahakamaka sees – ? " </s> </p>
<p> <s> Mina ütlesin : </s> </p>
<p> <s> " Just . </s> <s> Tühik on seal ju selgesti näha . " </s> </p>
<p> <s> Ta võttis vastava kamakapoole oma kätte ja vahtis seda natuke aega . </s> <s> Siis asetas ta kamaka lauale , nihutas laeka üliettevaatlikult enda ette ja püüdis tõsta kaant . </s> <s> Kui see sedamaid õnnestus , vaatas ta mulle , laekakaas näppude vahel õhku tõstetud , küsivalt otsa : </s> </p>
<p> <s> " Te tegite selle juba lahti – ? " </s> </p>
<p> <s> " Jaa . " </s> </p>
<p> <s> " Mmmm – " Ta vaatas laekasse . </s> <s> " See oli tühi – ? " </s> </p>
<p> <s> " Kahjuks – " ütlesin ma , ja see kõlas nii ehedalt , et lisasin : " Muidugi ootasin ma , et selle sees on kuningas Valdemari kroonijuveelid – aga tutkit . " </s> </p>
<p> <s> " See on isegi – paras – juveel – " ütles ta nii tunnustavalt , et mul oli temast peaaegu veidike kahju – Siis mõõtis ta laeka ära . </s> <s> 23 korda 9 korda 12 sentimeetrit . </s> <s> Ta võttis oma helekollasest Ungari lõõtsportfellist pataka pehmet paberit ja keeras laeka selle sisse : </s> </p>
<p> <s> " Te ütlesite – majoolika . </s> <s> Nojaa . </s> <s> Tinglikult . </s> <s> Kui seda mõista itaalia terminina fajansi kohta üldse . </s> <s> Kitsamalt on majoolika ju uuem nähtus . </s> <s> S e e " – ta pistis laeka portfelli – " peaks olema mõnisada aastat vanem . </s> <s> Kui me muidugi ei eksi . </s> <s> Aga igal juhul on see siinmaal üsna haruldane tükk . " </s> </p>
<p> <s> Mina ütlesin : </s> </p>
<p> <s> " Ja terveks jäänud vist ainult tänu neile küünaldele , mis talle kunagi peale sulasid – " </s> </p>
<p> <s> Don Logardo vaagis veel kord vahakamakaid , silmitses küünlanuuskamistange , proovis kamakapoolte murdepindade haakuvust – see oli vaieldamatu – ja tunnistas : </s> </p>
<p> <s> " Üllatav leid – " </s> </p>
<p> <s> Mina osutasin kuuriseinal olevale plaanile ja ütlesin : </s> </p>
<p> <s> " Kas me ei kannaks neid asju nüüd sinna peale – ? " </s> </p>
<p> <s> " Jaa . </s> <s> Muidugi – " oli ta sedamaid nõus . </s> <s> Ning ta tegi täpselt seda , mida ma ootasin : ta joonistas isikliku täitesulepeaga plaanile orva , orva sisse vahakamaka ligikaudse kontuuri ja sellesse laeka ning küünlanuuskamistangid . </s> <s> Siis torkas ta ka tangid endale portfelli : </s> </p>
<p> <s> " Ma võtan need ka kaasa . </s> <s> Vaha toob seltsimees Jalakas homme oma kohvriga ära . " </s> </p>
<p> <s> Ma võtsin pingilt o m a portfelli ja lukustasin meie selja taga kuuri ning aediku . </s> <s> Don Logardo ütles meie lahkudes : </s> </p>
<p> <s> " Noh , soovin teile kena leiu puhul õnne . </s> <s> Kas homme lõpetate siin ära ? " </s> </p>
<p> <s> " Nähtavasti küll . </s> <s> Kui ilm vähegi lubab . " </s> </p>
<p> <s> " Loodame . </s> <s> Praegu kipub küll jälle vihmale – " Ta tõstis mantlikrae üles . </s> <s> " Hoidke siis viimaste kuupmeetrite peal silmad lahti . </s> <s> Sest näete , mis võib ette juhtuda – " </s> </p>
<p> <s> Ta kõndis minema , ja mina sammusin Toompealt alla ja vaagisin uskumatult oma vana vihmamustaks tõmbuvat portfelli käe otsas , ja mõtlesin : s e e on siis nüüd tõesti siin sees – ? </s> </p></div2><div2 type="alaosa"><head> 9 . </head>
<p> <s> Teatud ebamugavuse vari ei puudunud ses elevas teadmises muidugi teps . </s> <s> Ebamugavuse vari asja ebaseaduslikkuse pärast . </s> <s> Aga mul polnud tõesti mitte raske suruda seda ebamugavust nii sügavale oma enesetunde põhja , et teda peaaegu ei olnudki . </s> <s> Mis ebaseaduslikkusest sai niisugusel taustal üldse rääkida ? ! </s> <s> Kus meiega oli tehtud kõige jõhkramat ebaseaduslikkust niisugustes enneolematutes mõõtudes , et oli naeruväärne minu tempu meie kogemuste skaala ees üldsegi meenutada – </s> </p>
<p> <s> Eriti kui mõelda : ma ei kavatsenud oma leidu ju hoopiski varastada . </s> <s> Näiteks kollektsionäärikirest , salasahtlis säilitamiseks . </s> <s> Sest säherdust kirge mul lihtsalt pole ega olnud . </s> <s> Või ütleme : see on mul liiga puudulikult olemas . </s> <s> Pelgalt kui mõne eseme nägemisel silmapilguks viksatav uid : mõnus oleks – haarata ja hoida , uid , mis sedamaid häbenedes kustub . </s> <s> Veel vähem tuli mulle mõttesse võimalus parseldada libell ohutul kombel hea hinna eest mõnele kollektsionäärikire tõsiohvrile maha . </s> <s> " Tallinna " vanarauaklubis võis ehk mõne sellise leidagi ... </s> <s> Ei-ei . </s> <s> Mina tahtsin libelliga seoses ainult ühte : põhjani teada saada , mida see sisaldab . </s> <s> Ja tõlgendada selle sisu häirimatult nii , nagu mulle tundub õige olevat . </s> <s> Või ütleme mulle ja usaldatavatele asjatundjatele , keda peab arvatavasti paluma endale appi . </s> <s> Ja siis – jumal hoidku – tahtsin loovutada libelli kõigile neile , kelle kätte see seaduse järgi pidi minema . </s> <s> Küsimata sellest , mis mu arvamine nonde seaduslikkude muinsusehoidjate kohta oli . </s> <s> Või õigemini : mitte nende kohta , mitte ametnikkude kohta , vaid eeskirjade kohta , mille järgi ametnikud pidid talitama . </s> <s> Ja mida mööda eriti tekstiliste leidude säilitamine vähemalt minu rikutud arusaamade järgi muutus paljuski varjamiseks , tõlgendamine väänamiseks ja publitseerimine , sest pahatihti üksnes valikuline ja osaline , võltsinguks . </s> </p>
<p> <s> Seda kõike – või ehk ka ainult umbes midagi niisugust – mõtlesin juba kodus , endise Poska ja toonase Leineri tänava vana puumaja pööningutoas . </s> </p>
<p> <s> Olin asetanud libelli nii ettevaatlikult , kui suutsin , enese ette vana kirjutuslaua rohelisele kalevile ja püüdsin mõtelda tegevusplaani läbi . </s> </p>
<p> <s> Nii või teisiti , Andreas archepiscopus lundensis pidi olema nende peaaegu tabamatute ridade autor . </s> <s> Nende kahekümne kuue jäiga ja hapra ja ometi reaalse lehekülje kirjutaja ... </s> <s> Aga enne kui sain oma fantastilise leiuga asjatundjate juurde abi paluma minna , tahtsin ma teada , k e s ta õieti oli . </s> </p>
<p> <s> Mulle tuli uduselt meelde : Eesti Entsüklopeedias ( ja võibolla ka " Biograafilises leksikonis " või selle täiendusköites ) – kuskil seal olin ta nime tosina aasta eest märksõnana silmanud . </s> <s> Aga nüüd polnud mul ühtki neist raamatuist käepärast . </s> <s> Oh , kurat , mul polnud tegelikult enam üldse ühtegi raamatut hinge taga . </s> <s> Sest minu raamatutega oli nii . </s> </p>
<p> <s> Sügisel 41 , Saksa okupatsiooni teisel-kolmandal kuul , olin kolinud Kalamajast isa-ema juurest Õuna tänavasse doktor Veski , see tähendab onu Aadama majja . </s> <s> Olin kolinud mitme teguri koosmõjul , mis aitasid , ühes suunas toimides , nii mu vanad kui mu enda sellest väga varajasest pereheidust üle . </s> <s> Esiteks kujutlesin , et olen onu majas võrratult sõltumatum kui vanemate silma all . </s> <s> Kahekümne üheselt on selline sõltumatus ju nii pagana tähtis . </s> <s> Teiseks , tädi Liidi , see tähendab isa noorema õe talu oli suvel , Tallinna kaitsmise-vallutamise-vabastamise lahingu aegu , seal tema Peningil maha põlenud . </s> <s> Uus ubrik , mida tädi oli vana alusmüüri veerandikule ehitama asunud , oli pooleli ja talveks ei saanud tädi sinna jääda . </s> <s> Isa ei näinud muud võimalust kui pakkuda õele meie Kalamaja-korteris ulualust . </s> <s> Nõnda oli ühe toa vabanemine minu alt sel puhul isegi teretulnud . </s> <s> Samal ajal oli onu Aadama Õuna tänava korter talle ja tema Ella-prouale jälle kord tülikalt avar . </s> <s> Aasta eest oli onu Aadam loovutanud oma seitsmest toast kaks abielupaar Kaldretele , noorele " Amicuse " vilistlasele , juristile , ja selle kooliõpetajast naisele . </s> <s> Loovutanud muidugi Kaldrete palvel , aga ka selleks , et ise pääseda võhivõõraste vene sõjaväelaste korterisse võtust . </s> <s> Nädal enne sõja puhkemist , suure juuniküüditamise ööl , olid Kaldred minema viidud – mees ju pastori poeg ja naine kindrali tütar . </s> <s> Nii et sakslaste saabumisel oli onu korteris jälle hetkekohatu hõredus valitsemas ja järjekordne sõjaväelaste majjapressimise oht silmapiiril . </s> <s> Nii olin kolinud oktoobris 41 onu Aadama endisse arstikabinetti , mu paarsada raamatut kaasas ja mu Eesti Entsüklopeedia nende seas . </s> <s> Muuseas , kui see 1932 vihkudena ilmuma hakkas , oli isa tellinud seda kaks komplekti . </s> <s> Ühe enese ja teise – edaspidi , varem või hiljem – minu jaoks . </s> <s> Enese oma viisin siis , varem , kui ma õieti isegi olin arvanud , endaga kaasa . </s> <s> See oli paisunud seks ajaks kaheksaköiteliseks , k-tähel poolelijäänud täiendusköide üheksandaks , viimane , Komi ja kommose leheküljel läbilõigatud poogen trükitud 19-ndal juunil 1940. </s> <s> Aga nüüd , sügisel 1954 , polnud mul enam ei isale , ei mulle enesele kuulunud komplekti olemas . </s> <s> Minu oma oli põlenud koos onu Aadama majaga märtsis 44 tuhaks ja isa oma konfiskeeritud koos tema raamatutega tema vahistamisel kolm aastat hiljem . </s> <s> Emale oli jäetud neljatoalise korteri sisustusest voodi , söögilaud ja neli tooli . </s> <s> Nii et ta oli , ta tunnistas , ainult suure vaevaga hoidunud asjade äraviijailt küsimast : mispärast neli ? ! </s> <s> Kui ta ju istub ainult ühel ? ! </s> <s> Ja muidugi ei meenunud see kõik mulle selleks , et küsida : k e l l e l t peaksin neid asju tagasi nõudma – vaid pigem selleks , et kellegi ees vabandada – et säherdused tühjad asjad olid üldse tulnud mulle meelde ... </s> </p>
<p> <s> Ühesõnaga , olin istunud tundi poolteist oma laua taga , vasakul libell ja paremal DIN-formaadis ruudulise paberi lehed ning kirjutanud või pigem õieti joonistanud esimeste libellilehtede teksti , niipalju kui seda ära tabasin , circa kahekordses suurenduses ruudulistele lehtedele ümber . </s> <s> Seda selleks , et siis , kui lähen vanarauakluppi papi Tiisvelilt tõlkeabi nõutama või sessamas asjas papi Tiisveli või kellegi teise poole koju , ei tarvitseks ma võtta ülihabrast ja omas naturaalses olekus ikkagi liiga sensatsioonilist libelli endaga kaasa . </s> <s> Olin sehkendanud kaks paberilehte täis : tekst jõudumööda originaali tähevorme jäljendavas kirjas ; vahelejätetega seal , kus ma polnud tähtede identsuses kindel , servadel küsimärkide saatel pähetorganud alternatiivid ja variandid – r või t ?? s või f ?? </s> <s> S-t-a-l-i-o-s-u-s või s-t-a-t-i-o-s-u-s ?? </s> <s> Või s-c-a-b-i-o-s-u-s – ? </s> </p>
<p> <s> Siis ei pidanud ma enam vastu . </s> <s> Ma lükkasin oma materjali laualaekasse – lukustada polnud seda vaja – ja läksin läbi tolmust ja kassikusest ja sügisesajust lõhnava pööningu trepist alla . </s> </p>
<p> <s> Allkorrusel suubus trepp , siin juba saja-aastase disaini veidrustele vastavalt mõnslikuks treitud soliidsete käsipuutugedega , madalasse piklikku kööki . </s> <s> Vanaaegselt vaskpotilisest köögist suundus uks esikusse , kust avanesid uksed tänavale ja parem- ning vasakpoolsesse tuppa . </s> <s> Rohkem ruume ses majaköksis ei olnudki . </s> <s> Vasakpoolne tuba oli maja praegusele lagunemusseisule vastavalt ammu alandatud puu- ja briketikuuriks . </s> <s> Parempoolses , iseendast alles ootamatult korralikus toas , elasid abielupaar Kangrod . </s> <s> Needsamad , kes olid mu Tallinna ilmudes oma pööningutuba rõõmuga mulle ulualuseks pakkunud . </s> <s> Sest ema juurde Kalamajja ei saanud ma juba sel lihtsal põhjusel asuda , et emal oli oma kunagisest neljast toast veel ainult üks tillukene alles . </s> <s> Kusjuures ta oli peaaegu koomiliselt uhke , et talt polnud sedagi ära võetud – " Samal ajal kui kõik teised üürimajade perenaised ümberringi – kõik minusugused , kel mehed ja pojad kinni – tõsteti oma majadest välja – " Ja siis olin juhtunud tänaval papi Kangroga kokku : </s> </p>
<p> <s> " Oi , seltsimees noorhärra Mirk – teie juba tagasi – Tõsine rõõm – " </s> </p>
<p> <s> Tõsine rõõm ka minu poolt , et papi Kangro oli elu ja tervise juures . </s> <s> Sest olin ju elanud kaks tudengiaastat Kangrote pool Tartus , Soola tänava majas . </s> <s> Kuni see oli põlenud 44-nda sügisel lahingu aegu maha . </s> <s> Ning oli põlenud maha ka väike masinaehitustehas , mille raamatupidajaks papi Kangro , kunagine fotograaf ja üldse seitsme ameti mees , oli olnud viimased kümme aastat . </s> <s> Igatahes olin saanud nendega , papa Fromholdi ja mamma Martaga , suurepäraselt läbi . </s> <s> Lapsi neil ei olnud . </s> <s> Oli ainult mamma Marta poeg esimesest abielust , Evald , raadioinsener , kes oli elanud Tallinnas ja külastanud neid imeharva . </s> <s> Nii et aeg-ajalt oli tundunud , et vanapaar pidas mind pisut nagu poja aseaineks . </s> <s> Igatahes hoidis papi Kangro , väike atsakas pisut punnsilmne ja täiesti paljaspäine mees , oma raamatupidajapedanterii oma kodusest eluviisist hoolega lahus . </s> <s> Sest kodus oli ta lahke lobiseja ja mõnus maiasmokk , et mitte ütelda lustakas vaata-et-viinanina . </s> <s> Kusjuures pisike tõmmu kasinkorralik Marta-proua kallas aeg-ajalt mehe nastoikanusaraid tühjaks ja kaitses – ja peab ütlema , üsna diskreetselt ja edukalt – vanamehe tervist ja mainet nii kodus kui seltskonnas . </s> <s> Sealjuures : raamatuid polnud Kangrotel juba Tartu-päevil kuigi palju . </s> <s> Veel vähem olin neid märganud nende toas nüüd , Tallinnas , kus papi käis jälle mingis väikevabrikus raamatupidajatööl ja kus nad elasid kümnendat aastat , aga nagu nad ütlesid , ajutises korteris ja enesetunde järgi põgenikuelu . </s> <s> Igaks juhuks koputasin siiski nende uksele : </s> </p>
<p> <s> " Andeks , armas pererahvas . </s> <s> Härra Kangro – ega teil ei ole juhuslikult majas Eesti Entsüklopeediat ? " </s> </p>
<p> <s> " Eeeei . </s> <s> Kahjuks ei . </s> <s> Oli . </s> <s> Tartus oli muidugi mõista . </s> <s> Aga me andsime selle ammu-ammu , juba enne sõda , Evaldile . </s> <s> Ja kui Evald pärast sõda kinni võeti , müüs ta naine selle maha . </s> <s> Et talle laagrisse padajänni saata – " </s> </p>
<p> <s> Vabandasin tülitamise pärast ja küsisin , kas Evaldist on mingeid teateid . </s> </p>
<p> <s> " Kirjutas – sealt oma Karagandast – " ütles Marta-proua õmblusmasina tagant summutatud õhinal . </s> <s> " Pidi olema loota , et pääseb pikapeale tulema . </s> <s> Kümneaastased pidid olema ka juba liikvel – " </s> </p>
<p> <s> Võisin kinnitada , et see on tõsi , sest mu vana sõber kunstiteadlane Rünk , kümne-aasta-mees , oli kolmandat nädalat kodus tagasi . </s> <s> Siis ajasin esikus palitu selga . </s> <s> Isa vana suvepalitu , mis oli mulle liiga lai ja mille käiseid ema oli õmblusvaru võrra pikemaks lasknud ja vanast murdekohast jäänud voldid peaaegu nähtamatuks triikinud . </s> <s> Ajasin palitu selga ja sõitsin trammiga Linnaraamatukokku . </s> </p>
<p> <s> Luidra näoga tädi lugemissaali registratsioonilaua taga silmitses mu töötõendit , mis tunahomsest enam ei kehtinud , ja mu kahe kuu eest saadud passi , mis igatahes pidi veel kehtima . </s> <s> Mulle tundus , et ta silmitses mu passi kahtlaselt kaua , nii et püüdsin end veenda : igale raamatukogutädile ei ütle mu pass mitte midagi . </s> <s> Ainult s p e t s saab sealt teada , arvatavasti numbri juurde kuuluvast tähekombinatsioonist või tont teab kust , et niisuguse passi on miilitsajaoskond andnud Siberi rajooni-KGB tõendi vastu äsja asumiselt saabunud ja rehabiliteerimata mehele ... </s> <s> Või kurat teab – Igatahes kirjutas luidra näoga tädi mulle lugejakaardi sõna lausumata välja . </s> <s> Panin selle tasku ja ütlesin : </s> </p>
<p> <s> " Nüüd ma palun Eesti Entsüklopeedia esimest köidet . " </s> <s> Sest artikkel peapiiskop Andrease kohta pidi leiduma esimeses köites . </s> </p>
<p> <s> Naine vaatas mulle suurte peaaegu värvita silmadega otsa : </s> </p>
<p> <s> " Eesti Entsüklopeediat ei saa . " </s> </p>
<p> <s> " Miks ? " </s> </p>
<p> <s> " See on erihoiuraamat . " </s> </p>
<p> <s> " Mis see tähendab ? " </s> </p>
<p> <s> Ma teadsin muidugi , mis see tähendab . </s> <s> Mitte kuigi täpselt , aga põhimõtteliselt siiski . </s> <s> Ja aimasin muidugi , et õnnetu entsüklopeedia võib olla sesse kontingenti lükatud . </s> <s> Aga ma ei saanud olla seda joonlaudseks tõmbuvat naist kiusamata – Ta seletas tüüdatult : </s> </p>
<p> <s> " Jumaluke . </s> <s> See tähendab seda , et te peate tooma meie direktorile oma asutuse juhataja allkirjaga ja pitsatiga taotluse . </s> <s> Et teile antaks luba erihoiuraamatuid lugeda . </s> <s> Taotlusel peab olema kirjas teie t e e m a. </s> <s> Siis direktor otsustab , k a s ja missuguseid erihoiuraamatuid te saate . " </s> </p>
<p> <s> " Aga mida tähendab – minu teema ? " </s> </p>
<p> <s> " Noh , teema , mida te oma töökoha tarvis uurite . " </s> </p>
<p> <s> " Aga kui ma uurin midagi iseenese tarvis ? " </s> </p>
<p> <s> " Siis on see õppimine . </s> <s> Siis peate tooma oma õppeasutuse tõendi . </s> <s> Ja pitsati . " </s> </p>
<p> <s> " Aga kui ma uurin midagi ilma õppeasutuseta ? </s> <s> Lihtsalt ise ? " </s> </p>
<p> <s> " Siis on see teie eralõbu . </s> <s> Eralõbuks erihoiuraamatuid lugeda ei anta . " </s> </p>
<p> <s> " Aaa . </s> <s> Selge . </s> <s> Ja erihoius on teil nõukogudevastased raamatud ? " </s> </p>
<p> <s> " Erihoius on meil raamatud meile antavate nimekirjade alusel . " </s> </p>
<p> <s> Oh , kurat . </s> <s> Ma teadsin ammu , teadsin varsti viisteist aastat , et nõukogude ametniku üle ironiseerimine pole ainult lubamatu , vaid on ka mõttetu . </s> <s> Ning et v ä i k e ametnik on pealegi , vähemalt teatud vaatepunktist , süüdimatu . </s> <s> Kuid ma ei suutnud jätta teda edasi kiusamata : </s> </p>
<p> <s> " Ja Eesti Entsüklopeedia on teil erihoius – küllap selletõttu , et seal on igasugust kraami sees – mida on parem ära unustada – ? " </s> </p>
<p> <s> " Arvatavasti . " </s> </p>
<p> <s> " Aga kas teil seal taga – " – ma osutasin uksele viis sammu eemal – " personali köök on ? " </s> </p>
<p> <s> " Eei , seal pole mingit kööki . </s> <s> Köök on keldris – Aga misjaoks te köögist räägite – ? " </s> </p>
<p> <s> " Ma palun , et te tooksite mulle sealt kööginoa . </s> <s> Või veel parem kirve . " </s> </p>
<p> <s> " Mis jutt see on – ? ! " </s> </p>
<p> <s> " Tooge-tooge . </s> <s> Ja võtame mul teie abiga pea maha . </s> <s> Ning anname erihoidu . </s> <s> Sest peas on mul ju köidete viisi palju hirmsamaid asju , palju ohtlikumaid pilte kui entsüklopeedias – mis ? " </s> </p>
<p> <s> " Seda te teate ise , mis teil seal on . </s> <s> Seda ärge minu käest küsige . " </s> </p>
<p> <s> " Teil on õigus . </s> <s> Teie käest ma küsin hoopis : kas " Eesti biograafiline leksikon " , Cederbergi ja teiste oma , on teil ka erihoius ? " </s> </p>
<p> <s> " Jaa . " </s> </p>
<p> <s> Pistsin käe põuetasku , sest hetkeks tekkis mul tahtmine oma lugejakaart , l i h t lugejakaart talle tagasi anda , aga siis tuli mulle teine mõte : esiteks , seda joonlaudset tädi niimoodi karistada oli niisama mõttetu kui tema üle ironiseerida . </s> <s> Ja teiseks : kui see kaart mul nüüd käes oli , olnuks rumal loobuda seda kasutamast . </s> <s> Ma küsisin : </s> </p>
<p> <s> " Aga ladina keele sõnastikud ? " </s> </p>
<p> <s> " Need on üldfond . " </s> </p>
<p> <s> " Lubage mulle siis üks mahukas ladina-saksa sõnaraamat . " </s> </p>
<p> <s> Ta läks seda tooma ja mina mõtlesin : niikaugel me juba oleme , et avalikus raamatukogus l a d i n a sõnastiku nõudmine on mingi kübeme võrra snobistlik . </s> <s> Ja ladina-s a k s a sõnastiku nõudmine kriipsuvõrra riigivastane . </s> <s> Sest kui juba ladina sõnastik , siis ometi ladina-v e n e ... </s> <s> Aga ladina-saksa valisin ma sellepärast , et hoolimata kaheksast vastsest sundpraktika-aastast vene keeles oli saksa keel mulle kuidagi lähemal , võibolla kõige tähtsamal määral tähestiku ühisuse tõttu . </s> <s> Sest kirillitsa asetab minu ja teksti mõtte vahele ikka veel ( ja muuseas ikka veel ! ) justkui mingi nupsulistest treitud varbadest võre , millest ma lugedes pidevalt läbi pean tungima – </s> </p>
<p> <s> Joonlaudne bibliograaf tuli mingi möödunudsajandise " Latheinisch-Deutsches Wörterbuch'iga " tagasi ja ma kontrollisin rea esimesi arusaamatusi sealsamas üle . </s> <s> Muuseas ka selle , et staliosus't polnud olemas . </s> <s> Ning et ka statiosus't polnud olemas . </s> <s> Scabiosus't ma kontrollima ei hakanud . </s> <s> Sest teadsin oma kohtumeditsiinist , et see tähendas sügelistes . </s> <s> Nii et pidin veel uurima , mismoodi see võis sobida peapiiskoplikku konteksti . </s> <s> Aga tänaval , raamatukogu ees , vihm kahisemas vastu suurt ukseesist plekk-katust , torgatas mulle pähe : lähim kättesaadav Eesti Entsüklopeedia ei asunud siit ju vist kolmesada meetritki eemal ! </s> <s> Olin seda enam kui ühe korra Loola riiulil silmanud – </s> </p>
<p> <s> Veerand tunni pärast istusin üleval Loola rohelisel diivanil , tema häbematud ja ihaldusväärsed siid- või kaproon- või ma ei tea mis sukkades põlved mu kõrval , ja diivanilaual auramas kohvitassid ning lõhnamas neli rummikooki , mis ma olin kohvikust kaasa haaranud – </s> </p>
<p> <s> " Sa pidid ju tulema homme – ? " </s> </p>
<p> <s> " Aga näed – uudishimu ei andnud mahti – " Sest samal ajal lugesin entsüklopeedia avatud köitest seda , mida sealt tänini võib lugeda : </s> </p>
<p> <s> ANDREAS Sunonis , Lundi peapiiskopp , sündinud umbes 1167 , surnud 1228. </s> <s> Sai Lundi peapiiskopiks 1201 , etendas eriti suurt poliitilist osa Taani kuninga Waldemar II ajal , toetades ta plaane laiendada oma võimualasid Läänemeremail . </s> <s> Kui kuningas Waldemar 1219 üritas sõjaretke Eestimaa vallutamiseks , võttis ka A. S. sellest osa ja jäi siia kuninga asevalitsejaks ja misjonitöö jätkajaks 1221. aastani , olles siin innukaks Taani huvide kaitsejaks piiskopp Alberti ja Mõõgavendade ordu vastu . </s> </p>
<p> <s> Tähendab , magister Tautsi lendhüpotees lossiehituse ajal kuninga tarvis Toompeale ehitatud tornist tundus hakkavat täiuslikult klappima : pärast kuninga kojusõitu sügisel 1219 oli asunud torni elama asevalitsejaks määratud peapiiskop . </s> <s> Mis oli loomulikum kui see ? </s> <s> Ja seal oligi ta kirjutanud minu libelli . </s> <s> Ning unustanud selle Taani tagasi sõites teadmatuil asjaoludel sinnasamasse seinaorva , fajansstoosi , oma küünalde alla – minule ülesleitavaks ? ! </s> <s> Absurdne mõelda – </s> </p>
<p> <s> " Loola – viimaks on sul " Eesti biograafiline leksikon " ka seal riiulil – ? " </s> </p>
<p> <s> " Mis tähendab viimaks ? ! </s> <s> Muidugi on . </s> <s> Vaata alt teises reas . </s> <s> Kuues-seitsmes raamat vasakult . " </s> </p>
<p> <s> See oli tõesti seal . </s> <s> Tulin sellega diivanile tagasi ja lugesin jahtuvat kohvi rüübates : </s> </p>
<p> <s> ANDREAS SUNONIS , Lundi ppiisk . </s> <s> , sünd. ca 1167 tuntud Taani riigimehe Suno Ebbesöni pojana ; õppis Pariisis skolastilist filosoofiat ja Bolognas ning Oxfordis õigusteadust ; olles teotsenud mõne aja diplomaatilisel alal , sai ta Roeskilde toompraostiks ja a. 1201 Lundi ppiiskopiks . </s> <s> A. 1204 määrati ta paavsti legaadiks Põhjamail ja võttis osa 1215 lateraankontsiilist . – Juba Knut VI ajal oli A. etendanud poliitilist osa kuninga kantslerina ning Waldemar II valitsusajal omab ta veel suuremat tähtsust . </s> <s> Näeme , et ta juba varakult oli teadlik Waldemari suurtest plaanidest laiendada oma võimu-alasid Läänemere-mail ning et ta juba 1206. a. paavstilt õiguse sai Saaremaale piiskoppi määrata . </s> <s> Kui suur osa A.-el kun . ettevõtete planeerimisel ja teostamisel olnud , on raske kindlaks määrata . </s> <s> Kuid on teada , et A. osa võttis 1218. a. </s> <s> Schleswigis peetud suurest koosolekust , kuhu ka piisk . </s> <s> Albert oli ilmunud abi paluma Harju ja Viru eestlaste vastu , kes koos venelastega takistasid Alberti plaanide teostamist . </s> <s> Schleswigis peetud läbirääkimisist puuduvad täpsad teated , kuid arvatavasti on Albert seal , et Taanilt abi saada , Waldemarile annud rohkem lubadusi , kui ta hiljemini tahtis möönda . </s> <s> Seda väidab vähemalt A. , kelle sõnad mõnevõrra kaaluvad . </s> <s> Ppiisk . võttis osa Waldemari teekonnast Eestimaale 1219 ning jäeti siia kun . asevalitsejaks ja misjonitöö jätkajaks . </s> <s> Taani poolt vallutatud maa-ala oli alguses väike ; selle laiendamist ei tahtnud Albert ega ordumeister enam lubada , tungides ise Järva- , Harju- ja Virumaal ikka kaugemale . </s> <s> A. seletas nüüd , et terve Eestimaa kuningale kuulub Liivi piiskoppide vastavate lubaduste põhjal , ning korraldas kõikjal elanikkude ristimise . </s> <s> Põnevus Taani-Saksa vahekorras kasvas , mida kaugemale sakslased olid sunnitud taganema , kuni viimati a. 1221 A.-e ja piisk . </s> <s> Alberti vahel leping sõlmiti . </s> <s> Võib arvata , et A. isiklikult on juhtinud seda kristianiseerimist ning poliitilist vallutamist . </s> <s> Kuid nähtavasti juba suvel 1221 pidi ta Taanisse tagasi pöörduma raske haiguse ( pidalitõve ) sunnil – </s> </p>
<p> <s> Pentsik tunnistada , aga see teade pani mu ikkagi kergelt võpatama : tähendab , need seitsmesaja-aastased lehed mu kirjutuslaua sahtlis olid pidalitõbise omad ... </s> <s> Ja – narr möönda : äsja suhu pistetud rummikoogi tükk tundus silmapilguks kurku kinni jäävat – sest mulle ei meenunud , kas olin nende lehtedega manipuleerimise ja koogisöömise vahel käsi pesnud või ei – </s> </p>
<p> <s> Olin Loola juurde minnes mõelnud , et kui olen kord seal , jään sinna ka ööks , nagu viimasel ajal oli hakanud juhtuma . </s> <s> Nüüd ütlesin : </s> </p>
<p> <s> " Aitäh , Loola . </s> <s> Oled suurepärane Erifond . </s> <s> Tulen homme kell kaheksa , nagu me rääkisime – " </s> </p>
<p> <s> Samal ajal lugesin läbi ka Andrease-artikli viimased read : </s> </p>
<p> <s> A . elas siis veel mõned aastad eremiidina Skånes ja suri a. 1228. – A. on omal ajal olnud ka kirjanikuna tuttav , eriti oma sekventside kaudu . </s> <s> Tema suur luuletuskogu " Hexaemeron " ilmus trükist alles a. 1892. </s> </p>
<p> <s> " Mis – ? </s> <s> Ah kohvi jahtub ära – Kuule , ma pean nüüd minema . </s> <s> Homseni . </s> <s> Nagu me rääkisime – " </s> </p>
<p> <s> Arvatavasti viivitasin silmapilgu Loolale käe andmisega . </s> <s> Kahtlusest , et kas see viimaks vastutustundetuks ei osutu . </s> <s> Aga surusin selle tunde maha , naersin enese välja ja pigistasin tal kõvasti sõrmi : </s> </p>
<p> <s> " Suurepärane Erifond ! </s> <s> Nägemiseni ! " </s> </p>
<p> <s> Trepil kaalusin : ma võiksin minna doktor Kõdari juurde ja lasta tal endale öelda , et see neetud ebamugavustunne , mis minusse oli siginenud – ma ei mõistagi seda täpsemalt kirjeldada – esmajoones just nagu mingi kõhklus esemete puudutamisel – on narrim kui narr . </s> <s> Et seitsmesaja aasta tagant pole neis pabereis absoluutselt mitte mingisugust nakkuseohtu . </s> <s> Doktor Kõdar istus praegu ülitõenäoselt vanarauaklubis . </s> <s> Olin poole tunni eest , oma rummikooke ostes , silmanud üle saali klubi pärusnurgas musta paneeli taustal doktori õhkkerget tinakarva juuksepahmakat . </s> <s> Nii et üks võimalus oli doktor Kõdar . </s> <s> Sugu- ja nahahaiguste arst lõppude lõpuks . </s> <s> Aga valisin siiski teise : onu Aadama . </s> <s> Sest doktor Kõdar oli mul paljas kohvikututvus . </s> <s> Või ütleme : klubikaaslane . </s> <s> Kuivõrd vanarauaklubi olemas oli ja mina selle serva peale kuulusin . </s> <s> Onu Aadam oli muidugi sugulane – mis kõiki asju mõneti komplitseerib – , aga samal ajal isik , kellele võisin kogemuse järgi usaldada nii oma varguse kui oma pelu . </s> <s> See oli mul ju mitmeist sakslasteaegseist lugudest meeles . </s> <s> Ja nüüd olin otsinud ta endastmõistetavalt juba teisel päeval pärast tagasijõudmist üles . </s> <s> Pärast esimest ema toas naabrinaiselt laenatud välivoodis veedetud ööd . </s> </p>
<p> <s> Onu Aadam elas juba Saksa aja lõpust alates jällegi väga ilusas korteris , ilusamas kui mahapõlenud Õuna tänava oma , kuigi ainult kolmetoalises . </s> <s> Ja saanud oli ta selle korteri nii originaalsel moel , et pean sellele siin mõned read kulutama . </s> <s> Pärast mahapõlemist Õuna tänavas kurikuulsal 9. märtsil 44 olid nad elanud , tema ja tädi Ella oma paari päästetud kohvriga , Pääskülas kellegi tuttava poolvalmis majas . </s> <s> Aga siis , ühel juulipäeval 44 , mõni päev pärast seda , kui sadamas oli plahvatanud laevatäis miine ja kirde poolt linnaserva aknaklaasid olid suurelt jaolt purud , oli Aadama vana tuttav ning kaasvilistlane advokaat Peegel astunud talle Narva maantee klaasikildudest krigiseval kõnniteel juurde : </s> </p>
<p> <s> " Tore , et ma sind kohtan . </s> <s> Kuula mind . </s> <s> Ja ära vaidle mulle vastu – " Nähtavasti oli advokaat Peegel tundnud onu Aadamat tõesti põhjalikult , et ta oli ette palunud vastuvaidlemisest loobuda . </s> <s> Ta oli võtnud onul kuuenööbist kinni ja rääkinud : " Sina põlesid paljaks . </s> <s> Minu korter Sakala tänavas , heas majas , sa tead , jäi alles . </s> <s> Nii . </s> <s> Meie sõidame perega tuleval teisipäeval maale . </s> <s> Pommide eest , miinide eest , närvide eest . </s> <s> Ühesõnaga suvitama . </s> <s> Ja sina koli oma naisega meie juurde sisse . " </s> </p>
<p> <s> Onu Aadam oli hakanud vehkima : </s> </p>
<p> <s> " Kuule – meil pole seal Pääskülas üldsegi halb . </s> <s> Ja sa tuled ju nagunii kuu või poolteise pärast tagasi – " </s> </p>
<p> <s> Peegel oli ütelnud : </s> </p>
<p> <s> " Šššš . </s> <s> Me ei tule tagasi . </s> <s> Ametlikult sõidame Piivarootsi suvitama . </s> <s> Tegelikult sõidame – ilma Piivata – Rootsi . </s> <s> Ainult mõned kohvrid väärtasjadega . </s> <s> Rohkem ei saa võtta . </s> <s> Korter jääb kõige mööbli ja majakraamiga maha . </s> <s> Suurem jagu pilte ka seina . </s> <s> Aga politseikomissar on mul tuttav mees . </s> <s> Välja ta meid esialgu ei kirjuta . </s> <s> Aga teid , sinu ja Ella , kirjutab ta mitte homse , mitte 16-nda juuli , vaid ütleme 16-nda märtsi kuupäevaga sisse . </s> <s> Ja kui venelased siin on , olete teie – paljaks põlenud perekond , noh , tegelikult nende eneste poolt paljaks põletatud perekond , nagu me teame , aga seda ei tõtta te neile ütlema – teie olete elanud seal juba pool aastat . </s> <s> Ja ükski koer ei haugu . " </s> </p>
<p> <s> Tähendab , ka midagi niisugust võis sõja ajal eestlaste vahel ette tulla . </s> <s> Kõigi enamjaolt justkui vastupidist laadi asjade kiuste . </s> <s> Kujutlen suurepäraselt , kuidas onu Aadama kõhn lõug seda ettepanekut tõrjudes tõmblema hakkas . </s> <s> Ja kuidas ta sellest kodus siiski Ellaga juttu tegi . </s> <s> Ja kuidas Ella , näitlejanna , tema keeldudatahtmise teatraalsuseks kuulutas ja mehele aru pähe pani . </s> </p>
<p> <s> Nii et mu teisel naasupäeval oli onu Aadam võtnud mu oma kenas Sakala tänava korteris vastu ja rääkinud mulle püstijalu oma korterisaamisloo ära . </s> <s> Noh , nüüd , kümme aastat hiljem , ei tarvitsenud see ju enam eriti sügava usalduse märgiks olla . </s> <s> Sest nüüd oli see ohutu . </s> <s> Kümne aasta eest oleks see võinud teatavakssaamise korral tähendada korterist ilmajäämist ja hullemat : ah teie mängisite välismaale põgeneva isamaareeturiga kokku ? ! </s> <s> Iga idioot saab ju aru ! </s> <s> Korter jäeti teile kui välisluure edaspidisele residendile ! – Või umbes niimoodi . </s> <s> Aga mis tõestas onu Aadama kestvat ja sügavat usaldust oma naasnud sugulase vastu : kui me pool tundi hiljem tema kolleegide vahepealsest elust kõnelesime – mis on saanud doktor Mardnast , doktor Jervanist , doktor Roostalust – kus keegi on , kes elus , kes surnud – , küsisin ma ka , sest nad olid ju onu Aadamaga ühe aasta mehed ja tuttavad nagunii , kuigi mitte jumal teab kui suured sõbrad : </s> </p>
<p> <s> " Ja kuule : mille kätte suri õieti Barbarus ? " </s> </p>
<p> <s> Mina olin olnud Barbaruse surma ajal juba kinni ja toonaseni kõigist selle kohta liikunud kuuldustest kaugel . </s> <s> Ja ametlikult oli kogu maa teadnud kaheksa aastat , et Ülemnõukogu Presiidiumi esimees oli 46-nda sügisel surnud . </s> <s> Missuguse haiguse kätte , sellest ei räägitud , sest sellest polnud nõukogude inimeste surmade puhul kombeks rääkida . </s> <s> Aga nüüd oli mul juhus seda küsida . </s> <s> Sest onu Aadamal oli see muidugi teada ja niimoodi privaat ei hakanud ta seda ju salgama . </s> <s> Ja ta ei hakanudki . </s> <s> Ta vaatas mulle oma kiire halli pilguga sekundi silma : </s> </p>
<p> <s> " Mis haiguse kätte ? </s> <s> Kuuli kätte . </s> <s> Kas sa ei teadnud ? " </s> </p>
<p> <s> " Ei – Tähendab , laskis enese maha – ? " </s> </p>
<p> <s> " Seda ma ei näinud . </s> <s> Aga kuuliauku tema oimul nägin ma oma silmaga . " </s> </p>
<p> <s> " Kas sa tahad mõista anda , et – ? " </s> </p>
<p> <s> " Ei . </s> <s> Ma tahan ütelda , mis ma tean . </s> <s> Mitte rohkem . </s> <s> Aga vähem ka mitte . </s> <s> Kuna sa minu käest küsid . " </s> </p>
<p> <s> Nii et doktor Veski poole pöördumine tundus olevat antud olukorras parim . </s> <s> Kui ses olukorras arsti poole pöördumine polnud – nagu endalt hetkiti küsisin – üldsegi täiesti pentsik . </s> <s> Igatahes pidi onu Aadam võima seda mulle otsekohe ütelda . </s> <s> Sest kuigi internist , pidi ta olema peapiiskopi haigusega mingil määral kokku puutunud : kolmekümne aasta eest või veel varem oli ta igatahes olnud kuulsa professor Dehio assistent . </s> </p>
<p> <s> Onu Aadam kuulas mu ära , ajas kitsad huuled natuke torru ja ütles : </s> </p>
<p> <s> " Noh , ei ole tõenäone , et Hanseni kepike elab seitsesada aastat . </s> <s> Aga ma ei tea . </s> <s> Ja kahtlen , kas keegi teab . </s> <s> Paldrock oleks arvatavasti öelnud , et ta teab . </s> <s> Aga ma oleksin ikkagi kahelnud . </s> <s> Igatahes siberi katku surnud loomade korjused on nakatanud kahe- või kolmesaja aasta pärast . " </s> </p>
<p> <s> " Mis ma peaksin siis tegema ? " </s> </p>
<p> <s> " Omal ajal kirjutati ette , et pidalitõbiste posti tuli enne väljasaatmist kuumaga desinfitseerida . </s> <s> Ma arvan , seda ei riski sa selle oma käsikirjaga teha – " </s> </p>
<p> <s> " Ega ei riski küll . </s> <s> Ta võib ära laguneda – " </s> </p>
<p> <s> " Ja vaevalt on seda ka tarvis , " ümises onu Aadam . </s> <s> " Aga pärast selle kallal õiendamist võid sa ju käed sublimaadiga üle pesta . </s> <s> See ei võta sul ju tükki küljest . </s> <s> Igaks juhuks . </s> <s> Ja peamiselt psühholoogilises mõttes – " </s> </p>
<p> <s> Mina küsisin : </s> </p>
<p> <s> " Aga kui ma teisi inimesi selle käsikirja juurde endale appi kutsun – mis ma nendega teen ? " </s> </p>
<p> <s> " Keda sa kutsud ? " </s> </p>
<p> <s> " Noh , kedagi , kes seda tõlkida aitaks . </s> <s> Ja kes seda võibolla konserveeriks . " </s> </p>
<p> <s> " Räägi neile ära . </s> <s> Et nii ja nii . " </s> </p>
<p> <s> " Ja ütlen , et sina soovitasid igaks juhuks käsi desinfitseerida – ? " </s> </p>
<p> <s> " Võid öelda . </s> <s> Ja nad võivad ju desinfitseerida ka . </s> <s> Ma ütlesin , psühholoogilises mõttes . </s> <s> Kas sul on portfell kaasas ? " </s> </p>
<p> <s> Portfell oli mul kaasas . </s> <s> Onu Aadam tõi oma kabinetist paraja pudeli kanget sublimaadilahu : </s> </p>
<p> <s> " Võta kaasa . </s> <s> Viis tilka liitri vee peale on küllalt . " </s> </p></div2><div2 type="alaosa"><head> 10 . </head>
<p> <s> Ja nõnda siis asi areneski . </s> <s> Me lõpetasime kaevamise järgmisel päeval . </s> <s> Mehed olid mu leiu asjus muidugi põnevil . </s> <s> Nad nägid ju hommikul ka vahakamakad kuurilaual ära . </s> <s> Enne , kui Jalakas need minema viis . </s> <s> Ja küsimusi oli meestel rohkem , kui mulle oleks meeldinud , kõige enam äraarvatavalt magistril ( " Ah keraamiline laegas ? ! </s> <s> Vaat kus lugu – Ja missuguste ornamentidega ? </s> <s> Ja t ü h i – ? ! </s> <s> Kuramuse kahju ! " ) . </s> <s> Peab ütlema , et kuigi ma püüdsin olla vastamises napp , ei saanud ma ju minna sõnaahtrusega liiale . </s> <s> Aga magistrit mu vastused ikkagi ei rahuldanud . </s> <s> Lõunavaheaja alguses kadus ta ära ja tuli selle lõpul higise laubaga ja rahulolematusest mühatades tagasi : </s> </p>
<p> <s> " Kuradi Loogna . </s> <s> Ma lähen tema juurde presiidiumi . </s> <s> Ma pole seal kordagi käinud . </s> <s> Ta peaks taipama , et mul on a s j a. </s> <s> Ma ütlen : näidake palun eilset laegast minule ka . </s> <s> Tema vaatab mulle sinise silmaga silma ja ütleb : " Teate , magister , ei ole võimalik . </s> <s> Ma andsin selle hommikul puhastamiseks laboratooriumi . " </s> <s> Mina ütlen : " Ahah , tänan väga . " </s> <s> Ja lähen minema , eks ole . </s> <s> Ja kargan sinna laboratooriumi sisse . </s> <s> See on ju paljalt kümne minuti tee . </s> <s> Ja seal ka – vaadatakse mulle sinise silmaga silma ja öeldakse : pole näinud , pole kuulnud . </s> <s> No ütelge , kas ma hakkan nüüd uurima , kas laboratoorium valetab omal algatusel või seltsimees Loogna käsul ? </s> <s> Või räägib laboratoorium tõtt ja ainult seltsimees Loogna valetab ? ! </s> <s> Ja kas ma pean hakkama uurima , m i l l e k s see kõik sünnib ? ! " </s> <s> Ta vaatas brigadir Jalakale , nagu ta äsja oli öelnud , sinise silmaga silma ja hüüdis : " Ei , mu härrad , ma ei hakka seda uurima ! </s> <s> Ma ütlen härradele , mis ma teen : ma pööran Akadeemiale tagumiku ja lähen homsest kartulilattu tööle ! " </s> </p>
<p> <s> Mina ei läinud esialgu tööle ei kartulilattu , ei raadiosse . </s> <s> Sest vähemalt lähemal nädalal polnud mul aega . </s> <s> Kõigepealt kopeerisin libelli teksti lõpuni ära . </s> <s> See kestis paar päeva ja tähendas üsna mitut sublimaadilist kätemõskmist . </s> <s> Pluss väikese vineerkohvri ohverdamist libelli säilituspaigaks ( teatud pööningunurgas , igaks juhuks ) ja kirjutuslauasahtli sublimaadilahuga ülepesemist . </s> <s> Kui koopia oli valmis , leppisin papi Tiisveliga selle tõlkimise suhtes kokku . </s> </p>
<p> <s> Papi , tasahäälne punaka näoga hallpea , oli olnud mitukümmend aastat gümnaasiumi ladina keele õpetaja ja kõik kinnitasid , et suurepärane latinist . </s> <s> Lõpuks oli ta õpetanud kümme aastat vene keelt , sest ladina keel oli keskkooli õppekavast enam-vähem kõrvaldatud . </s> <s> Nüüd oli ta pensionil ja tema praeguse vormi kohta öeldi erinevate varjunditega : pisut hajameelne – natuke väsinud – tublisti lupjunud taat . </s> <s> Aga mulle tundus ta tarvilikult sobivat . </s> <s> Sest omas aines oli ta ilmsesti säilitanud täieliku , kuigi ehk kübeke aeglustunud orientatsiooni . </s> <s> Samal ajal hoidus ta , ma ei tea , kas loomuse või elukooli õpil , toppimast nina asjadesse , mis otseselt temasse ei puutunud . </s> <s> Ühesõnaga , teatud rutiinsus või tüdimus oli kärpinud uudishimu võimalikud võrsed ette vana tüve oksaköntidelt maha : ta ei esitanud mulle mu teksti kohta ühtki selle päritollu puutuvat küsimust . </s> <s> Ta võttis mu kakskümmend kuus DIN-formaadis lehte mult " Tallinnas " kohvitassi juures vastu ja küsis neid silmitsedes , kas ma saan vajaduse korral näidata talle ka originaali . </s> <s> Mina luiskasin viivitades , et mnjaa – et see ei sõltu ainult minust ja et ma pean seda selgitama . </s> <s> Aga erilisemat huvi ta originaali vastu ei tundnud . </s> <s> Ta toppis mu koopia portfelli ja kõik tundus olevat lahenenud . </s> <s> Aga ülejärgmisel päeval tiris ta selle sealsamas uuesti portfellist välja : </s> </p>
<p> <s> " Sähke . </s> <s> Teie käsikiri on siin . </s> <s> Ei . </s> <s> Ma ei võta seda tõlkida . " </s> </p>
<p> <s> " Miks – ? " küsisin ma pettunult . </s> </p>
<p> <s> " Teate , see ei ole klassikaline tekst . </s> <s> Seal on hulk keskaegsusi , milles ma ei orienteeru . " </s> </p>
<p> <s> " Kuulge – ma hakkaksin teile niipalju appi , kui ma vähegi suudan . </s> <s> See tähendab – püüaksin hankida , noh , abimaterjali – " </s> </p>
<p> <s> " Ei-ei . </s> <s> Ultra posse nemo obligatur . </s> <s> Mäletate ? " </s> </p>
<p> <s> " Mäletan – Aga k e s selle siis ära tõlkida võiks ? " </s> </p>
<p> <s> " Kui keegi , siis Vidrik Lepisto . </s> <s> Tähendab – tema kindlasti . </s> <s> Ainult ma ei tea , kas ta nõustub . " </s> </p>
<p> <s> Mina küsisin : </s> </p>
<p> <s> " Tema elab ju Tartus , niipalju kui ma tean ? " </s> </p>
<p> <s> " Tartus jah . " </s> </p>
<p> <s> " Kas ta " Werneris " käib ? " </s> </p>
<p> <s> " Tema ei käi mitte kuskil . </s> <s> Põhimõtteliselt . " </s> </p>
<p> <s> Siiski oli papi Tiisvel oma keeldumises niipalju süütundlik , et helistas minu asjus Tartusse Vidrik Lepistole . </s> <s> Nähtavasti oli Lepisto Tiisvelile piisaval määral tuttav , igatahes teatas papi mulle järgmisel neljapäevasel päeval : </s> </p>
<p> <s> " Kui teile sobib , võtab Lepisto teid laupäeva pärastlõunal kella viie ajal vastu . " </s> </p>
<p> <s> Olin Vidrik Lepistoga omast ajast , kuidas ütelda , tuttav , aga tegelikult muidugi jumala võõras . </s> <s> Sest teda olid enne sõda tundnud kõik Tartu tudengid , vähemalt kõik humanitaarid – professor , nagu ta ju oli . </s> <s> Aga selline professor muuseas , kelle nime juurde tiitlit harilikult ei mainitud . </s> <s> Jaa , teda olid tundnud või vähemalt välimuse järgi teadnud enam-vähem kõik . </s> <s> Kui teoloogi , filoloogi või täpsemalt orientalisti , mis on isegi ebamäärane mõiste ; luuletajat , polüglotti ning originaali . </s> <s> Lähim tutvusring , eriti noorte oma , oli pidanud teda geeniuseks , kaugemad konservatiivsed kolleegid veiderdajaks poisiks . </s> <s> Ka mina olin käinud sattumisi mõned korrad tema Vana Testamendi eksegeesi loengutel . </s> <s> Kõige sügavama muljena oli jäänud mulle sealt meelde see , k u i sujuvalt ja seletamatult ta auditooriumi uksest kateedrini astutud seitsmel sammul sooritas ühtaegu seitset asja : võttis bareti peast , tervitas üliõpilasi , heitis bareti varna , libises üht kätt pidi palitust välja , avas teise käega vana portfelli luku , viibutas portfelli lauale , sooritas varnast möödudes peaaegu piruetilise pöörde , mille tagajärjel palitu jäi varna , aga ta ise liugles kateedrisse , vaatas oma hiiglapaksudest prillidest kõigile – või vaatamata õieti kellelegi otsa , ning ütles oma tagasihoidliku kraenumbri kohta üllatavalt mõjussügaval häälel : </s> </p>
<p> <s> " See Gümpeli hüpotees Jeremia kohta , millest ma teile teisipäeval rääkisin , on , nagu te loodetavasti isegi hoomasite , puhas spekulatiivne pläma . </s> <s> Jätke nüüd meelde , kuidas asi on minu arvates ja tegelikult . " </s> </p>
<p> <s> Olin ammu enne sõda lugenud ka ta ainsat luuletuskogu ja möönnud selle äärmiselt huvitavaks , kuid tunnistanud , et Alver ja Talvik meeldisid mulle rohkem . </s> <s> N ü ü d , ma olin ju ikkagi kolmandat kuud tagasi , olin näinud mõningaid Lepisto vahepealseid poeeme . </s> <s> Need liikusid muidugi mõista masinakirjas , sest kes oleks neid Nõukogude Eestis trükkinud , kui nad käsitlesid inimese suhet jumalaga ja kirjeldasid – ükskõik kui värvikalt ja visuaalselt – polüneeslaste retki Vaiksel ookeanil või foiniiklaste sõitu Kameruni mäele . </s> <s> Ja kui autor elas pealegi niisuguses tagasitõmbumuses , et mõned karmid kirjandusteadlased olid kümme aastat pidanud teda Läände siirdunud emigrandiks . </s> <s> Sõja ajal oli teda kuulu järgi kutsutud vähemalt kahe-kolme Saksa ülikooli ma ei tea missugustele professuuridele , aga ta oli eelistanud neile ülikoolidele hommikusi jalutuskäike Tähtvere pargis . </s> <s> Nüüd ei kutsutud teda kuskile ning ainult väga kitsas ringis räägiti , et ta sahtlid pidid olema kuhjaga täis pikemaid ja pisemaid uurimusi akkadi ja aramea ja baski ja eesti keele ja ikka tema Vana Testamendi , aga ka juudi ja eesti ja etioopia ajaloo üle prohvet Hesekielist ja keiser Johannese riigist Jüriöö mässuni ehk ülestõusuni , nagu nüüd suurejooneliselt öeldi . </s> <s> Ja muuseas , kui Lepisto oli seni võimude poolt imemoel rahule jäetud , siis mitte ainult tänu karmide kirjandusteadlaste informeerimatusele , vaid ka tänu sellele , et ta oma kirjutisi mitte kellelegi polnud pakkunud , ja küllap tänu sellelegi , et ta end üldse harva tänaval näitas . </s> </p>
<p> <s> " Werneris " kohtasin noort ajaloolast , keda teadsin olevat Lepistoga kontaktis . </s> <s> See lubas juhatada mu kohale . </s> <s> Teel , septembrihämaras , küsisin : </s> </p>
<p> <s> " Aga millest Lepisto on elanud – ja praegu elab – ? " </s> </p>
<p> <s> Noor ajaloolane ütles kergelt : </s> </p>
<p> <s> " Ah , naine on tal kuskil arveametnik . </s> <s> Ja ise on ta ka ju palgalehel . </s> <s> Muidu ta oleks ju parasiit . </s> <s> Linnamuuseumi müntide peal . </s> <s> Hooldab dirhemeid . </s> <s> Seal on niisugused ebaprintsipiaalsed tädid , kes lubasid nii kahtlase tüübi riiklikule hõbedale ligi . </s> <s> Naine toob need dirhemid talle kümnekaupa käekoti sees koju kätte ja viib tagasi ka . </s> <s> Need on Vidrikul kümne aastaga kakskümmend korda poleeritud ja katalogiseeritud – viiesaja rubla eest kuus on seda enam kui küllalt . " </s> </p>
<p> <s> Seltsimees nooremnumismaatik võttis mu esikus ise vastu . </s> <s> Ta polnud veel viitkümmend vana ja mõjus hallide oimukohtade kiuste aina kolmekümnesena . </s> <s> Me läksime esikust väikesele verandale ja võtsime istet . </s> <s> Verandal polnud muud kui kirjutuslaud ja korvtool . </s> <s> Ning laua juurde kuuluv pöörlev klaveripink . </s> <s> Lepisto istus pingile , selg laua poole , ja suunas mu korvtooli . </s> </p>
<p> <s> " Kus teie käsikiri on ? " </s> </p>
<p> <s> Hakkasin vineerkohvri rihmu lahti tegema – sest temale ei sündinud mul oma koopiat pakkuda – ja vaatasin ringi . </s> <s> Veranda aknad olid seestpoolt roheliste kardinatega kaetud . </s> <s> Suur kirjutuslaud oli täiesti lage . </s> <s> Välja arvatud kolm päratu pikka ajalehepaberisse keeratud pläru tipp-topp rivis keset lauda . </s> <s> Laua ühel otsal seisis raadiovastuvõtja ja teisel otsal kolmveerand meetri kõrgune molbert . </s> <s> Molbertil asetses meistri meelest ehk veel viimistlust vajav , aga vaataja jaoks täiesti valmis õlimaal : ülalt alla looklev rohe-puna-kolla-pruun joonestik ühines õõtsuvaks kirjuks liaanidest seinaks . </s> <s> Liaanseina ees ja sees seisis või hõljus ihualasti sarnakas valgehambuliselt naerev tamiili- või dajakitar , peaaegu ilus , aga millegi tabamatuga kuidagi jõhker , umbes selline , et mitte ehk seal verandal , aga pisut hiljem võis meenutada : ta nägi välja nagu kummagi Mirandola poolsulam – Tuglasel , leitnant Lorensi unenäos . </s> </p>
<p> <s> Avasin kohvri ja tundsin , nagu iga kord , kerget tõrget libelli puudutamisel . </s> </p>
<p> <s> " Seltsimees Tiisvel vist kõneles – see peaks olema Andreas Sunonise käsikiri . </s> <s> Ja – ma ei tea , kas te – " </s> </p>
<p> <s> " Aa – te ei tea , kas ma nakatust kardan ? </s> <s> Lubage see siia – " Ta võttis libelli ja asetas oma ette lauale . </s> <s> " Nii hull see vist ei ole . </s> <s> Pealegi : kahekümne kolmandal aastal avati Andrease haud – Lundi Toomkiriku krüptis – te pole sellest kuulnud ? – ja uuriti tema põrmu . </s> <s> Mõned arstid ütlesid , et asi ei ole ikkagi selge . </s> <s> Aga mõned arvasid , et tal polnud üldsegi pidalitõbi , vaid mingi liikmeid moonutav jooksva . </s> <s> Nii et – " </s> </p>
<p> <s> Mina tähendasin : </s> </p>
<p> <s> " –Ma võiksin anda teile selle asemel ka koopia – kui te seda eelistaksite – " </s> </p>
<p> <s> " Ei-ei . </s> <s> Hoida käes originaali on midagi hoopis muud – Ja muidugi hoidun ma küsimast , kust te selle saite . " </s> </p>
<p> <s> Mina olin selle peale vait , kuni asja see aspekt pidi olema selge . </s> <s> Siis ütlesin : </s> </p>
<p> <s> " Minu arstist onu soovitas mul pesta pärast sellega õiendamist sublimaadilahuga käsi . </s> <s> Igaks juhuks . </s> <s> Ja mul on siin sublimaat kaasas – " – ma võtsin pudeli vineerkohvrist välja – " viis tilka liitri vee kohta pidi olema piisav . </s> <s> Nii et kui te leiaksite sobiva pudeli , kallaksin teile – nagu ma ütlesin – igaks juhuks – ? " </s> </p>
<p> <s> Ta pöördus pingiga , silmitses mu sublimaadipudelit ja tõusis muiahtusega : </s> </p>
<p> <s> " Noh , olgu siis – " Ta väljus ja tuli hetke pärast pisikese klaaskorgilise pudeliga tagasi . </s> <s> " Silmas pidades , et mul oli kunagi professor Talvikuga Hanseni kepikese säilivusest juttu . </s> <s> Tema ütles , et säilimisaeg pole teada . </s> <s> Aga kahekümne aasta eest kirjutati mitmel pool : mõnedest Kuningate oru haudadest leitud herneid olevat õnnestunud idandada . </s> <s> Tõenäoselt oli see ajakirjanduslik bluff . </s> <s> Aga meie fantaasia jaoks tundub ju see kepikene olevat visam kui herned . </s> <s> Nii et – igaks juhuks – Oi , piisab-piisab-piisab – " </s> </p>
<p> <s> Ta pani oma pudeli paarikümne grammi sublimaadiga molberti ette ja mina enda oma põrandale kohvrisse , ning ta pööras mulle selja ja jatkas libelli lehitsemist . </s> <s> Aeglast pikasõrmelist – võibolla siiski nakkusprobleemi tõttu n i i pikasõrmelist lehitsemist . </s> <s> Kuni ma äkitselt taipasin : ta ju ei lehitsenud . </s> <s> Ta ju luges . </s> <s> Ma silmitsesin vaheldumisi tema naeruväärseid plärusid ja tema Mirandolat . </s> <s> Ma ei oskagi ütelda , kui kaua . </s> <s> Kokku vahest veerand tundi . </s> <s> Siis sulges ta kahekümne kuuenda lehe . </s> <s> Ja mina küsisin : </s> </p>
<p> <s> " Noh – kas teete ära – ? " </s> </p>
<p> <s> " Teen küll . </s> <s> See on väga huvitav . " </s> </p>
<p> <s> Mulle meenus , et vana Tiisveliga polnud ma konkreetsustest rääkimiseni jõudnudki , tema oli töö juba enne seda tagasi tõrjunud . </s> <s> Lepistoga tahtsin nüüd niisama konkreetne olla , nagu tema väideti kõiges olevat . </s> <s> Ma ütlesin õhinal : </s> </p>
<p> <s> " Nüüd siis – kaks asja : tasu ja tähtaeg . " </s> <s> Ja mõtlesin sinna juurde : loodetavasti ei venita ta sellega jumal teab kui kaua . </s> <s> Ja loodetavasti ei nõua ta liiga erakordset tasu – Ma ütlesin : </s> </p>
<p> <s> " Küllap te teate : kirjastuse normide järgi on selle umbes poole poogna honorar kõige kõrgema tariifi korral viissada rubla . </s> <s> Antud tekst on muidugi veel tükikese krõbedam kui kirjastuse käsitus kõige raskemast tekstist – " </s> </p>
<p> <s> " Kui palju te teenite ? " </s> </p>
<p> <s> Küsimus ajas mind oma lihtsusega naerma ja hämmeldas pisut ka . </s> </p>
<p> <s> " Noh , selle järgi ei saa te küll orienteeruda – " </s> </p>
<p> <s> " Siiski . </s> <s> Tasu peab vastama tasumaksja võimalustele . </s> <s> Nii et teie enda kuupalk on – ? " </s> </p>
<p> <s> " Viimastel kuudel – viissada . " </s> </p>
<p> <s> " Sel juhul – tooge mulle kolm viiekümnegrammist pakki korralikku piibutubakat . </s> <s> Mitte neid mesiseid – " Zolotoje runo " ja mis nad on . </s> <s> Midagi t a h e d a t. </s> <s> Litera-poest on seda saada . " </s> </p>
<p> <s> " Ja – kõik ? " </s> </p>
<p> <s> " Ja kõik . " </s> </p>
<p> <s> " Väga hea . </s> <s> Aga – tähtaeg – ? " </s> <s> Ma mõtlesin kiiresti : selle praktiliselt tasuta tehtava tööga võib ta muidugi viivitada . </s> <s> Ta võib öelda : helistage mulle paari kuu pärast , või veel parem – enne jõulu . </s> <s> Mis ma sel juhul teen – ? " </s> </p>
<p> <s> Lepisto ütles : </s> </p>
<p> <s> " Täna on laupäev . </s> <s> Helistage mulle teisipäeva õhtul . " </s> </p>
<p> <s> Sellest ta endale probleemi tegema ei hakanud , kas sõidan vahepeal Tallinna tagasi või leian Tartus tegevust ja öömaja . </s> <s> Ja see polnud ju ka tõesti võõra inimese mure . </s> <s> Minu Tartu-tutvuskonda oli möödunud kaheksa aasta jooksul kõvasti tuulutatud , aga see oli olnud liiga arvukas , et mul ikkagi poleks nüüd olnud kellegi juurde minna . </s> <s> ( Et pääseda linna ainsasse hotelli , oleks olnud muidugi mõista vaja ettetellimist ja nimelt mingi küllalt kaaluka asutuse poolt . ) </s> <s> Niisiis kõndisin ma võrdlemisi muretult mööda Emajõe kallast ja arutasin : kas mulle ainult tundub , et jõeäärne park on omaaegsega , kindral Tõnissoni aegsega võrreldes paras jagu risus – või on ta seda tõesti ? </s> <s> Ja veel olin sunnitud mõtlema : mul on palju tuttavaid siin veel alles . </s> <s> Jaa . </s> <s> Aga kui paljud on jumal teab kus . </s> <s> Neljast või viiest tüdrukust , kes oleks mind paariks ööks komplikatsioonideta enda poole võtnud – neist ütleme viiest olid kaks vangilaagris – üks kui kodanliku eksministri ja teine kui metsavendi abistanud sauniku tütar . </s> <s> Ja kolm , eelpool mainitud Inga kaasa arvatud , Läänes . </s> <s> Mu lähemaist sõpradest oli üks , koolmeistripojast juuratudeng , kevadel 41 kinni võetud ja nüüdseks , tuli karta , vangilaagris surnud , ja teine , sulasepojast stud . jur . ja punase noortelehe toimetaja , aasta hiljem sakslaste poolt Tallinnas maha lastud . </s> <s> Kolmas , ülikooliprofessori võõraspoeg ja kriminaalprotsessi dotsent , oli võõrasisa vahistamise järel ülikooli juurast minema löödud ja praegu jumala abiga advokaat Pudivere alevis . </s> <s> Neljas , mu kateedrijuhataja kaheksa aasta eest , enne seda Näituse väljakul vaevalt sakslaste kuulist pääsenud , oli vahepeal , kuu aega enne doktoriväitekirja kaitsmist , parteist ja doktorantuurist välja heidetud ja praegu , tänu taevale , saunajuhataja Patikal või Satikal . </s> <s> Et cetera . </s> <s> Aga ikkagi – </s> </p>
<p> <s> " Noh , ja mis sina , Mirk , siin tuiad ? " </s> </p>
<p> <s> Olin tegelikult juba minut enne kõnetamist märganud , et keegi kõnnib mulle mööda pargiteed järele ja siis mõned sammud mu kõrval . </s> <s> Ja nüüd tundsin tuhmi bassihääle ja selle omaniku üle kaheksa-aastase vahemaa sedamaid ära : </s> </p>
<p> <s> " Ohoo . </s> <s> Kaasvõitleja Prummel kah jälle siinmail – " </s> </p>
<p> <s> " Igatahes . " </s> </p>
<p> <s> Kaasvõitleja Prummel , endine amicus ja majandusteaduse igitudeng , oli pärast ma ei tea kui mitut aastat laagrit vägagi endine . </s> <s> Minupikkune mees , viisakas ülikond seljas , aga mitte seitsekümmend , vaid kindlalt üheksakümmend kilo . </s> <s> Aina pisut vistrikuline nägu , tuhkjas harjasjuus natuke turris , hall silm vidukil , märjad lopsakad huuled kord mossis , kord muiul . </s> </p>
<p> <s> Ma küsisin : </s> </p>
<p> <s> " Prummel – sa olid ju ka oma viis-kuus aastat – s e a l ? " </s> </p>
<p> <s> " Seitse . " </s> </p>
<p> <s> " Ja nüüd ? " </s> </p>
<p> <s> " Nüüd – kolmandat nädalat Taaralinnakeses taas . </s> <s> Ja sa ise – kui kaua sina tagasi oled ? " </s> </p>
<p> <s> " Jaanipäevast . " </s> </p>
<p> <s> " Ja s e a l olid – kui kaua ? " </s> </p>
<p> <s> " Kokku kaheksa . " </s> </p>
<p> <s> " Mmm . </s> <s> Ja mis sust siis selle ajaga on saanud ? " </s> </p>
<p> <s> " Neljanda kategooria puusepp . </s> <s> Telliskivimeister . </s> <s> Aiatööline . </s> <s> Metsavaigutaja . " </s> </p>
<p> <s> " Ei . </s> <s> Ma mõtlen muud . </s> <s> Kas oled hakanud punaste persepugejaks või ei ? </s> <s> Paljud on hakanud . </s> <s> Mingil määral on igaüks . </s> <s> Nii siinolnud kui tagasitulnud . </s> <s> Mina tegin koju seina peale värviliste tulpadega tabeli – " </s> </p>
<p> <s> Mulle tuli meelde mu esimene kohtumine kaasvõitleja Prummeliga – " Amicuses " , kuueteistkümne aasta eest , ma olin esimest kuud seltsis , olin end kuu aega , nagu kommaan nõudis , palavikulise hoolega kõigile esitlenud ja püüdnud kõigi nimesid meelde jätta – ja nüüd astus see vidusilmaline raskekaallane mulle puhveti uksel teele : </s> </p>
<p> <s> " Kas see noormees on meie värskeid noorliikmeid või ei ? </s> <s> Ei ole ju ? ! </s> <s> Muidu ta oleks end mulle esitlenud . </s> <s> Aga mispärast üks võhivõõras siin töllerdab ? " </s> </p>
<p> <s> Kurat teab . </s> <s> Võibolla polnud ma tõesti seda jõmmi – noh , ta oli minust oma seitse-kaheksa aastat vanem – võibolla polnud ma teda tõesti siin enne kohanud ega kommaanikohast esitlust sooritanud . </s> <s> Aga õnneks olin kahe minuti eest küsinud kelleltki sosinal ta nime . </s> <s> Nii et ma ütlesin lihtsalt : </s> </p>
<p> <s> " Andeks , kaasvõitleja Prummel , ma esitlesin end sulle möödunud neljapäeval üldkoosoleku eel , näed , seal sellel saali uksel – " </s> </p>
<p> <s> " Vaata kui viks – " pomises Prummel ja vidutas silmi ning andis mulle hobusega gardez , nagu võiks öelda : </s> </p>
<p> <s> " Aga tunaeile õhtul tulid sa mulle Vallikraavi nurgal ühe " Harmoonia " teklis näitsikuga vastu . </s> <s> Ja sa vahtisid nii sügavalt näitsikule silma , et oma vanemat kaasvõitlejat sa muidugi ei märganud – " Ja ta ütles seda niisugusel irraval toonil , et võis karta : nüüd kutsub ta mu puhvetisse ja laseb mul kommaani mööda trahviks pudeli õlut ära kaanida . </s> <s> Või kui ma keeldun , siis , vastava kivistunud irooniaga , kaks pudelit vurtsu . </s> <s> Ma ütlesin : </s> </p>
<p> <s> " Võis juhtuda , et ei märganud . </s> <s> Ma vabandan . " </s> </p>
<p> <s> Ja äkitselt läks ta hiiglajoviaalsele poolihääli-kõnele üle : </s> </p>
<p> <s> " Mis sa tühja vabandad . </s> <s> Asi pole selles . </s> <s> Tule istume sinna tugitoolidesse . </s> <s> Vaata , ma tahtsin sind – hoiatada . </s> <s> Kõigi nende teklis ja teklita tudengiplikade asjus . </s> <s> Ja Tartu daamide asjus üldse . </s> <s> Korralik amicus peab olema asjadega kursis . </s> <s> Et mitte pahandusi tekitada . </s> <s> Organisatsioonile ja iseenesele . </s> <s> Kas sina oled kursis ? " </s> </p>
<p> <s> " –Mm-millega ? " </s> </p>
<p> <s> " Naiste asjadega Tartu linnas , kurat võtaks ! </s> <s> Ei ole ? </s> <s> Sul pole aimugi ? ! </s> <s> Meie kartoteegist – mis ? ! " </s> </p>
<p> <s> " –V-vvist mitte – ? " </s> </p>
<p> <s> " Noh , seda ma näen . </s> <s> Mine kaasvõitleja Pehapi juurde . </s> <s> Abikirjatoimetaja juurde tähendab . </s> <s> Aga ma ütlen – diskreetselt . </s> <s> Sest n i i varakult me seda harilikult ei tee . </s> <s> Aga kui ma vaatasin , kui sügavalt sa oma neiule silma kaesid – Khm . </s> <s> Ütle Pehapile : Prummel saadab . </s> <s> Ja palub näidata kartoteeki . </s> <s> Ja pea meeles : see on gentleman'ide asi . </s> <s> Nii et sina vaatad ainult sind eluliselt huvitavaid kaarte . </s> <s> Klaar ? " </s> </p>
<p> <s> " Mmmm . </s> <s> Mis kartoteek see siis on ? " </s> </p>
<p> <s> " Kallis poiss – kõige e l u l i s e m kartoteek . </s> <s> Muidugi mitte täiuslik . </s> <s> Aga ikkagi – " Amicuse " koondandmed . </s> <s> Kõigi akadeemiliste daamide pahad päevad . </s> <s> Kujuta ette , kui mõnus : sina lihtsalt t e a d . </s> <s> Ja võtad arvesse . </s> <s> Sa ei ole kunagi pealetükkiv . </s> <s> Ja sa ei väärata kunagi . </s> <s> Et meie vilistlased naistetohtrid ei peaks end ebaseadusliku tööga üle koormama . </s> <s> Ja daamide muud asjassepuutuvad tervisehäired ka . </s> <s> Tripperid et cetera . </s> <s> Ja ka mmm tülikamad juhtumid . </s> <s> Sa arvad , et neid ei tule akadeemilistel daamidel ette ? </s> <s> Harvemini muidugi kui ütleme " Arkaadia " ettekandjail , seda küll . </s> <s> Aga kui süüvida meie kartoteeki , kui ennast sinna sisse süüfida , saad aru – ilmneb , et tuleb ikkagi ette . </s> <s> Ja sa mõtle , missugune plaks – kui sa saad äkki sähmaka külge ! </s> <s> Aga kui sul on a n d m e d – oht kahaneb peaaegu nulli peale . </s> <s> Pehapil on kaartidel – pane tähele – roosa lahter . </s> <s> Kaardid on meil mitmevärvilised . </s> <s> Ja roosas lahtris on vajalikel juhtudel kuupäev – millest alates v õ i b . </s> <s> Raviva tohtri andmed . </s> <s> Meie oma vilistlaste poolt vaikimisvande all antud . </s> <s> Saad aru , missugune õnnistus tudengi ebakindlas elus ! " </s> </p>
<p> <s> Ma olin kaheksateist aastat vana ja ma tunnistan : mingil määral ja mingi sekundi jooksul kaalusin ma tõesti , et mine kurat neid ja nende asjaajamist tea – viimati on neil tõesti midagi niisugust olemas – intiimorganisatsioon ju ikkagi – Jaa , sekundi jooksul oli mu uskumatus hädaohus , aga siis lükkas mingi ülemäärane vilahtus mind jälgivais vidusilmis mu vankvele läinud kahtluse uuesti sirgeks . </s> <s> Ma ütlesin : </s> </p>
<p> <s> " Aitäh , kaasvõitleja Prummel . </s> <s> Sinu informatsioon veenis mind lõplikult – " </s> </p>
<p> <s> " Milles ? " </s> </p>
<p> <s> " Selles , et " Amicusse " astumisel oli ikka tolk taga . " </s> </p>
<p> <s> Ja nüüd , möödudes Prummeliga kõrvu , jalge all krabisevad kollased kastanilehed , jõeäärsest künkast , kust Kalevipoeg oli itta osutava mõõga pärast kõrvaldatud ja kust nüüd kiikas tema asemel koidusuunda kaarduskulmuline Lauluisa ise – nüüd küsisin : </s> </p>
<p> <s> " Missugune jaotus su tabelil siis seekord on ? </s> <s> Kas Kalevipoeg on renegaat ? </s> <s> Ja Kreutzwald purpurpunane ? " </s> </p>
<p> <s> " Mispärast ? " </s> </p>
<p> <s> " Noh , Kalevipoeg on loobunud mõõgaga itta näitamast . </s> <s> Ja Kreutzwald vahib sinnapoole , silm pulkas ? " </s> </p>
<p> <s> " Ei , " ütles Prummel apelleerimatult , " mütoloogiaga ja surnutega ma ei jama . </s> <s> See tuleb omal ajal. </s> <s> Praegu ma sorteerin elavaid . </s> <s> Aga kui sa küsid , missugune jaotus mu tabelil on – Noh , esimesel serval on valged , immaculati . </s> <s> Aga neid on veel ainult teoreetiliselt olemas . </s> <s> Teine lahter on – kerged punapritsmed . </s> <s> See on niisugune rahvas nagu ma ise – " </s> </p>
<p> <s> " Tohoh – " tembutasin ma imestust . </s> <s> " Kus siis s i n a end pritsinud oled – ? ! " </s> </p>
<p> <s> " Ikkagi . </s> <s> Kui ma hingan nende õhku . </s> <s> Ja söön nende leiba . </s> <s> Ja teen neile tööd , et nende leiba teenida – " </s> </p>
<p> <s> Heitsin talle küljelt üllatunud ja umbusklikuks muutuva pilgu . </s> <s> Sest ta toonis oli korraga mingi tühjast lõpmsist tõsisem , vaata et traagiline noot – </s> </p>
<p> <s> " Noh , ja kolmas kategooria – ? " </s> </p>
<p> <s> " Kolmandast algavad punased . </s> <s> Neid on mitu astet , kolmas , neljas , viies , kuues , aga põhimõttelist vahet ei ole . </s> <s> Kolmandad on niisugused nagu , näe , see – " Ta viipas jõeäärsele rattasõiduteele , mida mööda vanal naistejalgrattal väntas lähemale väike varesehallis pintsakus mees – Prummel pomises : " Tunned ju küll . </s> <s> Kah mõned kuud laagrist tagasi . </s> <s> Aga juba igal pool , ülikoolis , raamatukogus , tõlgib , sekeldab . </s> <s> Ostis maja – Oh , kurat – " </s> </p>
<p> <s> Mina tõmbasin hinge ja ütlesin : " Prummel – järgmise korrani ! " ning hüppasin üle mururiba lähenevale jalgratturile ette : </s> </p>
<p> <s> " Tere , doktor Kallas ! " </s> </p>
<p> <s> Ta pidas ratta kinni , ulatas lüheldased jalad maha ja vaatas mind oma halvasti raseeritud korealasenäost ja ümaraist prillidest : </s> </p>
<p> <s> " Aa . </s> <s> Seltsimees Mirk . </s> <s> Tere . </s> <s> Mäletan küll . </s> <s> Teie ka tagasi – " Ta hakkas ratta kõrval minuga kaasa kõndima – või mina temaga kaasa – ja rääkis innuga : " Noh , jutustage ! </s> <s> Kuidas teil oli ? </s> <s> Ei-ei , nimelt teil . </s> <s> Minul polnud midagi . </s> <s> Mina olin ju könn teie kõrval . </s> <s> Mina ei saanudki Valga laagrist kaugemale . </s> <s> Einoh , natukene tööd sai seal ju töö kõrvalt teha ka . </s> <s> Mina olin songa tõttu veidi invaliid ja puhastasin peldikuid . </s> <s> Teate , ma hakkasin seal Ossiani laulusid tõlkima . </s> <s> Need laulud on mul kolmkümmend aastat peas . </s> <s> Naine saatis raamatu ka . </s> <s> Ja sõnaraamatud pealekauba . </s> <s> Suure punnimise peale lubati need sisse . </s> <s> Ja teate , mineva nädal sain kirjastuselt Ossiani peale lepingu ! </s> <s> Ainult – " – ta alandas hääle sosinaks – " neil pole aimu , et tõlge on mul tegelikult juba valmis . </s> <s> Ärge teie ka kuskil rääkige . </s> <s> Muidu nad arvavad , et Kallas on hakanud vangist tulles haltuurat tegema – " </s> </p>
<p> <s> Olime jõudnud paraadidetribüünist ja Keskkarjamaast mööda . </s> <s> Doktor toetas ratta lähema leivapoe ukse kõrvale ja ütles : </s> </p>
<p> <s> " Oodake siin . </s> <s> Ma võtan veel mõned leivad – " </s> </p>
<p> <s> Ta läks poodi sisse ja tuli veidi aja pärast võrkkoti ja nelja suure pätsiga tagasi . </s> <s> Ta sidus koti karvase nööriga pakiraamile , kusjuures ma märkasin : halli presentkoti sees oli sinna seotud juba neli niisamasugust kandilist pätsi . </s> </p>
<p> <s> " Te vaatate , et väga suur ja näljane pere ? </s> <s> Ha-ha-haa . </s> <s> Me oleme praegu naisega kahekesi . </s> <s> Tüdrukud on kõik neli Virumaal sugulaste pool , kostil ja koolis . </s> <s> Käivad vahel nädalalõpuks Tartus . </s> <s> Nii et söömiseks see leib meil ei lähe . </s> <s> Vaadake , me ostsime maja – " </s> </p>
<p> <s> Mina tähendasin : </s> </p>
<p> <s> " Jaa – ma olen kuulnud – " </s> </p>
<p> <s> " Ah juba oletegi kuulnud – Nojah , meie Tähtvere-maja konfiskeeriti minu vahistamisel . </s> <s> Ei , täiesti korrektselt . </s> <s> Naine tõsteti lastega muidugi välja ja keegi polkovnik kolis sisse . </s> <s> Naine leidis Ülejõel mingi toa ja saatis tüdrukud sugulaste juurde maale . </s> <s> Noh , nüüd , kui ma tagasi tulin , leidsime , et perekond peab kolima kokku . </s> <s> Aga kuhu ? </s> <s> Ma olen veel rehabiliteerimata . </s> <s> Kuni ma selle klaariks saan , läheb ikkagi omajagu aega . </s> <s> Alles siis saaksin hakata meie Tähtvere-maja seaduslikus korras tagasi nõudma . </s> <s> Aga see võib kesta aastaid . </s> <s> Sest vaadake , rehabiliteerimised ei maksa meile mitte midagi , paljas tindikulu , aga venivad ka . </s> <s> Konfiskeeritud kinnisvarade loovutamine on hoopis tõsisem asi . </s> <s> Meie maja maksab oma kümme tuhat . </s> <s> Niisugune summa – hea küll , ütleme , et rehabiliteeritud mehele , aga ikkagi s e a l t tulnud mehele tagasi anda – ma kardan , et see nõuaks suuremat joont , kui meil on . </s> <s> Peale selle : polkovnik peaks välja kolima – kui meie kuuekesi sisse kolime . </s> <s> Aga kuhu ta läheb ? </s> <s> Polkovnikutele pole riigil nüüd enam nii hõlpus uusi maju hankida kui enne . </s> <s> Nii et me kaalusime naisega : kas on üldse tark hakata maja tagasinõudmisega tekitama riigile säherdusi komplikatsioone – ? </s> <s> Ja siis pakuti meile taga Aleksandri tänava lõpus natsionaliseerimata maja . </s> <s> Ja meie ostsime ära . </s> <s> Võlaga muidugi , aga odavalt . </s> <s> Sest see on puumaja ja sada viiskümmend aastat vana . </s> <s> Noh , te näete ise . </s> <s> Te tulete ju muidugi meile . </s> <s> Teisipäevani vähemalt , kuni Lepisto on omadega valmis . " </s> </p>
<p> <s> " Aitäh . </s> <s> Hea meelega . </s> <s> Aga mis on selle teie uue maja ja nende leivapätside seos ? </s> <s> Ma sain nagu aru , et neil pidi olema mingisugune – ? " </s> </p>
<p> <s> " Hahahahaa . </s> <s> Ma mõtlesin , et vaatate ise ja imetlete siis . </s> <s> Aga ma võin ka ette ära rääkida . </s> <s> Seal on ju vanad palkseinad . </s> <s> Kui me olime kolmkümmend kihti tapeeti maha tirinud , tuli välja krohv . </s> <s> Ma arvan , keiser Pauli aegne . </s> <s> Mitte veel täiesti pude , aga kohutavalt auklik . </s> <s> Nii et oleks tulnud värske makulatuuri alla ilmtingimata uuesti krohvida . </s> <s> Aga kust võtab eraehitaja praegusel ajal tsementi ja segu ja matte ? </s> <s> Tähendab krohvimatte ? </s> <s> Ainult teatud teisi matte on igal pool piisavalt . </s> <s> Ma uurisin võimalusi : segu järjekord poolteist kuud . </s> <s> Aga leiva järjekordi üldsegi mitte . </s> <s> Ja leivasisu – ideaalne krohviaukude täidis . </s> <s> Hind viisteist kopikat päts annab materjali jumalamuidu kätte . </s> <s> Ja me teeme saja pätsiga kolm tuba ära . </s> <s> Ühesõnaga , lähme koju , näete ise . " </s> </p>
<p> <s> Ja ma nägin . </s> <s> See oli tublisti maasse vajunud ja sedamööda tiidakil , aga kõvadest palkidest nelja väikese toa ja suure pereköögiga maja . </s> <s> Mulle kulmudeni küündival uksel võttis hoogne Koidula-soenguga , aga tuklase ja hallikirju peaga proua Kallas , elukutselt raamatukoguhoidjaks degradeeritud emakeeleõpetja , lubjased botikud jalas ja lubjane tööpõll ees , meid külalisrõõmsalt vastu : </s> </p>
<p> <s> " Aga muidugi ! </s> <s> Milles küsimus ? ! </s> <s> Meil on ju ometi jälle ruumi . </s> <s> Olgugi veidi teissugust kui omal ajal – " </s> </p>
<p> <s> Nad näitasid pisut pilgeselt ja ikkagi uhkusega oma leivasisulapilised madalad lagedad ja remondiprahised toad külalisele ette . </s> <s> Tühjusest kõmavas köögis oli seinte lappimine parasjagu käimas . </s> <s> Kaks majatütart pöördusid isa-ema viipel selle töö juurest külalisele tere ütlema . </s> <s> Tuli välja – äsja Virumaalt pühapäevaks koju jõudnud ja sedamaid töhe karanud peaaegu et neiud – seitsmes ja kaheksas klass – tõmmud , siredad , mandlisilmalised , issandal ilmsesti heameeleminutil tehtud plikad . </s> <s> Ja kui ma tõtt-öelda üsna mokaotsast tähendasin , et võiksin asuda neile appi , ei vaielnud ei peremees ega perenaine hoopiski vastu . </s> <s> Doktor Kallas ütles naisele : </s> </p>
<p> <s> " Leia Peetrile mõni vana ürp selga . </s> <s> Muidu määrib ta enda liiga narristi tolmu ja lubjaga kokku . " </s> </p>
<p> <s> Proua Kallas leidis mulle ürbi ja me rappisime viiekesi õhtuni . </s> <s> Juba enam-vähem pimedas , lubjapritsmetest kirju pirnikese valgel , pakuti süüa . </s> <s> Kalorsuse mõttes oli seda küllaga , aga koosnes söömaaeg tollestsamast majaparandusleivast lõigatud viilakaist , millele proua Kallas määris ajalehepaberiga kaetud tapetseerimislaual klaaspurgist mingit kõhutühjuse tõttu üsna söödavat mögla kuhjaga peale , ma mäletan : " Ikra baklažannaja " . </s> <s> Tüdrukud jõid selle juurde kõrvalt lehmanaise poolt mannerguga toodud piima , mis oli nii koorene , et nende enam-vähem mõlkis plekk-kruusid olid seestpoolt valged . </s> <s> Vanad Kaldad ja mina jõime proua Kalda poolt siinsamas laual spiraaliga keedetud põrgulikult kanget ja taevalikult lõhnavat kohvi . </s> <s> Kolmest võrdselt sangata , kuid muidu täiesti erinevast tassist . </s> </p>
<p> <s> Öö magasin hingedelt võetud ja neljale taburetile asetatud toauksel ja õlekotil , pererahvas tütardega maja teises otsas umbes samasugustel imroviseeritud asemetel . </s> <s> Pühapäeva hommikul , kui ma köögis akna all katkise peeglitüki ees habet ajama hakkasin , saatis perenaine doktori sessamas asjas kööki : </s> </p>
<p> <s> " Anton , lükka oma lõug ka siledaks . </s> <s> Sa oled juba võimatult kare – " </s> </p>
<p> <s> Kui me seal kõrvuti õiendasime , näod vahuga koos , küsisin , sest eile polnud selleks nagu juhust olnudki : </s> </p>
<p> <s> " Aga nüüd , doktor , kus teil Ossian valmis on ja remont ka varem-hiljem valmis saab ja tõelised töötamistingimused tekivad – mille kallale te nüüd siis – ? " </s> </p>
<p> <s> Tema vastas elevalt : </s> </p>
<p> <s> " Noh , ma olen ka remondi kõrvalt üht-teist nokitsenud . </s> <s> Teile võib seda ju tunnistada : teate , ma olen oma vanad kahe- ja kolmekümnendate aastate artiklid kokku korjanud ja üle käinud ja ümber kirjutanud ja tahan kirjastuse tuleval nädalal proovile panna – " </s> </p>
<p> <s> Mina ütlesin : </s> </p>
<p> <s> " Hm . </s> <s> Väga marksistlikud nad teil vist ei olnud , niipalju kui ma mäletan . </s> <s> Kas te arvate , et – ? " </s> </p>
<p> <s> Doktor tõmbas endal habemenoaga raginal üle parema põse ja ütles rutakalt : </s> </p>
<p> <s> " Ma arvan , et proovida ikka tasub . </s> <s> Varem või hiljem antakse nad nagunii välja – kui niimoodi edasi läheb , nagu praegu näib minevat . </s> <s> Ja peale selle : ma olen selle raske rongi tarvis veduri ka ehitanud . </s> <s> Mis selle eesotsa või pigemini sappa asub ja rongi liikuma lükkab – " </s> </p>
<p> <s> " See tähendab – ? " </s> </p>
<p> <s> " Ma kirjutasin ühe uue artikli vanadele lisaks . </s> <s> Või essee , kui soovite . </s> <s> Aga essee on nüüdisajal liiga läänelik sõna – " </s> </p>
<p> <s> " Ja millest see essee teil on ? " </s> </p>
<p> <s> " Noh , see on pikem lugu – Aga üldjoontes ütleb pealkiri ära , millest seal juttu on . </s> <s> See on – arutlus entellehhia elementidest marksistlikus filosoofias . " </s> </p>
<p> <s> " Mmmm – " </s> </p>
<p> <s> " Kas teie ei usu , et selline käsitlus võiks huvi pakkuda ? " </s> </p>
<p> <s> " –Huvi pakkuda – jaa . </s> <s> Aga k e l l e l e ? </s> <s> Kas nendele , kes meil otsustavad , mida trükkida ja mida mitte ? </s> <s> Vaevalt . </s> <s> Kui ma tohin ütelda : ma ei usu , et nende meelest tohib marksistlikus filosoofias olla elemente , mis on pärit mujalt kui marksistlikust filosoofiast . " </s> </p>
<p> <s> " Aga nad ju o n ! " hüüdis vahus näoga doktor peaaegu falsetiga ja tõmbas endal habemenoaga raginal üle vasaku põse . </s> </p>
<p> <s> Mina kiusasin teda – millegipärast : </s> </p>
<p> <s> " Kas teie usute siis ikka veel , et sellel , mis o n , on mingit tähtsust ? " </s> </p>
<p> <s> Tema hüüdis : </s> </p>
<p> <s> " Ei ole ! </s> <s> Muidugi ei ole – veel – piisavalt ! </s> <s> Aga hakkab olema ! </s> <s> P e a b hakkama ! " </s> </p>
<p> <s> " Kas te olete kindel , et meie eluajal ? " </s> </p>
<p> <s> " Kuulge , ega see ei olegi eriti tähtis – vähemalt mitte nii tähtis , et – Att sa sinder – nüüd lõikasin endale teiega vaieldes lõuga – ha-ha-ha-haa – " </s> </p>
<p> <s> Pühapäeva ennelõuna jooksul lappisime Kallaste maja kahe toa seinad leivaga ära . </s> <s> Pärast lõunat läksid tüdrukud jaama , et esmaspäeva hommikul oma Viru-Nigulas või kus kohal ja koolis olla . </s> <s> Isa patsutas neil kliistrise käega rabedalt põske ja ütles rutates : " Vasikad – vaadake , et te rongist maha ei jää ! " </s> <s> Õhtu poole tõmbasime varem valminud ja kuivada jõudnud toas seintele kolmekesi makulatuuri peale . </s> <s> Tegin tähelepaneku , et olin nelja kuuga oma Sidorovo telliskivivabriku füüsilisest trennist põhjalikult võõrdunud . </s> <s> Selle kõrval polnud ju Toompeal toimunud kühvlikõlksutamine mingi töö . </s> <s> Nii et doktorimaja permanentsed talgud võtsid mul kella üheksaks vaata et võhma välja . </s> <s> Koguni niivõrd , et magasin õhtu poole ööd väsimusest rahutult ja olin mitu korda ärkvel . </s> <s> Kella poole kahe ajal ( mu vana fosfornumbritega käekell oli mu aseme kõrval taburetil ) olin jälle ärkvel ja märkasin : minu ukseta ukseavast paistis läbi pimeda esiku ja köögi valgusetriip . </s> <s> Köögi taga olevas tühjas toas oli valgus . </s> <s> Samal ajal kuulsin maja teisest otsast ja siis esikust samme , paljaste taldade rahutut tümpsimist , ja nägin : peremees kõndis läbi esiku ja siis läbi köögi ning lükkas köögitaguse valgustatud toa ukse valla . </s> <s> Ta oli , jah , paljajalu , valge ööhame väel , ja jalas olid tal pikad vanaisadeaegsed aluspüksid , mille paelad lohisesid talle mööda põrandat järele . </s> <s> Ta oli asetanud tapetseerimislaua sellesse tuppa ja tõmmanud palja elektripirni juhetpidi laua kohale . </s> <s> Ta istus laua taha taburetile ja vahtis silmapilgu õhku . </s> <s> Siis langetas ta pilgu lauale , tähendab kirjutusmasinale , mis seisis laual . </s> <s> Sellest masinast oli olnud juttu : see oli Esimese maailmasõja eelne " Remington " ja kelleltki kolleegilt laenatud tükk . </s> <s> Doktor langetas pilgu masinale ja plagistas umbes kakskümmend sekundit . </s> <s> Siis hüppas ta laua tagant püsti , vahtis lakke , pani käed tagumikule risti ja läks tümps-tümps-tümps pimedaisse tubadesse kõndima . </s> <s> Ta tuli ringiga minu ukseavast mööda , seisatas pimeduses , kiikas tuppa , kratsis kukalt , tundus mõtlevat ja eemaldus , läks taas läbi köögi , istus tagatoas laua taha ja plagistas järgmise napi tekstijupi . </s> <s> Mina jälgisin teda pool või kolmveerand tundi . </s> <s> Selle ajaga kirjutas ta neli või viis nelja- või viierealist tükki ja käis igaühe järel pimedas majas ringi . </s> <s> Iga kord , kui ta tagasi tuli ja tapetseerimislaua taha istet võttis , oli ta naljakalt äraolev nägu elektripirni all gravüürse selgusega nähtav . </s> <s> Ning oli selgesti näha ja maja vaikuses isegi kuulda , kuidas ta enne sõrmede masinale tõstmist kõbistas nendega vastu laua äärt mingisuguseid monotoonseid rütme . </s> <s> Nii et ma mõtlesin : justkui Löwenborg " Gösta Berlingi saagas " oma lauatükist klaveril . </s> <s> Ainult et Beethoven see küll ei ole , mida doktor kõbistab . </s> <s> Ja veel mõtlesin ma , enne kui uuesti magama jäin : äärmiselt veider viis oma vanu filosoofilisi artikleid ümber kirjutada . </s> <s> Ja veider ka sel juhul , kui ta on hakanud kirjutama mõnda uut , niisama väljavaatetut , nagu ilmsesti on tema " Entellehhia – " </s> </p>
<p> <s> Esmaspäevahommikused paksud leivaviilud baklažannaja ikra või mõne muu sellise kraamiga olid söödud ja klassikaline kohv , mida me peale jõime , oli lubanud mul öelda perenaisele siira komplimendi . </s> <s> Doktor tõmbas mingid vanad poolsaapatordud jalga : </s> </p>
<p> <s> " Peeter , tulge natuke õue – " </s> </p>
<p> <s> Läksin ta kannul majatagusesse aeda . </s> <s> Kell oli pisut seitse läbi ja selge taeva peale vaatamata valitses siin veel peaaegu et hämarus . </s> <s> Doktor võttis plangu najalt labida ja ulatas teise endastmõistetavusega mulle : </s> </p>
<p> <s> " Kui te juba meil siin olete – kartulimaa tahab läbi kaevata . </s> <s> Kahe mehega tuleme poole kiiremini toime – " </s> </p>
<p> <s> Arvatavasti mõtlesin enda ette : jumal tänatud , et Lepisto on oma tõlkimisega nii välkkiire mees . </s> <s> Ja saab sellega homme valmis – Aga labida võtsin ma muidugi peaaegu et muigamata vastu . </s> <s> Hakkasime ühe ja sama kartulimaapoole erinevaist otstest kaevama . </s> <s> Noh , doktor oli ju ilma minu viimaste aastate labidatrennita ( tema kopatrenn oli vaevalt väga sügav ) , ja ta oli väike peaaegu kõhnuke mees ja kuuekümnest polnud ta enam kaugel . </s> <s> Ja ma ei tahagi öelda , et mul tuli temaga sammu pidamiseks eriti pingutada . </s> <s> Aga siiski kaevas ta oma rabedal moel nii kiiresti , et pidin pressima , kui ma ei tahtnud jääda tema kõrval häppi . </s> </p>
<p> <s> Tunni või poolteise pärast peatusin keset halliks jäänud ja mustaks kaevatud peenramaa vahejoont ja läitsin suitsu . </s> <s> Rutakast müttamisest higise laubaga doktor jõudis kaevamisjärjega mu juurde . </s> <s> Oleks suur liialdus öelda , et ta heitis mulle viivitamise pärast tauniva ja suitsetamise pärast kahetseva pilgu , aga pisut piinlik oli mul millegipärast siiski . </s> <s> Nii et ma küsisin , et teda peatuma panna : </s> </p>
<p> <s> " Kas te kirjutate oma artiklitekogule v e e l midagi juurde – ? " </s> </p>
<p> <s> " Ei . </s> <s> See on valmis . " </s> </p>
<p> <s> " Aga – teie eileöine kirjatöö – ? " </s> </p>
<p> <s> " Aaa – " Ta niheles pisut , üks silm üle katuste tõusnud heleda sügispäikese pärast vidus ja teine viltuse prilliraami tagant kiikamas . </s> <s> " Nojah . </s> <s> Ma olen ennegi edev olnud ja oma poolikutest töödest lobisenud – Teate – ma hakkasin sellega õieti juba vangilaagris peale – mmm – ma kirjutan uut eesti eepost . " </s> </p>
<p> <s> Tunnistan , ma olin viivu üllatusest tumm . </s> </p>
<p> <s> " Missugune see on ? </s> <s> Ja millest ? " </s> </p>
<p> <s> " Mis puutub vormi – kui eesti eepos , siis regivärss . </s> <s> See peaks ju olema ka juristile selge . </s> <s> Ja millest ? </s> <s> Noh , kuidas seda ütelda ? </s> <s> Eluusust . </s> <s> Aga rohkem ärge küsige . </s> <s> Muidu ma lobisen veel ja sõnun ise oma töö ära . " </s> </p>
<p> <s> Mina ei küsinud . </s> <s> Ma aitasin tal kartulimaa lõpuni kaevata ja läksin " Wernerisse " . </s> <s> Leidsin seal mõned vanad tuttavad maletoa piibusuitsupilvedest üles . </s> <s> Nende juhatusel olid mul tubakapakid Lepisto jaoks tunni ajaga käes . </s> </p>
<p> <s> Magasin veel ühe öö Kallaste katuse all , müttasin veel pool päeva nende majas . </s> <s> Me vahetasime peremehega mõned teadvad pilgud , aga olime uuest eesti eeposest kokkuleppe kohaselt vait . </s> <s> Teisipäeva pealelõunal viisin tubaka Lepistole ära ja sain libelli tagasi ning selle tõlke kätte . </s> <s> Siin see on . </s> </p></div2><div2 type="alaosa"><head> 11 . </head>
<p> <s> Mina , Andreas , jumala ja taanlaste kuninga armust Lundi peapiiskop ja Tallinna haldur Eestimaal , kirjutan seda 21-se augusti ööl Issanda aastal 1221 oma hingehädas – </s> </p>
<p> <s> Ja ma kujutlen , vähemalt nüüd , enam kui kolmkümmend aastat pärast nende ridade esimest täielikku lugemist seal mu Leineri tänava pööningutoas , nüüd , kus ma olen lugenud Andrease kohta veel mitmeid raamatuid – nüüd kujutlen ma sundiva selgusega imposantset Cicero-näolist halliseguste juustega ja Peetruse-tonsuuriga meest tornikeldris edasi-tagasi kõndimas . </s> </p>
<p> <s> See , et ta lonkab märgatavalt vasakut jalga ( jumal teab mis tudengilöömingu või ehk lahingugi mälestus ) , ei võta ta väärikusel midagi küljest . </s> <s> Pange tähele , Läti Henrik mainib teda oma kroonikas seitse korda . </s> <s> Ja tema oli peapiiskoppi ihusilmaga ligidalt näinud . </s> <s> Tema oli , Riia piiskopi agar ja alandlik teener , peapiiskopiga küllap isegi vaielnud . </s> <s> Niipalju kui tühine preester omas isandateenimise innus Põhjamaade priimasega vaidles . </s> <s> Igatahes oli Andreas kui võistleva Taani kehastus Henriku otsene vaenlane . </s> <s> Ometi : kolmel puhul , kus ta mainib peapiiskoppi e n n e nende isiklikku kohtumist , nimetab ta teda lihtsalt archiepiscopus Lundensis . </s> <s> Neljal puhul p ä r a s t seda lisab ta piiskopi nimele ja ametile alati venerabilis . </s> </p>
<p> <s> Tähendab , Andreas seisatab kirjutuspuldi ees ( mille põlenud tükid me olime nädala eest keldripõrandalt leidnud ja mille magister Tautsi loba oli kogemata identifitseerinud ) – Andreas seisatab puldi ees ja hingab umbset augustiöist keldriõhku nii ähinal , et küünlaleek puldinurgal vudiseb – kui ta kirjutab hanesule kriiksudes : </s> </p>
<p> <s> Tunaeile hommikul kutsusin ma Simon Harpestraengi , kuninga arsti , kelle kuningas Taani tagasi sõites armulikult minu teenistusse määras , enese juurde – </s> </p>
<p> <s> Ja ma otsekui n ä e n , kuidas peapiiskop arutab : Sest Simon on täiesti usaldatav . </s> <s> Mitte ainult sellepärast , et kuningas teda täielikult usaldas , mis on meie kuninga juures ( nagu kuningate juures üldse ) üpris haruldane asi . </s> <s> Nii et Simoni Tallinna jätmine oli kuninga poolt seda enam tõsine kristlasetegu . </s> <s> Ja näitas muuseas eriti selgesti , k u i tähtsaks Valdemar selle vastvallutatud maa asevalitseja-ametit pidas . </s> <s> Tähtsaks ja ohtlikuks . </s> <s> Seda ametit ja seda toredate sadamakohtadega , aga ka mõõkade ja odade ja hundilõksudega ja külm- ja halltõvega ja nõidade ja sõnujatega õnnistatud maad – Aga mis Simoni usaldusväärsusse puutub , tema on ikkagi Pariisis õppinud arst . </s> <s> Ainult niipalju noorem , et ta alles siis sinna õppima jõudis , kui mina , Andreas , olin juba Bolognasse edasi rännanud . </s> <s> Ja mis puutub Simoni teadmistesse , siis – jahvatasid nad seal jurisprudentsis ja , jumal hoidku , ka teoloogias teinekord mis tahes puhtskolastilist jahu ( mis küll , ma ei saa seda salata , noortele ja tähendab tollal ka mulle enesele isegi imponeeris ) – arstiteaduse poole peal koolitasid nad Pariisis terase silmaga mehi – </s> </p>
<p> <s> Ja ma näitasin oma käed talle ette . </s> </p>
<p> <s> Ja mina kujutlen : peapiiskop kutsub Simoni üleval lõuna poolt torniakna alla , pöörab selja akna poole , sirutab käed kõrvuti välja , nii et hommikupäike paistab otse ta käeselgadele , ja küsib , mis see Simoni arvates on – </s> </p>
<p> <s> Ma küsisin , mis see tema arvates on . </s> </p>
<p> <s> Sest peapiiskopi käed on kolmandat kuud imelikud . </s> <s> Eriti parem käsi , seesama , millega ta kirjutab . </s> <s> See püsib sõrmenukkidest käeselja poole punakalt ja sinakalt paistes . </s> <s> Ja nädala eest on see hakanud kestendama . </s> <s> Ja nüüd loodab peapiiskop , et doktor Simon vaatab tema käed hoolega üle . </s> <s> Aga ta ei vaata . </s> <s> Ta heidab neile ainult põgusa pilgu . </s> <s> Ja kui peapiiskop silmad doktori poole pöörab , et ta pilku tabada , kui ta küsimusele vastates küsijale otsa vaatab , siis sünnib see , mida peapiiskop ongi peljanud : Simon libiseb ta pilgust teadlikel hägusilmil kõrvale ja vaatab maha . </s> <s> Aga siis saab kogenud arst temas inimlikust hämmeldusest üle ja ta ütleb , olgugi aina maha vaadates : </s> </p>
<p> <s> " Ma olen seda mõnda aega tähele pannud , See on seesama asi , mida Reverendissimus pelgab selle olevat . " </s> <s> Ja mina , Andreas , olin silmapilgu vait , enne kui ma küsisin : " Ja mis see siis on ? " </s> <s> Ja tema ütles : " Pidal . " </s> <s> Tõesti , sellesama hirmu pärast olin ma tema kutsunud . </s> <s> Ja nüüd oli ta seda kinnitanud . </s> <s> Ma tundsin , kuidas mu põlved nõrgaks läksid ja kuidas mu ihu just nagu voolas jõust tühjaks , nii et ma kaalusin , kas sirutada käsi välja ja otsida akna kivilauast tuge , ja loobusin sellest naeruväärsel ajel : et kivi võiks saada mu puudutusest nakatatud . </s> <s> Ma küsisin mulle endale võõral häälel : " Ja mis ma pean nüüd tegema ? " </s> <s> Ja tema vastas solvava kergusega : " Reverendissimus peaks hakkama kindaid kandma . </s> <s> Et tema haigust võimalikult hilja tähele pandaks . " </s> </p>
<p> <s> Mina küsisin : " Aga – ravi ? " </s> </p>
<p> <s> Tema ütles : " Reverendissimus peaks saatma sõdureid linnaümbruse küladesse ja laskma tuua mesipuid . </s> <s> Peredega . </s> <s> Ma põletaksin mesilastest tuhka . </s> <s> Kui Reverendissimus'el haavad tekivad ja mädanik puhkeb – aga sinnamaale läheb aega – puistame haavadele mesilasetuhka peale . </s> <s> See leevendab . " </s> </p>
<p> <s> Ma saatsin Simoni minema , tulin siia keldrisse ja lukustasin oma selja taga ukse . </s> <s> Ning juurdlesin kolm päeva ja kolm ööd : Issand , mispärast oled Sa seda mulle teinud ? </s> </p>
<p> <s> Ja ma sain vastuse enesele selgeks . </s> </p>
<p> <s> Kuni eilse koivaluni mõtlesin ma ühtsoodu : See on nuhtlus , seda küll . </s> <s> Aga – Issand , anna andeks – ülekohtune nuhtlus , sest arusaamatusel põhinev nuhtlus . </s> <s> Ma ei ole ju mitte midagi säherdust teinud , et seda peaks sellesinase elusa surmaga nuheldama ! </s> <s> Tõesti mitte , tõesti mitte ! </s> <s> Ma tean ( ja terve mõistusega inimene saab ilma Pariisi ja Bologna ja Oxfordita aru ) : Jumala ees on kõigis inimlikes tegudes patutera . </s> <s> Sest inimene on loomu poolest patune . </s> <s> Mida ta käsi teeb ja mõte mõtleb , sellel on patt küljes . </s> <s> Aga minu üldinimliku patususe pärast ei hakka Issand mind ometi pidaliga nuhtlema . </s> <s> Selleks peab tal olema eriline ja ainult minu isikut puudutav põhjus . </s> <s> Aga niisugust põhjust ei ole ju olemas ! </s> <s> Ei saa ju olla ! </s> <s> Ja ma pean tegema selle palves Issandale selgeks – </s> </p>
<p> <s> Minu pisikesed jõmpsikapatud polnud hullemad kui kõigil . </s> <s> Viieteistkümnendast eluaastast saadik , lapseeast saadik olen ma õppinud Issanda kiriku õpetusi . </s> <s> Ligi nelikümmend aastat olen ma seisnud Issanda kiriku teenistuses . </s> <s> Ja mitte niisama , mitte sisemiste sinekuuride vaimus , vaid tõsise püüdmisega . </s> <s> Ma olen liikunud Euroopa kõige pühamate – hea küll , igatahes kõige õpetatumate vaimulikkude meeste seas . </s> <s> Alates sellest säravast poisist ja sänikaelast Lotharo Contist , krahvipojast , sündinud Anagni linnas Rooma ligidal , minu ülikoolisõbrast , kelle Issand suvatses seada ligi kahekümneks aastaks oma asemikuks maa peal ... </s> <s> Alates temast ja jatkates kõigi teistega , kelle seas ma liikusin näiteks Laterani kirikukogul kuue aasta eest . </s> <s> Ja muuseas , seesama minu sänikaelast sõber , Tema Pühadus Innocentius III tähendab , soosis mind ju isiklikult . </s> <s> Eluilmas poleks ma muidu võinud olla kolmekümne kuue aastaselt Lundi peapiiskop ja Rootsi priimas ja Issanda asemiku asemik Põhjamaade tarvis . </s> <s> Ja ma ei elanud tõesti mitte patusemat elu , kui kõrged vaimulikud keskmiselt elavad . </s> <s> Ma ütlen kogenud mehe täie teadmisega : ma elasin vooruslikumalt , kui keskmiselt elatakse . </s> <s> Seda enam , et ma panin ju korduvalt ja korduvalt oma elu hädaohtu ristisõdijate seas , kellele oli tõotatud pattude täielikku andeksandmist – </s> </p>
<p> <s> Esimest korda Soomes anno domini 1202 , kui me kuninga soovil , mina ja mu kaksikud vennad Lars ja Ebbe , kahel tosinal laeval läbi lõunasaaristu sõitsime ja mandril randusime ja mina mõnede tühjaks pagenud külade raugad ära ristisin . </s> <s> Suutmata paraku hoida oma vendi tühje maju veel tühjemaks saalitsemast . </s> <s> Teist korda tegutsesin ma ristisõitjate seas , ja seekord juba koos kuningaga , Saaremaal 1206-ndal aastal . </s> <s> Mis lõppes sellega , et kuningas rajas sinna linnuse ja põletas selle mõne kuu pärast ise maha , sest keegi ei nõustunud jääma ületalve saarlaste keskele . </s> <s> Ja kolmandat korda siin . </s> <s> Kus me varsti kolme aasta eest maale tulime ja kus me Issanda abiga esialgu oleme püsinud . </s> </p>
<p> <s> Igal retkel on minu elu olnud kümneid kordi hädaohus , olgugi et ma seda ehk lausa ei eksponeerinud . </s> <s> Ja igal retkel on Issand seda mu vääritut elu hoidnud . </s> <s> Kõige imelisemal viisil siinsamas Lindanise all kolm päeva pärast meie randumist , viitusepäeva ööl , lahingu ajal , kui piiskop Theoderic minu kõrval telgis tapeti , aga mina jäin puutumata . </s> <s> Millest ma söandan järeldada , et Issand luges mu järgnevat tegevust sel maal õigeks ja tarvilikuks ... </s> <s> Ning muud kui tarvilik ja õige ei saanud see ju olla : minu kõige otsesemal juhtimisel – ja osalt ka minu enese sõna ja käega – ristiti 19-nda aasta sügissuvel ja 20-nda aasta jooksul Harju- ja Viru- ja osalt Järvamaal umbes poole tuhande küla rahvas . </s> <s> Muidugi oli see toiming paljus väline ja formaalne ja ristituile endile sügavamalt arusaamatu . </s> <s> Tõsisema kristluseni jäi neil veel pikk tee minna . </s> <s> Aga kui me sakramenti usume , siis oli õndsakssaamise värav neile ristivee läbi ometi lahti . </s> <s> Üks terve maa otsekui ära kahmatud paganluse pimedaist lõukoeralõuust ja juhatatud igavese elu teeotsale ... </s> <s> Ja selle kõrval ka ilmaliku võimu küsimus sel paljuvaevatud maal rahulikul kombel ära lahendatud . </s> <s> Ja lahendatud meie Taani kuninga kasuks , keda ju ka paganlikud eestlased ise – vähemalt väiksema pahe eelistamise korras – sakslastele ja Mõõgavendade ordule eelistavad – </s> </p>
<p> <s> Kuni eilse koivaluni mõtlesin ma nimelt nõnda . </s> <s> Ma mõtlesin : Issand teab ju isegi , et kui ma siin eespool kirjutan rahulikul kombel , siis on see õige ainult paljude samalaadsete aktsioonidega võrreldes , õige ainult suurtes üldistes joontes , õige ainult inimliku , aga mitte jumaliku mõõdu jaoks . </s> <s> Issand teab isegi , et viitusepäeva lahing üksi maksis sadu langenuid mõlemal pool . </s> <s> Ning et ka ristimine ise , kaasa arvatud sakslastega puhkenud tülid ristimisprioriteedi pärast , ei kulgenud päriselt ohvriteta , see tähendab ohvriteta vaeste paganate poolel . </s> <s> Sest kristlaste jaoks oli oma elu Issandale ohverdamine nagunii nende kõrgemaks sihiks , ükskõik , kas nad seda ise täiesti teadsid või ei – Aga Issand teab , et summa summarum oli see kõik möödapääsmatu vaeste paganahulkade lunastamise nimel . </s> <s> Ja seesinane hulkade lunastus kaalus ja kaalub kõik vereohvrid üles . </s> <s> Jah , Issand teab seda isegi . </s> <s> Ja üldse : kui ohvritest rääkida , siis on ju kõik , mis kuningas Valdemari ja minu juhtimisel siin maal sündinud , ainult k ü b e sellega võrreldes , mis näiteks minu naksaka stuudiumisõbra Tema Pühaduse Innocentius III-nda eestvõttel ja tema jatkajate võhmal sündis ja sünnib . </s> <s> Ma mõtlen , püha kiriku sõdades albilaste vastu – paavsti legaat seal Languedoc'is ja kus – niisamasugune , nagu mina olen Põhjamail – , tsistertslane Arnold , peab olema põletanud Béziers' linna Magdalena kirikus seitse tuhat albilasest ketserit ja lasknud lisaks kakskümmend tuhat inimest linna vallutamisel maha tappa , üldsegi küsimata , kes või mis , ja peab olema hüüdnud sinna juurde : Tapke nad kõik ! </s> <s> Tapke nad kõik ! </s> <s> Küll Issand leiab omad üles ja viib nad paradiisi ! </s> <s> Eilse koivaluni uskusin ma , et selle kõige kõrval on minu süda ometi nii puhas , nagu ta suuri asju otsustama seatud inimesel iial saab olla ... </s> </p>
<p> <s> Kella nelja ajal hommikul tegin ma oma ukse lukust lahti ja läksin müüritrepist üles pealistikku kolmandasse kambrisse . </s> <s> Et sirutada nägu lõuna poolt aknast õue ja hingata üleval katuse kiviräästa all kopsutäis ööõhku . </s> <s> Ja siis ma nägin : </s> </p>
<p> <s> Teispool linnusekraavi , sel madalal künkal , mida nad siin ühe oma jumala järgi Tõnnimäeks kutsusid ( ristitute jaoks olin lasknud selle Püha Antoniuse mäeks nimetada ) – sel künkal , raske musta pilve all vastu verekarva koidutriipu – seisid Kolgata ristid . </s> <s> Kolm hiiglasuureks kasvanud risti . </s> <s> Üleval tüve tipu ümber igal ristil pühakusära taoline valgusekuma . </s> <s> Valgusekuma ka sel kolmandal ristil , mis pidi olema igavesse hukatusse mõistetud röövli oma – Ma nägin neid terve pika viivu . </s> <s> Ma pidasin terve pika viivu ehmatusest hinge kinni ja sain selle viivu jooksul kõigest aru . </s> <s> Sain kõigest purustavalt selgesti aru . </s> <s> Nagu oleks nähtamatu taevase valguse mõõk löönud mind otse südamesse . </s> <s> Siis ma nägin uuesti , et need , mis seal seisid , olid võllad . </s> <s> Kolm minu enese käsul püstitatud võllast , üleval püstja palgi otsa peal igaühel rõhtjas põikpuu , nii et iga võlla külge sai korraga kaks meest üles tõmmata . </s> <s> Püstitatud tänavu maikuus , ma ütlen , minu enese käsul . </s> <s> Pärast seda , kui paganlikud saarlased olid meie Castrum'i piiramise lõpetanud ( Jumala abiga seda kätte saamata ) ja linna alt lahkunud ja laevadele läinud ja silmapiiri taha kadunud . </s> <s> Me olime kamminud läbi rävalaste ja harjakate külad ümberkaudu ja lohistanud linna paar tosinat nende juhti , kes olid käinud oma meestega saarlastel linnapiiramise aegu abiks . </s> <s> Nende üle oli linnuseõues kohut peetud . </s> <s> Ma olin küsinud oma preestreilt ja pealikuilt nende otsust ja mõistnud mässajad ja äraandjad surma poomise läbi . </s> <s> Otsus oli täide viidud . </s> <s> Ja ma olin käskinud võllad Püha Antoniuse mäele seisma jätta kõiki mõtlematuid hoiatama . </s> <s> Nüüd nägin ma neid ühe saatuse- ja selgusesilmapilgu jooksul Kolgata ristidena ja mõistsin lõplikult , mida ma oma südame põhjas tõeliselt kogu aeg olin teadnud ja mõistnud ja tundnud : </s> </p>
<p> <s> Kogu meie siia-maale-tulek oli kurjast . </s> <s> Kuningas ei tahtnud muud kui haarata see maa oma valitsuse alla . </s> <s> Sest muidu oleksid Riia sakslased või Novgorodi venelased selle arvatavasti varem või hiljem endile haaranud . </s> <s> Eestlaste ristiusku pööramine oli kuningal vallutust õigustavaks ettekäändeks . </s> <s> Minu roll selles asjas oli katta veri ja vägivald altaritekiga kinni . </s> </p>
<p> <s> Omas südames olin mahasalatud viisil algusest peale mõistnud : siin maal polnud väljastpoolt pealesurutud ristimist üldsegi tarvis . </s> <s> Sest ristiusu rahulik omaksvõtt oli siin ammugi teoksil . </s> <s> Siit minu tornist paari noolelennu kaugusel seisab ju nii ojamaalaste Püha Olafi kui novgorodlaste Püha Nikolai hirskirik ja kummagi koguduses on ka omajagu siitmaalasi . </s> <s> Rääkimata piiskop Fulco rajatud kabelist Lagedil , mis on juba poolsada aastat vana . </s> <s> Ma käisin ju mitu korda kõnelemas – tõlgi läbi muidugi – ristitud eestlastega seal ümberkaudu . </s> <s> Niisamuti nagu ma olen kõnelnud ristitutega siin linnas ja leidnud nende seast mitmeid , keda oli ristitud siin maal , ja mitmeid , keda oli ristitud Ojamaal . </s> <s> Muidugi , ka neid kõiki kokku polnud palju , aga s e e m e oli ometi juba külvatud . </s> <s> Selle asemel , et põld veriporile trampida , oleks pidanud hoolitsema tärkmete eest . </s> </p>
<p> <s> Äkitselt sain ma kõigest otsekui välguvalgusel aru . </s> <s> Ma sain aru : võibolla oli siia maale tulek mulle jumalikus ettemääratuses predestineeritud . </s> <s> Aga siis oleksin ma pidanud tulema – oh , Issand , kui teissugusel moel ! </s> <s> Mitte kuningaga ja sõjaväega ! </s> <s> Mitte alba ja dalmatica ja cingulum'iga ! </s> <s> Mitte mõõga ja soomussärgiga ! </s> <s> Vaid üksinda , lihtsas hames , lahtirinnu ja paljakäsi . </s> <s> Ma oleksin pidanud olema ammu enne õppinud ära selle maa keele ja meele . </s> <s> Ma poleks pidanud alustama tornide ja müüride ehitamisest enese kaitseks , vaid minema nende madalaisse mätaskatustega majadesse ja püüdma saada üheks neist . </s> <s> Ainult siis oleks mind siin tõeliselt omaks võetud . </s> <s> Aga mina rääkisin armastusest – ja sedagi keeles , mida nad ei mõista – ja lasksin neid samal ajal võllasse puua ja mõõgaga maha raiuda . </s> <s> Isiklikult ei võtnud ma mõõka kätte – sest on öeldud : kes mõõga haarab , peab mõõga läbi hukka saama – Aga ma tunnistan : ma olen Kristuse rüü siitmaalaste verega ära määrinud , ma olen risti ära naernud . </s> <s> Ma olen sülitanud Lunastajale näkku . </s> <s> S e l l e p ä r a s t on seesinane nuhtlus mu peal : mitte mõõga läbi langeda , vaid elusalt mädaneda . </s> </p>
<p> <s> Mu lapsik eneseõigustamispüüd tahab hüüda : Aga mispärast minu peal ? ! </s> <s> Kui teised on teinud v e e l hullemaid asju ? ! </s> <s> Aga ma ei hüüa midagi . </s> <s> Ma neelan oma hüüde enesesse . </s> <s> Ma olen tumm . </s> <s> Sest ma saan aru : </s> </p>
<p> <s> Asjad , mida paljudele üldsegi ei saa süüks panna , sest nad ei tea , mis nad teevad , on minu tehtuna surmapatt . </s> <s> Sest mina olen teadnud , mis ma teen . </s> <s> Sest mind on Issand lasknud õppida kõige paremate meistrite juures ja juua kõige puhtamaist allikaist . </s> <s> Ta on lasknud mul vaadata – otse ja ihusilmi – ma arvan , et kõige puhtamaisse silmadesse , mis pärast Tema lihase poja taevassetõusmist maailmas olemas on – Laterani kirikukogul , jaa . </s> <s> Aga ma ei mõtle hoopiski Tema Pühaduse külmi mõõgaterasilmi ega tema kardinalide omi , vaid selle noore mehe , selle peaaegu et poisi päikesepilku – selle poisi oma , kes oli tulnud kirikukogule oma fratres minores'tele paavsti kinnitust saama ja kes selle seal teatud irooniliste muiete saatel ka sai . </s> <s> Ma mõtlen noort Bernardonet Assisi linnast , keda varsti hakati Franciscuseks kutsuma . </s> <s> Ma ajasin temaga juttu . </s> <s> Ma tunnistan : ka mina mitte ilma teatud irooniata . </s> <s> Ma küsisin : " Kas see on tõsi , mis räägitakse , et sa pead olema Bovagna juures pääsukestele ja hirvedele jutlustanud ja nemad on sinu jutlust kuulanud – ? " </s> <s> Ja tema vaatas mulle naeratades silma sisse ja küsis : " Aga miks ei peaks Jumala loomad ja linnud Jumala sõnu kuulda tahtma – kui seda neile nii vaikselt räägitakse , et nad ei ehmata – ? " </s> <s> Ja mina küsisin veel – p r a e g u tuleb see mulle meelde : " Kas on tõsi , mis räägitakse , et sa pead olema inimlikust hirmust pidalitõbiste ees nii täiesti võitu saanud , et sa käid nendega läbi kui omasugustega – ? " </s> <s> Ja ma mäletan , mis ta vastas . </s> <s> Ta vaatas mulle ikka sellesama oma särava pilguga otsa ja ütles vaikselt : " Jumala abiga jaa . " </s> </p>
<p> <s> Aga mina ei ole saanud sellest võitu . </s> <s> Ei teiste pidalitõbiste ega nüüd ka iseenese suhtes . </s> <s> Just nagu võiksin ma oma tõbe enesele iga minut uuesti edasi anda . </s> <s> Rääkimata sellest , et ma tean end kõigile tervetele hirmuks olevat , niipea kui nad mu haigust aimama hakkavad . </s> <s> Ja nüüd saan ma aru , mispärast see tõbi on mu peale pandud : nuhtluseks pattude eest , mis teiste puhul ei tarvitsegi olla süü , aga minu puhul on surmapatud . </s> <s> Juba kas või see üks : kõiki kuninga ja mu enese käsul siin maal sooritatud tapategusid olen ma õigustanud Kristuse sõnadega , mis on kirjas Matteuse evangeeliumi kümnenda peatüki 34-ndas salmis : Mina ei ole tulnud tooma teile rahu , vaid mõõka . </s> <s> Nendesamade sõnadega on õigustatud kõiki viit ristisõda Pühal Maal , kuni Damietta vallutamiseni Egiptuses selsamal aastal , kui meie siin maale tulime . </s> <s> Loomulik siis , et ka meie siin oleme end nendesamadega õigustanud . </s> <s> Loomulik ja ometi surmapatuväärselt võlts ! </s> <s> Sest ei tarvitse ju lugeda rohkem kui sellesama peatüki järgmist salmi , et mõista : Kristus ei mõtle mõõka koguni mitte otseses , vaid üksnes ülekantud mõttes . </s> <s> Seal seisab ju : Sest ma olen tulnud ajama poega riidu tema isaga ja tütart tema emaga ja miniat tema ämmaga ja inimese vaenlaseks saavad tema enese kodakondsed – Issand Jumal , sa tead : ma olen seletanud enesele ja teistele mõttes ja sõnas : kui juba Kristus ise on niimoodi ütelnud , siis on mõõga tarvitamine jumalariigisõjas teatud eeldustel ilmkahtlemata õige – Ja ometigi olen omas südames teadnud : see ei tähenda seda ! </s> <s> Kristus ei kutsu ju meie poegi ja tütreid üles oma isasid ja emasid mõõgaga hukkama ! </s> <s> Või vanemaid oma laste päid maha lööma ! </s> <s> Ta ei ütle evangelisti suu läbi muud , kui et vahetegu nende vahel , kes on tema õpetuse poolt ja kes ei ole , peab olema ka kodakondsete keskel vahedalt selge . </s> <s> Ainult seda . </s> <s> Tõeliselt ei leia ükski mõõgavägivald armuõpetuse nimel Kristuse sõnades kõige pisematki tuge . </s> <s> Kristus poleks ju tema ise , kui ta iial oleks kutsunud inimest teise vastu mõõka pihku haarama ! </s> <s> Ja mina – ma olen seda teadnud . </s> <s> Aga olen seda salanud . </s> <s> Olen seda teadmatuile võltsinud ja käskinud tappa ja õnnistada tapjaid . </s> <s> Sellepärast olen nüüd mõistetud elusalt mädanema . </s> <s> T e i s e d , kes seda niisamuti on teadnud ja ometi teinud ja kes tervest peast edasi õitsevad , vastutagu oma pattude eest teisel moel , nõnda , nagu Issand kellelegi on määranud . </s> </p>
<p> <s> Minu otsus on klaar . </s> <s> Tänapäev , pärast hommikust missat , lasen meie vaimulikud ja pealikud linnuse kapiitlisaali kokku kutsuda . </s> <s> Saal on alles poolvalmis , seinte ääres tellingud , põrandal mördikastid . </s> <s> Tühjades aknaaukudes tuhiseb tõmbetuul . </s> <s> Aga mul ei kulu üle viie minuti . </s> <s> Ma teatan neile , et ma panen – ütleme sisemisel käsul – asevalitsejaameti maha . </s> <s> Ma ütlen : ei mingeid kommentaare , ei mingit vaidlust . </s> <s> Ma käsin Johan Tuvel täita kuninga korralduseni sõjapealiku ülesandeid ja lasen neil laiali minna . </s> <s> Ma ratsutan sadamasse – ma põgenen sadamasse ja tõttan Lummabyst pärit koge pardale , mis läheb keskhommikul teele . </s> </p>
<p> <s> Ma panen ka Lundis kõik ametid maha . </s> <s> Kirjutan paavst Honoriusele tagasiastumiskirja . </s> <s> Lähen linnast koguni minema . </s> <s> Kolin Ivösjö järvesaarele , vanasse majja , mis mul seal on , kus ma ennegi olen mediteerimas käinud . </s> <s> Nüüd ma ei mediteeri . </s> <s> Mõttemängude aeg on möödas . </s> <s> Nüüd tulen ma põgenedes . </s> <s> Ma põlvitan kivipõrandale ja palun : kallis Püha Jumalaema , palu oma poega , meie Lunastajat , et ta kostaks minu eest meie Taevase Isa juures . </s> <s> Ma tean , minu patud on äraarvamatud . </s> <s> Iseäranis need , Püha Neitsi , mis ma sooritasin sel Sinule pühitsetud maal . </s> </p>
<p> <s> Püha Neitsi , ma alustan sellest , et ma palun andeks need edevad , need häbiväärsed , need peaaegu galantsed värsid , mis ma oma eluajal Sinule olen kirjutanud . </s> <s> Kõik need </s> </p>
<p> <s> Missus Gabriel de coelis </s> </p>
<p> <s> Verbi bajalus fidelis </s> </p>
<p> <s> Sacris disserit loquelis </s> </p>
<p> <s> Cum beata virgine . </s> </p>
<p> <s> Verbum bonum et suave </s> </p>
<p> <s> Pandit intus in conclave </s> </p>
<p> <s> Et ex Eva format Ave </s> </p>
<p> <s> Evae verso nomine ... </s> </p>
<p> <s> Ma usun , Sina annad nad mulle andeks . </s> <s> Sest olgugi neil salgamatult ilmalik hõng , on nad ometi hea kavatsusega ja eheda hingevärinaga tehtud . </s> <s> Aga mis meie Taevane Isa minuga teeb , sellele ei söanda ma mõtelda . </s> <s> Kui mulle nüüd ju lõplikult selge on , et kogu mu elu , aga eriti mu töö Sinu maal , Maarjamaal , oli selge pettus ja kuritöö . </s> <s> Ja et mu tegevus oli mu kuulutatud evangeeliumist kaugemal kui põrgu taevast . </s> <s> Püha Jumalaema , aita mind ! </s> <s> Et mulle lootus andeksandmisse alles jääks . </s> <s> Lootust ihulisse tervenemisse ei söanda ma heietada . </s> <s> Olgu peale , et see oleks nii Isa kui Poja kui Sinugi käes seal paradiisis paljas huulteliigutus , paljas hingeõhuhingatus sealt ülalt siia minu peale alla . </s> <s> Rohkem poleks ju vaja . </s> <s> Aga ikkagi ei julge ma arvata , et ma oleksin imetegu väärt . </s> </p>
<p> <s> Siiski tõotan : niikaua , kui mul sõrmed sedavõrd alles on , et ma hanesule hoidmisega toime tulen , tahan ma – </s> </p></div2><div2 type="alaosa"><head> 12 . </head>
<p> <s> Sellega lõppes Vidrik Lepisto tõlge . </s> <s> Sest sellega katkes Andreas Sunonise tekst . </s> </p>
<p> <s> Mis puutub tõlkesse , siis on see siin täpipealt niisuguses redaktsioonis ära toodud , nagu ma selle kolm päeva pärast käsikirja loovutamist Vidrik Lepistolt sain . </s> <s> Ühe erandiga . </s> <s> Lepisto oli kolme päeva jooksul mahti leidnud kahel päeval ülikooli raamatukogus istuda ja selle tõlke tarvis teatmeteoseid lehitseda . </s> <s> Nii et ta oli lisanud oma tõlkele terve joonealuse aparatuuri , mis ulatus erisõnastikest ja Pliniusest Püha Augustinuseni . </s> <s> Viidates esitas ta paralleelseid tõlgendusvõimalusi ja sõnatähenduste rööbiseid ning polemiseeris enda poolt valitud lahendusvariantide kasuks . </s> <s> Kuigi saan aru , et kogu see viitematerjal oli tõsispetsile lausa kütkestav , jätsin selle siinkohal kui ballasti lihtsalt ära . </s> <s> Sest usutava filoloogilise pikantsuse kõrval pakkus tekst puhtinimlikkegi probleeme lausa üle jõu käival määral . </s> <s> Ja mitte alles tekst , vaid enne teksti aina ka e s e. </s> </p>
<p> <s> Tulin tagasi Tallinna , portfellis Lepisto tõlge , vineerkohvrikeses sublimaadipudel ja libell . </s> <s> Panin viimased kodus Leineri tänavas pööningule ja võtsin tõlke kirjutuslaual kirjaklambrist lahti – ning tajusin korraga , et tõeliselt pelgasin mingil määral ka neid Lepisto masinal-kirjutatud lehti . </s> <s> Arvatavasti oli see pentsik liialdus – aga siiski : k u i libell ise võis pidalitõve mõttes mingil määral kahtlane olla , siis ei olnud ju ka need lehed kahtlusest päriselt vabad : Lepisto oli libelli tõlkimise ajal ometi jooksvalt pööranud selle lehti ja samal ajal ning ikka nendesamade sõrmedega , sõrmi vahepeal sublimaadiga üldsegi pesemata ( see oleks ju olnud tehniliseltki võimatu ) , asetanud kirjutusmasinasse tõlke DIN-formaadis poognaid ... </s> <s> Oh , kurat , hetkiti tundus mulle , et seesinane minu enesetunde kõhedus oli mingi täiesti tobe atavism , et – olgu libelli endaga veel kuidas tahes – Lepisto tõlkekäsikiri ei saanud olla enam mingil juhul nakatusohtlik . </s> <s> Aga sealsamas pidin taas möönma : k u i libell oli siiski kahtlane – ja nii onu Aadam kui Vidrik Lepisto , üks neist kogenud arst , ja selle asjaga kokku puutunud arst , ning teine , nagu paljud uskusid , Maarjamaa targemaid päid – k u i need mõlemad olid libelli suhtes kahtlusvõimalust möönnud , siis pidid ju ka tõlkekäsikirja lehed olema mingil määral kahtlased ... </s> </p>
<p> <s> Kummalisel kombel kasvasid mu kartmatuse ja kartuse vahelduvad lained vaibumise asemel üha häirivamaks . </s> <s> Nii et läksin alla , koputasin Kangrote ukse taga ja helistasin Marta-proua lahkel loal Elmarile tööle . </s> <s> Sest tema oli juba tööl ja kenasti erialasel tööl , Kunstimuuseumis . </s> <s> Küll mitte muuseumi direktorina , kes ta oleks pidanud olema , aga restaureerimistöökoja laborandina igatahes . </s> <s> Palusin , et ta astuks töölt tulles minu juurde Leinerisse sisse . </s> <s> Ma ei hakanud telefonil muidugi ütlema , et see pole telefonijutt . </s> <s> Ta sai sellest isegi aru ja lubas olla kella poole kuue ajal platsis . </s> </p>
<p> <s> Ootuspäraselt saabus ta täpselt lubatud ajal. </s> <s> Avasin talle ise majaukse . </s> <s> Proua Marta kiikas ta tulles esikusse , nii et esitlesin teda perenaisele : " Professor Rünk , minu vana sõber , kah hiljuti s e a l t tagasi jõudnud – " Ja Elmar – ma polnud teda iial näinud daamide kätt suudlevat ja ta ei teinud seda ka nüüd – naeratas perenaisele kütkestava kohmakusega , mille esindajate kohta vanemad daamid meelsasti hüüatavad ( muidugi mitte lausa nende naeratajate kuuldes ) : " Missugune šarmantne poiss – " </s> </p>
<p> <s> Juhatasin Elmari üles oma tuppa , panin ta vanasse tugitooli istuma ja rääkisin talle kõik ära . </s> <s> Ning küsisin , kas ta saab kas ise või mõnd tuttavat spetsi appi võttes ja mõne tohtriga konsulteerides sooritada seda , mis antud tingimustes nähtavasti tarvilik : libelli konserveeriva töötlemise , mis oleks ühtlasi desinfektsioon – saagu aru , igaks juhuks , et inimesed , kes sellega manipuleerivad , võiksid tunda end sealjuures nii libelli kui iseeneste tervise suhtes vabalt . </s> <s> Ja lisaks võiks ta sooritada siis juba ka tõlkekäsikirja desinfitseerimise . </s> <s> Tõin kohvri pööningult lauale ja tegin lahti . </s> </p>
<p> <s> " Vaata see värk ise üle . </s> <s> Lepisto tõlge on siin . </s> <s> Pärast peseme käed ära – " Panin sublimaadipudeli valamu juurde põrandale . </s> </p>
<p> <s> " Noh , nii hull see asi vist ei ole – " ütles Elmar naeratades . </s> <s> Sõna-sõnalt nõnda , nagu Lepistogi oli ütelnud . </s> </p>
<p> <s> Aga libell oma fantastilises füüsilises reaalsuses veenis teda täiesti . </s> <s> Ja võibolla veel enam Lepisto tõlge . </s> <s> Ta lehitses libelli pikalt ja ettevaatlikult . </s> <s> Ma jälgisin teda ja püüdsin taibata , kas ta ettevaatlikkus tuli libelli haruldusest või võimalikust nakkusohust . </s> <s> Aga ma ei tabanud seda ära . </s> <s> Või mine tea , ehk olid ta sõrmed siiski pisut hüppevalmimad , kui nad oleksid olnud ohutut rariteeti puudutades . </s> <s> Ta pani libelli käest ja võttis tõlke – nähtavasti ei tulnud ta selle pealegi , et minna vahepeal käsi pesema . </s> <s> Ta luges tõlke laelambi all püsti seistes ja ühe hingetõmbega läbi : </s> </p>
<p> <s> " Mina olen üsna kehv latinist – aga nüüd ma saan aru – Uskumatu ... </s> <s> Jaa , ma loodan , et saan seda meie laboratooriumis korraldada . </s> <s> Ma võtan doktor Kõdara appi . </s> <s> Sina ju tunned teda ka – ? " </s> </p>
<p> <s> " Põgusalt . </s> <s> Vanarauaklubist . " </s> </p>
<p> <s> " Aga mina juba Taišetist . </s> <s> Nii et ma võin teatud kogemusega ütelda : Kõdar on diskreetne isik . </s> <s> Ja antud juhul peabki seda olema . </s> <s> Sest libell ei ole ju s e a d u s l i k u l t sinu käes – Ma tulen homme hommikul sinu poolt läbi – paneme selle kohvri nüüd kinni – , hommikul kell kaheksa võtan ma ta siit kaasa ja viin laboratooriumi . " </s> </p>
<p> <s> Panin kohvri kinni ja viisin pööningule . </s> <s> Kui ma tagasi tulin , seisis Elmar keset tuba ja ütles : </s> </p>
<p> <s> " Noh , loputame siis nüüd käed üle – igaks juhuks , nagu sa ütlesid – " </s> </p>
<p> <s> Korkisin valamu äravoolu kinni , avasin kraani , ootasin , kuni valamusse oli voolanud viis või kuus liitrit vett , keerasin kraani kinni ja tilgutasin vette kolmkümmend tilka sublimaati . </s> <s> Me pistsime käed kahelt poolt valamut külma vette ja segasime sõrmi liigutades vett ja ma mõtlesin : tähendab , ka Elmar arvestab nakkusvõimalust , kas või mingil minimaalsel määral – kui ta võtab selle käteloputamise ette – Aga veel häirivam oli see , missuguse rõhuga ta tähendas , et libell ei ole ju s e a d u s l i k u l t minu käes ... </s> <s> Ma mõtlesin : eeskirjade rikkujaid on kahte tüüpi . </s> <s> Ühed astuvad tühistest eeskirjadest hõlpsasti üle , aga olulisi eeskirju , nii-ütelda kõrgeid eeskirju , täidavad mureliku hoolega . </s> <s> Teised ei astu eluilmas murule , olgu kõnniteede planeering muruplatsil kui ebaloogiline tahes , aga oluliste käskude ja keeldude ees , kui need tunduvad neile vastuvõtmatud , ajavad nad end sirgu ning on korraga iseseisvad , äkitselt suveräänsed , ja ütlevad ning teevad , mis on nende arvates õige . </s> <s> Elmarit tundsin ma üsna kaua , aga ikkagi mitte kuigi sügavalt . </s> <s> Nähtavasti oli tema nimelt teist tüüpi eeskirjadeületaja – oma vankumatu arusaamaga aususest ka eluohtlikul hetkel ja oma pedantse suhtumisega eeskirjadesse tillukestes asjades . </s> <s> Sest minu libellivargus o l i ju tilluke asi . </s> <s> Aga Elmar tahtis mulle mõista anda – mis tähendab mõista anda ? ! – ta ju lausa ütles mulle minuti eest , et libell pole seaduslikult minu käes – Ja ta ei piirdunud sellega . </s> <s> Kui me käsi kuivatasime , mõlemad ühte ja samasse käterätti , üks ühe ja teine teise otsa sisse , arutles ta , silmitsedes Viiralti " Jutlustaja " fotot , mis rippus valamu vastas seinal ( originaal oli mul kümne aasta eest koos onu Aadama korteriga ära põlenud ) : </s> </p>
<p> <s> " –Ma mõtlen , kui sa seda Andrease teksti kasutad – sulle piisab ju koopiast ja tõlkest täiesti . </s> <s> Tähendab , ma ei tea , kas sa kasutad seda teaduslikul või kirjanduslikul eesmärgil . </s> <s> Kas sa ise juba tead ? " </s> </p>
<p> <s> " Ma arvan , et ei ühel ega teisel . " </s> </p>
<p> <s> Ta vaatas mulle pisut hämmeldunult otsa : </s> </p>
<p> <s> " –Seda enam – Aga milleks sa ta sel juhul üldse ära haarasid ? " </s> </p>
<p> <s> " Uudishimust . " </s> </p>
<p> <s> Ta naeratas andestavalt : </s> </p>
<p> <s> " Ma saan aru . </s> <s> Sa tahad lihtsalt elada end ajastusse ja mehesse ja tema olukorda sisse . </s> <s> Ja tõlge pluss algupärand on muidugi palju sugestiivsem kui tõlge pluss koopia . </s> <s> Aga k u i sa otsustadki sellest midagi teha , ei jäta sa originaali ju endale , sest – " </s> </p>
<p> <s> " Ära muretse , Elmar . </s> <s> Ma ei jäta seda endale . </s> <s> Ja mis veel tähtsam – ja milleks hädaoht on minu rahanappuse juures tegelikult suurem : et ma hakkan otsima mõnd kröösust selle ostjaks – ma ei müü seda ka ära . " </s> </p>
<p> <s> " Selge . </s> <s> Varem-hiljem – ja tegelikult üsna varsti – loovutad sa selle Ajaloomuuseumile – " </s> </p>
<p> <s> " Või kellelegi , kelle pädevusse see kuulub – " </s> </p>
<p> <s> Ta vaatas lauale – me olime väikese naljaka kolmjalgse malmist valatud laua ääres kahes kägisevas punutud toolis istet võtnud – Elmar vaatas malmlauale ja siis mulle otsa : </s> </p>
<p> <s> " –Ma saan aru , et muististe praegused valikupõhimõtted – tähendab , mida väärtuslikuks peetakse ja mida mitte – ja leidude säilitamis- ja uurimisprintsiibid – noh , et need on – mitmeti vildakad ... </s> <s> Aga k u i nad niisugused on – me ei saa ju sellepärast hakata väärtuslikke leidusid erakätesse suunama – Kuigi – " </s> </p>
<p> <s> " Ole mureta , nädala või paari pärast – või umbes nii – toimetan ma selle – ja , eks ole , värskendatud ja desinfitseeritud peast – sinna , kuhu vaja . " </s> </p>
<p> <s> Elmar tõusis kergendunud ilmel : </s> </p>
<p> <s> " Tore . </s> <s> Homme pisut enne kaheksat helistan su ukse taga ja võtan kohvri ühes . " </s> </p>
<p> <s> Järgmisel hommikul viis ta kohvri Kadrioru lossi , tähendab Kunstimuuseumi kaasa ja tõi kolme või nelja päeva pärast töölt tulles tagasi . </s> <s> Tegime kohvri üleval mu kirjutuslaual lahti . </s> <s> Elmar ladus sealt lauale libelli ja Lepisto tõlke ja ka minu poolt papa Tiisvelile valmistatud esialgse koopia – olin ka selle igaks juhuks kohvrisse ühes torganud . </s> <s> Kogu see kraam , vineerkohver ise kaasa arvatud , lõhnas formaliini või tont teab mille järele ja libelli pruunid lehed jätsid puudutamisel tõesti kuidagi elastilisema ja vähem pudenemisohtliku mulje . </s> <s> Nende leetjas ja kohati peaaegu maksakarva toon tundus olevat pisut süvenenud , aga samal ajal mõjus kiri lehtedel vaata et aredamana kui varem . </s> <s> Igatahes otsustasin veel enne , kui Elmar suu lahti tegi , et nüüd lülitan igasuguse nakkusepelu oma teadvusest välja ja manipuleerin kogu selle kraamiga vabalt . </s> <s> Elmar ütles mõtetelugeja täpsusega : </s> </p>
<p> <s> " Noh , doktor Kõdar tuli huviga kampa . </s> <s> Ta lahendas asja väga lihtsalt . </s> <s> Ta tõi kvartslambi kaasa ja laskis kõik leheküljed sellega üle . </s> <s> Ja kohvri veel mingi lahuga ka . </s> <s> Ta ütles , et nüüd me võime selle kõik kas või üle lakkuda . </s> <s> Aga et arvatavasti oleksime võinud seda teha ka juba enne tema protseduuri . " </s> </p>
<p> <s> Samal õhtul koputasin all Kangrote uksele . </s> <s> Nad istusid , mamma Marta ja papa Fromhold , õhtuses kohvilauas kahekesi . </s> <s> Nad olid oma tasse lõpetamas , aga nüüd pakuti ka minule tass . </s> <s> Ja tassi juures rääkisin vanahärra Kangrole libelli fotografeerimise asjus augu pähe . </s> <s> Ta oli mulle ju korduvalt kõnelnud – juba siis , kui ma Tartus nende pool asusin , ja nüüd taas , et tal oli kolmekümnendate keskpaigani olnud Paides fotoateljee . </s> <s> Ning et riistad – " Teate , härra Mirk , niisugused , mida nüüd ei võta enam tikutulega ka kuskilt välja ! " – oli tal nende Tartu-kodu mahapõlemisel päästa õnnestunud ning need olid tal tänapäevani alles . </s> <s> Vähemalt mõned kõige tähtsamad . </s> <s> Mu taas-neile-kolimisel oli ta näidanud need mulle ettegi : võtnud kummuti ülemisest sahtlist kahekümnendate aastate lõõtsalise , aga hästi säilinud " Zeiss-Ikoni " ja keskmisest mitmesuguseid vahetatavaid objektiive ja alumisest kollase kurekoibse statiivi – " Palun , härra Mirk – " Ja ta oli rääkinud , et maha müüma polnud ta hakanud neid esiteks sellepärast , et " Teate , mismoodi sa oma vana veohobust ja ratsahobust ühtlasi – Steckenpferd , eks ole – ikkagi müüd – " Ja teiseks sellepärast , et aeg-ajalt pidi hobune sooritama veelgi mõne väikese veo . </s> <s> Keegi ta semusid ja päevapiltnikupäevade kolleege ( nimi on läinud mul meelest ) pidi töötama nüüd lepingu alusel ja tükitöö korras mingile Tallinna vist arhitektuuribüroole , või kellele see oli , ning ahmima endale aeg-ajalt rohkem tööd kätte , kui ise suutis teha . </s> <s> Ja isand Kangro pidi käima tal siis omade riistadega abiks . </s> <s> Ja filme ning fototarbeid – " Ni-irusid muidugi tõelise ennesõjaaegse kvaliteediga võrreldes – tuletage meelde – " Agfa " ja " Ilford " ja mis kõik – " – aga mingisuguseid siiski ja mõnikord päris viisakaid pidi liikuma aeg-ajalt ka nüüd . </s> </p>
<p> <s> Nii et asi tundus olevat üsna lihtne . </s> <s> Ometi : kui ma eespool ütlesin , et rääkisin talle augu pähe , siis tuleb augu päherääkimist mõista peaaegu et sõna-sõnalt . </s> </p>
<p> <s> Perenaine kallas peremehele ja mulle veel ühe tassi ja istus ise väikese punasest puust sekretäri ette ja jätkas Evaldile kirjutatavat kirja . </s> <s> Ning seletas sinna juurde : Evald on ikka veel seal , aga loodab nüüd jõuludeks koju pääseda – mitte enne , sest komisjonil , kes delo'sid läbi vaatab , pidid olema , nagu Evald oli kirjutanud , torud delo'dest umbes – </s> </p>
<p> <s> Mina istusin peremehega kohvilauas edasi , pakkusin talle suitsu ja võtsin asja ette : </s> </p>
<p> <s> " Härra Kangro – mul on üks mmm väike käsikiri . </s> <s> Pisikene täiskirjutatud vihik . </s> <s> Kakskümmend kuus lehekülge . </s> <s> Kas te oleksite nõus tegema neist lehekülgedest fotod ? </s> <s> Kakskümmend kuus fotot ? </s> <s> Sobivas suurenduses ? </s> <s> Nende oivaliste riistadega , mis teil ju on ? </s> <s> Ja muidugi mõista viisaka tasu eest . " </s> </p>
<p> <s> Olin lausa kindel , et vanamees hakkab mu ettepaneku peale oma pisikese halli vurrutupsu taga muhelema ja volksutab sõbralikke pruune pisut punnis silmi ning ütleb : </s> </p>
<p> <s> " Aga milles on küsimus , härra Mirk ? ! </s> <s> T e i l e – igal ajal. " </s> </p>
<p> <s> Selle asemel lükkas isand Kangro suu nii tugevasti torru , et vurrutups tõusis sõõrmeteni , ja vaatas pilule tõmbunud silmist , ma ei saanud aru , kas mulle otsa või minust mööda : </s> </p>
<p> <s> " –Mnjaa ... </s> <s> Teate – sellega on nii , et – Vaadake , kahjuks – Mul on just praegu väga palju tööd – Ja üleüldse – " Ta heitis üle toa oma naise poole kuidagi uppujaliku pilgu ja kuulutas korraga väga selgesti : </s> </p>
<p> <s> " Ei . </s> <s> Seda ma ei tee ! " – ja tegi samal ajal Marta poole lõuaga tabamatu liigutuse , sirutas käe kirjutuslaua poole õhku ja laskis näpuga nipsu . </s> <s> Marta-proua ütles : </s> </p>
<p> <s> " Juba tõmbasin välja – " ja lükkas kardina sekretäri tagant aknaservast kõrvale ning näitas : telefonijuhe oli kontaktist välja tõmmatud ja rippus selle kõrval aknalengi sisse löödud naelas . </s> </p>
<p> <s> " Siis võib vabalt rääkida – " ütles papa Fromhold , aina veel poolsosinal . </s> </p>
<p> <s> Mina ütlesin : </s> </p>
<p> <s> " Näete mis peenikene värk . </s> <s> Seda pole kaugeltki igal pool , et telefoni saab välja tõmmata . </s> <s> Enamasti pannakse padi peale . </s> <s> Või räägitakse teises toas . " </s> </p>
<p> <s> " Meil tegi Evald selle ammu ära , " seletas perenaine . </s> <s> " Kohe , kui me siia Tallinna kolisime . </s> <s> Elektrispets ju , ja tarvilikud tükid võtta . " </s> </p>
<p> <s> Mina küsisin , pooliti uskumatult , pooliti uskumatust teeseldes : </s> </p>
<p> <s> " Kas teie arvate , et ka veel praeguste peremeeste ajal on tarvis – ? " </s> </p>
<p> <s> Papi Fromhold tõmbas suitsu kopsu , ajas huuled nublusse ja puhus sinise rõnga õhku hõljuma : </s> </p>
<p> <s> " Noh , teate – võibolla ei ole Nikita Sergejevitš seda asja kõvendada käskinud – või isegi jatkata käskinud , eks ole ... </s> <s> Aga et ta oleks käskinud selle ära lõpetada , seda ei usu minu rikutud mõtteviis ilma peal – " </s> </p>
<p> <s> Mina kehitasin õlgu : </s> </p>
<p> <s> " Võib muidugi arvata , et mitte – " </s> </p>
<p> <s> Peremees jatkas , ja tasandas uuesti häält , nagu oleks ta unustanud , et telefonijuhe ripub naelas : </s> </p>
<p> <s> " Vaadake , härra Mirk – Marta teab nagunii , mis ma tahan teile rääkida , ja teab niisamuti nagu mina , et t e i l e võib : mul oli siin fotografeerimise pärast hiljuti äärepealt hirmus pahandus kaelas . </s> <s> Ja ma ei ole siiamaani kindel , et – Just niisamasugune lugu : väike vihik , noh , õieti küll kaustik . </s> <s> Keegi Evaldi sõber oli kuskilt saanud . </s> <s> Tuli siia ja palus täpselt niisamuti nagu teie : fotografeerige . </s> <s> Palus isegi vähem kui teie : mitte suurendusi , ainult film . </s> <s> Ja mina – " – ta hääl muutus uuesti peaaegu sosinaks – " mina klõpsutasin ära . </s> <s> Õnneks mitte omaenese riistaga – seda oleks vajaduse korral hõlpsam kindlaks teha , vaid hariliku FED-iga – säherdusi on tuhandete viisi . </s> <s> Nojah , kõlpsutasin ära , seal arhitektide pool , möödaminnes . </s> <s> Kuu aja pärast tuleb see Evaldi sõber siia , nägu hall peas : kohutav jama on lahti . </s> <s> See film on kuskil kinni peetud . </s> <s> Välismaale saatmise pealt . </s> <s> Ja tekst on olnud – kujutage ette – mingi vangilaagripäevik . </s> <s> Evaldi sõber räägib : see , kes seda välja saata püüdis , on juba kinni . </s> <s> Ja kui see lobiseb , siis läheb tema ka , see Evaldi sõber tähendab . </s> <s> Sest tema ju filmimise korraldas . </s> <s> Ja siis küsitakse temalt , kes fotografeeris – ja ongi situatsioon valmis , saate aru . </s> <s> See Evaldi sõber võiks muidugi ütelda : ise tegin . </s> <s> Aga miks ta peaks ütlema ? </s> <s> Kas sellepärast , et tema on juba s e a l , aga vana Kangro veel ei ole , ega lähegi – kui tema , see Evaldi sõber tähendab , ütleb , et tema fotografeeris ise , ja on vanast Kangrost jumala vait ... ? </s> <s> Aga temal , sel Evaldi sõbral , on õigus mõtelda : " Mina ei fotografeerinud . </s> <s> Vana Kangro fotografeeris . </s> <s> Ja kui ma ütlen , et tema – mis on ju absoluutselt tõsi – , siis ma võibolla ei kukugi sinna kinni – nagu ma enese peale valetamise korral kukuksin ... ? " </s> <s> Näete , niisugune situatsioon . </s> <s> Ja see kestab siiamaani . </s> <s> Ma ei saa siiamaani rahulikult magada . </s> <s> Marta ka mitte . </s> <s> Sest see ( jätame nimed nimetamata ) , kes seda välja saata püüdis – või olevat püüdnud , eks ole – , see on siiamaani kinni . </s> <s> Evaldi sõpra pole ma kuul ajal näinud . </s> <s> Ma ei tea , kuidas temaga on . </s> <s> Ma ei söanda teda otsida . </s> <s> Ma ei tea , kus ta elab . </s> <s> Aadressbüroosse ei taha ma minna , sest kurat teab , sealt võidakse anda Julgeolekule andmeid , kes on kelle järele pärinud . </s> <s> Mina ärkan , teate , öösiti üles või taban enda vabriku kontoris oma lattrauaarvete kohal – mille pealt ? </s> <s> Selle pealt , et ehitan palavikuliselt süsteemi : mida ma vastan , kui mind kutsutakse s i n n a ja hakatakse küsima – Ma ei saa ju ütelda , et mul pole asjast aimugi . </s> <s> K u i mind on sinna kutsutud , tähendab see , et neil on andmed . </s> <s> Kuule , Marta – " Ta pöördus naise poole ja ütles ühtaegu käsutavalt ja paluvalt : " Too meile – härra Mirgile ja mulle ja ka enesele – üks väike hingeturgutuse klõnks – " </s> </p>
<p> <s> " No kas seda o n nüüd jälle tarvis – " pomises proua Marta , aga läks siiski puhveti juurde nastoikapudeli ja pitsidega õiendama . </s> <s> Ja peremees jatkas : </s> </p>
<p> <s> " Kui mind on juba kutsutud , pean ma tunnistama , et ma asjast m i d a g i tean . </s> <s> Paraku . " </s> </p>
<p> <s> Mina ütlesin : </s> </p>
<p> <s> " Äärmisel juhul seda , et see kaustik teie juurde toodi ja et teie fotografeerisite ta heast südamest ja võibolla pisikese tasu eest ära . </s> <s> Midagi kahtlast mõtlemata . </s> <s> Ja muidugi mõista ilma , et te seda oleksite lugenud . " </s> </p>
<p> <s> " Nojah , ilma et ma oleksin lugenud – " parastas härra Kangro iseenese kallal , lükkas proua Marta toodud pitsidest ühe minule ette ja viskas teise täiesti ebanauturlikult ja hädaselt tühjaks . </s> <s> " Aga mismoodi te neile tõestate , et ma ei lugenud ? ! " </s> </p>
<p> <s> " Noh – kirjanduslike näidete varal – " ütlesin mina kergelt , hõlpsusega , mida ma ise sedamaid häbenesin , hõlpsusega , millega me nii hõlpsasti suhtume raskustesse , mis pole meie eneste omad , eriti veel siis , kui nad on nii üldised ja nii läbi põetud , et mõjuvad juba peaaegu tüütavalt . </s> </p>
<p> <s> " Mis näiteid te mõtlete ? " küsis härra Kangro . </s> </p>
<p> <s> Ja mina ütlesin – kuna mul ei tulnud äkitselt ühtki sobivamat meelde : </s> </p>
<p> <s> " Noh , kas või seda : Hans Dominiki romaanis " John Workman " – pange tähele , kui sobiv nimi s e a l appi võtta : Ivan Rabotši , eks ole – , selles romaanis proovib see Ivan , või see John tähendab , ajakirjanikutööd . </s> <s> Ja saadab preeriatulekahjult reportaaži oma lehele . </s> <s> Telegraafi teel . </s> <s> Ja kui telegrafist on selle oma morsevõtmel maha mänginud ja autor pistab käsikirja tasku tagasi , küsib ta – noores autoriedevuses : " Kuidas oli ? </s> <s> Kas oli huvitav ? " </s> <s> Aga telegrafist vaatab talle uduse pilguga otsa ja ütleb : " Ma ei lugenud . </s> <s> " " </s> </p>
<p> <s> " Ja mis sellest järeldub ? " küsis papa Fromhold . </s> </p>
<p> <s> Mina seletasin : </s> </p>
<p> <s> " Aga see , et mispärast peab fotograaf iga fotografeeritavat teksti lugema – võõrast , ebahuvitavat , tähtsusetut teksti – kui , näete , telegrafist – kes ei võta ju asja tervete lehekülgede , vaid tähtede kaupa , k a ei lugenud – sellest hoolimata , et telegramm läks ometi väga tuntud aadressil ? ! " </s> </p>
<p> <s> " Mis aadressil ? " küsis härra Kangro . </s> </p>
<p> <s> " Noh , " New York Herald Tribune'ile " – " </s> </p>
<p> <s> " Oh , issand – " kätsatas härra Kangro ja tõstis sõrmed kõrvade ette . </s> <s> " Te soovitate mulle niisugust nime ! </s> <s> Mis teil mõttes on ? ! </s> <s> Kui ma selle s e a l suhu võtan , olen ma omadega lõplikult läbi ! " </s> </p>
<p> <s> " Kuidas nii ? </s> <s> Mis t e i l siis sellepärast " New York Herald Tribune'iga " ühist on – ? " </s> <s> Ma küsisin seda just nagu taipamatult ja oma taipamatusmängu teatud määral põlates . </s> </p>
<p> <s> " Ühist – ühist – ühist ! </s> <s> Kas te siis ei mõista ? ! </s> <s> Kui minuga juba s e a l nende fotode pärast jamama on hakatud , olen ma ju nende jaoks potentsiaalne Lääne luure agent valmis . </s> <s> Äraostetud vend , tühine lülikene muidugi , aga lülikene igatahes . </s> <s> Ja igaks juhuks muidugi niisugune , kes t e a b , mida ja misjaoks ta on fotografeerinud – " </s> </p>
<p> <s> " Aga teie ju ei teadnud – sest te ei lugenud – " </s> </p>
<p> <s> " Mnjaa – sellega on nüüd jälle nii , et päris lugemata ma seda ju ka ei jätnud – " </s> </p>
<p> <s> " Muidugi jätsid ! " hüüdis proua Marta siinkohal oma vanamehele vahele . </s> <s> " Midagi sa ei lugenud ! </s> <s> Mistarvis pidid sa midagi lugema ? ! " </s> </p>
<p> <s> " Marta – ära tee mind siis ka nii tuhmiks – vaid too meile parem veel üks naps – Muidugi heitsin ma pilgu kaustikusse . </s> <s> Ja lugesin esimese lehekülje läbi ja mõistsin , millega oli tegemist . </s> <s> Ja lugesin teatud tüki veel . </s> <s> Alles siis jäi mul süda seisma . </s> <s> Sest ma taipasin : niisugust asja ei või ma ju fotografeerida ! </s> <s> Saate aru , härra Mirk – " Ta lükkas Marta poolt täidetud pitsi uuesti mu ette ja jõi enda oma tühjaks . </s> <s> " Tähendab , kui ma seda lugenud olen , ei tohi ma seda fotografeerida ; kui ma fotografeerin , ei tohi ma olla seda lugenud . </s> <s> Aga ma tundsin : mul oleks ju v õ i m a t u l t piinlik lasta sel Evaldi sõbral tagasi tulla ja toppida talle kaustik pihku ja ütelda : kulla poiss , m i n a ei ole see mees , kes säherdust fotografeerib – sest – Saate aru , härra Mirk ? </s> <s> Ja siis ma – noh – ma jätsin lugemise katki – ja fotografeerisin – Nojah , ja nüüd me istume Martaga selles supis ja kuulame õhtuti , kas sõidab auto ette või ei sõida . </s> <s> Nii et andke andeks , mingi u u e vihu fotografeerimist ärge mult nõudke – " </s> </p>
<p> <s> Mina haarasin tal sõnast : </s> </p>
<p> <s> " Härra Kangro , proua Kangro – mingi u u e vihu fotografeerimisest – mitte üht sõna . </s> <s> Arusaadav . </s> <s> Aga antud juhul : esiteks , ma annan teile ausõna , et see ei ole välismaale saatmiseks , ja teiseks , minu vihik on n i i vana vihik , nagu härra Kangro pole eluilmas käes hoidma juhtunud . </s> <s> Nii et see on igas mõttes absoluutselt ohutu vihik . </s> <s> Oodake , ma toon selle teile näha ja te veendute oma silmaga – " </s> </p>
<p> <s> Sööstsin toast enne minema , kui nad jõudsid kuulutada , et papa Kangro seda nagunii fotografeerima ei hakka , haarasin oma kirjutuslaua sahtlist libelli koos nahkse lugemismapiga , mille vahel ma teda nüüd hoidsin – ja mulle tundus , et leidsin sealsamas motiivi , mille peal papa Kangrole musitseerima hakata . </s> <s> Olin minuti pärast all tagasi ning alustasin lävelt : </s> </p>
<p> <s> " Ma kujutan ette , et kui te asuksite praegu edasi Paides , siis oleks härra Kangro ilmtingimata agaramaid ja ideerikkamaid kohaliku kodu-uurimise juhte . </s> <s> Selles pole ju üldse võimalik kahelda . </s> <s> Olgu peale , et see on vist esialgu natuke , noh , põrandaalune tegevus . </s> <s> Igatahes – kõik kraam , mis kohalikud entusiastid leiavad – erakätes , pööningutel , mõisakeldrites , kirikutes , väljakaevamistel – kõik käiks seal teie käest läbi . </s> <s> Vanad käsikirjad ka . </s> <s> Ja mis te oleksite öelnud , kui teile oleks toodud – näiteks Paide privileeg Riia linnaõiguse peale – mis ta seal oli – neljateistkümnenda sajandi lõpust – originaalne pärgament – ? " </s> </p>
<p> <s> Härra Kangro oli oma depressioonist üle saanud . </s> <s> Marta-proua oli jätnud ta viipel aanispitsikarahve lauale . </s> <s> Nii et peremees kallas endale ja mulle kolmandad klaasid , niisutas keelega huuli ja küsis muiates : </s> </p>
<p> <s> " No ja te tahate ütelda , et see pärgament on teil nüüd seal näpu vahel – ? " </s> </p>
<p> <s> Mina ütlesin : </s> </p>
<p> <s> " Ei . </s> <s> Mitte see . </s> <s> Ega see ei olekski kõige rabavam , ma arvan . </s> <s> Aga mis te ütleksite , kui need siin oleksid – ordumeister Dreilebeni notiitsid – tema kaplani üles kirjutatud Paide lossis 4-ndal mail 1343 – läbirääkimistel nelja kuningaga – ? " </s> </p>
<p> <s> " No kurat – see pole võimalik – ? " </s> <s> Aga p ä r i s kindel ta selle võimatuses ei olnud . </s> <s> Mina küsisin : </s> </p>
<p> <s> " Aga n e i d te ju – oleksite nõus fotografeerima – ? </s> <s> Eesti rahva eneseteadvuse pärast – ja – " </s> </p>
<p> <s> Proua Marta raputas teda pehme rohelise kodukuue käisest . </s> </p>
<p> <s> " Ei – Fromhold – ei ! </s> <s> Mitte mingit fotografeerimist ! " </s> </p>
<p> <s> Papi lükkas teisepoole käe oma käise küljest lahti , mitte ju järsult , peaaegu õrnalt , aga ometi pisut kannatamatult . </s> <s> Ta viskas kolmanda pitsi ära ja vaatas Martale ning mulle kergelt higise lauba ja kumavate pruunide silmadega otsa : </s> </p>
<p> <s> " Härra Mirk – kui teil seal tõesti on – nende läbirääkimiste protokoll – niisugune ime – ja kui seda on vaja fotografeerida – siis fotografeerin ma selle igal juhul ära ! " </s> </p>
<p> <s> " Fromhold – ! " </s> </p>
<p> <s> " Kusss , mamma . </s> <s> Aga mis teil seal tegelikult on – ? " </s> </p>
<p> <s> Mina ütlesin : </s> </p>
<p> <s> " Härra Kangro : tegelikult on mul siin üks mõnes mõttes veel vapustavam asi . </s> <s> Esiteks , see on sada kakskümmend aastat vanem , kui need protokollid oleksid . </s> <s> Ja sisult on see – nojaa – see on esimese Taani-aegse Tallinna asevalitseja pihtimus . </s> <s> Ta palub jumalalt andeks , et on maa vallutamisest osa võtnud . </s> <s> Kas te kujutate ette ? </s> <s> Tema omakäeline tekst . </s> <s> Ja n i i progressiivne tükk , kui vähegi võimalik – praegusest vaatevinklist . </s> <s> Ja peale selle – ladinakeelne . </s> <s> Nii et selle fotografeerimine – " </s> </p>
<p> <s> Marta-proua hüüdis : </s> </p>
<p> <s> " Fromhold – ma palun sind – " </s> </p>
<p> <s> Härra Kangro kallas endale välkkiiresti neljanda pitsi , viskas selle ära ja kuulutas : </s> </p>
<p> <s> " Härra Mirk – Marta : kui see on Taani-aegne – ja progressiivne – ja ladinakeelne ka veel – nii et ma ei võigi sellest aru saada – ja kui härra Mirk seda palub – kakskümmend kuus fotot – härra Mirk – ületunahomseks on nad teil käes ! " </s> </p></div2><div2 type="alaosa"><head> 13 . </head>
<p> <s> Ja nad olid mul tõesti ületunahomme käes . </s> <s> Või tähendab kirjutuslaual – kakskümmend kaheksa topeltpostkaardi formaati fotot ( härra Kangro oli pildistanud tühja esi- ja tühja lõpulehekülje tekstilehekülgedele lisaks , kakskümmend kaheksa heal matil paberil fotot seitsmekaupa neljas reas nagu pasjansikaardid . </s> <s> Ja kiri peaaegu kõigil niivõrd selge , et selle mahalugemine , kui ootamatu see nii vana teksti puhul oligi , ei tekitanud peaaegu kuskil erilist raskust või ebakindlust . </s> <s> Välja arvatud mõnede lehekülgede servapartiid , kus Lepisto oli siiski lugemisega suveräänselt toime tulnud , võibolla küll ka mõnd kõige kustunumat sõna pisut liig julgesti tuvastatuks arvates ja vastavalt tõlkides . </s> </p>
<p> <s> Igatahes minule piisas niihästi tema tõlkest kui papa Kangro fotodest . </s> <s> Sest kui ma üldse tahtsin libelli millekski kasutada , siis ometi mitte teaduslikuks publikatsiooniks . </s> <s> Kui , jah , üldse , siis mingiks – mul polnud veel kujutlust , milliseks – ilukirjanduslikuks mänguks . </s> <s> Ja selle tarvis oli mulle Sunonise pihtimuse visuaalsest pildist papa Fromholdi fotodel ning asja sisust Lepisto tõlke näol rohkem kui küllalt . </s> <s> Nii et enam ei takistanud mind miski originaali loovutamast . </s> <s> Välja arvatud muidugi see , et mul tuli leida vastavate ametiisikute jaoks seletus , kuidas libell oli sattunud minu kätte ja m i k s ma polnud seda kuu aja jooksul loovutanud . </s> <s> Selle minu kätte sattumise tee oli iseendast niivõrd ilmne , et selles asjas polnudki midagi seletada . </s> <s> Aga mispärast ma olin uudishimutsenud selle kallal ühe õhtu asemel kuu aega , see nõudis igatahes seletust . </s> <s> Ja seda ei suutnud ma leida . </s> <s> Nõnda et kuivõrd ma kaalusin libelli loovutamise moodust , hakkas mulle tunduma : kui ma ei saa minna lihtsalt Akadeemia vastavasse kantseleisse ja öelda , et näete , ma hoidsin seda tükki omavoliliselt kuu aega enda käes ja annan selle nüüd tagasi – kui ma ei saa sinna minna , sest mul on liiga piinlik seda teha – , pean nähtavasti leidma libelli vastuvõtuks pädeva isiku , kes saab minu viivitusest aru , ja loovutama selle talle kuidagi isiklikult ja privaatsel moel . </s> <s> Aga ka seda isikut mul ei olnud . </s> </p>
<p> <s> Silmapilgu olin kaalunud Elmar Rünka , aga jätnud tema kohe kõrvale . </s> <s> Sest kuigi ta pidi vastavaid ajaloolasi enam-vähem kindlasti tundma , polnud tal praegu Akadeemiaga mingit ametlikku suhet . </s> <s> Ta oleks saanud olla libelli asjus ainult vahendaja . </s> <s> Aga selleks oleks ta olnud mulle eriti sobimatu . </s> <s> Sest tundsin kuklanahaga : kui Elmar saaks teada , et libell on ikka veel loovutamata , ikka veel minu sahtlis , poleks ta saanud jätta mind selle eest laitmata . </s> <s> Siis meenus mulle Don Logardo . </s> <s> Kuid ka tema diskvalifitseerisin sealsamas . </s> <s> Sest pisut ebaametlikuks tema poole pöördumiseks polnud mul teist teed kui Loola . </s> <s> Aga kui juulis oli olnud endastmõistetav , et mulle tegelikult võhivõõras Loola soovitas oma endisel mehel mind kaevamistele tööle võtta , siis nüüd oli säherdune Loola kaudu tema endise mehe poole pöördumine võimatult pentsik , ükskõik kas Don Logardo minu vahekorrast Loolaga midagi teadis või ei . </s> </p>
<p> <s> Igatahes ei rutanud ma libelli loovutamisega . </s> <s> Istusin mitmel õhtul Leineri tänavas oma kirjutuslaua taga , laual papi Kangro fotodest pasjanss – kord vana rohelise kupliga laualambi valgel , kord pimedas , kord staadionitaguse pargi pärnalatvadest vilksataval kuupaistel , kui seda aeg-ajalt vihmapilvedest läbi valkas – , istusin seal ja kuulatasin Kadrioru trammi kauget kellahelinat Weizenbergi –Leineri pöördel ning püüdsin kujutleda , m i s oli piiskopitornis pärast Andrease , nagu ta kirjutas , kogele-põgenemist juhtunud ... </s> <s> Või mis oli juhtunud enne seda . </s> </p>
<p> <s> Tema teksti järgi võis arvata , et 22-se augusti hommikul 1221 oli ta toiminud nii , nagu ta öösel oli otsustanud . </s> </p>
<p> <s> Võis arvata , et juba öösel , libelli kirjutamise ja ülakorrusel hingamas käimiste vahel , pani ta mõned vajalikud raamatud vitstest punutud reisikorvi kokku : missaali ja pärgamentkäsikirjad evangeeliumidega , ja mõned katked Vanast Testamendist , sel silmapilgul võibolla Hiiobi raamatust , kui see oli tal Maarjamaal kaasas . </s> <s> Siis astus ta uuesti puldi juurde ja jatkas libelli . </s> </p>
<p> <s> Koidu ajal koputati uksele . </s> <s> Ta ehmatas , aga teadis muidugi , et see oli kaplan , kes tahtis saata Reverendissimus'e linnusekabelisse missale . </s> <s> Koputuse ajal jäi Andreasel lause pooleli . </s> <s> Ta vaatas ringi ja ta pilk peatus müüris asetseval orval . </s> <s> Selle ülemine riiul oli kahe kolmandiku kõrguses täis küünlaid – peapiiskopi osavõtul toimuvate tseremooniate tarvis . </s> <s> Aga alumisel riiulil lebas lahtiselt ja tühjalt kivikarp hanesulgede varu jaoks , kust ta viimase äsja oli töhe võtnud . </s> <s> Ta torkas libelli karpi , pani sellele kaane peale ja hõikas kaplani sisse . </s> <s> Ta käskis kaplanil võtta järilt punutud korv – ja viivitas silmapilgu : v õ i k s ju haarata riiulilt kivikarbi , mille sees oli libell , ja pista selle korvi muu kirjavara juurde – Aga äkitselt pelgas ta sirutada oma pidalis kätt kaplani nina all esile – Ta viivitas veel hetke ja mõtles : võiks ju käskida kaplanil võtta karp ja torgata korvi ... </s> <s> Aga millegipärast ta ei käskinud . </s> <s> Võibolla segas teda kujutlus , et korraga on karp kaplani käes liiga ränk – nii ränk , et kaplan pillab selle kivipõrandale ja see puruneb või kukub sel kaas kolahtades pealt ja tema , Andrease Jumalale usaldatud pihtimus on alasti võõra inimese silma all – Taevas teab . </s> <s> Igatahes jäi karp koos sisuga sinna , kuhu Andreas oli selle pannud . </s> </p>
<p> <s> Kui ta , kaplan korviga kannul , läks kümne sammu kaugusel oma torni taga mõned astmed linnusevalli mööda üles ja siis pisikesest väravast , mis juba kuninga tarvis siia oli ehitatud , läbi valli , mõtles ta : pärast missat ja enne kapiitlisaali minekut saadan ma väikese Rasmuse , oma kooripoisi ja paaži , tornikeldrisse ja lasen karbi libelliga oma kätte tuua . </s> </p>
<p> <s> Siis jõudis paarikümne osavõtjaga missa vastvalminud kabeli valge laevõlvi all lõpule . </s> <s> Nad laulsid käredalt ja ebamusikaalselt " Gloria tibi , Domine – " , kusjuures Andreas proovis nende krobedal taustal tähelepanelikult oma koolitatud baritonihäält – et kas on selles pidalitõbiste häältele omast umbset kähinat juba aimata . </s> <s> Aga esialgu oli ta hääl kume ja selge . </s> <s> Samal ajal pani ta tähele : seitsmest või kaheksast mehest , kellele ta oma otsuse tahtis teatavaks teha , oli missale tulnud kolm . </s> <s> Ta andis magajaile nende magamise mõttes andeks ja saatis kaplani neid äratama ja kapiitlisaali kutsuma . </s> <s> Kui ta ise missalt kaasakäsutatud kolme isandaga üle ehitusprahise ja alusmüürikraavidest lõigutud linnuseõue sinna jõudis , olid ka äsjased magajad kohal , pisut üllatunud , pisut mures , silmad alles sikkus , aga kuulekalt kohal . </s> </p>
<p> <s> Seal nad seisavad , keset suure pooliku kapiitlisaali tõmbetuult . </s> <s> Tuul on Andrease rüühõlma ta paremalt käiselt kõrvale puhunud ja ta tõmbab oma lillaka ja kestendava käe kiiresti käise varju . </s> <s> Ta ütleb – ja neid on nii vähe ta ümber , et ta ei tarvitsegi lubjakastile tõusta , et kõik teda kuuleksid : </s> </p>
<p> <s> " Ma olen oodanud mõnda aega kõige kõrgemat korraldust . </s> <s> Nüüd on see mul käes . </s> <s> Vend Vescelinus – " – ta vaatab kõhnale mustakulmulisele mungale silma ja tahab sirutada tema poole parema käe – aga sirutab siis vasaku – " vend Vescelinus – siitmaalt ei ole sinu diötseesiks ainult provinciae Hariones , vaid kõik siinsed kuningas Valdemari maad – " Ta pöördub tüseda valgepäise mehe poole , kelle harkis jalgadest ja puusa toetatud kätest sõduri tuimavõitu tähtsus sedamaid aimata on : " Härra Tuve – teie käes on sest silmapilgust peale asehaldurivõim siin maal . </s> <s> Kuni uute kuninglikkude korraldusteni . </s> <s> Minu õnnistus jääb teie juurde maha . </s> <s> Mina ise sõidan tänapäev Taanimaale tagasi – " </s> </p>
<p> <s> Keegi hüüab – võibolla on see Eestimaa piiskopi ausse tõstetud Vescelinus : " Aga , Reverendissimus – mismoodi meie siis – " ja keegi teine – võibolla on see asehalduriks ülendatud Tuve : " Aga , härra Andreas – kuidas peame meie siis Rakvere ja Narva ehituste asjus ja ülepea – " </s> </p>
<p> <s> Andreas katkestab neid : </s> </p>
<p> <s> " Otsustage ise ! </s> <s> Küsige omalt kogemuselt . </s> <s> Laske omal südametunnistusel vastata . </s> <s> M i n u l e ärge esitage enam ühtegi küsimust ! " </s> </p>
<p> <s> Ta viipab nad vaikima ja sammub välja . </s> <s> Kaplan ootab teda reisikorviga kapiitlisaali uksel . </s> <s> Rasmus on kaks ratsut treppi toonud . </s> <s> Ta peab , Andreas peab end hoolega kokku võtma , et mitte kuulda : seal rutatakse talle järele . </s> <s> Keegi hüüab trepilt : </s> </p>
<p> <s> " Dominus Andreas ! </s> <s> Jumalapärast – Dominus Andreas ! </s> <s> Kuulake meid – " </s> </p>
<p> <s> Tema on juba sadulas . </s> <s> Kaplan on juba sadulas . </s> <s> Nad kappavad mäest alla . </s> <s> Nad ei kuule enam mingeid hüüdeid . </s> <s> Nad ratsutavad altlinna hajusate hüttide vahelt läbi , mätaskatuseliste kaubaladude vahelt läbi , Püha Olafi kirikust mööda , Püha Nikolai kirikust mööda , sadamasse ja otse rannarihvale välja . </s> <s> Nad hüppavad sadulast , Andreas ja kaplan . </s> <s> Andreas võtab kaplanilt korvi – </s> </p>
<p> <s> Võibolla oleks libell sel hetkel Andreasele meenunud – tõenäoselt küll – , kui kaplan ( nähtavasti midagi aimates ) poleks äkitselt põlvitanud ja teinud katset haarata Andreasel käest ning anda ta käele suud – nii et Andreas ehmatas , varjas käe käisesse , pööras kannalt ümber ja tõttas mööda rihvale toetatud lauda mündrikupaati , mis ta sedamaid kogele sõudis . </s> </p>
<p> <s> Peapiiskopi pardale jõudes hiivas laev silmapilk ankru . </s> <s> Ning sel ajal , kui libell talle meelde tuli – sest see p i d i ju talle meenuma – , oldi tagasipöördumiseks juba liiga kaugel merel . </s> <s> Või ehk ei oldudki veel otsustaval kaugusel , aga Andreasel oli otsus ometi juba küps : kui Issand tahtis , et see , mis ma täna öösel talle oma südamelt kirjutasin , sinna maha jääb – ärgu sündigu siis mitte minu , vaid Tema tahtmine ... </s> </p>
<p> <s> Nii et ta istus poolkummargil koge ahtris , selg sõidusuunas , silmad pilukil hommikupäikese ja selle kaugeneva ranna poole , tolle rannalodule ja liivikule hajuva madalukese linna poole ja kõrge mäekühmu poole selle taustal , mille harjale jäid maha tema piiskopilinnuse ja asevalitsejalossi alustatud müürid . </s> </p>
<p> <s> Nii et ta istus koge ahtris ja vaatas , silmad vidul , hommikupäikese ja kaugeneva ranna poole . </s> <s> Ta istus seal , käed põlvedel , ja pigistas silmad kinni ja rääkis oma Jumalale : </s> </p>
<p> <s> " Issand , kuula mind : kui ma oleksin pidanud selle peale , mis Sina oled lasknud minuga sündida , teisiti talitama , kui ma olen talitamas , siis anna oma taipamatule sulasele andeks – sest sulane ei ole saanud Sinu tahtmisest õigesti aru – " Ja võibolla paotas ta selle peale silmad ja heitis südamevõpatusega pilgu oma kätele – et kas pole i m e ehk ometi sündinud ... ? </s> <s> Aga ime oli sündimata ja ta pigistas silmad uuesti kinni ja palus ka oma rumala ime-ootamise õha Issandalt andeks . </s> <s> Ja siis laskis ta ahtrilaine tasase pahina oma mõtteruumi sisse kohiseda ja kuulis veel ainult seda – </s> </p>
<p> <s> Nõnda või umbes nõnda p i d i ju olema toimunud . </s> <s> Aga mis oli sündinud pärast tema lahkumist ? </s> </p>
<p> <s> Millal ja mis asjaoludel oli Piiskopitorn maha põlenud ? </s> </p>
<p> <s> Võib arvata , et mitte kuigi kaua pärast Andrease ärasõitu . </s> <s> Tulekahi pidi olema toimunud enne , kui torn tühjendati tema järel mahajäänud kraamist ja võeti kasutusele kellegi teise poolt või mingil uuel otstarbel . </s> <s> Või jäeti lihtsalt maha . </s> <s> Torni mahajätmine , mõneks ajaks kogu kraamiga puutumatuks jätmine võis ehk kõne alla tulla siis , kui doktor Harpestraeng ( eeldusel , et ta ei lahkunud peapiiskopi järel maalt ) paljastas lossirahvale peapiiskopi diagnoosi . </s> <s> Aga kujutlegem , et ta ei lobisenud . </s> <s> Kui kaua võis torn peapiiskopi lahkumise järel puutumatuna püsida ? </s> <s> Mitte palju kauemini , kui Taanist oli saabunud laev , arvatavasti hilissügisene laev teatega , et peapiiskop ei naase ning et kahe tema isikus ühendatud ameti peale , vaimuliku ja ilmaliku peale , on kinnitatud Vescelinus ja Tuve , nõnda nagu ta oli nad määranud . </s> <s> Torn pidi püsima mõne aja pärast Andrease lahkumist puutumatuna ja põlema enne ümberkorraldusi maha . </s> <s> Sest muidu poleks libell ega sellele peale sulanud vahakamakas olnud seal , kus nad olid . </s> <s> Muidu olnuks libell tulekahju ajal arvatavasti piiskop Vescelinuse käes . </s> <s> Ja mitte praegu minu sahtlis ... </s> </p>
<p> <s> Tulekahju tekkimise põhjuse üle võis muidugi ainult spekuleerida . </s> <s> Aga kes võib öelda , et sellel puudub oma võlu ? ! </s> <s> Ma otsisin hapu härra Tuulingu , selle , kes käis Akadeemia raamatukogus omaenese raamatuid lugemas , " Tallinna " kohvikust vanarauaklubi lõunalauast üles . </s> <s> Ja sain ta ootamatult kiiresti nõusse . </s> <s> Ta võttis mu pärast lõunajärgse kohvitassi lõpetamist presiidiumi keldrisse , see tähendab raamatukogu Baltica-osakonda kaasa ja keegi lahke noorik , ma ei tea , kas Voldemar Milleri nõusolekul või ilma , taris mulle sedamaid Läti Henriku lauale . </s> <s> Läti Henriku Arndti-väljaande koos saksakeelse tõlkega . </s> <s> Seal oli lugeda sellesama saarlaste sõjakäigu kohta Tallinna alla , mida oma libellis mainib ka Andreas : </s> </p>
<p> <s> ( XXIV , 7 ) : Selsamal ajal vallutasid kristlased Jeruusalemma-maal Damietta , Egiptuse linna , ning asusid sinna , ja Jumala kirikul olid võit ja triumfid paganate üle kõigis maailma maades , ehkki meil mitte kauaks . </s> <s> Nimelt tulid kohe järgmisel aastal pärast lihavõtteid saarlased suure sõjaväega ja piirasid taanlased Tallinnas sisse , võideldes nendega neliteist päeva ja süüdates palju tulesid , lootsid nad neid sel viisil ära võtta . </s> <s> Ja taanlased tungisid mõned korrad linnusest välja ja võitlesid nendega ning löödi nende poolt jälle linnusesse tagasi . </s> <s> Siis , nähes nelja koget merel lähenevat , arvasid saarlased Taani kuninga sõjaväega tulekul olevat . </s> <s> Ja jättes taanlaste linnuse sinnapaika , läksid nad oma laevadele ja pöördusid tagasi Saaremaale . </s> </p>
<p> <s> Nii et pool . </s> <s> Andrease lahkumist olid saarlased piiranud Tallinna linna ja süüdanud palju tulesid lootuses linna sel moel ära võtta . </s> <s> Süüdanud – kus ? </s> <s> Muidugi linna ümber , linnavalli otseses läheduses . </s> <s> Aga tookord , aprillis , polnud nad torni igatahes süüdanud , ükskõik kas Andreas viibis sel ajal tornis või oli tõmbunud linnusesse – sõltuvalt sellest , kumb paik tundus ehituse tollase seisu juures kindlam . </s> <s> Nagu öeldud , torn ei saanud põleda maha enne kui sügissuvel või sügisel . </s> <s> Aga olukorrast sel ajal ja hiljem räägib Henrik nii : </s> </p>
<p> <s> Ja taanlased saatsid otsekohe ja võtsid kinni Revala ja Harju kui ka Viru maakonna vanemad ja poosid kõik üles , kes aga iganes olid saarlastega ühes olnud nende linnust piiramas või saarlaste õelates sepitsustes . </s> <s> Ja ülejäänutele panid nad kahe- või kolmekordse maksu seni tavaks olnuga võrreldes ja võtsid neilt rohkeid ja raskeid hüvitusi . </s> <s> Sellepärast hakkasid eestlased taanlaste peale suuremat viha kandma ja haudusid nende vastu järjest õelate salanõude kavalaid sepitsusi , et kuidas suudaks neid oma piiridest välja lüüa . </s> </p>
<p> <s> Ja sel taustal , libelliski mainitud võllaste taustal , mis Andreas oli lasknud Tõnismäele püstitada ja mis olid ta kirgastushetkel Kolgata ristidena ta silme ette tõusnud – sel taustal võis ju ette kujutada küll , et linnuse ümber toimus sügisel v e e l vägivallategusid : kallaletungimisi linnast tulijaile või sinna minejaile , hahteaegu või päisipäeval , ja heinakuhjade süütamisi , öösiti – kui taanlased olid lasknud oma hobustele heina varuda ja kuhjad olid jäänud sügisel varjule vedamata . </s> <s> Võib kujutleda linnuselähedaste külade noori vaenuvirraseid tulipäid pärast isade ja onude ülespoomist võsast välja ilmumas ja üritamas linnuse ümber väikesi mõttetuid , lootusetuid hirmu- ja neimategusid . </s> <s> Miks mitte ka seda , et kamp Hirwae ja Nigattae ja Lakethae poisse lohistab ööpimedas kolm või neli heinakuhja mööda lund tolle tumma ja provokantse torni alla seal linnuse lõunaserval ja tarib heintele – kas või kihlveo korras – kaasatassitud tohtu ja tõrvakaid vaikselt-vaikselt peale ja siis räksitakse heintele kolmest küljest korraga tuli külge . </s> <s> Ja ollakse pimedusse kadunud . </s> <s> Aga mõne minuti pärast lakuvad tulekeeled tornimüüri juba katuseräästa kõrguselt ja roovid võtavad raginal tuld . </s> <s> Ja kui linnusemehed – võib olla , et mihklipäeva või Püha Luuka päeva või hingedepäeva õllest vinused ka – jaole jõuavad , pole seal enam midagi päästa . </s> <s> Neil jääb üle ainult vaadata , et linnuse vana puutara torni taga tuld ei võtaks . </s> </p>
<p> <s> Nõgine tornivare töllutas seal veel aasta või paar . </s> <s> Aga võib-olla siiski ainult järgmise kevadeni . </s> <s> Siis lammutati vana tara maha ja veeti taraalune vall eest ära ja kaevati kraav kivilinnuse uue lõunamüüri tarvis . </s> <s> Ja kui tornivare sellele ette jäi , lõhuti see kraavipõhjani maha . </s> <s> Prahti ja varemete tükke täis varisenud kelder varises veel enam täis ja uut müüri rajava meistri tahtel ehitati uus müür tornialusest peaaegu et risti üle ... </s> </p>
<p> <s> Nii või teisiti , aga libell oli ikka veel minu sahtlis . </s> <s> Oktoober oli käes . </s> <s> Kadrioru puudeladvad olid vastu aina vihmatiinet taevast juba hõredad . </s> <s> Aga libell oli ikka veel minu käes ... </s> <s> Muuseas , olin seoses eespool mainitud raadiosaatega Krõlovi kohta ( mis oli nüüd juba valmis ja Raadiomajas linti loetud ka ) valmikirjanduse vastu pisut laiemalt huvi tundnud . </s> <s> Sest lisaks Mart Raua Krõlovi-tõlgetele , mis mu juttu illustreerima pidid , olin pakkunud Üksinduse-näolisele toimetajannale ka mõnda omaenese tõlget . </s> <s> Ja ta oligi neist kaks tükki välja valinud ja need ootasid nüüd koos Raua omadega lindil . </s> <s> Aga toimetajanna oli selle peale seletanud : võtku ma kätte ja tehku La Fontaine'iga tutvust . </s> <s> Aasta või poolteise pärast pidi mingi La Fontaine'i tähtpäev , ma ei mäleta , mitmes , ees seisma . </s> <s> Aga temaga ei pidanud meil ei Mart Raud , ei keegi teine aastakümneid tegelnud olema . </s> <s> Nii et kui see mul õnnestuks , võiks ehk – raadiosaatele lisaks – La Fontaine'i tõlgetest seks ajaks koguni raamatu kokku panna . </s> <s> Kui muidugi Raud oma Krõlovi-raamatu enne on ära trükkinud , saate aru – Igatahes avaldas Üksinduse-näoline toimetajanna valmisolekut siluda La Fontaine'ile kirjastuses mõne tuttava kaudu teed . </s> </p>
<p> <s> Selle peale oli mulle isand Tuulingu raamatute seast La Fontaine'i vanade eel-Doré-aegsete gravüüridega väljaanne silma jäänud . </s> <s> Ja ma olin lugenud seda igavusega ja siiski ka mõnuga Akadeemia raamatukogu Baltica-keldri imeturvalises tolmuses vaikuses – ja võpatanud hirmus ebamugavalt , kui sattusin värssidele : </s> </p>
<p> <s> Un jour un Coq détourna </s> </p>
<p> <s> Une perle , qu'il donna </s> </p>
<p> <s> Au beau premier lapidaire : </s> </p>
<p> <s> " Je la crois fine , dit-il , </s> </p>
<p> <s> Mais le moindre grain de mil </s> </p>
<p> <s> Seroit bien mieux mon affaire . " </s> </p>
<p> <s> Selle salmi ulatuses ma hoopi veel ei tajunud – aga aimasin , et see tuleb , et see p e a b tulema . </s> <s> Ja sealsamas see tuligi : </s> </p>
<p> <s> Un ignorant hérita </s> </p>
<p> <s> D'un manuscrit qu'il porta </s> </p>
<p> <s> Chez son voisin le libraire : </s> </p>
<p> <s> " Je crois , dit-il , qu'il est bon . </s> </p>
<p> <s> Mais le moindre ducaton </s> </p>
<p> <s> Seroit bien mieux mon affaire . " </s> </p>
<p> <s> Ma tajusin , kuidas mu kaenlaalused tõmbusid niiskeks ja kuidas ma punastasin , kuigi tühjas lugemistoas polnud hingegi mind silmitsemas . </s> <s> Sest ometi lausa minule tundus valmimeistri kolmesaja-aastane irvitus adresseeruvat ... </s> <s> Pigistasin silmad kinni ja kuulasin , kuidas keldriakende taga pladises trepikatuse rennidest akende ette asfaldile lahisev vihm . </s> <s> Ja äkitselt tundus mulle , et ainus tee sellest neetud irvitusest kuidagi üle saada on – alustada La Fontaine'i tõlkimist nimelt siit . </s> <s> Võtsin puhta paberilehe ette ja poole tunni või ehk ka tunni pärast oli tema " Kukk ja pärl " eestikeelsena seal kirjas : </s> </p>
<p> <s> Leidis pärli kukk – ja viis </s> </p>
<p> <s> selle lihvijalle siis , </s> </p>
<p> <s> kui ta tolle poolt läks mööda : </s> </p>
<p> <s> " Ilus helm näe oli maas , </s> </p>
<p> <s> aga mulle leivaraas </s> </p>
<p> <s> oleks rohkem nokkamööda . " </s> </p>
<p> <s> Võhik päris raamatu , </s> </p>
<p> <s> talle arusaamatu , </s> </p>
<p> <s> ning tõi bukinisti-poodi : </s> </p>
<p> <s> " Tükk ei ole paha vist – </s> </p>
<p> <s> aga raas va raha vist </s> </p>
<p> <s> oleks rohkem minu moodi . " </s> </p>
<p> <s> Ja peab ütlema : kui see mul seal niimoodi minu enda taaslooduna ees oli , ajas mu äsjane piinlikkus mind juba muigama . </s> </p>
<p> <s> Aga oli ka hetki , millest ma ei saanud sel moel üle . </s> <s> Ühel pealelõunal kohtasin Kadrioru trammipeatuses Elmar Rünka . </s> <s> Tema tuli muuseumist töölt ja mina tahtsin sõita linna ja põigata Loola poole sisse . </s> <s> Me astusime , Elmar ja mina , ootavasse trammi , võtsime istet ja vahetasime mõned laused . </s> <s> Mina pärisin , kuidas temal ja Hella-proual läheb ja kas uusi tuttavaid on viimaseil nädalail tagasi tulnud . </s> <s> Tema nimetas paari nime ja päris , millega ma praegu tegelen . </s> <s> Ja siis teadsin ma korraga : n ü ü d küsib ta mult , kas mu libell on Akadeemiale tagasi antud . </s> <s> N ü ü d , otsekohe . </s> <s> Ja kuidas see tagasiandmine kulges ? </s> <s> Ja kas nad olid sellest väga rabatud ? </s> <s> Ja kellele ma selle ikkagi andsin ? </s> <s> N ü ü d – Nii et hüppasin püsti ja hüüdsin : " –Anna andeks – ma pidin ühe raamatu – kellelegi linna ära viima – ja unustasin ta , kuradi , koju – " Ning kargasin trammilt maha , enne kui see jõudis liikuma minna – ja kõndisin kiirel sammul oma korteri poole tagasi ( trammi akendest pidi see ju näha olema ) , kuni tramm oli pöördunud nurga taha ... </s> </p>
<p> <s> Mõni päev hiljem läksin õhtul Loola poole ja küsisin teise kohvitassi ja teise likööripitsi juures : </s> </p>
<p> <s> " Loola – kas sa Saaveliga veel suhtled ? " </s> </p>
<p> <s> " Mis mõttes – ? " küsis ta puudutatusega , mis ei saanud jätta mind puudutamata . </s> <s> Nii et ma ütlesin : </s> </p>
<p> <s> " Ma mõtlen ainult ühte : seltskondlikus mõttes . " </s> </p>
<p> <s> " Noh , ma ei jookse ju üle tänava , kui ta mulle vastu tuleb . " </s> </p>
<p> <s> " Kas sa temaga viimasel ajal kohvikus istunud oled ? " </s> </p>
<p> <s> " Korra . </s> <s> Juhuslikult . </s> <s> Kas see on ülekuulamine ? </s> <s> Peeter – " </s> </p>
<p> <s> " Aga kas sa tema pool külas käinud oled ? " </s> </p>
<p> <s> " Ei ole muidugi mõista ! " </s> </p>
<p> <s> " Aga – kas sa võiksid – teda külastada ? </s> <s> Muidugi ilma , et sa temaga uuesti – " </s> </p>
<p> <s> " Mis asja sa nüüd õieti tahad – ? " </s> </p>
<p> <s> Loola polnud hämmeldunud , vaid peaaegu et nördinud . </s> <s> Ja mina rääkisin oma asja talle ära . </s> <s> Kogu oma libelli-afääri . </s> <s> Ja põgusalt ka libelli sisu . </s> <s> Aga see viimane üllatas teda vähem , kui ma oleksin oodanud . </s> <s> Ta ütles : </s> </p>
<p> <s> " Nähtavasti oli ta arukas mees , see sinu Andreas . </s> <s> Teatud tundlikkus kuulub tõelise arukuse juurde . </s> <s> See on muuseas üks naiselikkuse üleolekuid keskmise mehelikkusega võrreldes . " </s> </p>
<p> <s> Mina ütlesin : </s> </p>
<p> <s> " Võibolla . </s> <s> Ainult ma palun sind : tee oma oivalisse naiselikkusesse erandlik reservatsioon ja tõota mulle , et sa ei kirjuta minu libellist järgmises " Stalinlikus Kultuuris " . " </s> </p>
<p> <s> " Hea küll . </s> <s> Ma tõotan . " </s> </p>
<p> <s> Mina ütlesin : </s> </p>
<p> <s> " Noh , jumal tänatud . </s> <s> Aga tarvis pole mitte ainult seda , et sa seal ei kirjutaks . </s> <s> Vaid ka seda , et sa sellest mitte kellelegi ei räägiks . </s> <s> Saad aru : ma olen niisuguses tobedas olukorras – ei-ei , ega ma kedagi ei süüdista – ma olen ise sesse olukorda hüpanud – et hea tahtmise korral – aga säherdust tahtmist leidub meie kallil isamaal liigagi sageli ja vaevalt on selle sagedus viimase aastakese jooksul oluliselt vähenenud – hea tahtmise korral võidakse teha minust lihtsalt – riikliku kultuuriväärtuse riisuja . </s> <s> Sellest hoolimata , et – Noh , hea küll . </s> <s> Nii et kui sa seda vältida tahad , siis sa oled sellest vait . </s> <s> Ma loodan – ? " </s> </p>
<p> <s> " Hea küll . </s> <s> Ma luban – " ütles Loola kaunikesti tüüdatult ja tõmbas jalad diivanile konksu . </s> <s> " Aga mis asjas küsisid sa Saaveli kohta – ? " </s> </p>
<p> <s> " Sessamas asjas . " </s> </p>
<p> <s> " Nimelt ? " </s> </p>
<p> <s> " Ma pean ju selle libelli enda käest ära andma . </s> <s> Riigile tagastama , nagu öeldakse . </s> <s> Ja ma ei näe paremat moodust . </s> <s> Sina valmistad asja Saaveli juures ette . </s> <s> Ta on ju ikkagi üsna suurejooneline isand . </s> <s> Nagu ma olen aru saanud . </s> <s> Ühesõnaga : sa lased tal kutsuda meid endale külla . </s> <s> Ta peaks olema õige piiratud onu , kui ta tõrjuks meid tagasi – sinu minu pärast ja minu sinu pärast . </s> <s> See oleks ju jumala eest liiga väikekodanlik . </s> <s> Seda ta ei tee . </s> <s> Aga mina võtan selle Andrease tüki kaasa . </s> <s> Ja näitan selle talle konjakiklaasi juures ette . </s> <s> Loodetavasti ta meile ju klaasikese pakub ? </s> <s> Ja seletan talle ära , et noh , et ma lihtsalt e i s a a n u d hoiduda selle sisu teada saamast . </s> <s> Tema kui t e a d l a n e – sa ise oled öelnud , et ta on loomult tõeline teadlane , ja mina tean seda ka – , ta p e a b ju olema uudishimulik inimene ja p e a b ju saama teise inimese uudishimust aru . </s> <s> Ja kui ta on sellest aru saanud , annan ma selle tema kätte ja palun teda anda see edasi sinna , kuhu see kuulub . </s> <s> Või jätku see mõneks ajaks enda kätte . </s> <s> Uurigu . </s> <s> Keskaja spets , nagu ta on . </s> <s> Tehku , mis tahab . </s> <s> Aga kandku hoolt , et see võimalikult pea publitseeritaks . </s> <s> Sest – ometi erakordselt huvitav – " </s> </p>
<p> <s> Pidasin pausi ja küsisin : </s> </p>
<p> <s> " Noh – kas teed selle pisikese tembu ära – ? " </s> </p>
<p> <s> Loola nippis likööri ja ütles , ma ei saanud aru , kas tabamatu muigega või ilma : </s> </p>
<p> <s> " –Kui see sulle varga-enesetundest pääsemiseks tarvilik on – ma vaatan . " </s> </p></div2><div2 type="alaosa"><head> 14 . </head>
<p> <s> Kop-kop-kop-kopp ! </s> <s> Kop-kop-kop-kopp ! </s> </p>
<p> <s> See oli minu koputus Kangrote ukse taga – Tartus , Saksa okupatsiooni ajal – , kui vanahärra Kangro kuulas parajasti BBC saadet ja mina sel ajal tulema juhtusin . </s> <s> Või vastupidi . </s> <s> Ja see oli jäänud meie vahel tänaseni pruuki , või ütleme uuesti tarvitusele tulnud . </s> </p>
<p> <s> Kop-kop-kop-kopp ! </s> </p>
<p> <s> Praegu koputas Marta-proua all põrandaharja varrega vastu lage , mis tähendas , et minule pidi olema tulnud külaline . </s> <s> Läksin alla ja nägin : esikus seisis , luitunud must kaabu näpu vahel ja samasugune vana sügispalitu seljas , kohtlaselt naeratav papi Sõrd . </s> </p>
<p> <s> " Ohoo . </s> <s> Tere . </s> <s> Millest siis see au ? </s> <s> Palun – võtke palitu maha ja astuge aga trepist üles . " </s> </p>
<p> <s> " Kuulge – mis ma ikka – Ma vabandan väga – Aga ma mõtlesin , et ükskord olite te mulle lahkesti abiks – Ja mul pole siin Tallinnas suurt kedagi appi paluda – " </s> </p>
<p> <s> Mina ütlesin : </s> </p>
<p> <s> " Oot-oot . </s> <s> Võtke nüüd kõigepealt palitu maha ja astuge edasi . </s> <s> Nii kiire ei tohi teil olla , et te silmapilgukski – Tulge ja rääkige , mis uudist . </s> <s> Kas teie Maali-proua on juba Siberist kodus ? " </s> </p>
<p> <s> Vana tiris kitsas esikus oma väga terveid , aga ilmsesti väga vanu kummikalosse poolsaabastelt maha ja ütles , ühe käega vastu seina toetudes : </s> </p>
<p> <s> " Ei . </s> <s> Maalit veel tagasi ei ole . </s> <s> Seal pidid ka – kuidas te ütlesite , et teie korteriperenaine oli ütelnud – torud pidid olema delo'dest umbes . </s> <s> Ja esimeses järjekorras pidid vist endised vangid lahti saamas olema . </s> <s> Küüditatutega pidi nagu minema veel aega . " </s> </p>
<p> <s> Ma juhatasin vanamehe trepist üles . </s> <s> Kui me olime mu toas korvsohval istet võtnud , küsisin : </s> </p>
<p> <s> " Ja muuseas : kust te minu aadressi saite ? </s> <s> Ma ei mäleta , et te oleksite seda mult meie kaevamiste ajal küsinud – ? " </s> </p>
<p> <s> Vanamees naeratas justkui süüdlaslikult : </s> </p>
<p> <s> " Selle sain meie magistrilt . </s> <s> Magister Tautsilt . </s> <s> Tema sõitis must üks päev tänaval oma juurviljalao veoauto peal mööda ja laskis kinni pidada ja astus juurde : et mis asja ma nüüd ajan või mis tööd ma teen – ja niisamuti : et kas Maali on juba tagasi ... " </s> </p>
<p> <s> Mina ütlesin : </s> </p>
<p> <s> " Ja nüüd küsin mina sedasama : et mis asja te ajate ? </s> <s> Ja millega saaksin mina teile abiks olla ? " </s> </p>
<p> <s> Olime " Belomorid " põlema torganud . </s> <s> Sõrd seletas läbi suitsupilve : </s> </p>
<p> <s> " –Lugu on selles , et – ma vist rääkisin teile Toompeal töö juures , noh , mismoodi meie Tedresaare talu ära võeti ja – " </s> </p>
<p> <s> Mina ütlesin : </s> </p>
<p> <s> " Jajaa . </s> <s> Rääkisite küll , üldjoontes – " Ja mõtlesin : see on nüüd paraku kahetsusväärne eksitus , kui papi tahab minu käest nõu küsida , kuidas ta peaks talitama ja mida ja kellele kirjutama , et oma Tedresaaret riigilt tagasi saada – Aga tema jatkas : </s> </p>
<p> <s> " Ja ma rääkisin ka sellest , et meie Tedresaare klaver , ilus Tartu vabriku kabinetklaver , läks Klaara kätte , minu vennanaise kätte . </s> <s> Et Klaara ostis selle Tiiu käest ära . </s> <s> Hädapäevadel ja hästi odavalt – " </s> </p>
<p> <s> " Rääkisite küll . " </s> </p>
<p> <s> " No vaat . </s> <s> Aga nüüd on sedamoodi , et Tiiu läheb mehele – " </s> </p>
<p> <s> " Oo . </s> <s> Noh , soovin õnne – " </s> </p>
<p> <s> " Mis te minule – Soovige talle . </s> <s> Õieti pidin ma teile ka pulmakutse edasi andma . </s> <s> See on tuleval laupäeval Paoküla kirikus ja sealsamas Paoküla arstipunktis , kus me teiega käisime – " </s> </p>
<p> <s> " Ahah . </s> <s> Suur tänu . </s> <s> Ma vaatan , kui ma vähegi – " </s> </p>
<p> <s> Tähendab , see Tiiu , see imetõsine , peaaegu et tüütult tõsine tohtrihakatus , see väga sirge ja ometi millegagi haavatud lindu meenutav – see ( äkitselt torgatas mulle meelde , mida ma olin ammu teadnud , aga mida ma polnud teatavaks võtnud ) väga kauni huultejoonega , aga väga kahvatute huultega tüdruk – läheb mehele ... </s> <s> Mul polnud tema peale küll mitte kõige pisematki pretensiooni . </s> <s> Aga nähtavasti on igal mehel iga noore naise peale m i n g i pretensioon , alateadlikult mingi pretensioon . </s> <s> Nii et selle m i n g i võrra oli mul Tiiu meheleminekust kahju – </s> </p>
<p> <s> Ma küsisin : </s> </p>
<p> <s> " Ja kes on õnnelik peigmees ? </s> <s> Ma muidugi ei tunne , aga – " </s> </p>
<p> <s> " Tunnete küll , miks ei tunne , " ütles papi Sõrd . </s> <s> " See on meie väljakaevamiste-brigaadi poiss . </s> <s> See on August . </s> <s> August Viilip . " </s> </p>
<p> <s> " Aaa – " olin ma ikkagi pisut üllatatud . </s> <s> " See meie – kuidas ütelda – pastoriseeritud pedagoog ? ! </s> <s> Vaata-vaata ... </s> <s> Aga nojah – rääkige mulle nüüd , milles te minu abi vajaksite – ? " </s> </p>
<p> <s> Sõrd seletas suitsu puhudes : </s> </p>
<p> <s> " Meie ema , tähendab Maali , ei saa küll ise tütre pulmas olla . </s> <s> Tema on , ma rääkisin , Omski oblastis ja jumal teab , millal ta sealt tulema pääseb . </s> <s> Aga oma viguri on memm tütre pulma puhuks välja mõtelnud . </s> <s> Ta saatis postiga minu kätte neli tuhat rubla . </s> <s> Tal oli ju seal külas oma majahütt ostetud . </s> <s> Perenaisest inimene , ega tema teisiti ei oska . </s> <s> Ja selle oli ta nüüd maha müünud . </s> <s> Tingimusega , et elab seal kuni kodumaale pääsemiseni ise sees . </s> <s> Aga raha saatis minu kätte – et mina ostaksin meie klaveri Klaara käest tagasi . </s> <s> Ja et Tiiu saaks selle oma lapsepõlvepilli pulmakingiks . " </s> </p>
<p> <s> " Ja teie – ostategi ? " </s> </p>
<p> <s> " Ma juba ostsin . " </s> </p>
<p> <s> Nii et mina ei saanud jätta ütlemata : </s> </p>
<p> <s> " Teate – see mulle meeldib ! </s> <s> Teil on hirmus tubli abikaasa , seltsimees Sõrd . </s> <s> Kui võõral inimesel on lubatud niimoodi öelda – " Ja ma pean tunnistama : kujutlus sellest uudishimulikust , väsimatust ja järeleandmatust eidest , nagu see mu silma ette tõusis , uhkas mulle tema arvatava läbematuse ja rabeduse kiuste tõsise lugupidamisetuksu põue – " Aga ikkagi : mis asjas saaksin mina nüüd teile kasulik olla ? " </s> </p>
<p> <s> " See on väga lihtne , " seletas vanamees . </s> <s> " Vaadake , Klaara elab siin üsna ligidal , Jakobsoni tänavas . </s> <s> Ja klaver on seal . </s> <s> Ja mina mõtlesin , et kui te ühe korra nii lahke olite ja mulle nii kaugele appi hakkasite , et Paokülas ära käisite , et siis – ehk aitate mul nüüd selle klaveri tunahomme kella viie ajal seal Jakobsonis auto peale rükkida . </s> <s> Magister hankis oma juurviljalao auto . </s> <s> Aga tõstmise asjus ei ole ju temast asja . </s> <s> Ja autojuhiga kahekesi ei tule me toime – " </s> </p>
<p> <s> Mina ütlesin : </s> </p>
<p> <s> " Noh , võtke peigmees ka kaasa rükkima – " Aga vanamees muiahtas : </s> </p>
<p> <s> " Ei-ei , peigmees ei tea sellest kröömigi . </s> <s> See on jälle minu vigur – " , ja kui ma talle selle peale vist pisut arusaamatult otsa vaatasin , lisas ta : " Noh – muud kaasavara mul Tiiule anda ei ole – nii et olgu see klaver siis Augustile üllatuseks . " </s> </p>
<p> <s> Järgmisel pärastlõunal täpselt kell viis sõitis vanapapi Sõrd väikese veoautologuga meile Leineri tänavasse treppi . </s> <s> Mul olid juba meie kaevamiste-aegsed tööriided seljas ja ma nägin ta ettesõidu toaaknast ära . </s> <s> Ronisin autokasti ja istusin vanapapi kõrvale lauatükist istmele , selg vastu kabiini . </s> <s> Kui me mööda munakivisillutist liikvele põrusime , küsisin möödaminnes : </s> </p>
<p> <s> " Ja mis see klaver , mille järele me nüüd läheme , omal ajal maksis ? " </s> </p>
<p> <s> " Kui ma ta ostsin , kolmekümne kaheksandal , kui meil uus maja Tedresaares oli valmis saanud , maksis ta Tartus Läte vabrikus kaks tuhat krooni . " </s> </p>
<p> <s> " See oli vist päris kallis tükk – " arvasin mina . </s> </p>
<p> <s> " Korralik tükk . </s> <s> Ma mõtlesin – ja Maali minu kannul ka – , et meie Elgast pidi muusikainimene tulema . </s> <s> Sest ta mängis teadjate meelest imeliselt hästi – " </s> </p>
<p> <s> " –Elga ? </s> <s> See on siis k a teie tütar ? " </s> </p>
<p> <s> " Jaa . </s> <s> Kõige vanem tütar . " </s> </p>
<p> <s> " Temast te nagu polegi rääkinud – " </s> </p>
<p> <s> " Võibolla . </s> <s> Tema õppis Konservatooriumis – " </s> </p>
<p> <s> " Ja praegu – ? " </s> </p>
<p> <s> " Praegu – on ta oma mehe abiline – ühes Pahvini maa – kas te teate , kus see on – ? " </s> </p>
<p> <s> " Baffini maa ? </s> <s> Kaardi järgi juhuse kombel tean – " </s> </p>
<p> <s> " Ühes Pahvini maa misjonijaamas . </s> <s> Niipalju kui mina juhuse kombel tean . </s> <s> Kaks kirja on viimase aasta sees viimaks pärale tulnud – " </s> </p>
<p> <s> " Mees on tal siis misjonär ? " </s> </p>
<p> <s> " Mees õppis Tartus arstiks . </s> <s> Aga ei jõudnud valmis , kui sõda tuli . </s> <s> Siis võeti ta Saksa väkke velskriks ja sai haavata ja viidi haavatud peast Saksamaale . </s> <s> Elga sõitis teda sinna vaatama . </s> <s> Kevadel 44. </s> <s> Ja jäi sinna . </s> <s> Sealt läksid nad Kanaadasse . </s> <s> Kodumaale polnud Ruudil ju mõtet tulla . </s> <s> Oleks et naine oleks olnud siin . </s> <s> Noh , arstiteadust edasi õppida polnud tal seal raha . </s> <s> Aga mingid metodistid või kes andsid talle hariduse – " </s> </p>
<p> <s> " Ja – Elga ? " </s> </p>
<p> <s> " Elga mängib nüüd lasteaias . </s> <s> Eskimo lastele . </s> <s> Elektriklaverit . " </s> </p>
<p> <s> Maja , mille ees me sedamaid peatusime , oli nende tänavate tavaline kahekorruseline poolesajandiline , " paraad " -ukse järgi sümmeetriline puumaja . </s> <s> Niisugustes majades , kaheksa- või kaheteistkümnekorterilistes , nagu nad olid , oli enne sõda elanud suur osa toda ringkonda , kuhu enamjaolt kuulus mu endagi sugulaste ja hõimlaste vanem põlv . </s> <s> Need olid majad , mille omanikeks olid harilikult möödunud sajandi teisel poolel Põhja-Eesti küladest või mõisatest linna asunud mehed , esialgu töölised , siis eestöölised , siis kümnikud , siis ettevõtjad . </s> <s> Või alguses tallipoisid , siis õpipoisid , siis sellid , siis meistriabid , siis pisikesed ja siis keskmised poodnikud – ning aastakümne või kahe või kolme pärast – harilikult vaevaliste , kitside ja pedantsete aastakümnete pärast – väikesed või suuremad majaperemehed valmis . </s> <s> Majad ise olid enne sõda olnud värskelt või igatahes hiljuti värvitud , rohelised , kollased , pruunid , valgete aknaraamidega ja valdavalt väga puhaste aknaruutudega , tavaliselt , tõsi küll , lukus paraadustega , vähemalt nõudlikumate peremeeste ja sedamööda ka valitumate üürnike puhul . </s> <s> Trepikojad olid olnud niisugustes majades niisama puhtad või puhtamad kui korterite toad ja alati justkui vastpestud koridoripõrandail sageli kirjud põrandariided maas . </s> <s> Muidugi , koridorid neis majades , säärvandiga toast kuni köögiga ja kolme või koguni nelja toaga korterini , olid maksnud kümnest kroonist kuni nelja- või viiekümne kroonini kuus . </s> <s> N ü ü d olid nad inimestel mõne või mõneteistkümne rubla eest , see tähendab veerandi või koguni kaheksandiku hinna eest käes . </s> <s> Aga ka asja teine külg oli saanud vahepeal nähtavaks – nagu õieti kõigis Tallinna eeslinnades , nii – ja miskipärast eriti – ka siin . </s> <s> Spetsiaalselt hõlpsasti märkas seda muidugi selline silm nagu antud juhul minu oma , mis polnud viimase kümne või viieteistkümne aasta jooksul toimunud muutust päev-päevalt jälginud : nii kaugele kui maju näha oli , polnud neist mitte ükski sõja algusest saadik värsket värvi peale saanud . </s> <s> Kõik nad olid – kuidas keegi – luitunud , vettinud , paatunud . </s> <s> Aknad olid läbistikku halvasti pestud , keldriaknad lausa porised , vaata et eranditult porised , ja vaata et pooled katki . </s> <s> Õueväravad ja majade uksed olid , tõsi küll , lahti . </s> <s> Aga pooled neist või vähemalt paljud neist olid kuidagi tiidakil ja Klaara maja " paraad " -uks oli märgatavalt tiidakil , kaks paekivist trepiastet servast murenenud ja ülemine jumala lõhki , ning hämara koridori põrandal krigises meie taldade all , ma ei tea , kas paepuru katkiselt trepilt või lihtsalt sügiseporist väljakuivanud muld . </s> <s> Nii et viivu jooksul , mis me papi Sõrru koputuse järel ühe alakorruse ukse taga seisime , mõtlesin , ma usun , et mitmekümnendat korda : tegelikult – kumb on hõlpsam taluda , kas laos , mille tekitab peremeestest vabanemine – või peremehed , kelle olemasolu tagab igatahes korra ? </s> <s> Ja kas siis tõesti pole kuidagi võimalik ühendada kahte head ? </s> <s> Ja kui palju võiks see v e e l aega nõuda ? </s> <s> Nähtavasti palju . </s> <s> Sest seal , kust ma olin tulnud , neis Komimaa ja Siberi linnades , mida ma olin põgusalt näinud , oli , vähemalt loosungite järgi , üritatud kahe hea ühendamist kakskümmend aastat kauemini kui meil , aga tulemuseks oli kahtlemata veel sügavam lagu – </s> </p>
<p> <s> Ust paotati niipalju , kui kett lubas , ja vist pisut lõuatu vanema naise pungis silm vaatas meid üle keti . </s> <s> Siis lasti meid sisse . </s> <s> Sõrd ütles : </s> </p>
<p> <s> " Tere , Klaara . </s> <s> Misasja sa siin ketitad – ? " </s> </p>
<p> <s> Klaara ütles temast mööda vaadates : </s> </p>
<p> <s> " Näh , ma nägin , et veoauto sõitis ette – kust mina tean , mis auto see võib olla – " </s> </p>
<p> <s> " Me leppisime ju kokku , et ma täna pärast viit – " ütles Sõrd . </s> </p>
<p> <s> " Palju mis – " seletas Klaara-proua pahaselt . </s> <s> " Ega tänav ole sellepärast muudele autodele kinni . </s> <s> Ja autosid on nähtud igasuguseid – " </s> </p>
<p> <s> Perenaine seisis meie ees keset tuba , käed puusas , mingi tume-kirju kittelkleit seljas , tuhkjas juus nii kõvasti kuklasõlmes , et hallikas näonahk tundus olevat pingul ja terav nina tungis võimukalt esile . </s> <s> Ta vaatas meile pulkassilmi otsa ja polnud meie tulekust sugugi vaimustatud . </s> <s> Jaa , ta paistis olevat seda nii vähe , et mul hakkas kübeke piinlik ja ma mõtlesin : miks mitte proovida tema häälestamist vana kena Sõrru suhtes pisut sallivamaks – ? </s> <s> Vaatasin ringi . </s> <s> Tuba , kus me seisime , oli vaheuste järgi otsustades kolmetoalise korteri nii-öelda suurtuba , sisustuselt pudipadine ning vanaaegne , aga tipp-topp puhas . </s> <s> Meie klaver , sest see ta pidi olema , nähtavasti täies korras säravmust pill , seisis tagaseina ääres , kirju linik üle suletud klaviatuuri ja kaanel savitaldrikul paras pott keskmise lehvikpalmiga . </s> <s> Tänava poole avanes kaks akent ja akende vahel kipaka biidermeiersohva kohal rippus pilt . </s> <s> Ma kiikasin pilti – küpresside ja mingite valgete figuuride järgi võis see olla ehk mingi Böcklini koopia – , naeratasin perenaisele , pomisesin : " Kui proua lubab – " ning astusin huvitatult pildi ette . </s> <s> Silmitsesin hoolega tühje signatuurinurki ja ütlesin sügavmõtteliselt : </s> </p>
<p> <s> " –See – tundub olevat – üsna kallis tükk – Ja igatahes niisugune , mis ajaga o d a v a m a k s ei lähe – Kui tohib küsida : kust see pilt pärit on ? " </s> </p>
<p> <s> " Ah – see on eelmiste elanikkude – kuidas ütelda – pärand – " ütles perenaine juba enam-vähem talutavalt . </s> </p>
<p> <s> " Ja kas proua elab selles kenas korteris – ammu ? " </s> </p>
<p> <s> " Kümme aastat . </s> <s> Neljakümne neljandast . </s> <s> Kui sakslased ajasid meid Narvast välja – siis , kui nad olid seda juba mõlemalt poolt puruks rullimas – " – ta vaatas mulle volksti otsa – " teie ju mäletate küll . </s> <s> Küllap teiegi olite seda rullimas – kas ühelt või teiselt poolt – " </s> </p>
<p> <s> Ta ei andnud mulle aega minu osavõttu eitama hakata , sest jatkas : </s> </p>
<p> <s> " Siis tulime Tallinna ja meile anti see korter . </s> <s> Siit läksid ühed ära Saksamaale ja meie olime sõjapõgenikud . </s> <s> Ja kui venelased tulid , siis ka – sõjapõgenikud . </s> <s> Meile liiga ei tehtud . </s> <s> Meie olime peaaegu niisama au sees , nagu oleks Venemaalt tulijad olnud . </s> <s> Aleksander , minu mees tähendab , suri vahepeal ära , aga Ülo kasvas suureks . </s> <s> Nii et juurde pole meile siia kedagi topitud – " </s> </p>
<p> <s> Sõrd näitas pöidlaga suletud vaheukse poole tagaseinas ja ütles vaikselt : </s> </p>
<p> <s> " Kutsu Ülo nüüd meile appi . </s> <s> Ma lähen toon autojuhi ka . </s> <s> Mul on temaga räägitud . </s> <s> Ega iga autojuht nüüdsel ajal ei tule , aga see lubas aidata . </s> <s> Nelja mehega viime välja ja paneme peale küll – " </s> </p>
<p> <s> " Kuule . </s> <s> Oota – " ütles Klaara-proua äkitselt , pani käed uuesti puusa ja pöördus oma küdi poole : " Tead , ma mõtlesin ümber . </s> <s> Mina ei anna seda klaverit ära . </s> <s> Vähemalt mitte selle näruse tuhande rubla eest ! " </s> </p>
<p> <s> " Aga , Klaara – " ütles vanapapi üsna vaikselt , justkui oleks ta teadnud , et selline keeldumine on tulemas , üsna vaikselt , kusjuures ma siiski märkasin , et ta kõhn kael tõmbus ta liiga laia , kuid väga puhta valge särgikrae kohal punakaks . </s> <s> " Ma maksin sulle ju kopikapealt sedasama , mis sina neljakümne üheksandal Tiiule maksid – " </s> </p>
<p> <s> " Ükskõik , ei anna ja kõik ! " kuulutas proua Klaara ja vaatas aknast välja . </s> <s> " Jumal appi – sa ise rääkisid , sa maksid selle eest omal ajal kaks tuhat krooni ? ! </s> <s> Rääkisid ju ! </s> <s> Ja nüüd tahad sa seda tühipalja tuhande rubla eest tagasi osta ! </s> <s> Kahe tuhande krooni eest ostis Aleksander enne sõda Narvas ilusa pisikese natukene pruugitud " Opel " -auto . </s> <s> Täpipealt sellesama mudeli , mille pealt nüüd see nende " Moskvitši " -nakats on maha vehitud . </s> <s> Neid sõidab siin ju üsna palju ringi . </s> <s> Aga kas sa tead , mis säherdune nüüd maksab ? </s> <s> Kümme tuhat rubla ! </s> <s> Ja sa nõuad , et ma peaksin narr olema ja tuhande rubla eest – Ei ! " </s> </p>
<p> <s> Vana Sõrd ütles üha vaikselt , aga nüüd juba ehmatavalt punase kaelaga : </s> </p>
<p> <s> " Klaara ! </s> <s> Mis sa nüüd seletad . </s> <s> A l e k s a n d e r pöörab enese hauas ringi – kui ta seda kuuleb – " </s> </p>
<p> <s> " Aleksander ! </s> <s> Aleksander ! " kähvatas Klaara . </s> <s> " Tema on sul muidugi see hea ja mina olen ahne ja kitsi ja halb ! </s> <s> Ei anna ma sulle su klaverit ja kõik ! </s> <s> Noh – vähemalt selle tuhande eest ei anna ! </s> <s> Sa mõtle , kui palju mul temaga kulu on olnud ! </s> <s> Egas ta Pärnust Tiiu juurest ise siia ei lennanud ! </s> <s> Mehed , kes ta treppidest alla vedasid . </s> <s> Auto , mis ta siia sõidutas . </s> <s> Mehed , kes ta maha tõstsid ja tuppa tirisid – see oli ju ise kõik mitusada rubla . </s> <s> Ja siis see vaev ju alles algas – " Ta haaras küdil käest . </s> <s> " Tule katsu oma käega , muidu sa ei usu ! </s> <s> Tulge teie ka – et mul tunnistaja oleks – " Ta haaras ka minul käest ja tiris meid klaveriseina teise otsa , pruuni kahhelahju juurde . </s> <s> " Katsuge ! </s> <s> Katsuge oma käega – kas on köetud ? " </s> </p>
<p> <s> " On . </s> <s> Kahtlemata , proua – " võisin ma kinnitada , sest ahi oli tõepoolest leige . </s> </p>
<p> <s> " Iga päev , iga jumala päev , kui vähegi jahedamad ilmad on . </s> <s> Ja talvel muidugi kaks korda päevas . </s> <s> See on ju nii hõre maja . </s> <s> Ma olen enese vaeseks kütnud – kõik selle klaveri pärast . </s> <s> Ega siis meil Üloga seda suurt tuba tarvis poleks ! </s> <s> Aga klaver läheb ju muidu rikki . </s> <s> Külmaga . </s> <s> Sa mõtle ise : kuus aastat . </s> <s> Mis need ruumimeetrid puid on maksma läinud ! </s> <s> Ja puuhoovis poolest ööst sabasseismised ja külmetamised . </s> <s> Üloga vaheldumisi , üks vahetab teise välja , teine jookseb koju sõrmi ja varbaid soendama – Kallis jumal – ja sina tuled nüüd ja annad need armetud tuhat rubla ja ütled : kopikapealt niisama palju , kui sa ise tema eest maksid ! </s> <s> Ja vaatad mulle niisuguse näoga otsa , et sul jääb veel õigust ülegi – " </s> </p>
<p> <s> Sõrd heitis mulle kummaliselt abitu ja peaaegu et muiahtava pilgu , aga tundus , et ta mind ei näinud . </s> <s> Ta pöördus uuesti vennanaise poole ja küsis muutumatul tasasel toonil : </s> </p>
<p> <s> " Ja kui palju ma peaksin siis sulle lisama – et meie õigused oleksid sinu meelest tasa – ? " </s> </p>
<p> <s> Klaara nagu poleks teda kuulnud , vaid seletas : </s> </p>
<p> <s> " Ja selle hääles pidamine ! </s> <s> Sa mõtle ise – kõige kütmise kiuste – niisuguses vanas niiskes majas läheb ju hea klaver alalõpmata häälest ära ! </s> <s> Seisa siin natuke aega – sa tunned ise , kuidas niiskus tõuseb sul mööda jalgu ihusse ! </s> <s> Mina tunnen kogu aeg . </s> <s> Ja mis need klaveri jalad teistmoodi on – " </s> </p>
<p> <s> Ma ei saanud kiusatusest jagu ja tähendasin : </s> </p>
<p> <s> " Ja klaveril on neid pealegi kolm – " </s> </p>
<p> <s> Klaara vaatas volksti minu poole , aga polnud mu toetuses siiski päriselt kindel , vaid ütles : </s> </p>
<p> <s> " Nojah , nii või teisiti – üks hääldeseadmine ilmast ilma ! </s> <s> Iga aasta – kutsu aga jälle vana Tenneberg siia , see tuleb , poeg kaasas , tinistavad ja jahmerdavad õhtu otsa – jälle viiskümmend rubla . </s> <s> See on ju , jumal hoidku , ise oma kolmsada rubla – kui sa kuus aastat ritta laod ! " </s> </p>
<p> <s> " No nii , et kui palju ? " küsis Sõrd tapva kannatlikkusega . </s> </p>
<p> <s> Klaara-proua vaatas pisut kramplikult põrandale ja lausus kuidagi nii , et raske oli öelda , kas tuhmilt või ses tuhmuses ikkagi pisut kriiskamisi : </s> </p>
<p> <s> " Noh – pane tuhat juurde – ja võta ja vii – ja ole oma õigluse üle uhkust täis ! " </s> </p>
<p> <s> " Ole hea – loe üle – " Vanapapi ulatas perenaisele näputäie rahatähti ja perenaine luges need sealsamas üle . </s> <s> Siis tegi ta ukse kõrvaltuppa lahti ja hüüdis : </s> </p>
<p> <s> " Ülo ! </s> <s> Tule aita see neil siit ära koristada ! " </s> </p>
<p> <s> Hüütu ilmus nii silmapilkselt , nagu oleks ta ukse taga oodanud . </s> <s> See oli särgiväel varakõhukas siledaks kammitud peaga , täpse juukselahuga ja kergelt tedretähelise näoga poiss või õieti muidugi mees , aastat kakskümmend viis või enamgi . </s> <s> Ta astus sõna lausumata ja kiiresti klaverituppa sisse . </s> <s> Tere ta meile ei ütelnud . </s> <s> Ta ei võimaldanud ka meil seda talle öelda , sest otsa ta meile ei vaadanud . </s> <s> Ka emale mitte . </s> <s> Ta ei vaadanud ka meie kellegi poole . </s> <s> Tal oli kustunud ja äranämmutatud paberossikoni suus ja ma mõtlesin : ma tean küll , miks ta tumm on – sest ta teab , et koni suus ei sünni rääkida , aga ta ei viitsi käsi püksitaskutest välja võtta , et koni näppu haarata – Ta astus kiiresti klaveri juurde , sülitas koni palmipotti , võttis käed taskust , tõstis poti koos palmiga põrandale , pani klaviatuuriliniku ruttu ja osavalt neljaks ning asetas toolikorjule , haaras klaviatuuri nurgast kinni ja oli tõstmiseks valmis . </s> <s> Üha sõnagi lausumata ja kellelegi pilku heitmata . </s> <s> Just nagu sügavalt tüdinud ema igavestest käskudest ja samal ajal omaenda sujuvale käsutäitmisele üleolevalt uhke . </s> <s> Papa Sõrd tuli autojuhiga sisse . </s> <s> Autojuht , avala näoga natuke vimmas valgetverd mees , lausus tere . </s> <s> Mina olin võõras ja jätsin esmavastamise õiguse perenaisele ja perepojale ning vastasin alles siis , kui kumbki vaikis . </s> <s> Noh , autojuhil ei võtnud nende vaikimine muidugi tükki küljest . </s> <s> Kui ta seda märkaski . </s> <s> Sest tõstmise juures Ülo igatahes nahka ei hoidnud . </s> <s> Me keerasime klaveri sealsamas ettevaatlikult külili , kruvisime tal jalad alt ja kandsime kere neljakesi autole . </s> <s> Autojuht sulges poordi ja astus kabiini . </s> <s> Ülo pöördus meile otsa vaatamata ja sõnagi lausumata ümber ning sammus majja tagasi . </s> <s> Papi Sõrd ja mina läksime talle järele , et klaveri jalad autole tuua . </s> <s> Kui me esikuuksest endisse klaverituppa astusime , seisis Klaara-proua keset tuba . </s> <s> Ülo kõndis emast tummalt ja ema poole vaatamata mööda , avas kõrvaltoa ukse , kust ta oli sisenenud , ja pani selle oma selja taga kinni . </s> <s> Ma võtsin sohva najalt klaverijala kummagi kaenla alla – ma mõtlesin : et papi Sõrrul käsi vabaks jääks vennanaisega jumalaga jätta – kui ta peaks soovima . </s> <s> Aga kätt suruda papi Sõrd Klaaral ei tahtnud . </s> <s> Ta võttis klaverijala vasakusse kaenlasse ja tegi parema käega Klaara poole kahetseva , lehvitust meenutava žesti ning ütles omal ärritavvaiksel häälel : </s> </p>
<p> <s> " Noh – Klaara – nägemiseni – " </s> </p>
<p> <s> Klaara sähvas : </s> </p>
<p> <s> " Mis nägemist sa siit enam otsid ! </s> <s> Teist klaverit mul ei ole ! " </s> </p>
<p> <s> Sõrd sammus ees ja mina järgnesin talle . </s> <s> Klaara tuli meile läveni järele ja ütles mulle , nii et ta tuline hingeõhk puudutas veel koridoris mu kukalt : </s> </p>
<p> <s> " No näete – e e s t l a n e teeb ka oma lihase venna paljaks . </s> <s> Mis siis veel venna lesest rääkida – " ning pani korteriukse mu selja taga naksuga kinni . </s> </p></div2><div2 type="alaosa"><head> 15 . </head>
<p> <s> Aga nüüd oli klaver igatahes seal , kuhu ta kuulus : kõige suuremas Paoküla vana pastoraadi kolmest elamiskõlblikuks kohendatud toast . </s> <s> Ja kui Tiiu õe poolt , majas täna perenaise eest askeldava Linda poolt , oligi klaverit hommikul selle tarvis kasutada püütud , et pulmasüldiliuad olid klaverikaanele ritta seatud , oli Tiiu lasknud need sealt silmapilk mujale asetada : </s> </p>
<p> <s> " –Kas sa siis seda ei taju , et – " </s> </p>
<p> <s> Laulatus toimus siinsamas hallis , rõskes , pudedas ja ikkagi püsivas Paoküla kirikus kella nelja ajal pärast lõunat . </s> <s> Ja kui võõras ma pruutpaarile või nende lähedastele tõeliselt olingi , istusin kirikus sadakonna inimese hulgas , kes sellest osa võtsid . </s> <s> Muuseas , rahvast oli tulnud vist isegi ootamatult palju . </s> <s> Aga omast kohast oli see küllap ka loomulik , ükskõik kui hõredaks kiriklikud talitused viimasel kolmel-neljal aastal olid jäänudki . </s> <s> Ja Viilip oli tähendanud , et kaheksandast pleenumist ja sellega alanud eriti rängast usuvastasuselainest saadik oli ristimiste ja leeritamiste ja laulatuste ja kiriklike matuste arv vähenenud enam kui poole võrra . </s> <s> Aga praegu , tema enda , Viilipi enda laulatusele oli kogunenud siiski vaata et kolmandik kirikutäit . </s> <s> Seda muidugi sellepärast , et laulatatavad olid vähemalt kohaliku rahva eakamate jaoks huviväärsed inimesed : nende hiljuti ametisse asunud arst ja nende verivärske hingekarjane . </s> </p>
<p> <s> Mina olin tulnud siia õieti mitmel tegelikult kolmandajärgulisel põhjusel , mis olid kummalisel viisil liitunud ja võimendunud piisavaks ajendiks , et mind kohale tuua . </s> <s> Olin tulnud lugupidamisest vana Sõrru vastu . </s> <s> Seda vist esmajoones . </s> <s> Ja küllap ka väikesest kurvavõitu järelhuvist Tiiu vastu , selle arg-julge tüdruku vastu , keda olin näinud üheainsa korra ja kelle abiellumises , mulle kuidagi ootamatus , aga tõeliselt küllap kõigiti loomulikus , ometi tundus leiduvat üks minu jaoks tabamatu varjund . </s> <s> Tiiu oli mulle siinsamas saja meetri kaugusel , oma arstipunktis , ise ütelnud , et tal on h i r m. </s> <s> Sest tal pole mingit tagatist , et teda homme jälle ei arvata niisuguste inimeste hulka , kellele ei tohi usaldada mürgikapi võtit ... </s> <s> K u i tagatisteta või tagatud ta tõeliselt oli – ja me kõik tõeliselt olime – , selle üle ei küündinud me otsustama . </s> <s> Aga k i n d e l ei saanud ju siin maal vähemalt meie kogemustest lähtudes milleski olla . </s> <s> Eriti kui arvestada meie riigimasina põrgulikku tsentraliseeritust ja sinna juurde seda , et kogu küllap miljonite inimesteni ulatuvas " aparaadis " oli seni asendunud ainult paar-kolm meest , tõsi küll , kõige kõrgema nupu juures istujad . </s> <s> Ülejäänud olid kõik endised , ainult et mõned olid vahetanud naabriga tooli . </s> <s> Ja tegelikult olid ju ka need kõige kõrgemad uued mehed – endised mehed , ainult et mõne tooli võrra nihkunud . </s> <s> Aga tuli välja , et ka endised mehed võivad osutuda korraga uuteks . </s> <s> Vähemalt Nikita Sergejevitš nähtavasti . </s> <s> Kuid tagatisi meil ikkagi ei olnud . </s> <s> Oli ainult skepsisega vürtsitatud lootus – et kurat teab – viimaks siiski ... </s> <s> Ja Tiiul polnud nähtavasti niigi palju tagatise-tunnet , kui lootus seda anda võib . </s> <s> Kuulu järgi olid viimastel fantastilistel aastatel mõnedki kulakutütred , küüditatud või muidu kodust aetud vanemate lapsed , püüdlikele parteipoistele mehele läinud . </s> <s> Poiste poolt oli see nende tuleviku mõttes igal juhul nii suur risk , et võis sündida ainult armastuse pärast . </s> <s> Või siis tollest pisut masohhistlikust sangariks-tõestumise rõõmust , aususkangelaseks osutumise ihast , mis ihaleja jaoks võib armastust mõnel juhul nähtavasti üleni asendada . </s> <s> Tüdrukute poolel võis ju ka mõnel juhul armastusega tegemist olla . </s> <s> Aga enesepäästmise motiiv pidi ometi kõigil juhtudel kaasa rääkima . </s> <s> Erineval määral , aga kõigil juhtudel . </s> <s> Vähemalt meeldetuleku , vähemalt teadvusse ulatumise võrra . </s> <s> Oli olnud kuulda ka paarist säherdusest juhust , kus küüditatud vanemate tütred – üliõpilased jutuks oleval juhul – olid kadunud ülikoolist ja linnast ning arvatud kaaslaste teada vahistatute ja äraviidute hulka , kuni kuude või aastate pärast oli keegi kedagi neist kuskil näinud või kellegi kohta kuulnud , et nad elasid – rägas ja soosaartel , muldonnides ja sõjaaegseis punkreis , linnu- ja ulukipriiuses , kunagiste või uute kallimatega , laulatatult või laulatamata , jumal teab ... </s> </p>
<p> <s> N i i pöörast sammu Tiiu muidugi ei astunud . </s> <s> Kui ta seisis seal tähelepandamatus valges kleidis altariastme kulunud põrandariidel oma mustakuuelise Augusti kõrval – ja naaberkirikust kohalesõitnud vana õpetaja Maak , endine amicus ja vahepeal ise ka kivisöekaevamisega tutvust teinud mees , torkas neile sõrmused sõrme . </s> <s> Ei , metsavendade ringi abiellumisega ei saanud Tiiu sammu muidugi võrrelda . </s> <s> Või siiski . </s> <s> Sest mispärast tuli siis metsavendlusse abiellumine mulle ses seoses meelde ? </s> <s> Pastoriga abiellumine o l i ju tüdruku jaoks mingil määral – lindpriiuse poole astutud samm ... </s> <s> See oli seda vähemalt Stalini eluajal sisuliselt olnud . </s> <s> Ning vaevalt võis riiklik harjumushinnang olla isakese surmast saadik oluliselt muutunud . </s> </p>
<p> <s> Nii et teatud määral olin tulnud siia uudishimust niisuguse abiellumise küsimuses . </s> <s> Aga muuseas oli ka seesama pastor Maak üks mu uudishimuliku siiatuleku põhjus . </s> <s> Kui papi Sõrd meie klaveriveol oli nimetanud , et Maak tuleb Tiiut Augustiga paari panema , olin otsustanud , et sõidan . </s> <s> Sest see vilgas vanahärra , minust küll kolmkümmend aastat vanem , oli mulle " Amicuse " kaudu – noh , nagu selle kaudu oldi – formaalselt võttes peaaegu et lähedane tuttav . </s> <s> Ja ma olin kuulnud temast vahepealsete aastate taustal paari üsna dekoratiivset lugu . </s> <s> Ja õieti oli mu huvi temaga üle hulga aastate juttu puhuda ühtlasi sedamaid laienenud : Viilipi kui noore pastori pulma pidi küllap tulema teisigi tema kolleege . </s> <s> Aga see , mida stalinliku konstitutsiooniga omal moel pidulikult kaitstud ning samal ajal katakombidesse tõrjutud ja põrmu tallatud kirik endast tegelikult kujutas ja mida ning mismoodi tema ringkonnis mõeldi , oli mind ammu vägagi huvitanud . </s> </p>
<p> <s> Ja mis puutub mu siiatuleku viimasesse kolmandajärgulisse põhjusesse : papi Sõrd oli meie klaveriveol seletanud : </s> </p>
<p> <s> " Teate , Eestis viimasel ajal moodiläinud laiutamised pulmadega pole ei minu ega Tiiu ega Augusti maitse . </s> <s> Viissada rubla palka kuus , aga pulmalauas sada kutsutud võõrast – see on omal viisil lihtsalt hale – " </s> </p>
<p> <s> Mina ütlesin : </s> </p>
<p> <s> " Noh , juba Rootsi Karlide ajal pidid võimud meil külarahva pulmapeoprassinguid piirama . </s> <s> Et mitte üle nii ja nii mitme võõra ja üle nii ja nii mitme toobi õlle inimese peale ja mitte üle kahe päeva trallimist . </s> <s> Nii et see laiutamine pole midagi muud kui meie pahupidipööratud vaesus . " </s> </p>
<p> <s> " Eks ta ole muidugi – " möönis Sõrd . </s> <s> " Sestap me mõtlesimegi , et ons meil tarvis oma vaesust pahupidi tirida . </s> <s> Las ta parem olla õigetpidi – " </s> </p>
<p> <s> Tähendab , pulmavõõraid polnud üle tosina . </s> <s> Muuseas , pastor Maak oli talaari pärast laulatust käärkambris seljast võtnud ja kuueväel kirikust pastoraati kõndinud . </s> <s> Talaari oli köster väikese kohvriga pulmamajja toonud ja nüüd oli see pastoril uuesti seljas . </s> <s> Ja kui ma papi Sõrrult tasakesi küsisin , kas see ümberriietumine oli sündinud , noh , arusaamatuste vältimiseks , vastas ta niisama vaikselt : </s> </p>
<p> <s> " –Noneh . </s> <s> Kui ta talaariga läbi alevi kõnnib , võidakse öelda – usupropaganda . </s> <s> Meil on ju usuvabadus küll . </s> <s> Aga usupropaganda vabadust ei ole meil teps . </s> <s> Ja mine tee selgeks , kustmaalt propagandakuritöö algab – " </s> </p>
<p> <s> Me võtsime peigmehe märguandel söögitoas kaetud laua ääres istet . </s> <s> Oli ootuspärane , et ses seltskonnas söögipalveta ei alustata . </s> <s> Aga üllatav oli see , et peigmehe ja pastor Maagi algatusel moodustasid lauasistujad pärast söögipalvet Mesmeri ringi , mida ma varem polnud näinudki tegelikult tehtavat . </s> <s> Nii et taipasin alles pärast kohmetut hilinemist , milles asi : naabrid võtsid naabreil käest kinni , pruudi õde Linda haaras mul vasakust ja mullakarva habemetüükaga köster paremast käest , ja siis vajutas pastor Maak lõua valgetele pehvidele ning lausus mõned hetkekohased sõnad . </s> <s> Mispeale , enne kui kätest lahti lasti , tühja taldrikusse vaatav peigmees palus meid kõiki olla tema naise ja tema enese külalised sel nende ühise elu alustuse päeval – ja nõnda edasi , aga päris kenasti ja napilt ja siiralt . </s> <s> Nii et ma silmasin uuesti pruudi kahvatut ning üksnes sarnadest natuke ähmihõõgvel nägu ja mõtlesin : huvitav , kas ta saab selle oma vagura Viilipi kõrval nüüd tõesti oma eluhirmust üle ... ? </s> </p>
<p> <s> Siis vabastati käed , ja nagu oleks nende kaudu laudkonnas tõesti eriline üksmeel valitsema pääsenud , hakati sülti taldrikuile tõstma ja sinepinappa ringi ulatama ning seda tahedat hapukat veini klaasidesse kallama , mida tollal igas külapoes saada oli . </s> </p>
<p> <s> Vestlust , esialgu kaunis tõrksat nagu alati , aga varsti elavnevat , juhtis peamiselt pastor Maak , aga ka papa Sõrd ja pikapeale koguni tema väimees ütlesid siin-seal midagi üsna sidusat sekka . </s> <s> Naised , peale pruudi ja ta õe ja ta väikese meditsiinipunktiabilise oli neid lauas veel kaks või kolm , olid peaaegu vait . </s> <s> Nagu nooremail naistel siitmaa komblamais laudades tavaks . </s> </p>
<p> <s> Toidu poolest oli aeg meil ju üha napivõitu , kuid ka vastuoluline . </s> <s> Tavalisest poest võis osta kuuekiloseid karpe Iraani kalamarja , aga suhkru- ja lihasabad olid üheksa aastat pärast sõja lõppu sõja võitnud maal ikka veel mitmeidkümneid meetreid pikad . </s> <s> Nii et selle kohta võis Viilipite pulmalauda küllasekski nimetada . </s> <s> Kui ma õieti mäletan , pakuti süldi järel küpsetatud kana hautatud ja siis praetud kartulitega ja mingi hapu salatiga . </s> </p>
<p> <s> Pärast sööki tõusti lauast liikmeid sirutama ja naistele kohvilaua katmiseks võimalust andma . </s> <s> Nii et ma kõndisin õue ja leidsin pastor Maagi , vilistlase Maagi , rägasse kasvanud aiast . </s> <s> Ta istus , nüüd uuesti tumehalli pintsaku väel , tiidakil pingil samblakarva , tühjaks korjatud või lindudest lagedaks söödud ploomipuu all . </s> <s> Ma osutasin pingiotsale ja ütlesin : " Kui tohib – ? " ja tema noogutas – nagu mulle aia ja õhtu poolhämaras paistis – peaaegu kutsuvalt . </s> <s> Nii et võtsin ta kõrval istet . </s> <s> Teel kirikust pastoraati olime vahetanud paar lauset . </s> <s> Ta oli mu silmapilk ära tundnud ja endastmõistetavusega sinatanud . </s> <s> Nii et küsisin nüüd otse : </s> </p>
<p> <s> " Kas sa advokaat Laursonit mäletad ? " </s> </p>
<p> <s> " Mäletan muidugi . </s> <s> Vana sõber ju . </s> <s> Mis siis ? " </s> </p>
<p> <s> Ta pööras väsinud , kuid üha erksa vana näitlejanäo , õieti oma east vanema näo , minu poole . </s> <s> Mina seletasin : </s> </p>
<p> <s> " Vaata – mina jõudsin – 46-ndal – Pagari keldri seitsmendasse kambrisse mõni nädal pärast seda , kui sind oli sealt minema viidud . </s> <s> Aga advokaat Laurson oli veel seal . </s> <s> Mina tundsin teda vaevalt . </s> <s> Vanem põlvkond . </s> <s> Aga ikkagi – " Amicuse " vilistlane . </s> <s> Paar korda koosolekukutseid viidud – Lossi tänavas ta ju elas . </s> <s> Nojaa . </s> <s> Ja siis juhtus mõnel ööl , seal seitsmendas kambris tähendab , et teised magasid , aga meie ei saanud kumbki und , tema ja mina . </s> <s> Me ajasime sosinal juttu . </s> <s> Ja siis rääkis ta mulle kord niisuguse ainulaadse loo – sinuga ühenduses – , et ma tahaksin juhust kasutada ja seda kontrollida . </s> <s> Laurson ise pidi ju olema surnud – " </s> </p>
<p> <s> " Jaa , " ütles pastor , " Karagandas . </s> <s> Tunamullu . </s> <s> Aga räägi – mis lugu see oli ? " </s> </p>
<p> <s> " See oli – sinust – ja Oleviste kellamehest . </s> <s> Ja kelladest – " </s> </p>
<p> <s> " Aaa ... </s> <s> Noh , kujutan ette . </s> <s> Lobamokk see Laurson , lobamokk . </s> <s> Ja muidugi mina ise ka – " </s> </p>
<p> <s> Ta muiahtas hämaruses mu näo kõrval . </s> <s> Aga ma ütleksin , et peaaegu meelitatult . </s> </p>
<p> <s> " Ja mis ta siis sulle puhus – ? " </s> </p>
<p> <s> Mina seletasin , täpselt nagu oli : </s> </p>
<p> <s> " Laurson rääkis , et sina olid olnud seal keldris oma kunstikogu saatuse pärast mures – " </s> </p>
<p> <s> " Nojaa . </s> <s> Olingi – " ei salanud Maak oma muret . </s> <s> " Ma olin ju kolmkümmend aastat kollektsioneerinud . </s> <s> Mitte väga sügava asjatundmisega . </s> <s> Mitte kuigi suurte rahadega muidugi . </s> <s> Aga väga suure andumusega . </s> <s> Ah kas piibliainelisi asju ? </s> <s> Nojaa , neid ka . </s> <s> Aga mitte sugugi ainult neid . </s> <s> Eesti ja balti kunsti üleüldse . </s> <s> Peamiselt maali . </s> <s> Aga ka graafikat , pisiskulptuuri , igasugust juhuslikku huvitavat ainest . </s> <s> Ka arhivaale . </s> <s> Kunstiajaloolisi tähendab . </s> <s> Ja kui mind kinni võeti , sain muidugi aru , et mingi karistus mulle määratakse , viis aastat , seitse aastat , võibolla kümme , ümarikuma arvu mõttes , eks ole – see oli möödapääsmatu . </s> <s> Mis mulle muret tegi , oli see , mis saab siis , kui mulle mõistetakse koos aastatega ka vara konfiskeerimine . </s> <s> Süüdistused minu vastu olid narrid : paar kodanlik-natsionalistlikku lauset kuskil matustel , mida keegi õieti ei mäletanud . </s> <s> Ja see , et ma olin Saksa okupatsiooni ajal vabariigi aastapäeva tähistanud , külalised kutsunud ja nii . </s> <s> Aga minul on kahekümne neljandal veebruaril sünnipäev – " </s> </p>
<p> <s> Mina hüüdsin : </s> </p>
<p> <s> " Siis oli see ju sünnipäeva pidamine – Kas sa siis sellele ei rõhunud ? ! " </s> </p>
<p> <s> " Muidugi rõhusin , aga nad ütlesid : n õ u k o g u d e inimene oleks oma sünnipäeva pidamise edasi lükanud . </s> <s> Aga teie pühitsesite ja muigasite pihku – Ühesõnaga süüdistused olid narrid , aga konfiskatsioonioht oli vägagi olemas . </s> <s> Seda tundsin ma juba poolteist kuud ette . </s> <s> Kui nad hakkasid mind välja kutsuma ja küsitlema . </s> <s> Alguses usuasjade voliniku juurde ja siis juba Pagarisse . </s> <s> Hetkiti tundus , et kogu jama minu vastu oligi mu kunstiteoste pärast alustatud – Aga kollektsioon oli mu lootuseks kas või selles mõttes , et mu naine oleks saanud seda vähehaaval müüa ja müügist ära elada ja minule pakki saata . </s> <s> Sest muud vara meil ju mingisugust ei olnud . </s> <s> Ja kollektsioonis oli mul ikkagi toredaid asju – " Ma nägin hämaras , kuidas ta tõmbas keelega huuled läikima . </s> <s> " Noh , näiteks – ma olin ju 39-ndast saadik , sellest ajast , kui Viiralt Eestisse tagasi tuli , temalt graafikat ostnud . </s> <s> Ühe valla mehed ikkagi . </s> <s> Ja regulaarselt " Colombia " kohvikust läbi jalutanud – sel ajal , kui ta seal teiste loba kuulas ja kohvi rüüpas ja kritseldas . </s> <s> Nii et laud ja lauaalune oli kritseldusi täis – plokilehti , salvrätte , teinekord suuremaid lehti ka . </s> <s> Pärastpoole kogunes neid korjajaid tema ümber liiga palju . </s> <s> Aga esimestel kuudel sain ma sealt mitukümmend huvitavat skitsi . </s> <s> Ja mitukümmend pisikest vigurit , mis ta seal möödaminnes oli meisterdanud . </s> <s> Mõned toredasti frivoolsed , mõned filosoofilised . " </s> </p>
<p> <s> " Mis vigurid need siis olid ? " </s> </p>
<p> <s> " Noh , näiteks , kujuta ette – tühi tuletikutoos . </s> <s> Kinni ja tühi . </s> <s> Kui sa ta kummuli pöörad , on ümbrisepõhja ühes otsaservas mehe nägu . </s> <s> Mehe profiil . </s> <s> Tömp õgardiprofiil , suu laiali lahti . </s> <s> Mehel on kroon peas ja krooni peale on kirjutatud KRONOS . </s> <s> Kõik hiiglapeene tušisule töö ja profiil sulenoaga välja lõigatud . </s> <s> Aga kui sa toosi ümbrisest esile lükkad , siis tuleb toosi põhja peal mehe suust välja – tema ranne ja siis käsi ja käes kahvel , tema suu poole suunatud , saad aru , ja kahvli otsas vorst – ühel vorsti otsal viisnurk ja teisel haakrist . </s> <s> Ja kui sa siis toosi ümbrisesse tagasi lükkad , neelab mees kõik alla – randme , käe , kahvli ja vorsti – klõnks . </s> <s> Niisugune vigur et – Nojaa , ja ega mul polnud talt ainult niisuguseid asju . </s> <s> Ja mitte ainult temalt . </s> <s> Mul oli ka võibolla kõige parem kogu Grünbergi monotüüpiaid . </s> <s> Näiteks . </s> <s> Pooled asjad , mis ta Pariisist 40-ndal Eestisse tõi ja mis tal 44-ndal siia maha jäid . </s> <s> Ja nii edasi . </s> <s> Ja ma teadsin , et konfiskatsiooni korral võib sellega juhtuda mis tahes . </s> <s> Antakse Kunstimuuseumile üle , see oleks kõige parem . </s> <s> Olgugi et mina olen omast ilma . </s> <s> Aga müüakse lihtsalt tuulde – see oleks hoopis absurdne . </s> <s> Ja kõige absurdsem – hävitatakse ära . </s> <s> Kui , noh – " – ta ütles muiates ja pikkamööda – " j e n t a r t j e t j e k u-u n s t – " </s> </p>
<p> <s> Mina ütlesin : </s> </p>
<p> <s> " Nojaa . </s> <s> Ja siis te töötasite välja süsteemi . </s> <s> Kelladega . </s> <s> Aga see pidi olema teil juba enne teie vahistamist välja töötatud – ? " </s> </p>
<p> <s> " Muidugi enne , " seletas Maak , " pärast ei saanud enam midagi välja töötada . </s> <s> Aga tekkis see süsteem meil nii , et – Vaata , mul oli Olevistes kellamees . </s> <s> Teda ei ole nüüd ka enam elus , nii et sellest võib rääkida . </s> <s> Tema oli õieti , noh , mereväe vanemleitnant . </s> <s> Ja sidevärkide peal töötanud . </s> <s> Ja kellamehetöö peal hoidis ta end võimude silma alt pisut kõrvale . </s> <s> Ja kui mind kimbutama hakati , rääkisin ma oma olukorra talle – malemängu juures – ära . </s> <s> Et Pagarisse ma muidugi maandun ja sinna kedrisse mind haputaignaks hapnema pannakse – eeh , kui ma saaksin seal vähemalt teada , mis maailmas sünnib . </s> <s> Ja mis minu kunstiteostega on sündinud . " </s> <s> Ja siis tekkis tal idee . </s> <s> Ja ta ladus selle välja . </s> <s> Ja me viimistlesime selle kahekesi ära . " </s> </p>
<p> <s> " Kas sa ei tahaks jutustada – kuidas see käis ? " </s> </p>
<p> <s> Ja Maak jutustas mõnuga : </s> </p>
<p> <s> " Me lihtsustasime tähestiku ära . </s> <s> Mina soovitasin loobuda vokaalidest . </s> <s> Nagu heebrea kirjas ja enamjaol semiitidel . </s> <s> Aga kellamees arvas , et see teeks teksti jälgimise raskemaks kui see , mis tema soovitas . </s> <s> Ja ma jäin temaga nõusse : me säilitasime olulised vokaalid , aga liitsime kaks või kolm konsonanti ja erandina kaks vokaali ühe märgi alla . </s> <s> Kuni jäi järele kaksteist märki . </s> <s> Need panime tabelisse – noh , siin pimedas ei saa ma teda sulle joonistada , aga sa saad aru : á neli hääliku- või häälikugrupimärki kolmes vertikaalses reas : </s> </p>
<p> <s> I II III </s> </p>
<p> <s> a i , j n </s> </p>
<p> <s> b , p , v k , h o , u </s> </p>
<p> <s> d , t l r </s> </p>
<p> <s> e m s. " </s> </p>
<p> <s> " Ja edasi – ? " tundsin ma huvi . </s> </p>
<p> <s> " Edasi oli üsna lihtne . </s> <s> Meil oli Oleviste kiriku tornis sel ajal neli kella . </s> <s> Ma usun , et on vist praegugi . </s> <s> Kaks suurt ja kaks keskmist . </s> <s> Vähegi musikaalne kõrv tegi nende vahel eksimatult vahet . </s> <s> Me jagasime horisontaalread kellade peale ära : esimene kell – a , i või j , n – ja nii edasi . " </s> </p>
<p> <s> " Aga kuidas te vertikaalridade vahel vahet tegite ? " </s> </p>
<p> <s> " Noh , me valmistasime neli summutit . </s> <s> Lihtsalt paraja pikkusega kepp , millel on vana suka sisse õmmeldud vatipall otsas . </s> <s> Ja mööda kellaköit jookseb paras peenike nöör kellamehele pihku , kust saab summuti vastu kella tõmmata . </s> <s> Ja me kinnitasime niisuguse iga kella sisse . " </s> </p>
<p> <s> " Ja mida see teil võimaldas ? " </s> </p>
<p> <s> " Väga lihtne – " ütles pastor . </s> <s> " See võimaldas varieerida kellalöögi kestvust . </s> <s> Liiale minna me sellega ei saanud . </s> <s> Sest rütmi väga suur kõikumine oleks hakanud võõrastele kõrva . </s> <s> Aga mõõdukas varieerimine oli täiesti võimalik . </s> <s> Nii et kolm kestvust – lühike , keskmine ja pikk – olid teadja jaoks eksimatult eraldatavad . </s> <s> Ja sel moel oli meil kaksteist märki käes . </s> <s> Me saime seda kolmel pühapäeval harjutada . </s> <s> Neljandal pühapäeval olin mina juba arreteeritud ja kellamees oli näinud hirmsat vaeva . </s> <s> Noh , et hästi selgesti teatada : Kõik tervitavad kunstikogu alles konsistooriumis Kiisla kinni võetud – Või umbes niimoodi . </s> <s> Nagu need teated siis käisid . </s> <s> Aga mina ei kuulnud seekord mitte midagi . </s> <s> Sest mina olin esimese nädala boksis . </s> <s> Kas sa tead , mis see on ? </s> <s> Ah sina oled ka olnud ? </s> <s> Noh , siis sa ju tead . </s> <s> See asus kõigist akendest nii kaugel ja nii mitme müüri taga , et sinna poleks Jeeriku pasunad ka ära kostnud . </s> <s> Aga siis visati mind seitsmendasse kambrisse , sinnasamasse , kust sa hiljem Laursoni eest leidsid . </s> <s> Ja seal olid aknad , keldriaknad muidugi , aga otse Pikale tänavale . </s> <s> Aknad olid mõistagi kinni ja plekiga kaetud . </s> <s> Aga kirikukellad kostsid sealtsamast Olevistest absoluutselt selgesti sisse . </s> <s> Ja mina jäin sinna viieks kuuks ja kuulsin kakskümmend pühapäeva järjest igal hommikul tähtsamad uudised ära – " Ma kuulsin : ta naeris pimeduses tasasel kõhinal . </s> <s> " Arusaamatusi juhtus meil muidugi ka , aga üldiselt – ma olin esimesel pühapäevahommikul ootel nagu suur kõrv . </s> <s> Ja mures ka – et teine-kolmas võib mind kõnetamisega segada ja ma ei loe välja , mis kellades sees on . </s> <s> Üles kirjutada nagunii midagi ei võinud . </s> <s> Pliiatsijupp oli mul küll kuue voodri vahel ja paberipalakese oleks ka leidnud , aga pidi ikkagi selle varul olema , et meie tosina-mehe-kambris olid tingimata ka võimude silmad-kõrvad sees . </s> <s> Nii et ma vabandasin ja palusin endale kambrikaaslastelt pühapäeva hommiku puhul vaikse pooltunni – keskendumiseks ja palvetamiseks . </s> <s> Ja mehed olid ses suhtes viisakad ja diskreetsed . </s> <s> Nuhid kaasa arvatud , kui neid seal oli . </s> <s> Ja mina istusin , silmad kinni , nurgas ja kuulasin kellade löömist ... </s> <s> Ma ütlesin : arusaamatusi juhtus meil ka . </s> <s> Nojaa , meie lihtsustatud tähestiku tõttu oli see peaaegu möödapääsmatu . </s> <s> Umbes nii : Palume kõik teile jumala õnnistust kunstikogu alles Tsurtsill pidas Boltonis kõne kõigil on jälle lootust ... </s> <s> Noh , lootus lootuseks . </s> <s> Ma hakkasin hiljem , juba laagris , juba Intas tähendab , meeste käest pärima , mis kõne see Boltoni kõne oli olnud . </s> <s> Tuli välja – ei olnud hoopiski Boltoni , oli olnud Fultoni kõne . </s> <s> Sest meil ei olnud f-i üldse ette nähtud , meil oli mõeldud tarvitada vajaduse korral v-d . </s> <s> Aga b , p ja v olid kõik ühisel märgil : teise kella lühike löök . </s> <s> Ja o ning u olid sellesama kella pikk löök . </s> <s> Nii et mina kuulasin ja mõtlesin : mis nimi see ikka muud saab olla kui Bolton , niisugune linn on ju Inglismaal olemas . </s> <s> Noh , Bolton või Fulton – tühjaks kumuks see jäi – " </s> </p>
<p> <s> " Aga sinu kunstikogu – ? " küsisin ma pärast silmapilku vaikust . </s> <s> " Mis sinu kunstikoguga sai ? " </s> </p>
<p> <s> " Konfiskeeriti teadagi . </s> <s> Minu kinnioleku kolmandal kuul . " </s> </p>
<p> <s> " –See oli sulle muidugi – pauk ... " </s> </p>
<p> <s> " Noh , arusaadav ... " ütles ta – aga kuidagi nii , et selles oli midagi , mis sundis mind tema poole pöörduma . </s> <s> Pimeduses ei näinud ma ta ilmet enam kuigi hästi . </s> <s> Ta jatkas : </s> </p>
<p> <s> " ... </s> <s> Aga tead – üldsegi mitte niisugune pauk , nagu ma olin kartnud . </s> <s> Ja palju hõlpsam , palju kergem just tänu sellele , et ma sain sellest n i i s u g u s e l viisil teada . </s> <s> Saad aru : see ühendus maailmaga , mida mul ei tohtinud olla , aga mis mul siiski olemas oli – see mõjus kuidagi imeliselt . </s> <s> Ma olin keldrisse sisse müüritud . </s> <s> Ma ei tohtinud mitte midagi kuulda . </s> <s> Aga igal pühapäevahommikul läks maailm ometigi lahti ja kellahelina sees sain ma teada , mis väljas oli sündinud . </s> <s> Ja see helin kumises üle terve linna , üle kõigi katuste , tabamatult kõigist akendest sisse ja mina olin selle sees just nagu ainult tinglikult seal , kus ma olin , ja tegelikult täiesti vaba ja kuulsin otsekui Jumala enese häält – " </s> </p>
<p> <s> Mina küsisin pärast silmapilku kummaliselt tihedat pimedat vaikust : </s> </p>
<p> <s> " Keegi rääkis mulle – ma usun , et Rünk , kes muu , meie " Amicuse " Rünk – sa tunned ju teda – " </s> </p>
<p> <s> " Muidugi – " </s> </p>
<p> <s> " –et m i d a g i olevat sulle konfiskatsioonist vist ka alles jäänud – ? " </s> </p>
<p> <s> " Jaa – " ei vaielnud Maak sellele vastu . </s> <s> " Isegi rohkem kui midagi . </s> <s> Isegi vahest veerand sellest , mis mul oli . </s> <s> Naisel oli õnnestunud see tuttavate kätte toimetada . </s> <s> Enne kui konfiskeerijad kohale tulid . " </s> </p>
<p> <s> " Noh – " heietasin mina , õieti teadmata , kummale poole rõhku asetada , " see on ju teatud määral rõõm – aga kibedus – võibolla ka – " </s> </p>
<p> <s> " On küll , " ütles Maak . </s> <s> " Kuidas kellelegi – " </s> </p>
<p> <s> " Mis mõttes – kuidas kellelegi ? " </s> </p>
<p> <s> " Noh , ma olen hakanud kunstiesemeid ära kinkima . </s> <s> Saajatele on see iga kord rõõm . </s> <s> Ja mulle endale ka . </s> <s> Rõõm . </s> <s> Ja vabanemine . </s> <s> Sellepärast ma kingingi . </s> <s> Ma tõin tänagi Viilipile ja ta noorikule ühe asja oma kogu jääkidest . </s> <s> Pulmakingiks . </s> <s> Pulmakink on ju väga hea põhjendus . </s> <s> Ühe Köleri Kristuse-etüüdi . </s> <s> Aasta seitsme- või kaheksakümne eest Pärnumaa Kärgi kiriku altarimaali jaoks tehtud . </s> <s> " Kristus teeb pimeda nägijaks . " </s> </p>
<p> <s> Mina ütlesin : </s> </p>
<p> <s> " Jaa , Viilip näitas mulle . </s> <s> See on neil teises toas juba seinal . </s> <s> Aga – mis k i b e d u s e l e sa viitasid ? " </s> </p>
<p> <s> " Perekondlikule kibedusele . </s> <s> Jajaa . </s> <s> Mu naise vend on leidnud advokaadi ja ma kardan , et hulluarsti ka , ning alustanud aktsiooni . </s> <s> Mind kutsuti juba konsistooriumisse seletust andma – " </s> </p>
<p> <s> " M i s aktsiooni – " </s> </p>
<p> <s> " Ma ei tea , kuidas seda praegu nimetatakse . </s> <s> Vanasti oleks see olnud pillajaks kuulutamine . </s> <s> Praegusel ajal – noh , tead , praegusel ajal käib niisugune üleriiklik pillamine , et isiklikku pillajaks kuulutamist enam vist ei olegi . </s> <s> Nüüd rõhutakse isikliku teovõime peale . </s> <s> See on ju iseenesest juba ligikaudu null , aga nüüd kutsutakse seda , mis nad minuga teha tahavad , kohtulikuks teovõime piiramiseks . </s> <s> Või umbes niimoodi . </s> <s> S i n a oled ju jurist . </s> <s> Sina pead teadma , kuidas see praegusel ajal käib . </s> <s> Aga ükskõik . </s> <s> Mõned vanad asjatundlikud sõbrad on mulle seletanud : kerge ei pidavat minu teovõimetuks tunnistamine arvatavasti olema , aga võimatu – praegustes oludes – ka mitte . </s> <s> Eriti kui ma ei pane oma talaari maha ja mu naine ei astu otsustavalt minu poolele ja ma jatkan oma kunstiteoste laialikinkimist . " </s> </p>
<p> <s> Talaari mahapanemise võimalus või võimatus oli liiga isiklik asi , et mina saanuksin selle kohta midagi öelda . </s> <s> See , et ta naine p o l n u d , nagu ma aru sain , astunud otsustavalt oma mehe poolele ja oma venna ning nähtavasti veel mõnede sugulaste vastu , oli veelgi isiklikum küsimus . </s> <s> Nii et kolmest tema poolt osutatud motiivist sündis mul puudutada üksnes viimast . </s> <s> Ma küsisin : </s> </p>
<p> <s> " Aga sina – jatkad kinkimist ? " </s> </p>
<p> <s> " Jaa – " Ta hääl kõlas seal pimedas , kui soovite , pisut kummastava reipusega . </s> <s> " Jaa . </s> <s> Sest see käib ühtedele närvidele , aga teeb teistele rõõmu . </s> <s> Ja mina loodan , et ühtedele pakutud rõõm kaalub teistele põhjustatud närvilikkuse üles . " </s> </p>
<p> <s> Mina ütlesin : </s> </p>
<p> <s> " Ja sulle endale teeb see kahesugune tulemus paras jagu nalja ka – ? " </s> </p>
<p> <s> Ma ei tea , mis ta selle peale oleks vastanud , sest sealsamas avanes maja aia poolt uks ja laskis sõstrapõõsastele laieneva valgusejoa , milles kõik põõsaalused tundusid silmapilgu olevat süsimustad ja kõik sõstralehed hõbedased ja filigraansed . </s> <s> Siis ilmus ukseava heledusse Tiiu siluett ja hõikas õue : </s> </p>
<p> <s> " Kes aias on – palume kohvilauda ! " </s> </p>
<p> <s> " Noh , mingem siis , siin väljas lähebki juba rõskeks – " ütles pastor pingilt tõustes ja ma kõndisin ta kõrval majja tagasi , tõtt-öelda muljega , et ta tervitas pimeduses muigega võimalust unustada mu küsimus kohvilekutse tõttu lihtsalt õhku . </s> </p>
<p> <s> Linda ja köstriemand olid kohvikallajad . </s> <s> Tassid olid talupoeglikult suured ja jook ise kokkuhoidmatult kange , nii et naised kallasid sellele jõudsasti värsket koort helenduseks peale . </s> <s> Kohvi juurde pakuti koduseid mandliküpsiseid ja kolmetärnilist armeenia konjakit , mida tollal hinnaga nelikümmend rubla pudel oli igast jumala poest saada . </s> </p>
<p> <s> Peigmees oli muutunud pisut jutukamaks kui muidu . </s> <s> Vahepeal istus ta minu kõrvale ja seletas : hea meelega oleks ta oma pulmalauas k õ i k i oma hiljutisi töökaaslasi , tähendab Toompea mullakaevajaid , näha tahtnud – Mina küsisin vahele , et kas Jalakat ka , ja tema ütles leebelt : </s> </p>
<p> <s> " Ei-ei , Jalakat ma praegu ei mõtelnud . </s> <s> Ma mõtlesin magistrit . </s> <s> Aga kui ma teda kutsusin , raputas ta mul kätt ja ütles : " Ma soovin teile ja teie noorikule õnne ja nii edasi , ilusaid terveid lapsi ja kõike muud , aga teate , pulma tulema ma ei hakka . </s> <s> Sest – andke andeks – ma kardan , et teie pulmaseltskonnas ei õnnestu mul olla sobivalt v a g a – " " </s> </p>
<p> <s> Ma mäletan , ma ei teadnud siis ( ega tea tänini ) , mis see oli , mis mind kannustas . </s> <s> Kas tundsin vajadust olla ses vagas seltskonnas , kuhu mina olin tulnud , aga kust magister oli hoidunud , kuidagi magistri ebavagadusega solidaarne . </s> <s> Või tahtsin peigmeest ja tema rahu lihtsalt ja üleüldse natuke kiusata , olgu ta ameti , mulle ikkagi pisut arusaamatu ameti pärast – või hoopis ta ootamatu õnne pärast , tolle ta eluhirmunud , aga ilmsesti armsa , ilmsesti intelligentse Tiiu pärast , mis oleks tähendanud , et armukadeduse pärast – ma ei tea . </s> <s> Kui peigmees järgmist puhku minu kõrval istet võttis , natuke higine , seda küll , aga ikkagi kuidagi ärritavalt rahulik nagu aina , küsisin äkki : </s> </p>
<p> <s> " Kuulge , seltsimees Viilip , seletage mulle , kuidas see teie elukutses käib . </s> <s> Vaimulik on ju teatud mõttes vahemees oma koguduseliikmete , oma hingede ja jumala vahel . </s> <s> On ju ? " </s> </p>
<p> <s> " Ja siis – ? " küsis ta ettevaatlikult . </s> </p>
<p> <s> Mina ütlesin : </s> </p>
<p> <s> " Siis peaks ju ütleme vastutustundlik isik võima hakata vaimulikuks ainult eeldusel , et ta tunneb seisvat end jumalale ligemal kui need , kelle vahemeheks ta hakkab . </s> <s> Ainult sel eeldusel minu meelest . </s> <s> Kas teie isiklikult tunnete , et seisate jumalale ligemal kui teised inimesed ? " </s> <s> Mul oli piinlik täpsustada " ligemal kui näiteks mina " ja ma neelasin selle täpsustuse alla . </s> </p>
<p> <s> Arvatavasti olin siiski oodanud , et ta hämmeldub . </s> <s> Aga ei . </s> <s> Vastupidi . </s> <s> Ta vaatas mind üle oma kohvitassi – mulle tundus , et osavõtliku pilguga – ja ütles epateerivalt vaiksel häälel ( nii vaiksel , et mulle torgatas meelde : kas ei ärrita mind tema ja ta pulmarahva ja paljude teistegi , vaata et terve selle maa vaikne kõnepruuk muuseas selle tõttu , et olen kohanenud Venemaal vastu omaenese tahtmist kriiskavamaga ja valjemaga ? ) – August vastas väga vaikselt , aga , võta või jäta , täiesti loomulikult : </s> </p>
<p> <s> " Mina arvan : kui me selle teie tingimuse oma ametikõlblikkuse mõõduks seaksime , kõlbaks inimene selleks ehk ainult mõnel silmapilgul . </s> <s> Mõnel oma elu kõige täiuslikumal silmapilgul . </s> <s> Ja meie ametitöö jääks tegemata . </s> <s> Aga kogemus näitab , et inimestel on vaimulikku siiski vaja . </s> <s> Ka siin meil . </s> <s> Ja ma ütleksin : eriti meil . </s> <s> Kus psühholooge pole olemas ja arstide tähelepanu on teisal ja inimestel pole sageli lihtsalt mitte kellegi poole pöörduda . </s> <s> Rääkimata ametitalituste traditsioonist . </s> <s> Ja selles osas , mis minusse puutub , pole mul paremat nõu kui käsitada oma ametit puhtalt tööjaotuse põhimõttel : mina olen neid asju õppinud , hästi või halvasti , aga ametioskuseks tarvilikul määral . </s> <s> Ma sooritan neid nii hästi , kui oskan . </s> <s> Kuni inimestel on neid vaja . </s> <s> Ja söandan loota , et see e i o l e enese ülehindamine . </s> <s> Aga mis puutub inimeste juhatamisse Jumala juurde – noh , ma püüan rääkida sellest nii vähe kui võimalik . </s> <s> Ja k u i , siis mitte eesmärgist . </s> <s> Isegi mitte teest . </s> <s> Vaid ehk ainult suunast . </s> <s> Ilmakaarest nii-ütelda . </s> <s> Ilmakaare aimdusest . </s> <s> Ja pisikestest igapäevastest sammudest aimatavas suunas – " Ta silmitses mind tungivamalt kui äsja ja küsis : " Kas te ei arva , et n i i minimaalsel määral tohib vastutustundlik inimene endale Jumala asjus lubada – ? " </s> </p>
<p> <s> Ja mina tundsin korraga , et ma ei taha küsida talt ei tõsi- , ei mängumurelikult , kas ta loodab oma jumala-püüdlusega ja oma psühholoogirolliga vabastada oma naise tema eile juurdunud hirmust homse päeva ees . </s> <s> Sest see poleks ikkagi mitte midagi muud kui armukadedus tolle hapra ja hirmul ja hõrkvel tüdruku omandamise pärast . </s> <s> Tundsin korraga , et ma ei taha olla sellest poisist , sellest jämeda kaelaga Augustist tingimata targem ja selle läbi parem , vaid tahan teha temaga rahu . </s> <s> Ma ütlesin : </s> </p>
<p> <s> " Jaa . </s> <s> Ma arvan , et n i i p a l j u tohib inimene endale lubada . </s> <s> Aitäh . </s> <s> Kutse eest . </s> <s> Ja usalduse eest . </s> <s> Ja mingu teil nii hästi kui võimalik . </s> <s> Teil ja Tiiul . " </s> </p>
<p> <s> Kell pool kaksteist öösel pimedal Paoküla jaamaesisel mõnede võõraste ja mulle võõraks jäänud pulmaliste seas Tallinna rongi oodates ja hiljem tühjas öises rongis küsisin endalt : keda olin tahtnud oma leplikkusega Augusti suhtes ära osta ? </s> </p>
<p> <s> Keda ? </s> <s> Ja milleks ikkagi ? </s> </p></div2><div2 type="alaosa"><head> 16 . </head>
<p> <s> Olin oktoobri esimese kolme nädala jooksul Loolale meie kavatsetud Saaveli-külastust paar korda meelde tuletanud , ja tähele pannud , et erilist indu ta selle käigu korraldamiseks just nagu ei näidanud . </s> <s> Aga mõistsin , et seda olnuks ka liig temalt oodata . </s> <s> Suurejooneline seegi , et ta üldse oli mu ettepanekuga nõustunud ega olnud senini kuulutanud , et ta sellest loobub . </s> <s> ( " Mis tähendab " olin nõus " ? </s> <s> Ütlesin su pealekäimisel kord lollist peast , et hea küll ... </s> <s> Ei-ei ! </s> <s> Peeter – sa ei saa mult ju ometi tõsiselt nõuda , et ma tal laseksin ennast s i n u g a koos külla kutsuda – " Või umbes niimoodi . ) </s> <s> Nii et ülemäära ei söandanud ma Loolale peale käia . </s> <s> Seda vähem , et aeg tegi oma töö ka ses mõttes , et mõnikord , kui mu pilk Leineri tänava katusetoas mu kirjutuslaua alumisele vasakule sahtlile juhtus , tuli libell mulle üha veel võpatamapanevalt meelde – aga sahtlitulekahju tunnet see enam ei tekitanud . </s> <s> Nädal ees või taga ei mänginud nüüd tõesti enam rolli . </s> <s> Pealegi : olin esialgseks ennetanud võimalikud küsimused Elmari poolt , tema poolt , kes mu tuttavaist ainsana neid esitada võis ja , nagu ma teda tundsin , varem-hiljem esitama pidigi . </s> <s> Kahe nädala eest , järjekordsel juhuslikul koossõidul Kadrioru trammis , mina kodust laua tagant , tema lossist töölt , olin talle improvisatsiooni korras seletanud , nojaa , valetanud paraku , aga mis teha : </s> </p>
<p> <s> " Muuseas – meie libell , sa mäletad , on nüüd Tartus . </s> <s> Jaa . </s> <s> Kirjandusmuuseumis . </s> <s> Ma käisin temaga sealt mõnede tekstoloogide poolt läbi ja üks noorem mees – Andre või Mandre või mis ta nimi oli – huvitus temast nii , et mul oli kahju seda tal käest ära tirida . </s> <s> Ta andis mulle ka tõendi , et olen selle muuseumile loovutanud – " ( Mõtlesin : Kirjandusmuuseum on sobivam kui Akadeemia sellepärast , et muuseumis pole iga teine Elmarile tuttav . </s> <s> Aga tõendist räägin ma küll täiesti naiivselt – nagu hakkaks Elmar seda kontrollima – või vastupidi , nagu ei teeks ta seda kunagi . </s> <s> Sest tõendit mul ju ei ole ... ) </s> </p>
<p> <s> Nii või naa , Elmar nähtavasti uskus mu teadet täiesti ja seda vähem oli mul nüüd põhjust libelli loovutamisega kiirustada . </s> </p>
<p> <s> Ja siis ütles Loola , mitte õhtul , kui ma tema poole tulin , vaid hommikul , kui me olime kohvi joonud ja tema toonitas peegli ees huuli , et toimetusse rutata , ja mina olin pannud mantli selga ja seisin ta selja taga , et väljuda temaga koos ja minna Leinerisse mingit raadiosaadet kirjutama : </s> </p>
<p> <s> " –Peeter – täna on reede . </s> <s> Homme õhtul kell kaheksa ootab Saavel meid enda poole . </s> <s> Nagu sa ju ammu soovisid . " </s> </p>
<p> <s> " –Ohoo – " Ma kõndisin Loola järel tema neljasaja-aastastest treppidest alla ja siit-sealt astmeile langevais valgusevihkudes reetis ta vaba helehall sametmantel – möödunudnädalane komisjonikaupluse ost – ta suveräänseid puusi – </s> </p>
<p> <s> " Millal sa siis temaga kokku leppisid ? " </s> </p>
<p> <s> " Eile . </s> <s> Ma kohtasin teda linnas . </s> <s> Noh , ta saatis mind natuke maad . </s> <s> Me lobisesime – " </s> </p>
<p> <s> " Millest – ? " </s> </p>
<p> <s> " Noh , tema ütles : " Sina käid ju nüüd selle noore ajakirjanikuga või kes ta on . </s> <s> Minu juurde sa enam ei tule – " Ja mina mõtlesin : n ü ü d ! </s> <s> Ja ütlesin : " Miks mitte ? </s> <s> Kui ma võiksin tulla selle ajakirjanikuga koos ? </s> <s> Sest minu meelest on tal sinu jaoks väga huvitav probleem – " " </s> </p>
<p> <s> " Ja mis Saavel selle peale ütles ? " </s> </p>
<p> <s> " Tema hakkas kahinal naerma ja ütles täiesti ootuspäraselt : " See oleks ju kaunikesti originaalne . </s> <s> Aga kui probleem , siis probleem . </s> <s> Tulge laupäeva õhtul ütleme kell üheksa . " </s> </p>
<p> <s> " Ja miks sa seda mulle juba eile ei ütelnud ? ! " </s> </p>
<p> <s> " –Ei tulnud meelde – " </s> </p>
<p> <s> Ja nüüd me astusime Loolaga Teadlaste Majja sisse . </s> <s> See maja oli isakese aja viimastel aastatel valmis saanud ja seda see ka meenutas . </s> <s> Mulle tuli meelde : kui ma seda maja nädal või teine pärast naasu esimest korda tähele panin , kõndisime sealt parasjagu Evaldiga mööda , Evald Joostiga tähendab , väikese bassihäälse maastikumaalijaga , kellest selle loo alguses juttu . </s> <s> Mina silmasin maja juberaskeid kaaristuid ja suhteliselt tillukesi aknaid ning küsisin , mis maja see niisugune on , ja Evald pasundas : </s> </p>
<p> <s> " Kas sa siis ei näe ? ! </s> <s> Apis'te laut ! </s> <s> Vaarao pühade härgade laut ! </s> <s> All elavad härjad , üleval preestrid . " </s> </p>
<p> <s> Mina naersin : </s> </p>
<p> <s> " Ja need kaared on laudaväravad ? " </s> </p>
<p> <s> Tema sekundeeris : </s> </p>
<p> <s> " Justament ! </s> <s> Ja aeg-ajalt viiakse härjad sinna kaarte peale kõndima . </s> <s> Ja preestrid hüppavad neil üle sarvede . </s> <s> Kes vääratab , on mutt . </s> <s> See on neil niisugune Knossosest laenatud nõks . " </s> </p>
<p> <s> Mina täiendasin : </s> </p>
<p> <s> " Ja keldris on neil Minotauros ja tema labürint . " </s> </p>
<p> <s> Ja Evald üürgas : </s> </p>
<p> <s> " Selge see ! </s> <s> Ja hullem ! </s> <s> Ja kes oma Ariadne lõnga peale kindel ei ole – nagu meie sinuga , meie pole ju mitte millegi peale kindlad – , ärgu oma nina sinnapoole pööraku ! " </s> </p>
<p> <s> Nüüd läksime Loolaga laudaväravast läbi ja majauksest sisse ning peatusime preestrikorrusel kõrge ukse taga , uksel vasksilt " Professor Artur Saavel " . </s> <s> Tähelepanuväärselt ilma " akadeemikuta " . </s> </p>
<p> <s> Kellanupule vajutamine jäi kuidagi Loola asjaks . </s> <s> Ma ei tea õieti , miks . </s> <s> Osalt vist sellepärast , et ma pisut pelgasin kätt esile sirutada . </s> <s> Oma palitu käiste tõttu . </s> <s> Narrus muidugi , kui ma seda palitut , isa palitut , isegi teatud mõnuga kandsin . </s> <s> See oli alles uuevõitu ja väga korralik kalasabariidest tükk , mille käised ema oli minu tarvis kolm-neli sentimeetrit pikemaks lasknud . </s> <s> Aga vana murdevolti polnud tal õnnestunud päriselt märkamatuks triikida . </s> <s> Ja pealegi pidi kellanupp olema Loolale enam kui tuttav . </s> <s> Kui tal kindlasti oli olnud vahepeal selle maja võtigi . </s> <s> Praegu tal seda arvatavasti enam ei olnud – muidugi enam ei olnud – , nii et ta vajutas nupule ja ma mõtlesin kumeda kellahelina järel : k u i sügavasti see mind tegelikult huvitab ? </s> <s> Mitte ju nii jumal teab kui üdisügavasti , ma loodan – see , kas ta on oma võtme Saavelile loovutanud või ei – </s> </p>
<p> <s> Aga nähtavasti huvitas see mind siiski . </s> <s> Kas või näiteks sellevõrra , et ma igatahes mingil määral pettusin , kui ukse avas diakonislikult luider seitsmekümneaastane majapidajanna , niisugune , kelle tüüpi olin siitmailt viieteistkümne aasta eest koos Umsiedler'itega kadunuks arvanud . </s> <s> Jaa . </s> <s> Sest õitsev ja poole noorem perenaine oleks meeldinud mulle Saaveli juures märksa enam . </s> <s> Kuna selline oleks lahendanud – kas või näiliselt – kõik Loolaga seonduda võivad – noh – võtmeprobleemid . </s> </p>
<p> <s> " Akadeemik ootab – " ütles majapidajanna väärikalt ja vaatas meid vana linnu pilkumatute silmadega . </s> <s> Ja seal oli siis juba ka peremees ise . </s> </p>
<p> <s> Loola esitles mind talle ja ma olin kindel , et ta mind Andrease torni kaevandist ei mäleta – ta oli ju näinud suve jooksul vilksamisi kümnete kaevajate nägusid . </s> <s> Aga ta mäletas otsekohe : </s> </p>
<p> <s> " Jaa . </s> <s> Me oleme seltsimees Mirgiga kohtunud – " Ta pöördus minu poole : " Te ju töötasite suvel Toompea kaevamistel ? </s> <s> Väliuurijana ? " </s> </p>
<p> <s> " Teil on erakordne mälu – " </s> </p>
<p> <s> " Nägudemälu – pole viga . </s> <s> Siiamaani . </s> <s> Faktidemälu võiks parem olla . " </s> </p>
<p> <s> Kui ta meie kaevamiste ajal mõjus , nagu mulle siis oli tundunud , ühtaegu nooremana ja vanemana sellest umbes kuuekümnest aastast , mis ta tegelikult oli , siis ses väikeses võõrastetoas , kuhu ta meid Aino Bachi magavate laste alla istuma pani , oli see veel märgatavam : mehe vana närviline väsimus , ja tahe jätta endast reipa selli muljet . </s> <s> Silmad , liikuvad hallid silmad pisut punakas laia laubaga ja kõhnade põskedega näos olid igatahes lõbusad ja silmanurgis vilkus hetkiti mingi justkui naerutav üleolek . </s> <s> Aga võibolla kõik ainult tundus mulle nii – ja kerge pildimoonde põhjuseks polnud miski muu kui mu enese ebakindlus . </s> <s> Loola käitus jumala koduselt , isegi ülemäära koduselt , mis võis osutada , et temagi tundis end natuke veidralt . </s> <s> Igatahes võttis ta tugitoolis istet , tõstis jala üle põlve , pani diivanilaual avatud " Kazbeki " -karbist suitsu ette , laskis mul suitsule tuld pakkuda ja küsis ladusalt : </s> </p>
<p> <s> " Noh , kuidas siis seltsimees akadeemik on viimasel ajal elanud – ? " </s> </p>
<p> <s> Nähtavasti polnud Saavelil plaanis hakata oma kunagist suhet Loolaga minule paljastama . </s> <s> Ta võis muidugi arvata , et Loola on mulle rääkinud . </s> <s> Aga paistis , et ta ignoreeris niisugustki võimalust . </s> <s> Vähemasti tundus mulle , et vastupidisel juhul võinuks ta olla omas kodus palju kodusem . </s> <s> Sest meie olime ju ainsad külalised , aga tema kandis hiigla esinduslikku tumesinist ülikonda ja sinist peene punase joonega lipsu pärlilise hõbeklambriga ja muuseas fantastilist lumivalget poolkõvakraelist särki , milletaolist olin seni näinud ainult paari vähemalt ministri mõõtu mehe seljas ja mille materjali nimetuski polnud eesti keeles veel lõplikult kindel : kas nailon või neilon ( millest esimene hiljem võibolla selletõttu läbi lõi , et teine oleks liiga pikaks ajaks jäänud toitma iroonikute suus juba sündinud sõnamängu " neil on , aga meil ei ole " ) . </s> <s> Kuid Loola küsimusele vastas akadeemik lahedalt ja Loolat joviaalselt sinatades , nagu ta ju pidigi : </s> </p>
<p> <s> " Sa tead ise – suvi on minusuguse jaoks kõige pingsam aeg . </s> <s> Väliuurimiste tõttu . </s> <s> Ja sügis esimeste kokkuvõtete tõttu . " </s> </p>
<p> <s> Ma mõtlesin : nüüd hakkab Loola kumedalt naerma ja ütleb : " Hea küll , hea küll , me hindame sinu valmisolekut meid nii pingsal ajal külla kutsuda . </s> <s> Kuid meil on ka põhjus – " Aga Loola ütles selle asemel : </s> </p>
<p> <s> " Noh , paljut akadeemikud isiklikult väliuurimistel müttavad ... " </s> </p>
<p> <s> " Asi pole ju ainult isiklikus labidatöös . </s> <s> Aga isegi seda tuleb ette . </s> <s> Mina vähemalt olen liiga vanamoeline , et päris ilma selleta toime saada . " </s> <s> Saavel ütles seda ilmse mõnuga . </s> <s> Mina küsisin : </s> </p>
<p> <s> " Aga kuivõrd on väliuurimised üldse , noh , teie branche ? </s> <s> Need on ju ikkagi peamiselt arheoloogia asi ? " </s> </p>
<p> <s> " Seda küll , " ütles Saavel . </s> <s> " Arheoloogia algab meil muidugi Kundaga ja nii , ja see on teadagi Viltmani ja tema meeskonna ala . </s> <s> Aga siiapoole , meie poole , ulatub arheoloogia ju kas või ütleme doktor Himseli bastionideni – siinsamas ümber Tallinna südalinna . </s> <s> Tähendab , 17-nda sajandi teise poolde – " </s> </p>
<p> <s> " Andke andeks – " küsisin mina , " teie ei ole siis a i n u l t keskaja spetsialist ? " </s> </p>
<p> <s> " Mispärast ? </s> <s> Olen küll . " </s> </p>
<p> <s> Mina riskisin targutada : </s> </p>
<p> <s> " Aga keskaeg lõpeb ju traditsiooniliselt uusaja algusega – tähendab trükikunsti ja suurte avastustega ja nii . </s> <s> Viieteistkümnenda sajandiga . </s> <s> Kui ma ei eksi . </s> <s> See , et ta ulatuvat Inglise kodanliku revolutsioonini – 1941 saime me siin sellest teada – see on ju ainult Marxi või kelle isiklik lihtsustus – " </s> </p>
<p> <s> " Aga see on meie marksistliku keskajauurimise alfa ja oomega , " ütles Saavel , ja kuna see oli ehk kõlanud pisut liiga innukalt , lisas ta kerge muigega : " Tähendab , nimelt oomega – " </s> </p>
<p> <s> " Ah nii – " imestasin mina täiesti siiralt . </s> <s> " Mina arvasin siiamaani , et see pidi olema mingi 41-se aasta hälve – see keskaja pikendamine poolteise sajandi võrra – , umbes nagu marrism või antimarrism või midagi niisugust – " </s> </p>
<p> <s> " Oi , ei – " ütles Saavel , noh , mitte ju nauturlikult , aga peaaegu mõnuga , " see on põrgulikult tõsine doktriin . " </s> </p>
<p> <s> " Ja kas see on t e i e arvates teoreetiliselt õige ? " </s> <s> Ma tunnistan , ma ei küsinud seda niivõrd puhtsüdamlikust uurijahuvist teooria vastu kui uuristajahuvist akadeemiku kallal . </s> </p>
<p> <s> Saavel sirutas elegantsetes mustades kingades jalad diivanilauast mööda : </s> </p>
<p> <s> " Kuulge – mis tähendab " teoreetiliselt õige " ? </s> <s> Teooriaid on liiga palju , et niimoodi küsida . </s> <s> Maailma majanduse üldarengu seisukohast on Inglise kodanlik revolutsioon kahtlemata murdekoht . </s> <s> Nii et majanduse ainudominantsi õpetavas süsteemis on see – palun väga – isegi loomulik . " </s> </p>
<p> <s> Mina jatkasin norimist : </s> </p>
<p> <s> " Ja Cromwell ja Blake ja kes – on suuremad maailmauuendajad kui kõik need pimedad keskaegsed tüübid kokku – Gutenberg ja Erasmus ja Leonardo ja Kolumbus ja Luther ja vana Rebelais takkapeale ? ! " </s> </p>
<p> <s> Saavel naeris lahedalt . </s> </p>
<p> <s> " Kuulge – ma ütlesin : majanduse ainudominantsi õpetavas süsteemis . </s> <s> Aga isiklikult olen ma kõike muud kui periodiseerimisteoreetik . </s> <s> Keskaja lõpu ja uusaja alguse küsimuses ütlen ma lihtsalt : ka niimoodi võib . </s> <s> Seda enam , kui niimoodi peab . </s> <s> Või vähemalt siiamaani on nõukogude ajal pidanud . " </s> </p>
<p> <s> See oli liiga suur avameelsus , et hakata vaidlema sellele vastu . </s> <s> Ja pealegi võeti mult vaidlemise võimalus : haigrupilguga majapidajanna ilmus uksele ja teatas , et õhtulaud on kaetud . </s> </p>
<p> <s> Saavel suunas meid söögituppa . </s> <s> Me istusime kuue tooliga lauda , peremees laua otsa ja meie temast kummalegi poole , mina paremale ja Loola vasakule käele . </s> <s> Laud oli kaetud kolmele ja peale lauakatete ning vanaaegselt paksudesse hõberõngastesse pistetud valgete salvrätirullide oli seal silmapaistvalt väikestes annustes väga mitmesugust peenikest kraami , mingisuguse akadeemikute eripoe kaupu muidugi , suitsutatud kalkunilõikudeni ja Kamtšatka krabidest salatini välja . </s> <s> Sellest viimasest lubas Loola Saavelil endale poole ette laduda ja hakkas mõnuga sööma . </s> <s> Olin ammu märganud , et isu oli tal närvilistes olukordades veel parem kui muidu . </s> </p>
<p> <s> Kui akadeemik oli täitnud meie pitsid ja me olime külma kümlinapsi boržommiga alla loputanud , ütles ta : </s> </p>
<p> <s> " No nii . </s> <s> Seltsimees Loogna kõneles , et teil pidi olema mingisugune huvitav probleem – ? " </s> <s> Nii et ma võpatasin ja küsisin endalt : mis kurat s e e tähendab ? ! </s> <s> Kust võib Don Logardo minu probleemist midagi teada ? ! </s> <s> Akadeemik pöördus Loola poole : " Eks ole , sa ju rääkisid – huvitavast probleemist – ? " </s> <s> Tähendab – huh – see oli hoopis Loola , keda vana variser minu ees seltsimees Loognaks nimetas ... </s> </p>
<p> <s> Loola ütles : </s> </p>
<p> <s> " Rääkisin küll . </s> <s> Ja Peeter räägib selle sulle nüüd kõigis üksikasjus ära . " </s> <s> ( Tema igatahes ei hakanud mind Saaveli ees seltsimeesmirgitama . ) </s> <s> Ja mina asusin asja juurde . </s> </p>
<p> <s> Ma ei hakanud meie torni akadeemikule Andrease torniks nimetama . </s> <s> Esialgu igatahes mitte . </s> <s> Aga meenutasin mõningaid suviste kaevamiste üksikasju – muuseas mäletas ta neid paremini kui mina . </s> <s> Siis kirjeldasin sajuhommikut , kui teised mehed minema läksid ja mina vihmakuue puudusel kohale jäin . </s> <s> Ja seda , mis oli sündinud . </s> <s> Kuidas ma edasi olin kaevanud ja leidnud orva . </s> <s> Tema ütles : </s> </p>
<p> <s> " Jaa . </s> <s> Ma silmasin vastava aruande üle . </s> <s> Seal on see kõik sees : orv , sulanud küünlavaha , tangid või pintsett ja keraamiline laegas . </s> <s> Ma pean ütlema , erakordselt õnnelik ja haruldane leid . </s> <s> Ma usun , et seltsimees Loogna , Ardo Loogna tähendab , soovis teile õnne – mm – leiu väärtusele vastavalt . </s> <s> Aga milles on teie probleem ? " </s> </p>
<p> <s> Kergelt-kergelt nii , et noh – õnn on teile ära soovitud ja mis te veel tahate ? ! </s> <s> Kõik , mis te veel tahta võiksite , on kas või väikesel määral , aga ikkagi häbematus – </s> </p>
<p> <s> Mina ütlesin : </s> </p>
<p> <s> " Probleem on see , et laegas ei olnud tühi . " </s> </p>
<p> <s> Saavel silmitses mind mõistmatul pilgul , sai mu sõnade tähendusest aru , töötas , nagu ma tajusin , kõige tõenäosemad , s.o. tema meelest kõige tõenäosemad tähendusvõimalused läbi ja küsis enam-vähem jahedalt : </s> </p>
<p> <s> " Mis seal siis oli ? " </s> </p>
<p> <s> Kuna ma vastusega viivitasin , rutastas ta : </s> </p>
<p> <s> " Midagi hinnalist ? " </s> </p>
<p> <s> Mina ütlesin , mitte ilma salapäratsemismõnuta : </s> </p>
<p> <s> " Väga . " </s> </p>
<p> <s> " Mmmm . </s> <s> Ja see on teie käes ? " </s> </p>
<p> <s> " Nimelt . </s> <s> Ja ma tahan sellest vastuvõetaval viisil vabaneda . " </s> </p>
<p> <s> Saavel kallas meile uue pitsi . </s> <s> Ta ütles aeglaselt : </s> </p>
<p> <s> " Noh , leiutasuseadus palgaliste arheoloogide suhtes küll õieti ei kehti . </s> <s> Aga kui te psühholoogiliselt arusaadaval moel ära seletate , miks te leiu kõrvaldasite , siis – siis , tavalise leiutasu piirides – midagi me arvatavasti – " Aga enam ei pidanud ta vastu . </s> <s> Ta hüüdis : " Ja m i s seal siis oli ? </s> <s> Mündid ? </s> <s> Ehted ? " </s> </p>
<p> <s> Mina ütlesin : </s> </p>
<p> <s> " Leiutasu võikski mind ehk huvitada . </s> <s> Ma ei ole kröösus . </s> <s> Te teate , kust ma tulen . </s> <s> Aga ma ei ole siin tasu pärast . </s> <s> Laekas oli tekst . </s> <s> Täiesti unikaalne tekst . </s> <s> Te küsite psühholoogilist seletust . </s> <s> See oli uudishimu . </s> <s> Ma loodan , te saate niisugusest motiivist aru . </s> <s> Uudishimu tõusis mulle pähe . </s> <s> Mulle on räägitud , et teie olite enne sõda ette nähtud jatkama Vatikani raamatukogus Arbusovite uurimistööd . </s> <s> Nii et te olete parim mees selle teksti jaoks . </s> <s> Kas see on tõsi , et te pidite minema uurima Vatikani Estica't ? " </s> </p>
<p> <s> Saavel lükkas huuled torru ja ütles aeglaselt : </s> </p>
<p> <s> " Mnjaa . </s> <s> Teatud määral . </s> <s> Aga ma tänan jumalat , et ma sinna ei jõudnud . </s> <s> Minu kolleeg , kes sinna jõudis ja tagasi tuli ja koju pidama jäi – 1940 – on praegu Vatikani asemel Vorkutas . </s> <s> Aga hea küll . </s> <s> Kirjeldage mulle , mis tekst see siis teie arvates on ? </s> <s> Mis tekst võis seal olla ? </s> <s> Mingi missaal ? </s> <s> Mingi breviaar ? </s> <s> Mingi agenda ? </s> <s> See peaks ju olema ladinakeelne . </s> <s> Ja mis materjalil ? " </s> </p>
<p> <s> Mina ütlesin : </s> </p>
<p> <s> " See on ladinakeelne muidugi . </s> <s> Ja pärgamendile kirjutatud . </s> <s> Aga mis sest kirjeldada . </s> <s> Ta on mul kaasas – esikus , portfelli sees – " </s> </p>
<p> <s> " Tooge ta siis siia !! " </s> </p>
<p> <s> Akadeemiku hüüatusel oli äkitselt isegi kaks hüüumärki taga . </s> <s> Loola ütles : </s> </p>
<p> <s> " Artur – vaata seda pärast söömist – " </s> </p>
<p> <s> Saavel kätsatas : </s> </p>
<p> <s> " Loola – ma ei määri seda ju majoneesiga kokku ! </s> <s> Või sa kardad , et määrin ? ! " </s> </p>
<p> <s> Tõusin lauast ja tõin portfelli esikust tuppa . </s> <s> Võtsin sealt tsellofaankaaned libelliga ja ärakirja Lepisto tehtud tõlkest . </s> <s> Ulatasin Saavelile kaaned : </s> </p>
<p> <s> " Palun tutvuge . </s> <s> Ja siin on hõlbustuseks eestikeelne tõlge . </s> <s> See on professor Lepisto tehtud , nii et – " Ma asetasin tõlke Saaveli taldriku kõrvale . </s> <s> Ta oli kaaned avanud ja silmitses libelli . </s> <s> Ma pidasin kohaseks tähendada : </s> </p>
<p> <s> " Mis puutub sellesse originaali – ma jätsin ta mõneks ajaks enda kätte , ma möönan , et pisut lubamatul moel , kui eventuaalse kirjandusliku materjali . </s> <s> Romaani tarvis , novelli tarvis , ma ei tea esialgu isegi . </s> <s> T e a d u s e ülesandeks on muidugi teaduslik publikatsioon . </s> <s> Ma ütleksin : kui ma oleksin olukorras , kus võib esitada tingimusi , loovutamistingimusi , eks ole , oleks teaduslik publikatsioon isegi mu t i n g i m u s – " </s> </p>
<p> <s> Saavel heitis mulle just nagu pisut äraoleva pilgu ja pööras vaate tagasi libellile . </s> <s> Ta avas uuesti kaaned , toetas need seljaga vasakule pihule ja silitas parema käe esimeste sõrmedega pärgamendi serva . </s> <s> Ta pööras sõrmeotstega ettevaatlikult lehti . </s> <s> Ta tõusis püsti , hea küll , mitte selleks , et rõhutada hetke pidulikkust , vaid lihtsalt et laua kohal rippuva lambi valgus oleks pärgamendile ligemal . </s> <s> Ta lükkas prillid laubale ja tõstis libelli vasakul pihul üsna silmade juurde . </s> <s> Ta sooniline ranne tuli särgi mansetist esile ja mina mõtlesin : seal , selle eriti laia metalse randmekellarihma all , on tal tema arm ... </s> <s> Ta pööras esimese lehe taas pealmiseks , vahtis seda silmapilgu ja hüüatas : </s> </p>
<p> <s> " –Kuulge – see on ju – mis asi ? ! </s> <s> Ego Andreas archiepiscopus Lundensis – See on ju – Oodake ! </s> <s> Teate – sööge rahulikult edasi ! </s> <s> Seltsimees Mirk kannab Loola klaasi eest hoolt ja enda oma eest ka . </s> <s> Aga mina lähen vaatan seda s e a l – kabinetis . </s> <s> Mul on seal vastav valgustus , projektor , luubid , kõik . </s> <s> Ja teie tundke end nagu kodus . </s> <s> Ma tulen kohe tagasi – " Ta oli minemas , viivitas silmapilgu ja haaras Lepisto tõlke oma taldriku kõrvalt . </s> <s> Ta ühmas : " Lepisto eesti keel on küll mõnikord ladinam ja kreekam kui see , mis ta tõlgib : " Sumin mummude nõlvadelt lumitipp-Ida – " või umbes nii – see on rida Hesiodost Lepisto tõlkes – " </s> </p>
<p> <s> Mina ütlesin : </s> </p>
<p> <s> " Stiili üle võib igavesti vaielda – aga s i s u l t on Lepisto üldiselt – " </s> </p>
<p> <s> " Sisult on ta muidugi enam-vähem absoluutne – " oli akadeemik juba lävel , juba üle õla tagasi vaadates minuga nõus . </s> </p>
<p> <s> Ma kallasin Loolale ja endale veel pitsi kümlit , veel klaasi boržommi . </s> <s> Ma tõstsin viimase krabisalati Loolale ette . </s> <s> Me jõime ja sõime . </s> <s> Ma ütlesin : </s> </p>
<p> <s> " Loola – ulata mulle oma käsi – " </s> </p>
<p> <s> Ta ulatas , aga laud oli tülikalt lai . </s> <s> Tõusin ja läksin Saaveli tooli tagant läbi ; Saaveli toolile ma ei istunud , istusin tühjale toolile Loola vasakul käel – kümmel ja meie pisut huligaanne seis siin majas andis mulle hoogu – , tõstsin Loola värvitu küünelakiga sõrmed oma nina juurde ja andsin neile musi : </s> </p>
<p> <s> " Aitäh , Loola . </s> <s> Me tulime sellega toime . </s> <s> Nüüd ei anna ta seda meile ka siis tagasi , kui me palume . </s> <s> Ja silub asja järelikult ära . </s> <s> Ja kui jumal annab , kirjutan ma romaani – ütleme piiskop Andrease kirgastumisest – " </s> </p>
<p> <s> " Ainult et keegi ei trüki seda ära – " ütles Loola muiates . </s> </p>
<p> <s> Veerand tunni pärast ilmus Haigur ja vaatas , kui kaugel söömisega ollakse . </s> <s> Ta ei tabanud mind suudlemast ei Loola sõrmi ega suud . </s> <s> Ma ütlesin : </s> </p>
<p> <s> " Akadeemik on oma kabinetis . </s> <s> Tal on seal meie jaoks üks väike töö käsil . </s> <s> Meie poolest võiks laua ära koristada ja kohvi anda . </s> <s> Aga küsige , kuidas tema – " </s> </p>
<p> <s> Haigur tuli minuti pärast tagasi : </s> </p>
<p> <s> " Tema poolest ka . " </s> </p>
<p> <s> Kuni ta lauda koristas ja uuesti kattis , istusime meie võõrastetoas . </s> <s> Loola lehitses venekeelse " Unesco Courier'i " numbreid , mis olid diivanilaua allriiulil virnas . </s> <s> Mina nägin säherdusi esimest korda ja otsustasin uurida neid hiljem . </s> <s> Praegu vaatasin kella , ja miskipärast meenusid mulle lapsepõlised ootamised – emaga Toompuiesteel hambaarst doktor Schilderi ootetoas , tema kabineti ukse taga . </s> <s> Saavel oli viiskümmend üks minutit ära olnud . </s> <s> Siis kutsus Haigur meid kohvilauda . </s> <s> Ta kallas meie tassid täis ja ütles : </s> </p>
<p> <s> " Aga konjakiga või likööriga , või mis seal käib , mina ei tegele . </s> <s> Seda pakub ta ise . " </s> </p>
<p> <s> Mina ei hakanud ütlema : minge küsige , mida ta käsib pakkuda , ja seda pakkugegi . </s> <s> Mina ütlesin : " Oh , ärge tundke muret – " Sest päris muretu ma asjakäigu suhtes ometi vist ei olnud . </s> <s> Haigur läks minema ja me rüüpasime Loolaga kohvi . </s> <s> Saavel oli olnud tunni ja neliteist minutit ära . </s> <s> Ta tuli tagasi tunni ja kolmekümne kolme minuti pärast . </s> </p>
<p> <s> Nojaa , ma ei tea ju , kuidas niisugused asjad niisugustes seisudes , niimoodi häälestuvates inimestes toimuvad . </s> <s> Et tõrkemehhanism käivitub enesekaitseks , see peaks olema selge . </s> <s> Aga kas see on enesekaitse kellegi vastumeelsete pretensioonide suhtes ( mis on vastumeelsed pretendeerija vastumeelsuse tõttu , mis on tingitud sellest , et pretendeerija on löönud meilt meie kallima üle ) või on see enesekaitse , mille motiividetaguseks ajendiks on hirm kord kogetud trauma ja vägivalla ja meeleheite kordumise ees ? </s> <s> Või käivitub enesekaitse vastumeelsuse ja hirmu koostoimel – ma ei tea . </s> <s> Ja kes meist teab . </s> <s> Üldjuhul mitte keegi . </s> <s> Ja mis mõtet on rääkida sellistel puhkudel üldjuhtudest , kui kõik on tegelikult alati konkreetjuhu küsimus , kõik , kogu reaktsioon , selle põhjused , teke , objektiivne ja subjektiivne kulg ning lahendus . </s> </p>
<p> <s> Saavel astus söögituppa . </s> <s> Libell ja tõlge olid tal käes . </s> <s> Ta pani ukse oma selja tagant kinni – mulle torgatas meelde : võibolla pelgab ta Haigrut kui kõrva omaenese majas ? </s> <s> Ta sammus laua poole , mille ääres me istusime . </s> <s> Loola pani kohvitassi käest ja hüüatas : </s> </p>
<p> <s> " Artur – mis sul on – ? ! " </s> </p>
<p> <s> " Mitte midagi ! " vastas akadeemik ootamatult kõrgel häälel . </s> <s> Alles nüüd märkasin , et ta nägi tõepoolest kübeke kummaline välja . </s> <s> Ta oli teinud särgi kraenööbi lahti ja tõmmanud lipsusõlme mööda lipsusaba kurguaugust viis-kuus sentimeetrit madalamale , nii et lips oli sõlme ja pärlklambri lühenenud vahemaa jaoks ülemäära pikk ja londitas üle hõbeklambri ja ta pärli . </s> <s> Akadeemiku nägu jättis – tõsi küll , üsna kergelt-kergelt , aga siiski niisuguse mulje , nagu oleks veri tõusnud talle laupa ja silmade ümbrusse ja põsenukkidesse ja ta kõhn lõug muutunud selle tagajärjel heledaks , peaaegu valgeks , nii et väga korralikult raseeritud habeme tüükatäpistik oli korraga nähtav , vähemalt nii lähedalt , nagu ta oma toolilt nüüd minu poole pöördus : </s> </p>
<p> <s> " Sähke ! " </s> <s> Ta lükkas libelli ja selle tõlke mu kohvitassi kõrvale . </s> <s> " Mina seda teilt vastu võtma ega sellega tegelema ei hakka ! " </s> </p>
<p> <s> See oli öeldud sellisel toonil , et uhkus keelas mul küsida : aga miks ? </s> <s> Kuid ma ei tarvitsenudki küsida . </s> <s> Saavel rääkis ise : </s> </p>
<p> <s> " Kuulge – kui te tulete sealt – ma ei tea ju , kas see on õige , aga mulle on räägitud – " Ta pöördus Loola poole . </s> <s> " Sina rääkisid , või Ardo või teie mõlemad – nii et kui see on õige – " – ta pöördus uuesti minu poole – " siis teil peab ju olema – oma kogemus ! </s> <s> Mina tahaksin teie kogemust austada – saate aru – ja tahan , et te austaksite – minu oma . </s> <s> See tähendab : ärge mängige niisugust labast mängu , nagu ei saaks te mitte millestki aru ! " </s> </p>
<p> <s> Piinlik meenutada , aga ta oli peaaegu et karjumise lävele välja jõudnud . </s> <s> Ta hüüdis : </s> </p>
<p> <s> " Te taipate ju väga hästi , mida see tekst endast kujutab ! </s> <s> Kujutlete suurepäraselt , kuidas seda võetakse , kui keegi püüaks seda avaldada . </s> <s> Keegi narr , kes mängiks teie lapsemängu kaasa . </s> <s> Esimene reaktsioon : see on alatu võltsing ! </s> <s> Pisut haritumad võltsinguks-väitjad leiaksid analoogiaid ka : Piltdowni inimese lõualuu ja Václav Hanka kroonikad . </s> <s> Aga tudenginali Akadeemia tolakstegemiseks oleks kõige süütum tõlgendus . </s> <s> Analoogia Hanka kroonikatega oleks juba nii või teisiti natsionalism . </s> <s> Aga meie tõsised spetsialistid , mitte kõige spetsialistimad , aga kõige t õ s i s e m a d , näeksid asja silmapilk läbi ja ütleksid : otsene mürgine nõukogudevastane võltsing ! " </s> </p>
<p> <s> Ma ei näinud teist teed kui mängida edasi tema poolt labaseks nimetatud mängu . </s> <s> Tõstsin käe ja hüüdsin talle vahele : </s> </p>
<p> <s> " Aga mispärast võltsing ? ! </s> <s> Kui te ju imehästi teate – kui te ju oma silmaga nägite – et see on e h t n e ! " </s> </p>
<p> <s> Akadeemik hüüdis : </s> </p>
<p> <s> " Mitte midagi ma ei tea ! </s> <s> Mitte midagi ma ei näinud ! </s> <s> Võib ka ütelda : mida ehtsam mulje , seda rafineeritum võltsing ! </s> <s> Seda kõike tuleks alles uurida – " </s> </p>
<p> <s> Mina hüüdsin : </s> </p>
<p> <s> " Aga siis uurige ! </s> <s> Muud ei olegi tarvis ! " </s> </p>
<p> <s> Saavel vastas korraga nii talitsetult ja nii tuhmilt , et jäi mulje , nagu oleks ta häälepaelad äkitselt hangunud : </s> </p>
<p> <s> " Mina mitte . " </s> </p>
<p> <s> Panin tähele : Loola püüdis mulle peremehe hoomamata pilguga märku anda – aga ma ei võtnud seda teatavaks . </s> <s> Loola ütles : </s> </p>
<p> <s> " Artur – ära ennast siis sellepärast niimoodi ärrita . </s> <s> Tähendab – sina mitte , ja asi on sellega klaar – " </s> </p>
<p> <s> Saavel jatkas , ning aina niisugusel häälel , nagu oleks tal pool suud jääpuru täis : </s> </p>
<p> <s> " Sest minu uurimisest poleks kõige pisematki kasu . </s> <s> Võibolla veenduksin ma tõepoolest , et see tükk ei ole võltsing . </s> <s> Aga sellest ei muutuks mitte midagi . </s> <s> Kas teie seda ei tea ? ! </s> <s> Tõsi-spetsialistid ütleksid : kui see on eht , kui see on tõesti 1221-se aasta tekst , siis on see kuritegelikult välja otsitud . </s> <s> Selleks , et provotseerida võrdlusi , mis tekitavad nõukogude võimule kahju . </s> <s> Ja te teate suurepäraselt , et kui neil milleski õigus on , siis selles oleks neil õigus – " </s> </p>
<p> <s> Mul oli piinlik talle peale käia , aga miskipärast ei tahtnud ma olla leplik – nagu ma Augusti pulmas Augustiga olin olnud . </s> <s> Ma püüdsin mõista , miks ma ei tahtnud teha Saaveliga niisamuti rahu , aga mul polnud aega lõpuni mõelda . </s> <s> Võibolla mingist sallimatusest tema autoriteetsuse vastu , mis oli mulle endale – mu sallimatus tähendab – teatud viisil piinlik – Igatahes tahtsin teda suruda oma piinlikkustundes – ma ei tea , kas selle kiuste või selle õhal – tolle moraalse tirbiotsa poole , kust polnud kuskile põigelda , kust võis ainult kas taganeda vette – või tõusta lendu – Ma alustasin : </s> </p>
<p> <s> " Seltsimees Saavel – kui t e i e sugune autoriteet – " </s> </p>
<p> <s> Ta katkestas mind käeviipega ja ütles tuhmilt : </s> </p>
<p> <s> " Jätke oma loba . </s> <s> Ma pidasin teid arukaks poisiks . </s> <s> Ma mõtlesin , et te olete elus midagi läbi teinud ja suudate näha asju , nagu nad on . </s> <s> Aga teie räägite – autoriteet – Kas te ei ole siis ikka veel taibanud , et siin maal ei ole ega saagi autoriteete olla ? ! </s> <s> Siin on ju ainult kahesuguseid inimesi . </s> <s> Need , kes seisavad järjekorras , peksu järjekorras , ja ootavad oma nuudisaamiskorda . </s> <s> Ja need – suhteliselt vähesed – , kes on tulnud eluga peksust läbi ! " </s> </p>
<p> <s> Loola hüüdis : </s> </p>
<p> <s> " Artur – mispärast nii traagiliselt – " </s> </p>
<p> <s> Saavel küsis või pigem nentis , sest ta toon oli kummaliselt ükskõikne : </s> </p>
<p> <s> " Mis autoriteeti saab niisugustest inimestest kellelgi olla . " </s> </p>
<p> <s> Mina tahtsin ütelda midagi , nojaa , lohutavat , aga ka astlalist , võibolla isegi midagi kiusavat – sel mõjuka mehe kummalisel nõrkusesilmapilgul . </s> <s> Võibolla ajendasid mind seoseniidid Augusti pulmade maailmaga , mis mulle hetke eest oli meenunud . </s> <s> Võibolla motiivid käsikirjast , mille asjus ma selle laua ääres viibisin . </s> <s> Ja suunas mind muidugi see , et sain aru , k u i isiklikult akadeemik peksumotiivi pidi mõtlema . </s> <s> Igatahes ütlesin : </s> </p>
<p> <s> " Seltsimees Saavel – ka Kristust peksti . </s> <s> S e l l e s t tema autoriteet sündiski – " </s> </p>
<p> <s> " Mitte sellest ! " ütles Saavel peaaegu vihaselt . </s> <s> " Vaid sellest , et ta laskis enese risti lüüa ! </s> <s> Aga mina keeldun ! </s> <s> Mulle aitas Pilatuse õuest küll ! </s> <s> Saate aru ? </s> <s> Loola p e a b ju olema teile rääkinud ? ! </s> <s> Ikka teete te näo , et ei saa ! </s> <s> Issand jumal , see teie tekst on ju põrguliku kokkusattumuse tõttu kõige otsesem poliitiline pamflett ! </s> <s> Sada korda otsesem , vähemalt siin maal sada korda otsesem ja iroonilisem kui mäejutlus ! </s> <s> Sundristimine ja sundsotsialism ! </s> <s> Mõõgaga toodud evangeelium ! </s> <s> Mis vahet sel on , kas mõõgaga või parabellumi ja tankidega ? ! </s> <s> Kahekordne adekvaatsus ! </s> <s> Kolmekordne ! </s> <s> Sest varem või hiljem nähakse ka pidalitõvekujundi adekvaatsus läbi ! </s> <s> Ja kes niisuguse tekstiga vehkima hakkab , puuakse möödapääsmatult risti . </s> <s> Aga mina keeldun uuesti Pilatuse sulaste kätte minemast – " </s> </p>
<p> <s> Loola ütles : </s> </p>
<p> <s> " A r t u r – mis juttu sa räägid ! </s> <s> Kas sa siis viimast poolteist aastat üldse ei arvesta ? ! </s> <s> Võimude käitumine on ju täiesti muutunud ! </s> <s> See ei ole ju üldse enam see – " </s> </p>
<p> <s> Saavel ütles – kuidagi ühtaegu pinevalt ja loiult , kui selline ühend on võimalik : </s> </p>
<p> <s> " Aga mind on õpetatud : mida ehtsam mulje , seda rafineeritum võltsing – " ja siis äkisti kategooriliselt : " Ja nüüd , Loola – tee mulle see teene ja vii see noormees siit koos tema tekstiga minema ! </s> <s> Kui peab olema nõnda , et sa lähed temaga kaasa – mine ! </s> <s> Aga vii ta minema ! </s> <s> Head aega ! " </s> </p></div2><div2 type="alaosa"><head> 17 . </head>
<p> <s> Oktoobri lõpp või koguni novembri algus oli nähtavasti juba käes . </s> <s> Sest ma mäletan , ma tulin Linnaraamatukogust välja ( vist oli see sel ajal juba Gorki-nimeliseks rullitud ) ja vaatasin ringi . </s> <s> Taevas oli peaaegu paljaste kastanivõrade kohal ometi kord metalselt selge ja paar poisinaakmanni korjas alfaldilt märgade kollaste lehtede seast lõhkisi rohelisi okasmugulaid ja koukis neist läikivaid pruune kastanimune ja noored hääled kraaklesid läbisegi : " Minul on suurem ! " – " Minul on suurem ! " – " Vahi , minul on suurem ! " </s> </p>
<p> <s> " Tere , doktor Mirk ! " </s> </p>
<p> <s> " Ohoo – tere , magister Tauts – " Sest tema see oli , must artistikaabu kuklas ja käsi tervituseks pikal , nagu ainult hea tuule päevadel . </s> </p>
<p> <s> " Kuidas siis magistrihärral läheb – ? " </s> </p>
<p> <s> " Avaldage mulle kaastundmust . </s> <s> Või soovige õnne . </s> <s> Või tehke mõlemat korraga ! " </s> </p>
<p> <s> " Meeleldi . </s> <s> Aga mis puhul ? " </s> </p>
<p> <s> " Ma andsin oma kaitsjannale hundipassi ! " </s> <s> Mina ei taibanud silmapilkselt . </s> <s> " Noh – oma Tõmmule Daamile , kas te ei mäleta ? ! " </s> </p>
<p> <s> " Mäletan muidugi – " ütlesin ma Tõmmu Daami väljaütlemata nimest tahtmatult summutatud häälel . </s> <s> " Aga kuidas seda mõista – ? " </s> </p>
<p> <s> " Väga lihtsalt . </s> <s> Täna kutsuti mind Miilitsavalitsusse ja üks kaunikesti kortsus lipsuga noorsand vabandas ja pistis mulle rehabiliteerimist tõendava lipaka hambu . </s> <s> Ma tulin trepist alla . </s> <s> Mu Tõmmu Daam ootas mind ukse juures tänaval . </s> <s> Ma panin talle käe ümber piha ja ütlesin : " Kallis proua , t e i e elukogemusega isikule ei pea ma ju seletama , et ma e i rippunud kõik need kuud teie seeliku küljes armastuse pärast . </s> <s> Vaid rippusin tarviduse pärast . </s> <s> Aga nüüd langes tarvidus ära – " Ma võtsin kämbla ta pihalt ja andsin talle laksu vastu tõmmut tuharat . </s> <s> " Nii et ole tänatud , aga lase nüüd minu juurest jalga ! " </s> <s> Kas teate , doktor Mirk – see truu hing sosistas mulle : " Aga , kallis poiss , mõtle järele , võibolla oleks minu varjust su lähedal sulle ka su rehabiliteeritu-uhkuses kübekene kasu – kui ma su lõuavärgi pidurdamatuse peale mõtlen – " Ja mina sain aru , et ma peaksin – meie olukorras – muidugi paluma talt silmapilk andeks ja haarduma uuesti ta seelikusse . </s> <s> Aga too , kujutage ette , rehabiliteeritu-uhkus surus end peale – ja ma tegin kompromissi . </s> <s> Ma ütlesin : " Kullakene , kui sa nii kangesti tahad – kõõlu siis edasi mu läheduses , nii et teised sind aeg-ajalt silmavad – aga nii , et m i n a sind jumalapärast ei näe ! " </s> <s> Ja teate mis : tema naeratas , natuke hapukalt , aga alistudes , ja ütles : " Hea küll , hea küll – kunagi hiljem seisad sa minuga nagunii silmitsi – " " </s> </p>
<p> <s> Mina küsisin : </s> </p>
<p> <s> " Tähendab – kuidas seda mõista ? </s> <s> Teie tervis on siis nüüd – ? " </s> </p>
<p> <s> " Jumala korras . " </s> </p>
<p> <s> " Ja teie – vabandage – vähk – ? " </s> </p>
<p> <s> " Noh – teile – täna – võin ma seda tunnistada : väljamõeldud vähk . </s> <s> Fiktsioon . </s> <s> Aga ametlikult vormistatud . </s> <s> Nii et toimikute järgi on ta mul üha olemas . " </s> </p>
<p> <s> Mina naersin . </s> <s> Tõtt-öelda pisut uskumatult , aga vististi seda kergendatumalt – et teda oma kergendumuses veenda : </s> </p>
<p> <s> " Ja kuidas see teil s e a l korda läks ? " </s> </p>
<p> <s> " Ooo – see on pikem lugu . </s> <s> Aga üle kümne minuti see ei kesta . </s> <s> Tulge – " – ta haaras mul käest – " lähme sinna tagasi , kust te tulite . </s> <s> Me leiame lugemissaalis vaikse nurga ja ma räägin teile ära – Sest pisut õpetlik on see igatahes – " </s> </p>
<p> <s> Ta tõmbas mu kaasa . </s> <s> Ta lõhnas veidi , aga õige veidi , konjaki järele , kuid mulle tundus , et tema lugu võiks olla kümmet minutit väärt . </s> </p>
<p> <s> Muuseas , pilkudest , millega lugemissaali letitagused teenindusdaamid meid või täpsemalt magistrit saatsid , tuli mulle meelde , mis keegi , võibolla Evald Joost , oli selle kohta ütelnud : et need daamid pidid suhtuma magistrisse kahel väga erineval viisil . </s> <s> Noored pidid nipsutama nina ja vaatama temast muiates mööda , arvatavasti ta olematute püksiviikide ja üksteist tagahõikavate sentimeetriste habemekarvade ja ettearvamatute jõmpsikasilmade pärast . </s> <s> Aga vanemad daamid pidid küsima aupaklikul sosinal ta soove ja teenidama teda , nagu oleks ta üldteadaolevalt karjapoisipaberitega prints – </s> </p>
<p> <s> Me leidsime lugemissaalis hõlpsasti nurga , kus kõik ümberkaudsed lauad olid tühjad – neil laudadel olid ju kolmest küljest poole meetri kõrgused eralduskastid ümber , nii et magister kiikas ümberkondsed lauaalused läbi – et kas sealt liiglähedasi jalgu paistab või ei , tõmbas tooli mu kõrvale ja rääkis tasa , kuid õhinal : </s> </p>
<p> <s> " Meie laagris Vorkutas elas laagritevahelise haigla peakirurg . </s> <s> Haritud mees . </s> <s> Suur kirjandussõber . </s> <s> Viisteist aastat peaaegu ära istunud . </s> <s> Pireuse kreeklane . </s> <s> Kuidagi Odessa kaudu Vorkutasse laekunud . </s> <s> Kuidas just , polnud ju mõtet küsida . </s> <s> Mina olin käinud tema juures mõne õhtu lobisemas . </s> <s> Ma teadsin , et ta lemmikautor on Homeros ja lemmikteos " Odüsseia " . </s> <s> Selle peale olin jutustanud talle Saaremaast kui Eesti Kreetast või umbes nii . </s> <s> Ja siis kellegi mullusajandise baltlase loo oma isiklikus kastmes . </s> <s> Saaremaa mõisnikust von Tollist , kes oli kohaliku heerose Suure Tõllu järglane ja tänu kellele – või ma kardan , et minu variandis juba kes ise aastal 1770 leidis Küklaadides Iose saarel Homerose haua . </s> <s> Ja kes osutus ainsaks inimeseks meie lähissajandeil , kes oli Homerost ihusilmaga näinud . </s> <s> Sest tema jutustuse järgi oli laulik , kui härra Toll ( või keegi teine ) tema hauakambri avas , istunud seal mõtlikus poosis marmorpingil . </s> <s> Ja varisenud alles silmapilk hiljem põrmuks . </s> <s> Nii et ma olin ikkagi ainsa Homerost näinud nüüdisinimese zemljak , eks ole . </s> <s> Doktor Karaiskakis tõmbas selle peale sahtli lahti ja näitas mulle kreekakeelset " Odüsseiat " . </s> <s> Mina tunnistasin , et eesti keelde pole seda paraku veel tõlgitud . </s> <s> Doktor ütles , et seda imestab ja kahetseb ta küll väga , sest eestlased , niipalju kui tema pidi olema neid näinud – mina kaasa arvatud – , olevat jätnud talle peaaegu et kultuurinimeste mulje – Nojaa , küllap vist selle mulje kinnitamiseks tegin ma tema " Odüsseia " lahti ja lugesin , muidugi vigadega , sest oma vana Treffneri kolmeaastase kreeka keele stuudiumiga ja selle põgusa süvendamisega ülikoolis Pärtel Haliste all – lugesin talle paarkümmend algusrida ette – </s> </p>
<p> <s> ?????????????????????????????????????????????????? </s> </p>
<p> <s> ????????????????????????????????????????????? ... </s> </p>
<p> <s> Ja siis tekkis mul idee . </s> <s> Teate , see oli mul juba niisugune aeg , kus ma olin maa alt väljas ja kuivatasin vilte – Aa , teie olete ka vildikuivataja olnud ? </s> <s> Noh , siis te teate küll : kuumus ja hais ja tülpinud töömeeste mölin , et vilditallad on ikka alles märjad , ja igavene mure , et neetud jalarätid ei lahvataks põlema ja kildasegune söepuru ei kustuks , vaid edasi põleks – te teate ju küll – , aga samal ajal laagri kõige haruldasem asi : omaette ruum . </s> <s> Nojaa . </s> <s> Ja ma olin jõudnud naise käest mõne kena paki saada , vitamiinidega ja nii edasi , ja mu mälu – see oli mul normaaloludes olnud tüütult hea – töötas jälle suurepäraselt . </s> <s> Ja siis tähendab tekkis mul idee . </s> <s> Ma valmistasin seda teatud aja jooksul teatud sissesöötmistega ette ka – üksikasjad pole siinkohal tähtsad – ja ükskord – me olime doktoriga parajasti klaasi seal moeks olnud teetõrva ära rüübanud , pool pakki teed klaasi tulise vee peale – ütles mu vaist , et n ü ü d . </s> <s> Ja siis ma pakkusin talle kihlveo välja : mina õpin " Odüsseia " kaksteist tuhat värssi kaheteistkümne kuuga pähe . </s> <s> Kui ma seda ei suuda , tähendab kui ma kaotan , võtan endale kohustuse tõlkida " Odüsseia " eesti keelde . </s> <s> Mõtelgu doktor , missugune kreeka kultuurimõju avardumine ! </s> <s> Ja pealegi missuguses boreaalses maailmanurgas ! </s> <s> Nii et igal tõsikreeklasel on põhjust sellele kaasa aidata küll ja küll ... </s> <s> Aga kui ma võidan , vormistab ta minu pisikese ulcus ventriculi maovähiks ja korraldab minu akteerimise ... " </s> </p>
<p> <s> Mina hüüatasin : " Ja kreeklane läks õnge ? ! " </s> </p>
<p> <s> Magister ütles : </s> </p>
<p> <s> " Õnge läksin esmajoones mina . </s> <s> Sest te ei kujuta ette , k u i kuradi vaevaliselt kreekakeelne " Odüsseia " mulle seal jalarättide ja viltide haisu sees külge jäi . </s> <s> Aga pikapeale hakkas asi sujuma . </s> <s> Kui ma näiteks kujutlema hakkasin , kuidas Odüsseus i s e oma seiklusi sõnastas ja kuidas ta neid endale meelde tagus – keset lambasõnniku haisu ja keset ohtu , et purjus ja silmitu Ükssilm ärkab ja hakkab teda kobades otsima ja krabab ta pimesi pihku – No ja ühesõnaga siis ma t u u p i s i n – " </s> </p>
<p> <s> " Ja kas tõesti lõpuni välja ? ! " </s> </p>
<p> <s> Magister naeris kuivalt : </s> </p>
<p> <s> " Ei . </s> <s> Lõpuni mitte . </s> <s> Humaansus on ju mingil määral ka ikka kreeklaste väljamõeldis . </s> <s> Kui ma olin kuuekuise tuupimisega kuus kilo maha võtnud ja mul oli kuus tuhat värssi peas ja ma olin juba – või tähendab Odüsseus oli juba Alkinoose juurde välja jõudnud , ütles doktor : " Ma arvan , mu sõber , et nüüd aitab . </s> <s> Ma loobun pretensioonist , et te eepose eesti keelde tõlgiksite – aga loodan , et te seda kunagi ehk siiski teete . </s> <s> Nüüd paneme teid faiaakide laeva ja vaatame , kuidas te oma Ithakasse tagasi saate . </s> <s> See tähendab , ta võttis mu haiglasse , opeereeris maohaavandi , mis mul tõesti olemas oli , ära , laskis mul paraneda ja saatis mu dokumenteeritud vähiga surema . </s> <s> Ja pidage silmas , ta opereeris mind novembris 52 , see tähendab siis , kui keegi ei näinud veel ka mitte unes , et minusuguseid hakatakse aasta-kahe pärast ilma vähita vabastama ja rehabiliteerima . </s> <s> Nii et teate mis : otsime nüüd sobiva paiga ja ohverdame pudeli konjakit – meie kui vanade meremeeste kaudu otse Poseidonile endale – et minu doktoril hästi läheks ja Poseidon ei hakkaks teda minu aitamise eest kiviks moondama – ma loodan , te mäletate , et faiaakide laeva laskis merejumal kättemaksuks kivistuda – Tulge ! " </s> </p>
<p> <s> Ma ütlesin : </s> </p>
<p> <s> " Magister , mulle tundub , et teie doktor on tõesti konjaki-ohvrit väärt – ja sobiva paiga pakun ma selleks oma pööningul . " </s> </p>
<p> <s> Me võtsime teelt pudeli ja läksime Leinerisse . </s> <s> Tegelikult oli mu otsus juba raamatukogust väljumisel küps ja esimesed pitsid , mu malmlaua ääres kahes natuke kipakas korvtoolis võetud , ainult kinnitasid seda . </s> <s> Esiteks ja üleüldse : magistri avameelsus vajas tasakaalustamist . </s> <s> Teiseks : tema oli oma avameelsusega iseenda oma valevähist vabastanud , tähendab : mina võisin enese vastuavameelsusega oma libellivargusest vabaks rääkida . </s> <s> Kogu magistri lõuapoolikluse kiuste tundsin , et võin olla tema diskreetsuses kindel . </s> <s> Nojah . </s> <s> Ja oligi kõik . </s> <s> Poole pudeli pealt – sest kaugemale me ei jõudnud ega püüdnud – rääkisin oma libelliloo talle ära . </s> <s> Pluss oma kogemuse akadeemik Saaveliga , seda muidugi nii , et Saavelit ei saanud mu jutu järgi identifitseerida . </s> <s> Näitasin oma leiu magistrile ette . </s> <s> Ja pistsin tõlke talle nina alla . </s> <s> Ta luges selle läbi ja ütles : </s> </p>
<p> <s> " Teate , kui te nii kangesti tahate sellest kenast vanast tükist lahti saada , nagu ma aru saan , – mina võtan ta kaasa küll . </s> <s> Mul on Linnamuuseumis mõned usaldusväärsed sõbrannad . </s> <s> Ma annan selle neile üle . </s> <s> Nad hoiavad seda seal nagu silmatera . </s> <s> Pimikus . </s> <s> Teiste valgusepelglike silmaterade seas . </s> <s> Ja " Odüsseia " tõlkimise asemel – seda teeb kuulu järgi juba üks teine mees – võtan ma endale teie loal vabaduse – kunagi võibolla – kirjutada teie libellist kirjandusloolise artikli . </s> <s> Andreas oli ju ikkagi poeet . </s> <s> Aga teie kirjutage sellest romaan . </s> <s> Ah et keegi ei trüki neid meie töid ära ? </s> <s> Esialgu muidugi mitte . </s> <s> Aga pisut kaugemas perspektiivis ei saa p r a e g u olla selles enam sugugi kindel . " </s> </p></div2><div2 type="alaosa"><head> 18 . </head>
<p> <s> See oli vististi selle sügise , 54-nda aasta sügise esimene lumi . </s> <s> Niisugune , mis küllap sulab veel ära , sulab veel mitu korda ära , aga esialgu katab kogu halli kõleduse imepuhtalt ja imepehmesti kinni . </s> <s> Musta-hallikirjud munakivitänavad valged , suitsunud pleekinudpunased nõgised kivikatused valged , kõik rõht- ja kaldpinnad valged , müüriservadel , aknaäärtel , räästarennidel odavast , aga puhtast valgest jänesenahast puhud peal . </s> <s> Linnapildi pehmuse pärast . </s> <s> Nagu see ülevalt Loola katusekambri lahtisest aknast näis . </s> </p>
<p> <s> Siis pöörasin selja akna poole ja vaatasin tuppa . </s> <s> Nojaa , muidugi võinuks tuba olla suurem või uuem või mõlemat . </s> <s> Sest mis nõnda vana on , peaks vähemalt mõõtmeilt imponeerima , et mitte natuke kaastundmustäratav olla . </s> <s> Muidugi , selle toa enam-vähem maitsekate pudi-padi-asjade rohkus tekitas teatud hubasusillusiooni , seda tingimata . </s> <s> Ja siis – seal selle illusiooni sees – see naine – Loola – tõi köögist kaks sinist Meisseni tassi ja hõbelusikad diivanilaua valgele linikule ja läks kööki tagasi kohvikannu nende kõrvale tooma . </s> <s> Et endale ja mulle pealelõunakohvi pakkuda . </s> <s> Aga selle asemel , et toimetusest koju tulnult ümber riietunud olla nagu harilikult , kõige meelsamini oma pehmesse helepruuni kodukleiti , kandis ta täna seda pisut jäika ja pidulikku tumesinist kostüümi , mis talle minu meelest õieti ei sobinud – </s> </p>
<p> <s> Ma mäletan , ma seisin seal , kukal lumise õueõhu ja nägu toa sooja kohviaroomi poole – Loola tuli kohvikannuga tuppa – , ja mõtlesin : olen temaga selle mitte veel poole aasta sees nii harjunud , et piinlikkusekübe , mida ma tema figuuri pärast seltskonnas ikka veel aeg-ajalt tunnen , tekitab mulle peaaegu et pisikest uhkust ... </s> <s> Midagi eluaegset meie suhe vaevalt on . </s> <s> Aga temaga on lihtne ja hea . </s> <s> Muuseas ka kõike arutada . </s> <s> Peaaegu kõike muidugi . </s> <s> Kas või neid kirjandussaateid , mida ma raadiole nüüd juba lepingu alusel teen . </s> <s> Ja eriti minu romaani – nüüd , kus ma sellega või õieti alles selle ideega olen saanud jalad maha ... </s> <s> Nojaa , sedasama olin äsja talle ütelnud : et Andrease-romaani idee asjus on mul nüüd jalad maas , hiiglasuur töö ees , aga sellegipoolest – </s> </p>
<p> <s> " Peeter , tule , kohvi on sisse kallatud – " </s> </p>
<p> <s> Ma istusin Loola juurde lauda . </s> <s> Me rüüpasime kohvi , me ulatasime teineteisele suhkrutoosi . </s> <s> Loola ajas näpuga tillukese valge liniku mustrispiraali ja alustas , otsekui lugenuks ta mu mõtet : </s> </p>
<p> <s> " Peeter , see on väga hea , et sul on nüüd raadioga leping , leivaraha asjus . </s> <s> Ja et sul on jalad romaaniplaaniga maas . </s> <s> Vaata , ma olen otsustanud : meie peame lõpetama . </s> <s> Mina lähen Saaveli juurde tagasi . </s> <s> Jaa . </s> <s> Sest sina saad ilma minuta toime . </s> <s> Aga tema ei saa . " </s> </p>
<p> <s> Ma kuulasin ta sõnu kummaliselt võimetuna midagi ütlema . </s> <s> Sõnad puudutasid mind üdini , jaa , sel silmapilgul tundus , et lausa üdini ja üdist läbi , ja olid samal ajal täiesti teisal . </s> <s> Loola jatkas : </s> </p>
<p> <s> " Sa oled arukas poiss ega kahtlusta mind – nagu võibolla mõni – , et ma teen seda – noh , akadeemikuprouaks saamise lootuses . </s> <s> Saavel kirjutatakse homme närvikliinikust välja . </s> <s> Ta on olnud seal kuu aega , sa tead . </s> <s> Ta läks sinna kohe peale meie visiiti . </s> <s> Ei-ei , ma ei süüdista kedagi . </s> <s> Igatahes mitte sind . </s> <s> Nüüd ta läheb kaheks kuuks sanatooriumi . </s> <s> Ja ma lähen temaga kaasa . </s> <s> Noh , peamiselt samariitlasekohustuse pärast . </s> <s> Aga et sul kõik teada oleks , mis sulle kasuks võib olla : mitte ainult selle kohustuse pärast . </s> <s> Teatud määral ka sellepärast , et – mehele , kellele ma – nagu tobe meesteomane keelepruuk ütleb – kellele ma kuulun – , sellele mehele tahan ma olla , noh , alatisem ja olulisem , kui ma sinule olin . " </s> </p>
<p> <s> Ma ütlesin – ja kuulsin , et see sündis väga kõlatult : </s> </p>
<p> <s> " –Mis teha . </s> <s> Arvatavasti on sul õigus – " Ja mulle tundub , et mõtlesin ( aga võibolla on see hoopis hiljemini mõeldud ) : kas pole nii , et kui ühest lõpetamisest sünnib kõige pettumuse ja tusa ja ängi kõrval ka k ü b e k e n e kergendusetunnet – et siis on nimelt õige lõpetada – " Nii et : tervita akadeemikut minu poolt – " </s> </p>
<p> <s> " Peeter , seda ma ei tee – " </s> </p>
<p> <s> Ta oleks ju võinud ütelda : " Jah , ma tervitan teda – " Nii et korraga tundsin mahasurumatut tarvidust olla terav ja ütlesin : </s> </p>
<p> <s> " Ja hoolitse , et ta ei kannaks metallotstega kingapaelu – " </s> </p>
<p> <s> " Jaa – " ütles Loola ja vaatas mulle otsa , esimest korda selle jutuajamise jooksul . </s> <s> " Selle eest kannan ma hoolt – " </s> </p>
<p> <s> Ning et oma isekaid sõnu leevendada , küsisin ma : </s> </p>
<p> <s> " Kas ta paraneb – ? " </s> </p>
<p> <s> " Ma loodan – " </s> </p>
<p> <s> " Mille peale sa loodad – ? " </s> </p>
<p> <s> " Aja peale . </s> <s> Mille muu peale on meil loota – ? " </s> </p>
<p> <s> Imelik , mõtlesin ma – mispärast ütles ta " meil " ? </s> <s> See ei saanud ju tähendada temal ja minul . </s> <s> Muidugi mitte . </s> <s> Kas see tähendas temal ja Saavelil ? </s> <s> Arvatavasti . </s> <s> Või siiski meil kolmel ? </s> <s> Või meil kõigil ? </s> <s> Siinmaal , varatalvel 1954 ? </s> </p></div2></div1>
    </body>
  </text>
</TEI>
</teiCorpus>
</teiCorpus>
