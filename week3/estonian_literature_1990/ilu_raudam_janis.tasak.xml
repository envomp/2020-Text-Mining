<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Tänulikud surnud </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Tänulikud surnud </head>
<p> <bibl> <author> <s> Toomas Raudam </s> </author> </bibl> </p>
<p> <s> Janis </s> </p>
<p> <s> Heroiiniannus tema veres võinuks ta kohe tappa . </s> <s> Kuid seda ei juhtunud . </s> <s> Kui ta mõne aja pärast hotelli fuajeesse läks , polnud tal aimu , et oli suremas . </s> <s> Ta ajas juttu hotelli teenistujaga , paludes tal vahetada peeneks viis dollarit , mille eest ostis endale sigarette . </s> <s> ... </s> </p>
<p> <s> Sellest ei tea paljud ... </s> </p>
<p> <s> Janis nägi unes , et ta imeb ema rinda . </s> <s> Kuid rinnast ei tulnud piima , vaid viskit . </s> <s> Southern Comfort oli Janise lemmikmark . </s> <s> Rind oli joomiseks parem kui klaas või isegi pudel . </s> <s> Janis armastas juua pudelist . </s> <s> Pudelist ei tulnud ise , ei tulnud loginal nagu klaasist , pudelist pidi ise tõmbama ja kuni pudelis veel midagi oli , oli alati võimalus , et viimast rüübet ei tulegi . </s> <s> Et jätkub elu lõpuni . </s> <s> Või vähemalt järgmise päevani . </s> <s> Hommikuni , mis muutub mõne tunni pärast õhtuks . </s> <s> Eleventh Dooriks , Coffee and Confusioniks , Coffee Galleryks . </s> <s> Kus Janis muutus Bessie Smithiks . </s> <s> Mustaks , kes on valge . </s> <s> Kes tunneb valu nagu must . </s> <s> Valge ei tunne valu , aga ta tahab teada saada , kuidas see välja näeb . </s> <s> Või kui ta seda ei näe , siis näha seda , kes tunneb . </s> </p>
<p> <s> Janis oli veidi üllatunud , et tema ema rinnast ei tule piima . </s> <s> Ema oli väga range , ta oleks pea kuklasse visanud , kui midagi sellist temaga oleks juhtunud . </s> <s> Ta viskas alati pea kuklasse , kui kurjaks sai . </s> <s> Sellegi üle sai ta pahaseks , kui nad isa ja õega Port Arthuri raudteejaamas kurjategijate pilte vaatasid ja isa ütles , et need on küll mõrtsukad ja vägistajad ja ei tea mis veel , aga nad on ka inimesed ja et seda , kes nad tegelikult on , ei saa teada sellest , mis neist piltide alla on kirjutatud . </s> <s> Emal oli pea kuklas , kui nad koju jõudsid , ju jõudis keegi keelt kanda . </s> </p>
<p> <s> Janis piilus üles . </s> <s> Emal oli suur rind , nii suurt viskipudelit polnud üldse olemas , kuid viskit tuli sealt täpselt nii palju , kui tõmmata jõudsid . </s> <s> Olnuks emal väiksem rind , näinuks Janis rinna tagant ema nägu . </s> <s> Ema nägu oli kindlasti tõsine , kuid see ei tulnud sellest , et rinnas oli piima asemel viski , vaid hoolest ja hirmust – kas laps saab ikka kõhu täis ? kas ei jää väheks ? </s> <s> Rind liikus , ema pumpas näppudega rinda ja Janisel oli neelamisega tegemist . </s> <s> Ema , ära tee nii , et rind on klaas või karikas , kust õnnemahl ise suhu pritsib . </s> <s> Las ma saan ise õnnelikuks . </s> <s> Las ma ise imen . </s> </p>
<p> <s> Janis tundis läbi une , kuidas ta peeretab . </s> <s> Ka see oli mõeldud ema jaoks . </s> <s> Kui laps ei oska veel rääkida , räägib ta kogu kehaga . </s> <s> Kõikide aukude ja pooridega , mis tema küljes siis on . </s> <s> Ema sai asjast aru , tema sõrmed piirdusid vaid sellega , et nibu Janisel suus püsiks . </s> </p>
<p> <s> Janis tõmbas ise . </s> <s> See oli raske töö , kõige parem oli seda teha silmad kinni . </s> <s> Niipea , kui silmad lahti tegid , kadus jõud huultest ja lõugadest , kuhu hakkasid tekkima esimesed musklid – imemisest . </s> <s> Janis oli nagu koer , kes saab teha vaid üht asja korraga . </s> <s> Kes nähes ei tunne lõhna . </s> <s> Ning kes haistes ei näe . </s> <s> Janisel oli ainult üks meel korraga ja tal oli sellest hea meel . </s> <s> Ta kas laulis või suri . </s> <s> Surra oli raske . </s> <s> Kui polnud elanud . </s> <s> Ühtainsatki päeva . </s> </p>
<p> <s> It's all the same fucking day , man , 'cause tomorrow never happens . </s> </p>
<p> <s> Rinna tagant ilmus nähtavale ema nägu . </s> <s> Ta tahtis veenduda , kas tema laps on ikka alles või on keegi tema asemel sülle roninud . </s> <s> Bella . </s> <s> Bella oli väike koeranäss , temalt võis kõike oodata , kord oli ta hommikul Janise voodisse roninud ja kui Janis ärkas ja käe kobamisi , silmad poolkinni , välja sirutas , puutusid näpuotsad midagi märga . </s> <s> See oli Bella laps , viimane , sest Bella oli juba vana ja laps oli surnud , aga Bella lakkus teda ( selle peale oli Janis ärganud ) , nagu võiks lakkumine lapse ellu äratada . </s> <s> Bella armastas kõiki , ema ja isa , aga kõige rohkem armastas ta Janist , tõi talle rotte , kelle ta maja alt kinni oli püüdnud , ja lapsi . </s> <s> Laps ellu ei ärganud , Bella silmad olid suured , suuremad kui pähe oleks mahtunud , kui Janis lapse temalt ära võttis . </s> <s> Ta ei tulnud isegi Janisega kaasa , kui Janis kööki läks ja märja tombu pliidi alla pistis . </s> <s> Kui ema tule alla tegi , istusid nad mõlemad Bellaga pliidi ees ja kumbki ei saanud aru , miks nii pidi olema . </s> <s> Janis ootas , millal ema lõhnast aru saab . </s> <s> Aga ei saanud , tal oli vist nohu , või ta mõtles millestki , mis oli tugevam või siis oli Bella nii vana , et tema lapsed enam ei lõhnanud . </s> <s> Lõhnasid nagu puuhalud , mis olid olnud puud . </s> <s> Kui Bella Janist oleks hammustanud , poleks ta teda enam armastanud . </s> <s> Kuid Bella ei hammustanud , ta leppis kõigega ja see oli imelik . </s> <s> Janis ei tahtnud olla nagu Bella , rumal oli ju anda , ise midagi vastu saamata . </s> <s> Kuid kõik see , mida Janiselt võtta oleks saanud – mõtted ja tunded – , olid temas nii sügaval peidus , et vahel ei uskunud ta isegi , et ta pole mitte üleni tühi tünn , vaid anum , mille põhjas on tilk ja mille küljed on niisked . </s> </p>
<p> <s> Nagu pudel . </s> <s> Janis oli nagu pudel . </s> </p>
<p> <s> Äkitselt ema karjatas ja viskas Janise käest nagu märja kaltsu . </s> <s> Nüüd nägi Janis ka ema nägu . </s> <s> Ema oli kohkunud : </s> </p>
<p> <s> " Siga , siga ! " </s> </p>
<p> <s> Janis ärkas ema hääle peale . </s> <s> Seekord päriselt , mitte unenäost unenäkku , nagu siis , kui ta jälle tarvitas . </s> </p>
<p> <s> Janis oksendas . </s> <s> Okse oli kollane nagu hiina siid või sidrun , kuigi ta oli joonud puhast . </s> <s> Puhast viskit ja otse pudelist . </s> <s> Kaugel kohises . </s> <s> Oli see ookean ? </s> <s> Või saalitäis rahvast , kellele ta oli loopinud tükke oma südamest . </s> <s> Ta suudab veel mõelda . </s> <s> Süda oli puhas . </s> <s> Kuid sellest puhtusest hakkas valus ja sellepärast Janis jõi . </s> <s> Ja tarvitas . </s> <s> Ja laulis . </s> <s> Polnud hullu midagi . </s> <s> Kui süda oli puhas ja okses tükid . </s> <s> Punased tükid . </s> <s> Millest ? </s> <s> Söögist ? </s> <s> Janis polnud juba mitu päeva midagi söönud . </s> <s> Neerudest ? </s> <s> Maksast ? </s> <s> Häälepaeltest ? </s> <s> Jah , need olid tema häälepaelte veritsevad tükid . </s> </p>
<p> <s> Janis jooksis vannituppa . </s> <s> Ta lootis seal ennast tühjaks oksendada , kuid pidi pettuma : peeglist vaatas vastu tuttav nägu , põskedel punased plekid nagu Hollywoodi hooral . </s> <s> Hoor ei kavatsenud oksendada , vaid uuris oma põski ja silmi . </s> <s> Peegel läks enne uduseks , kui ta silmi näha jõudis . </s> <s> Plekid oli ta ise põskedele maalinud . </s> <s> Ta oli teinud ennast iseendaks . </s> <s> Inetuks . </s> <s> Seaks . </s> <s> Pimegi pidi märkama : Janis on ilus , nii inetu , et ilus ning tal on õigus endale nõuda seda , millest teised unistadagi ei julgenud – armastust , armastust , armastust . </s> <s> Ta küsis seda enne ja pärast – armastust . </s> <s> " Armastad sa mind ? " küsis ta selle käest , kes teda oli armastanud . </s> <s> Ja mida too ( tavaliselt ilus poiss ) ka ei vastanud , Janis käest kuulis ta üht : " Ma ei usu . " </s> <s> Mitte keegi , kes Janist olid armastanud , ei öelnud tõtt , seda et nad teda ei armasta . </s> <s> Keegi ei öelnud ei ja see oli jube . </s> <s> See ajas oksele . </s> </p>
<p> <s> Janis lasi silmad alla . </s> <s> Ta ei vaadanud enam endale otsa ja sellest oli kasu : suust purskus uus juga . </s> <s> Juga vahutas äärtest , vaht oli õhuke ja paistis läbi , kuid keskelt oli juga paks ja kollane ja punane . </s> <s> Nagu härra Oakes , kui ta hulluks läks ja tema naine teda plekkkulbiga taga ajas . </s> <s> Härra Oakes , kes elas Port Arthuris nende peal , jooksis trepist alla õue , naine tema järel . </s> <s> Janis oli seda oma silmaga pealt näinud : hulluksminemise ja tagaajamise vahel polnud vahet , kui kulbiklobin oli olnud päeval , siis juba samal õhtul oli kiirabi ette sõitnud ja mehe ära viinud . </s> <s> Naine polnud mitu päeva nägu näidanud , nagu oleks tal häbi . </s> <s> Janis lootis , et naine on häbist ära surnud , kuid nii ei olnud , Port Arthuris teati rääkida , et ta valmistab tuba selleks ette , kui mees jälle koju tuleb ja tema eest peab hoolitsema . </s> <s> Härra Oakes sai , mida tahtis , teda armastati . </s> <s> Ka Janis oleks tahtnud , et keegi teda kulbiga taga ajab . </s> <s> Aga ei ajanud , teda tahtsid ainult need , kellel oli raha tarvis . </s> <s> Kellel polnud raha ning kes elasid Janise arvel . </s> <s> Nad kõik rääkisid , kuidas nad teda armastasid . </s> <s> See kukkus neil loomulikult välja . </s> <s> Justkui tõesti , justkui päriselt . </s> </p>
<p> <s> Janis oli riietega magama jäänud . </s> <s> Tal oli seljas must siidpluus läikivate litritega , iga litter oli väike peegel , kuhu vaadates võinuks tuhandekordselt vähendatult näha oma nägu . </s> <s> Sinna võinuks vaadata need , kes teda armastasid . </s> <s> Või kes ütlesid , et armastasid . </s> <s> Kuid sinna võinuks vaadata ka need , kes talle sea tiitli andsid . </s> <s> Janis oli siga – " Texase Ülikooli Kõige Inetum . " </s> <s> Nad mõtlesid ( kui üldse mõtlesid ) inetu ja sea all Janise käitumist , tema riideid , katkiseid teksaseid ja pikki pesemata juukseid , kuid Janis sai aru , kui sügavale tema sisse nad näha oskasid . </s> <s> Janise sees kükitas ( just nimelt kükitas , püsti tõusta teda ei lubatud , kuid vahel ta karjus – " Try , babe , try ! </s> <s> Try , try , try , try , try ! " ) väike tüdruk , põsed tedretähni ja vistrikke täis tikitud , ja väikse sees oli veel väiksem ja veel koledam , kes karjus veel valusama , kähedama , verisema häälega . </s> <s> Kõige viimast , kõige väiksemat , kõige valusamat polnud Janis enda seest veel kätte saanud . </s> <s> Kuigi kõik ootasid , ootasid , millal sünnib valu-laps , kes mõistab kõikide inimeste valusid . </s> <s> Mõned mõtlesid , et nägid teda . </s> <s> Ja kirjutasid arvustusi , kus Janist võrreldi kõigega , mis oli terav – klaasikilluga , ziletiteraga , aknaklaasil krigiseva küünega . </s> <s> S-s-sitting down by my window , looking at the rain </s> .... <s> Ja Bessie Smithiga . </s> <s> Janis tahtnuks olla nagu tema : valu , mis ei teinud enam haiget , sest oli kehast väljas . </s> <s> Kuid ikka leidus keegi , kes rikkus kõik ära : " Bess suri vaesuses , Janis kraabib oma häälega kokku miljoneid . " </s> </p>
<p> <s> See oli solvav , sama solvav kui siga . </s> <s> Janis oli siga isegi unes , ka ema mõtles , et tema tütar käitub nagu siga , käib riides nagu mustlane ( kuigi ka emale meeldisid kirjud kirkavärvilised riided ) ja joob nagu loom . </s> <s> Ta oli ta sülest maha pillanud ega kavatsenud enam kunagi üles võtta . </s> <s> Ta opereerib endalt rinna , sest sealt on imenud mitte laps , vaid loom . </s> <s> Ta ei taha olla sea-ema , ema-emis . </s> </p>
<p> <s> Janis oskas näha pilte . </s> <s> Ja värve . </s> <s> Kuid pildid olid paremad siis , kui ta tarbis . </s> <s> Värvid olid siis selgemad . </s> <s> Kuid raame polnud . </s> <s> Ilma raamideta pilte Janis kartis . </s> <s> Ta kartis elu . </s> <s> Ja inimesi , kui neis polnud valu . </s> </p>
<p> <s> Janis puhastas oma pluusi . </s> <s> See oli pritsmeid täis . </s> <s> Janisel oli pluusist kahju , tal oli pluusi ees häbi . </s> <s> Pluus piinas teda , ütles : " Sa pead mu puhtaks saama , kui tahad ise puhas olla . </s> <s> Minu puhtus on sinu puhtus . " </s> <s> Pluus rääkis Janisega , nagu oleks ta teda armastanud . </s> <s> Kuid selleks rääkis ta liiga targalt . </s> <s> Nagu Bob Dylan , siis kui ta ükskord talle oli helistanud . </s> <s> Ta kartis teda , ainult üht inimest kartis ta sellepärast , et temas oli rohkem valu kui temas endas . </s> <s> See inimene oli Dylan . </s> <s> Tema oli Janis , Janis Joplin . </s> <s> Nii ta talle ütleski : " Mina olen Janis Joplin , ma olen kuulus . </s> <s> Kui inimesed mind kuulevad , ei häbene nad enam oma tundeid . </s> <s> Kui ma siia tulin , oli rongis sama palju inimesi kui aastas päevi , aga ma sain nikku ainult nädala jagu . </s> <s> Miks ? " </s> </p>
<p> <s> Telefon oli tükk aega vait , kostis ainult summutatud matsutamine ( õgis ta temaga rääkides tõesti makarone ? ) , seejärel aga ( nüüd puhastas ta vist tikuga hambavahesid ) – </s> </p>
<p> <s> " Mis paneb ... teid arvama...et olete ... </s> <s> Janis Joplin ? " </s> </p>
<p> <s> Dylan oli Janise viimane iidol . </s> <s> Pärast tema kadumist kadus maailmast ka valu . </s> <s> Vähe seda veel järel oli , kuid kõik , mis oli , oli temas , Janises , Joplinis , seas . </s> <s> Tal oli meeles , kuidas nad talle diplomi aulas kätte andsid . </s> <s> Diplomil olid raamid , kuid see , mis sinna oli kirjutatud , voolas raamide vahelt välja . </s> <s> Selles polnud küll midagi uut , nii oli teda juba kodus kutsutud , ta oli seal olnud poiss , mitte tüdruk ja seda ei sallitud , kui tüdruk käis poistega , jõi , suitsetas ja ropendas . </s> <s> Kuid kuidas nad seda tegid – salakavalalt naeratades , üksteist küünarnukkidega müksides , naeru kihistades ! </s> <s> Selline oli Texas , selline oli maa , kus ta elas . </s> <s> Ameerika , kus ei usutud ei armastust ega sittumist , mõlemad olid ühtviisi ebameeldivad , neist ei räägitud nagu surmast , mida polnud olemas . </s> <s> Ja kui leidus üks , kes seda tegi , siis naelutati ta häbiposti . </s> </p>
<p> <s> Ka pärlid kaelas oli rokased . </s> <s> Kuid neid oli kergem puhastada kui litripeegleid pluusil . </s> <s> Janis kastis näpuotsa vette ( vann oli ääretasa , järelikult kavatses ta vanni minna ? ) ja puudutas sellega üht litrit . </s> <s> Peegel läks uduseks . </s> <s> Väike litter nuttis . </s> <s> Seda oli võimatu taluda . </s> <s> Janis võttis vannikapist süstla . </s> <s> Väiksena oli ta arvanud , et süstimine on valus . </s> <s> Ongi . </s> <s> Aga siis ta veel ei teadnud , et on valusamaid asju . </s> <s> Naabripoiss ( sama , kelle isa ema kulbiga hulluks peksis ) oli talle näidanud , kuidas süstitakse . </s> <s> Bobby Oakes polnud narkomaan , vaid suhkruhaige , ta süstis ennast juba ammu ise . </s> <s> Bobby unistas , et temast saab Clyde , kes hävitab enne seda , kui politsenikud ta sõelapõhjaks lasevad , oma armastuse . </s> <s> Ja unistuse . </s> <s> Aga politseinikud ei tea , et lasud tabavad vaid süstikohti , et tema kehal pole kohta , kus poleks auku ja et kõik augud on vaid armetu kordus , mille jaoks poleks tarvis püstolit . </s> <s> See oli Bobby kättemaks maailmale ning Janis oli lubanud tal aidata unistust täide viia aidata , küll mitte Bonnie'na , selleks oli ta liiga vana ning kõlvanuks Bobbyle äärmisel juhul kas vanemaks õeks või tädiks . </s> <s> Ta teeb seda , ja sureb õnnelikuna , just seda oli Bobby tahtnud . </s> <s> Kuigi nad polnud omavahel kunagi tõsiselt rääkinud , ainult lõõpinud , teadis Janis seda . </s> <s> Teadis endast . </s> </p>
<p> <s> Soon krudises . </s> <s> Janisel olid head sooned , kuid kui oli kiire ja praegu oli , siis eelistas Janis käeselga . </s> <s> Käsi tahtis eest ära minna , ta kartis valu , mida peaaegu polnud , kuid see , mida tahtis Janis ja soovis käsi , olid eri asjad . </s> <s> Janis võttis vanniservast kinni . </s> <s> Ka serv krudises . </s> <s> Sõrmed kuulasid sõna , käsi seisis paigal . </s> <s> Läbi torgata ei tohtinud . </s> <s> Janis kuulis , kuidas nõel ühest sooneseinast läbi kraksab . </s> <s> Ettevaatlikult , kuulmist pingutades ( kui kohises , oli ta veres sees ) lükkas Janis nõela soones edasi . </s> <s> Ta nägi verd ja kuulis kohinat . </s> <s> Kõik oli O.K.. Janis surus aeglaselt kolbi . </s> <s> Kui nüüd keegi helistab ? </s> <s> Janisele helistati tihti , kuid alati oli ta enne ära teha jõudnud . </s> <s> See võis tulla sellest , et ta tarbis harva . </s> <s> Või ( Janis itsitas ) siis oli sõpru vähe . </s> <s> Myra oli tema sõbranna , ta ajas ka bändiasju . </s> <s> Janis ütles talle , et võib Sethiga magada , kui tahab . </s> <s> Ta oli tõstnud toru hargilt , nõel käsivarres . </s> <s> " Mida sa teed ? " küsis Myra . </s> <s> " Situn . " </s> <s> " Ei usu . " </s> <s> " Usu ikka . " </s> <s> Aga Myra ei uskunud , ta tundis häälest , mida Janis teeb . </s> <s> Sittumise hääl oli teine . </s> <s> Janis kuulis ise , kuidas tema hääl läheb peenikeseks nagu lapsel , kes loeb luuletust . </s> <s> Lõpuks laps kähises , kuid luuletus polnud läbi , mõni rida oli veel jäänud , kõik ootasid , kas ta jõuab lõpuni või lämbub enne . </s> <s> See oli võõras hääl , kuid kuni tal olid ümber raamid , sai ta rääkida ja öelda , et mõnest asjast saab ta aru , mõnest mitte . </s> <s> " Janis , sa ei suuda olla õnnelik ! " </s> <s> " Sul on õigus , Myra . " </s> </p>
<p> <s> Janis tõmbas nõela soonest välja ja jäi ootama . </s> <s> See oli väga puhas kraam , kui seda proovida tahtsid , pidid poole vähem tegema . </s> <s> Kui kõigest aru said , kui kõik oli lihtne ja loomulik nagu puhtad värvid , siis võis karta , et oled üle doseerinud . </s> <s> Kui akna taga laulis lind ja sa kuulsid seda nagu esimest korda ; kui haukus koer ja sa olid sellest õnnelik , nii õnnelik . </s> <s> Paar korda oli seda Janisega juhtunud . </s> <s> Väga raske oli aru saada , et sa oled elus , kuid veel raskem oli mõista , et sa pole surnud . </s> <s> See oli uskumatu . </s> <s> Uskumatu ja tõtt öelda hea oli jälle tunda seda tunnet , et oled äsja ilmale tulnud . </s> <s> Ning et kohe pistetakse sulle hammaste vahele rinnanibu , kust tuleb sooja piima , mis pole veel jõudnud muutuda viskiks . </s> <s> Viski krudises hammaste all nagu nõel või vanni servast kinni hoidvad sõrmed . </s> </p>
<p> <s> Janis oli istunud baari lähedal pargis , kui üks pikk neeger temast mööda läks . </s> <s> Neeger oli nii pikk ja nii must , et kui ta naeratas , tundus see Janisele veider . </s> <s> Nagu ei võiks pikad ja mustad neegrid naeratada . </s> <s> Nagu peaksid nad sellest hoiduma . </s> <s> Nagu Janis peab ennast eemal hoidma kõikidest ilma valuta inimestest . </s> <s> Neist , kes teevad valu muuseas , möödaminnes . </s> <s> Kuid kui Janis pingilt üles tõusis , et teispool teed kätt lehvitava ( ja röökiva ) Sethi poole minema hakata , nägi ta oma jalgade vahel väikest valget paberpakki . </s> <s> Nagu oleks see tema laps , kelle ta oma sülest maha on lükanud . </s> <s> Sest laps on nii kole ja vastik ja hammustab nibu verele . </s> <s> Sellest vist ka tema viimane uni . </s> <s> Ja okse . </s> </p>
<p> <s> Janis korjas paki üles . </s> <s> Enne vaatas ringi – äkki on see lõks , neeger erariides võmm ? </s> <s> Kuid õnneks ei . </s> <s> Või kahjuks . </s> <s> Kui tal praegu ainet poleks , mis ta siis teeks ? </s> <s> Helistaks Myrale , ütleks , et ta võib Sethiga magada . </s> <s> Kuid seda ta juba vist ütles . </s> <s> Kui ta praegu nii teeks , saaks Myra kohe aru , milles asi . </s> <s> Janis otsustas Sethiga abielluda nii kiiresti kui võimalik . </s> <s> Kõikide teistega läks tunne enne üle , kui ütlemiseni jõudsid või öelda lasid , Sethiga mitte . </s> <s> Seth oli pärit rikkast perest , see võttis maha kahtlused , et ta armastab teda raha pärast . </s> <s> Ka polnud ta selline , kes kogu aja takka kiitis . </s> <s> Või valetas . </s> <s> Ei , ta ütles ausalt – " Mina nii palju juua ei jõua , Janis ! " – " Aga armastada jõuad ? " – " Ainult siis , kui ma joonud pole . " </s> <s> See oli aus vastus . </s> <s> Sethil oli mootorrattas , Harley Davidson , mis läikis ja krudises nagu vanniserv . </s> <s> Janis hoidis ikka veel vanniservast kinni , mõnikord juhtus , et pärast süsti tulid krambid . </s> <s> Krambid ei kestnud kaua , kuid parem oli kuskilt kinni hoida . </s> <s> Janis lasi ennast Sethil sõidutada . </s> <s> Alati kui nad künkast üle kihutasid , oli Janisel väike orgasm . </s> <s> Just selline , mis sobis Sethi riistaga . </s> <s> Mis oli rattana suur ja riistana väike . </s> <s> Kui nad L A-st San Franciscosse sõitsid , oli Janisel täpselt sama palju kordi hea , kui aastas päevi . </s> <s> Sethile ta sellest ei kõssanud , hakkab endast ( või oma rattast ) teab mida arvama . </s> <s> Korrad ei tulnud ühtlaselt , nad polnud sätitud mitte kilomeetrite järgi , vaid tihenesid tee lõpupoole . </s> <s> Lõpupoole oli rohkem mägesid , kurve ja kohti , kus tee järsku ära lõppes ja ratas õhku tõusis ja kivina alla prantsatas . </s> <s> Janis väsis nii ära , et jäi ratta seljas magama . </s> <s> Kuid ta hoidis Sethist ka unes kõvasti kinni . </s> <s> Unes ta uskus , et teda armastatakse . </s> <s> Unes kadus ta ise ära . </s> <s> Alati , kui nad kuskile sõitsid , jäi Janis magama . </s> <s> " Mõtle , kui kihvt , " ütles ta Sethile , " Janis Joplini lühikese ja õnneliku elu lõpp mootorratta seljas ! " </s> <s> Just nii kujutas ta ette ajaleheartiklit , kus teatatakse tema surmast . </s> <s> Tal oli üks hea sõber , kes oli ajakirjanik ja kirjutas , mida Janis tahtis . </s> <s> Tema nimi oli Sarah , ta häbenes oma juudi päritolu ja sõi kõik toidud , mis talle pakuti , korralikult ära . </s> <s> Sarah ei sallinud Myrat , kuid Sethi üle olid mõlemad rõõmsad . </s> <s> Nad soovisid Janisele head , kuid olid teineteise peale kiivad , kui tunded mängu tulid . </s> <s> Seth jääb muidugi ellu . </s> <s> Seth armastas teda ka pärast armastust . </s> <s> Pärast elu . </s> <s> Lühike ja õnnelik , see peab pealkirjas sees olema . </s> <s> Kuid kas kõik saavad sellest ikka õiesti aru ? </s> </p>
<p> <s> Suitsud , kus on suitsud ? </s> </p>
<p> <s> Janis on toas üksi . </s> <s> Kardinad on sinepikollased . </s> <s> Suitsu peab ta saama , muidu ta sureb . </s> <s> Kui Hendrix suri , oli Janis hirmul . </s> <s> Kuid ka õnnelik , pole ju võimalik , et Jimi ja tema kõngevad ühel ja samal aastal . </s> <s> Ta oleks tema käest tahtnud küsida : " Kuidas sulle meeldib minu uus karje ? " </s> <s> " Janis , sa oled parem kui mina , ja sa tead seda . " </s> <s> " Ma ei usu sind , Jimi . " </s> <s> " Usu ikka . " </s> <s> " Ei , ei usu . " </s> <s> " Miks ? " </s> <s> " Sa ei armasta mind . " </s> <s> Ka Dylani käest tahtnuks ta teada , mida ta temast arvab . </s> <s> Kuid Bob oli tema peale sülitanud . </s> <s> Janis olnuks selle üle õnnelik , kuid pritsmeid polnud , oli ainult külm telefonitorutunne . </s> <s> Toru krigises nagu viski , vann või nõel . </s> </p>
<p> <s> Janis läks alla . </s> <s> Hotelli fuajee oli hämar , laua taga seisis neeger . </s> <s> Ta magas püstijalu nagu elevant . </s> <s> Janis oli lapsena lugenud , et elevandid magavad palmitüve najal ja pärismaalased kasutavad selle ära ja saevad salaja puu maha ja elevant kukub koos puuga ja ei saa enam püsti . </s> <s> Kuid neegrit ei saanud saagimisega tappa . </s> <s> Neeger oli ise tapja , ta tappis elevandi . </s> </p>
<p> <s> " Arthur ! " </s> </p>
<p> <s> " Yes , M'm . " </s> </p>
<p> <s> Arthur magas edasi . </s> <s> Teda oli raske üles äratada . </s> <s> Ellu , mitte uude unne . </s> </p>
<p> <s> " Arthur , anna suitsu ! " </s> </p>
<p> <s> " M'i suitseta . " </s> </p>
<p> <s> Arthuril olid raudsed närvid . </s> <s> Ta oli nagu kurjategija raudteejaamas , kes oli sooritanud kõik kuriteod , kuid polnud milleski süüdi , sest oli inimene . </s> <s> Kui ta üles ärkab , lõikab ta Janisel kõri läbi . </s> <s> Janisele tundus , et sellest on vähe . </s> </p>
<p> <s> Janis pistis käe kleidipõue ja upitas rinna üle ääre . </s> <s> Rinnanibu – vasak – läks kohe kõvaks nagu kork . </s> <s> Ta oli selle kleidi ( valge lillelise pitsiga , madala dekolteega ) spetsiaalselt selleks selga pannud , et teda ära tuntaks . </s> <s> Et kõik , kes teda näevad , teaksid – see on Janis , Janis Joplin , kelle hääles on ahastus ja karjed , palju väikseid ja valusaid karjeid . </s> <s> Janise rinnad olid lamedad ja lössis nagu poolenisti õhku täis jalgpallilohvid , kuid nibud olid kikkis , vasak paremast veidi suurem ja kõvem . </s> <s> Algul mainititi nibu kõikides arvustustes , siis unustati . </s> <s> Ema oli sellest teada saanud ja talle kirjutanud . </s> <s> Üllatuslikult ei olnud ta kuri . </s> <s> Ema arvates pidanuks ta näitama mitte vasakut , vaid paremat nibu . </s> <s> " See on sul ilusam , ma tean , see on võib olla ainus asi , mille oled pärinud minult , kallis Janis . </s> <s> Kui ei usu , küsi isalt . </s> <s> Ja võta minu nõuandeid edaspidi kuulda . " </s> </p>
<p> <s> Arthur ärkas , muigutas oma pakse neegrihuuli , nagu oleks tal suus magus piim . </s> <s> Janis lasi rinna rinnahoidjasse tagasi , ta ei tahtnud , et Arthur hakkab arvama , nagu tahaks ta temalt muud kui suitsu . </s> <s> Arthuril võis olla , oli kindlasti muudki . </s> <s> Ei , praegu mitte , praegu pole tal midagi vaja , ainult suitsu . </s> <s> Kuid kui Arthur oli talle sigaretipaki andnud ( taskust ) ja selle eest raha võtnud ja viiest dollarist täpselt tagasi andnud , ütles Janis : </s> </p>
<p> <s> " Arhur , kas sa tahaksid mulle osutada ühe teene ? " </s> </p>
<p> <s> " Miukse , M'm ? " </s> </p>
<p> <s> " Tule minuga numbrisse . " </s> </p>
<p> <s> " Kelleks te mind peate , M'm ? " </s> </p>
<p> <s> Lõpuks ta siiski tuli . </s> <s> Viie dollari ja suitsude eest , mis ta tema käest ostnud oli . </s> <s> Janisele neegrid meeldisid . </s> <s> Talle meeldisid nad isegi siis , kui nende sõrmed olid täis kuldklotsereid , suud kuldhambaid , käte ümber aga kõlisesid ketid ja võrud ( nagu Janisel endal ) . </s> <s> Little Richardi alligaatorinahast kingadel olid teemantkontsad , tema peenist ilustasid nahka õmmeldud peened pärlid . </s> <s> Ka Janis oli pärl . </s> <s> Nii teda hüüti – Pärl . </s> <s> Arthur oli midagi vahepealset . </s> <s> Kuldhambaid polnud , kuid krussjuuksed olid siledaks kõrvetatud . </s> <s> Ta tahtis Arthurit veidi karistada . </s> <s> Teha valule valu . </s> <s> Mina olen valu , valu ja piin , sellega hooplesid ka põrguinglid , kuid üks neist oli Altamos tera andnud ja see üks oli must olnud . </s> <s> Kui must tahtis olla mustem kui oli , muutus ta tapjaks . </s> <s> Kui valge , siis miljonäriks . </s> <s> Pildid peas läksid üha selgemaks , ka vastikutel asjadel nagu tapmine nagu narkootikumid nagu valu nagu kurbus nagu üksindus ( Janise lemmiklaps ) oli äkki mõte . </s> <s> Kuid mõtet lahutas mõttest raam , terav äär , mis ei lasknud kõiki asju ja mõtteid üheks heaks asjaks kokku sulada . </s> <s> Surmaks . </s> </p>
<p> <s> " Noh , kuidas oli ? " küsis Janis . </s> <s> Ning itsitas . </s> <s> Karjumine tegi kõri kuivaks . </s> <s> Nagu lavalgi , võttis ta pudelist lonksu . </s> <s> Ta ihub ennast jälle teravaks . </s> </p>
<p> <s> " Lõikas nagu noaga , " vastas Arthur . </s> <s> Arthuri nägu oli nagu kivist . </s> <s> Ta istus tema ees toolil . </s> </p>
<p> <s> " Sa valetad . </s> <s> Tead sa , kes ma olen ? " </s> </p>
<p> <s> " Janis Joplin , Big Mama . " </s> </p>
<p> <s> " Mida sa minust tead ? " </s> </p>
<p> <s> " Big Mama tuli Texasest , tal olid seal väiksed vastuolud , need panid ta liikuma , blues tõi Mama Friscosse . </s> <s> Poleks bluesi , poleks ka Big Mamad . " </s> </p>
<p> <s> " Vastuolud , Arhur ! ? </s> <s> Tead sa ka , mis minuga juhtus , mida nad minuga tegid ? " </s> </p>
<p> <s> " Mida , M'm ? " </s> </p>
<p> <s> " Aa ... aa ... aa . " </s> </p>
<p> <s> Karje oli lühike , just selline kargab meloodiast välja . </s> <s> Nagu nibu kleidist . </s> <s> Nagu noot , mis ei tule suust , vaid kehast , jalakannast , põlvest , kõhust . </s> <s> Kuid ta ei karjunud seda , mis oli tal hinges , see karje oli veel sündimata , seda tuli veel harjutada . </s> <s> Ta harjutab Arthuri peal oma karjeid . </s> </p>
<p> <s> " Nad tegid sulle haiget , Big Mama ? " </s> </p>
<p> <s> " Väga , Arthur , väga . </s> <s> Kui sina mulle nii ütled , siis ma usun , sinu veres on nii palju valu , sa isegi ei tea , kui palju , sa ei saagi teada , sest oled oma pea siledaks kõrvetanud ja naha ära talkinud . " </s> </p>
<p> <s> " Big Mama ei räägiks nii , kui ta teaks ... " </s> </p>
<p> <s> " Mida ? " </s> </p>
<p> <s> " Arthuril suri eile väike beebi . </s> <s> Kui ema ta rinna küljest ära võttis , oli ta sinine . </s> <s> Nagu oleks rinnas olnud mürk . " </s> </p>
<p> <s> " Anna mulle andeks , Arthur ! " </s> </p>
<p> <s> Arthuri silmad hakkasid kinni vajuma . </s> <s> Ta oli näinud Janise rinnanibu ja kuulnud , kuidas ta karjub . </s> <s> Nagu haavatud öökull , nagu koeralita , kellelt on tema laps ära võetud ... </s> </p>
<p> <s> " Nancy põsed olid ka roosad . </s> <s> Muidu oli sinine . " </s> </p>
<p> <s> Mida peab Big Mama selle peale kostma ? </s> <s> Ta saab aru , mida roosa tähendab – surma . </s> <s> Sama asja oli öelnud Myra , ta oli teda hoiatanud , et ta jälle tarbima ei hakkaks . </s> <s> Surmaga ei mängita , sa ju nägid , mis juhtus Jimiga . </s> <s> Tal polnud oma elu , ta elas seda , mida teised elada ei julgenud . </s> <s> Ka Janisega on sama lugu , sama , mis suurtega , ta on ainult õige vähe väiksem kui nemad , Bob ( perseauk ) , Jim ( heamees ) ja Jimi ( persevest ) . </s> <s> Dylaniga võiks ta ära leppida ... </s> <s> Morrisoniga ... </s> </p>
<p> <s> Miks on valu nagu käsn ? </s> <s> Miks pole tal enam valus ? </s> <s> Miks mäletab ta kõike , nagu oleks see juhtunud kellegi teisega , mitte temaga . </s> <s> Kas tähendas see seda , et pildid sulasid kokku ? </s> </p>
<p> <s> She has robes and she has monkeys </s> </p>
<p> <s> Lazy diamond studded flunkies </s> </p>
<p> <s> She has wisdom and knows what to do </s> </p>
<p> <s> She had me and she has you </s> </p>
<p> <s> See oli tema , Janis , ta teadis seda . </s> <s> Miks armastavad teda need , kellel pole enda elu , kes elavad võõraid elusid , müüte , mille nad ise on loonud ? </s> <s> Jim Morrison , laulja , filosoof , poeet ja persevest . </s> </p>
<p> <s> Jim oli nagu see mees , keda tema naine kulbiga taga ajas ja lõpuks kätte sai ja mees läks hulluks ja toodi koju , kus teda armastati . </s> <s> Janist nähes oli ta peatunud ja häbelikult naeratanud ja see hetk sai saatuslikuks , naine jõudis talle järele ja lõi , lõi mitu korda , enne kui mees märkas edasi joosta . </s> <s> Oli mees juba siis hull ? </s> <s> Oli Morrison hull tema peast juukseid välja tirides ? </s> <s> Või siis , kui viski , õlu ja veri kõrvust välja purskusid ja nired mööda põski alla voolasid ? </s> <s> Janisel polnud tarvis tundeid , mis olid teeseldud , armastust , mis oli vihkamine . </s> <s> Ta oli kirjutanud need read , mis olid nii võltsid , et tundusid olevat siirad . </s> <s> Jim oskas olla nii suur kui väike . </s> <s> Kehv ( keskpärane ) poeet , kes tegi oma andetusest särava talendi . </s> <s> Janis oli tahtnud saada kunstnikuks , kuid siis oli ta kohanud kedagi , kes oli temast andekam ja Janis oli loobunud . </s> <s> Ta pidi olema kõige suurem , kõige parem , kõige täiuslikum ja kui seda ei saanud , siis ta seda ka ei tahtnud . </s> <s> See , milline Jim tegelikult on , tuli välja siis , kui ta Hudsoni hotellis õhtusöögil kala peast silma lusikaga kätte saada püüdis , aga ei saanud . </s> <s> Kala laiutas keset lauda , pikk ja suur nagu neeger , kes talle pargis vastu tuli ja Jim ei saanud sellega hakkama nagu neeger naeratusega . </s> <s> Kollakashall silmatera ei jäänud kuidagi lusika serva taha . </s> <s> Kui Jim tahtis silma kätte saada , pidi ta terve kala ära sööma . </s> <s> Jim oli täis , kuid see ei lugenud . </s> <s> Ta nägi , et Janis teda vaatab . </s> <s> Ja itsitab . </s> <s> See ajas ta raevu . </s> <s> Ta haaras Janisel juustest ja tõmbas . </s> <s> Janis ei saanud enne aru , kui nägi Jimi pihus sulge . </s> <s> Sule ümber olid juuksed , rasvane juuksesalk tema peast . </s> <s> Janis tundis , et pealagi õhetab , kuid mitte enne , kui nägi . </s> <s> Nägi , et Jim on tema peast juuksesalgu välja tõmmanud , kuid kõige rohkem oli tal kahju sulest , ta torkas neid endale alati juustesse , kollaseid ja siniseid , kirjuid . </s> <s> Myra meelehärmiks . </s> <s> " Sa näed nendega välja nagu katkutud kana või haige kalkun . " </s> <s> Nii ta ütles , kuid Janis sellest ei hoolinud . </s> <s> Talle meeldis olla see , kes ta oli . </s> <s> Tema oli tema , Myra oli Myra . </s> <s> Janis tõi suled loomaaiast , loomadest ja lindudest sai alati tuge , jõudu ja energiat . </s> <s> Ta laenab neilt , lindudelt , nende ilu , neil jäi seda üle . </s> <s> Ta võtab sealt , kus on liiga – isa-ss-telt . </s> <s> Sinine sulg Jimi käes oli tavaliselt pardilt . </s> <s> See oli pardi tiiva alt välja pudenenud , kui Janis talle küpsisepuru andis . </s> <s> Part elas mujal , mitte loomaaias , loomaaias käis ta söömas . </s> </p>
<p> <s> Janis vaatas selja taha , kuid sulge polnud . </s> <s> Nagu ka juukseid , hullunud Jim oli need käest visanud . </s> <s> Jim ajas teda taga , karjus ja lubas ära tappa . </s> <s> Janis kartis , et kui ta seisma jääb , tapab tema Jimi . </s> <s> Ta jooksis surma eest , süü eest . </s> <s> Kuskilt vilksas Sarah' vinniline nägu . </s> <s> Sarah oli ajakirjanik , kui nina välja arvata ( Sarah'l oli kena kühmuga juudi nina ) , siis oli ta peaaaegu sama inetu kui Janis . </s> <s> Janis oli talle välja teinud , neid oli rohkem olnud , oma kümme kribajat , kuid hea seegi , et nende hulgas on üks naine – Sarah . </s> <s> Ta näeb , mida näeb , ja kirjutab , mida kirjutab , ja kui see hea polnud , siis mis oli . </s> <s> Homme on kõik lehes . </s> <s> Kõik on olemas , ainult lõppu pole . </s> <s> Kuid Janis hoolitseb ka selle eest , et lool oleks lõpp . </s> <s> Ilma lõputa lugu pole lugu . </s> <s> Lõpp peab olema . </s> <s> Selline , mis tapab . </s> <s> Lööb nuiaga pähe . </s> <s> Ka Jimil pole selle vastu midagi , kui nad mõlemad on homme elus , aga ka lehes . </s> <s> Sitane maailm toidab neid . </s> <s> Janis keeras akna üles . </s> <s> Women is losers , men always seem to end up on top . </s> <s> Not this time , motherfucker . </s> <s> Seekord mitte , seekord on võitja tema , Janis , ja see , mis ta teeb , on lehes . </s> <s> Janis nägi vaimusilmas rasvaseid pealkirju , mis laiutasid üle terve lehe nagu maitsvad mahlased kalad . </s> <s> Kuid silmitud . </s> <s> Kaladel pole silmi , neid ei saa neist kätte nagu kehast hinge . </s> <s> Ja valu . </s> <s> Valu saab : Jimi silmad olid pahupidi , tal oli valus , kuid Janis keeras akent ülespoole . </s> <s> Aeglaselt . </s> <s> Burn , babe , burn . </s> <s> Ta ei tee seda ( lõppu ) enne , kui näeb Sarah' nina ja nägu . </s> <s> Nägu oli nägemiskauguses . </s> <s> Kuid kaugel kirjutamisest . </s> <s> Tule lähemale , siis näed paremini . </s> <s> Janis ootas . </s> <s> " Lase mind lahti , libu , " kähises Jim , kõripidi akna vahel . </s> <s> " Mis sa minuga teha kavatsed ? " </s> <s> " Teen lõpu peale , " ütles Janis ja torkas sõrmega Jimi silma . </s> <s> Silm läks kinni , teine jäi lahti . </s> <s> " Kohe juhtub sinuga sama , mis iga valge mehega , kes on oksendades peadpidi peldikuauku kinni jäänud . </s> <s> Kohe tuleb neeger ja vägistab su ära , Jim . " </s> <s> Nüüd julges Jim ka selle silma lahti teha , mida Janis enne oli sihtinud . </s> <s> " Ära seda tee , Jan , ma palun sind , ükskõik mida , ainult mitte seda . " </s> <s> " Mida siis ? " </s> <s> Jimi nägu vajus loppi . </s> <s> Tal puudus kujutlusvõime , ta oli luuletaja . </s> <s> " Ma armastan sind , Janis . " </s> <s> " Mina sind ka , ega ma muidu sind peadpidi vahel ei hoiaks . " </s> <s> Janis itsitas . </s> <s> " Lase mind siis sisse ... õigetpidi . </s> <s> Ma nikun sind , kui tahad . " </s> <s> " Niku ennast ise . " </s> <s> Janis tundis , kuidas ta pikkamööda närvi läheb . </s> <s> Kus on Sarah ? </s> <s> Kuhu ta jääb ? </s> <s> Ilma temata pole lõppu . </s> <s> Lõpp saabub Sarah'ga . </s> <s> Sarah' lõpp . </s> <s> Janis pani auto käima . </s> <s> Porche porises veidi , sa oled purjus , Janis , sa ei tohi . </s> <s> Kuid Janis ei kuulanud teda , nagu ta ei kuulanud täisoksendatud peeglitega pluusi . </s> <s> Ta tegi pluusi puhtaks ja pani kleidi selga , kuid kuivama riputatud pluus hoiatas teda : " Ära mine numbrist välja . </s> <s> Ära täna mine , ainult täna ! " </s> <s> Kuid ta polnud kuulanud . </s> <s> It's all the same fucking day , tomorrow never happens . </s> <s> Kuid ometi oli homme juhtunud , homme oli alanud juba eile ja sellest oli Janisel raske aru saada . </s> <s> Ta läks ja tõi neegri üles . </s> <s> Arthur meeldis talle , tal oli tema kodulinna nimi , ta karjus temale , nagu oleks ta linn , sama linn , kust Janis minema oli kihutatud . </s> <s> Port Arthur . </s> </p>
<p> <s> Janis kuivatas Jimi laubalt higi . </s> <s> " See on vapruse proov , Jim , " ütles ta . </s> <s> " Vapruse ja vastupidavuse proov . </s> <s> Keegi ei saa sellest teada . </s> <s> Lehtedes kirjutatakse , et kaks rocklauljat ajasid üksteist purjus peaga Californias taga . </s> <s> Üks neist oli Jim Morrison , luhtunud poeet , kes arvab , et on William Blake või Whitman ... Sa ju tunned Sarah' stiili . " </s> <s> " Milline siga sa oled , Janis . " </s> <s> " Kuidas sa ütlesid , korda ! " </s> <s> " Siga ... kanasitta sittuv siga . " </s> </p>
<p> <s> " Mida Big Mama temaga tegi ? " küsis Arthur . </s> <s> Janis oli üllatunud . </s> <s> Oli ta talle midagi rääkinud ? </s> <s> Ja kui , siis mida ? </s> <s> Kas seda , et ta oli oma karjeid George'i peal harjutanud ? </s> <s> Grace karjus vastu . </s> <s> Grace oli koer , koeralita , keda enam polnud . </s> <s> Kui polnud koera , oli neeger . </s> <s> Neeger oli alati . </s> <s> Ka siis , kui koera polnud . </s> <s> Grace on surnud . </s> <s> Ta pole elus . </s> <s> Ta on nagu Arthuri laps . </s> <s> Läinud . </s> </p>
<p> <s> " Lõin talle pudeliga pähe . </s> <s> Sa oleksid pidanud seda nägema . " </s> </p>
<p> <s> " Kas ta suri ? " </s> </p>
<p> <s> " Mitte kohe . </s> <s> Täiskasvanutel võtab suremine rohkem aega kui lastel . " </s> </p>
<p> <s> Janis köhatas , nagu hakkaks ta laulma . </s> <s> Köhatamine tegi hääle kähedaks . </s> </p>
<p> <s> " Nad loopisid mind kividega . </s> <s> Kodus . </s> <s> Kas kodus loobitakse lapsi kividega , Arthur ? " </s> </p>
<p> <s> " Ei , kodus lapsi armastatakse . " </s> </p>
<p> <s> " Isegi siis , kui nad on inetud ? " </s> </p>
<p> <s> " Mulle ütles mu ema alati , et muidu ma sind nii kalliks ei peaks , Arthur , kui sa poleks kole nagu krokodill . </s> <s> Ta tahtis mind lohutada . " </s> </p>
<p> <s> " Sa olid hea poiss , Arthur . " </s> </p>
<p> <s> " Paha , väga paha . </s> <s> Ma tapsin oma venna . " </s> </p>
<p> <s> " Venna ... tapsid venna ? ! " </s> </p>
<p> <s> " Ma tõstsin ta vanni , et ta minuga mängiks , aga vesi oli liiga sügav , vend oli liiga väike . </s> <s> Ma ei jõudnud teda vannist välja tirida . </s> <s> Ema tahtis , et ma endale ise karistust ei otsiks . </s> <s> Sellepärast ta mind lohutaski . </s> <s> Karistus tuli ikka . </s> <s> Eile , kui väike Nancy näost roosaks läks ... </s> <s> Õnneks ema enam pole , ta ei saa kunagi teada , et mind on karistatud . " </s> </p>
<p> <s> " Arhur , ma armastan sind ! " </s> </p>
<p> <s> " Ja mind sind , Big Mama . " </s> </p>
<p> <s> See oli esimene kord , kui Janis uskus kedagi , kes ütles , et armastab teda , esimene kord , kui ta kohe vastu ei öelnud – " Ma ei usu sind ! " </s> </p>
<p> <s> Seda ei tea paljud ... </s> </p>
<p> <s> " Ma pean nüüd minema , M'm . " </s> </p>
<p> <s> Kui Arthur tema eest toolilt tõusis ja uksest välja läks , magas ta jälle . </s> <s> Nagu unes , kuid paraku elus , saatis Janis teda ukseni . </s> </p>
<p> <s> Siis läks ta tuppa tagasi . </s> <s> Ta pani ukse enda järel kinni , astus sammu või paar ning kukkus nagu hüpiknukk , mille nöörid on läbi lõigatud . </s> </p>
<p> <s> Kasutatud kirjandus : Myra Friedman , Buried Alive . </s> <s> The Intimate Biography of Janis Joplin . </s> </p>
<p> <s> Jim </s> </p>
<p> <s> Death alone from death can save </s> </p>
<p> <s> George MacDonald </s> </p>
<p> <s> George S. Morrisonil on kitsas nägu , väike suu ja kitsad huuled . </s> <s> Nina on sirge , silmad ninajuurel . </s> <s> Tema nägu on korrapära kiitus ja kinnitus , mille pitseerib kinni – ja avab – naeratus . </s> <s> Naeratus pole isiklik , sellist ei talu ükski endast lugupidav fotograaf , see ilmub neile unes , see näitab , et piltnik ei saanud inimesele ligi . </s> </p>
<p> <s> George S. Morrison on Ameerika sõjalaevastiku kontradmiral . </s> </p>
<p> <s> George S. Morrison on James Douglas Morrisoni isa . </s> </p>
<p> <s> James Douglas Morrison on Jim Morrison . </s> </p>
<p>  </p>
<p> <s> Jimile ei meeldi naeratada . </s> <s> Vähe on neid pilte , kus ta poleks tõsine , endasse tõmbunud või võltsilt veiderdav , publiku jaoks poose võttev . </s> <s> Fotograafid üritavad tabada tema tegelikku palet , hinge . </s> <s> Kuid Jim ei taha seda . </s> <s> Elu on selleks liiga tõsine asi , et teda naeruga narritada või naeratusega meelitada . </s> </p>
<p> <s> Jim on Jim Morrison , kuulus , kuid iseenda kuulsusega täis situtud rockar . </s> <s> Ta on elus . </s> <s> Veel elus . </s> <s> Ta on veel liiga väike , et surra , kuid juba liiga suur , et ellu jääda . </s> </p>
<p> <s> Nad lasevad isaga koos kujusid . </s> <s> Kujudel on inimeste kuju , neile on raske pihta saada . </s> <s> Kujud on meres . </s> <s> Nad viskas sinna üle parda üks madrus , isa ütles , et viska kujud merre ja madrus viskas . </s> <s> Kujud liiguvad eest ära , nende tabamiseks peab teadma , kust tuleb laine , kui suur ta on ja kui tugev . </s> </p>
<p> <s> Isa tunneb laineid , ta on meremees , hea meremees . </s> <s> Tal on tugev iseloom , seda ei painuta miski , isegi mitte see , kui ta raadiost oma poja laulu kuuleb . </s> <s> Ajalehe äär väriseb , kuid selle tagant ei kosta ühtki sõna . </s> <s> Isegi mitte köhatust . </s> <s> Võiks arvata , et isa naeratab ka lehe taga , kui tema poeg lubab : </s> </p>
<p> <s> " Father , I want to kill you ! " </s> </p>
<p> <s> Surm on arg , arg ja paks , nagu Jim isegi väiksena , lapsena . </s> <s> Ta põgeneb Jimi eest ära . </s> </p>
<p> <s> Unes näeb Jim oma isa laeva pardal . </s> <s> Laeva nimi on Ameerika . </s> <s> Ameerika on sõjas , laeva rünnatakse . </s> <s> Isa püssitoru tõuseb ja langeb lainetega ühes taktis . </s> <s> Iga tõus on surm , ka langus on surm . </s> <s> Isa mängib merega kokku . </s> <s> Meri mängib isale vaenlase sõdurid ükshaaval kätte . </s> <s> Ta tapab nad . </s> </p>
<p> <s> Jim kardab vett . </s> <s> Kui isa teda ujuma õpetab , ei taha Jim oma isale häbi teha . </s> <s> Isa paneb käe Jimi kõhu alla ja hoiab teda vee peal . </s> <s> Laine tõstab Jimi üles . </s> <s> Jimi kõht ei puuduta enam isa käsivart . </s> <s> Pikkamööda vajub Jim vee alla . </s> <s> See kestab kaua , Jim teeb silmad lahti ja näeb väikesi kalu . </s> <s> Nad põgenevad Jimi eest . </s> <s> Siis tõmbab isa ta vee peale tagasi . </s> <s> Jimil on suu vett täis . </s> <s> Ta läkastab . </s> <s> Ja saab selle eest võmmu kuklasse . </s> </p>
<p> <s> Mere kaldal seisab suur kinokuulutuste postament . </s> <s> Nii suur , et tundub , nagu neelaks ta endasse kõik linna kinoplakatid , mitmevärvilised kuulutused , stseenid filmidest , näitlejate näod , naiste lokilained , paljad kaelad ja kõrged rinnad , kauboide laiaäärelised kaabud , säravad kannused , nahkvööd ja kabuurist paistvad püstolikabad . </s> </p>
<p> <s> Postamendi ees seisab Jim . </s> <s> Ta vaatab seal rippuvaid kuulutusi mitu korda päevas . </s> <s> Vahel tuleb ka õhtul : postamendi sees põlev väike elektripirn heidab figuuridele salapärast varju , loob nende ümber ruumi ja õhu , kus nad võivad liikuda nagu kinolinal . </s> <s> Nad on elus , nii elus ! </s> </p>
<p> <s> Jim armastab kino , ta tahaks saada rezissööriks , ta on endale välja valinud need kuulsused , kes temaga väliselt sarnanevad . </s> <s> Ükski neist pole ilus , pigem inetu – Hitchcock ! </s> <s> Jim tahab saada selliseks nagu tema . </s> <s> Sama väärikaks ja iseteadvaks . </s> <s> Jim juba natuke on – sama paks vähemalt . </s> <s> Väiksest paksust poisist , Jimist , saab vana paks rezisöör Alfred . </s> <s> Ta kohutab inimesi nende endiga . </s> </p>
<p> <s> Kuid Jim pole plakatil üksi . </s> <s> Klaasi alt paistab rannajoon , sellel kõnnivad üksteise ümbert kinni hoidvad armastajapaarid . </s> <s> Meri on plakatil , Jim on plakatil nagu vee all , aga ta saab hingata . </s> <s> Ja keegi ei karista teda hingamise eest . </s> <s> Elu eest , mida ta elada tahab . </s> <s> Enda , mitte teiste elu ! </s> </p>
<p> <s> Jim on kinokuulutusel nagu plaadiümbrisel : teiste sisse sulamas . </s> </p>
<p> <s> Kui Jim on juba kuulus , tuleb ema talle külla . </s> <s> Ta tahab teada saada , mis elu tema poeg elab . </s> <s> Nad on isaga tema laule raadiost kuulnud . </s> <s> Nad ei tea , et nad on surnud . </s> </p>
<p> <s> Ema ootab teda hotelli vestibüülis . </s> <s> ( Ta ei tea , et ta on surnud . ) </s> <s> Jim häbeneb oma ema . </s> <s> Talle tuleb meelde , kuidas ta ükskord väiksena oli palunud , et teda võetaks vanemate vahele voodisse . </s> <s> Ta tegi niisuguse näo pähe , et võimatu oli keelduda . </s> <s> Tema nägu säras armastusest , mis oli suurem kui Jeesus Kristusel , kes polnud kellestki sündinud , kuid kel oli sellest hoolimata isa . </s> <s> Suur ja nähtamatu . </s> <s> Ta oleks surnud , kui talle ei oleks öeldud . </s> <s> Kuid isa lubas ja siis lubas ka ema . </s> <s> Isal hakkas kitsas , ta kolis diivanile , kus muidu magas Jim . </s> <s> Keset ööd ärkas Jim selle peale üles , et ema ta enda pealt ära lükkas . </s> <s> " Jäägu see meie vahele , " ütles ema . </s> <s> " Ära isale sellest parem räägi . " </s> </p>
<p> <s> Kuid Jimil oli nii hea . </s> <s> Ta aimas , et see hea on halb . </s> </p>
<p> <s> Ema on rahulik . </s> <s> Keegi ei võiks aimata , et see on Jimi ema . </s> <s> Kuid Jim kardab , et ema tuntakse ära tema järgi . </s> <s> Ja tal on häbi , et ei suuda ema võtta kui tavalist ema , tema jaoks on ema päästja . </s> </p>
<p> <s> Jim viib ema kontserdile . </s> <s> Ta laseb ema saali viia , ise aga läheb lava taha , et seal ( ta pole veel purjus ) vana krunti uuendada . </s> <s> Aga ta ei mäleta , mis oli all . </s> <s> Või enne . </s> <s> Seetõttu on üsna ükskõik , mida ta endale sisse kallab . </s> <s> Ta tahaks surra . </s> </p>
<p> <s> Jimil on kaks tunnet , mida ta ei oska kirjeldada . </s> <s> Üks on siis , kui ta ükskord öösel üles ärkas . </s> <s> Tal oli nii hea olla . </s> <s> Ta nuttis . </s> <s> Ema ja isa ärkasid üles , uurisid teda – " Ega sa ometi haige ei ole , Jim ? " </s> <s> Ema pani oma käe Jimi laubale . </s> <s> " Ma tahan surra , ema . " </s> <s> Ta nii lootis , et ei hakataks arvama , nagu oleks ta haige . </s> <s> Ta tahtis , et nad suudaksid tema surma võtta sama loomulikult kui elu . </s> <s> Ema ja isa said temast aru , ei hakanud tablette toppima , vaid vaatasid eemalt , toa teisest otsast , kuidas nende poeg sureb ja elab . </s> <s> Nad ei kustutanud tuld enne ära , kui Jim ära väsis , pea padjale pani ja uinus . </s> </p>
<p> <s> Teine tunne on siis , kui ta ükskord emaga tänaval kõndides ütles : " Nõrgemad peavad surema , eks ju ? " </s> <s> Ema ei öelnud selle peale midagi , kuid Jim andis sellega mõista , et ema pidanuks ta ära tapma , kui ta sündima hakkas . </s> <s> Kuid ta polnud nõrgem . </s> <s> Nõrgem oli vend , tal olid ninas polüübid ja kui ta öösel läbi suu hingas , kleepis Jim tema suule plaastri . </s> </p>
<p> <s> Vaikus . </s> </p>
<p> <s> Toas valitseb vaikus . </s> <s> Vend ei hinga juba hea mitu minutit . </s> <s> Tal oleks nagu hingamine meelest ära läinud . </s> <s> Siis ärkab ta kõõksatades üles , silmad suured nagu supitaldrikud ja see on nii naljakas , et Jim oigab naerust . </s> <s> Kleeplindi rebib vend katki siis , kui taipab , et pole surnud . </s> </p>
<p>  </p>
<p> <s> Saalis valitseb vaikus . </s> <s> Üks minut , teine . </s> <s> Jim on laulu katki murdnud . </s> <s> Kaua ta vaikida ei või , maksimum viis minutit . </s> <s> Siis saab rahvas aru , et tema üle naerdakse . </s> <s> Rahvas ei talu mõnitamist . </s> <s> Jim on sageli mõelnud , mis siis oleks , kui ta neil ennast tappa laseks . </s> <s> Mingi osa temast on laval alati surnud . </s> <s> Kuid kuni leidub sajandikki , mis tahab elada , ei saa ta surra . </s> </p>
<p> <s> Täiesti tundetul häälel laulab Jim saali : </s> </p>
<p> <s> " Mother , I want to ... fuck you ! " </s> </p>
<p> <s> Jim näeb oma ema . </s> <s> Emal on kaks poolt , üks ema , teine isa . </s> <s> Ta on saalis Jimi poole nii ema kui isa poolega . </s> <s> Mõlemad on targad , targemad pojast , paremad poojast . </s> <s> Ainuke asi , mida ema pärast kontserti ütleb , on : </s> </p>
<p> <s> " Kui sa meid isaga vaatama tuled , siis aja juuksed ära ! " </s> </p>
<p> <s> Nii tark saab ainult ema olla . </s> <s> Ja rumal . </s> <s> Ja julm . </s> <s> Sellest ajast peale nad enam ei kohtu . </s> <s> Ema ( ja isa ) on surnud . </s> </p>
<p>  </p>
<p> <s> Jimil on palju tüdrukuid . </s> <s> Üks oli see , kellelt ta sõrmuseid ära kiskus . </s> <s> Ta tahtis teada , kas tüdruk , kes teda armastab ( teda armastasid kõik tüdrukud ) , armastab teda ka siis , kui ta talt sõrmused on ära võtnud . </s> <s> Kõik sõrmused kõikidest sõrmedest , mõnes sõrmes mitu . </s> <s> Tüdruku ( Anne ) käed olid rasked , kui ta teda armastas . </s> </p>
<p> <s> " Näita oma käsi , " ütles ta hommikul tüdrukule . </s> </p>
<p> <s> Tüdruk sirutas mõlemad käed ette . </s> <s> Jim haaras ühe käe randmest ja hakkas sõrmuseid ära kiskuma . </s> <s> Mõni ei tahtnud tulla , tüdrukul polnud just ilusad käed , ta mõtles , et sõrmused teevad käed ilusaks . </s> </p>
<p> <s> " Ära tee , Jim , mul on valus . " </s> </p>
<p> <s> " Kannata välja . </s> <s> Sa pead välja kannatama , sa oled nii inetu . " </s> </p>
<p> <s> Tüdruk hakkas nutma , kui viimane sõrmus üle köndi tuli , kõõksatas ta imelikult . </s> </p>
<p> <s> Uksele koputati . </s> </p>
<p> <s> " Kes seal on ? " </s> </p>
<p> <s> " Mina , Pamela . " </s> </p>
<p> <s> ( Pamela on Jimi tüdruk , temaga sobib tal kõige rohkem , tema juurest leitakse Jim surnuna . ) </s> </p>
<p> <s> " Mine ära , ma pole üksi . " </s> </p>
<p> <s> " Seda võis arvata . " </s> </p>
<p> <s> " See on su õde Judy . " </s> </p>
<p> <s> " Sa valetad . " </s> </p>
<p> <s> " Tal on sünnimärk vasaku rinna all . " </s> </p>
<p> <s> " Jim , sa oled jõle . " </s> </p>
<p> <s> " Mulle meeldib , kui sa närvi lähed . " </s> </p>
<p> <s> " Jõle , Jim , jõle . " </s> </p>
<p> <s> " I am the Lizard King , I can do everything . " </s> </p>
<p> <s> Tänaval ( Jim on Pamelale järele jooksnud ) võtab Jim taskust sõrmused : </s> </p>
<p> <s> " Need on sulle , Pam . </s> <s> Üks fänn kinkis . " </s> </p>
<p> <s> Pamela ( tal on ronkmustad juuksed ) libistab ühe sõrmuse – kõige ilusama , türkiissinise – endale sõrme . </s> <s> Sõrm on nüüd teine sõrm kui enne . </s> <s> Ja käsi on raskem . </s> <s> Kuid Pamela ei pane seda tähele . </s> <s> Teised sõrmused laseb Pamela peost nahkjope tasku . </s> </p>
<p> <s> Mr Mojo Risin' on Jim Morrison . </s> </p>
<p> <s> Jim Morrison on Mr Mojo Risin' . </s> </p>
<p> <s> Jimile meeldib jalutada . </s> <s> Tavaliselt jalutab ta üksi , vahel harva Pamelaga . </s> <s> Kuid Pamela väsib kiiresti . </s> <s> Ta paneb oma pea Jimi õlale . </s> <s> Pamela on nagu koer . </s> <s> Neil on koer – Tark . </s> <s> Kui Jim ükskord üksinda Los Angelese äärelinnas ringi kolas ( seal , kus valgus oli filmivalgus ) , kohtas ta koera . </s> <s> Koer ulus aia taga . </s> <s> Endalegi ootamatult , hetkegi mõtlemata ulgus Jim koerale vastu . </s> <s> Koer vakatas . </s> <s> Siis , kõhklevalt , kuid veidi teisel toonil ( noodi võrra kõrgemalt ) tegi ta uuesti häält . </s> <s> Jim vastas samaga . </s> <s> Ja nii mitu korda . </s> <s> Koer pidas Jimi omaks . </s> <s> Jim ronis üle aia . </s> <s> See oli ainuke nii kõrge aiaga maja ümbruskonnas . </s> <s> Jimi mustad nahkpüksid läksid rebade vahelt katki , kui ta üle aia ronis . </s> <s> Koer elas paradiisis , tema ümber oli aed , millest ta ulgudes välja tahtis saada . </s> <s> Jim aitas teda , keeras aiavärava seestpoolt lahti ( tüüpiline paradiisinipp : võti on , aga keerata ei oska või ei saa ! ) . </s> <s> Kahjuks oli Tark haige . </s> <s> Kui Jim ta oma jalutuskäikudele kaasa võttis , jäi Tark juba esimesel tänavanurgal lõõtsutades seisma ega liikunud paigast . </s> <s> Jim pidi ta kaenla all koju tagasi viima . </s> <s> See polnud kerge , sest Tark oli puudel , suur ja kandiline nagu vanaaegne reisukohver . </s> <s> Ta jõi meelsasti õlut . </s> <s> Kuuesest pakist läks pool talle . </s> </p>
<p> <s> Pariisis tutvub Jim Agnes Varda ja tema mehe Jacques Demyga . </s> <s> Jimist ja Agnesest saavad sõbrad . </s> <s> Agnes on väikest kasvu – 153 cm – , tal on kähe hääl ja radikaalsed vasakpoolsed vaated , ta sõidab vihuti vana Fordiga , kuigi võiks endale limusiini osta . </s> <s> Agnes teeb filme , tema mees teeb filme . </s> <s> Demy on saanud kuulsaks " Cherbourgi vihmavarjudega " . </s> <s> Jimile vihmavarjud ei meeldi , seetõttu pole talle ka " Vihmavarjud " eriti sümpaatne , kuigi ta viibib ise võtteplatsil . </s> <s> Palju rohkem meeldivad talle Agnese filmid . </s> <s> Ta on neid kõiki näinud . </s> <s> Agnes tahab , et ta võtaks osa ühe tema filmi tegemisest . </s> </p>
<p> <s> Viimane film , mida Jim näeb , on " Tagaotsitav " Robert Mitchumiga peaosas . </s> <s> Ta on joonud , kuid mitte palju . </s> <s> Jim tunneb Jim Morrisoni . </s> <s> Jim joob alati vähem kui tema . </s> <s> Jim Morrison on ammu surnud , tema elab . </s> <s> Ja kirjutab , ilmunud on raamat , mille kaanel on tema pilt ( paks Hitchcock ) ja nimi . </s> <s> Jim Morrison : " The Lords and the New Creatures . " </s> </p>
<p> <s> Ta läheb kinno . </s> <s> Jimi peas suriseb , kui ta hämarasse saali siseneb . </s> <s> Kohanäitaja , väike tüdruk , kes teda armastab , näitab talle koha kätte , kuid Jim raputab pead . </s> <s> Ta kardab , et surin võib teisi häirida . </s> <s> Ta istub tühja ritta . </s> <s> Ees ja taga on vaatajad . </s> <s> Nad vaatavad temast mööda . </s> <s> Ta pole neil ees . </s> <s> Ta ei sega neid . </s> </p>
<p> <s> Surm , aita mind surra . </s> </p>
<p> <s> Kinosaalis puhkeb tulekahju . </s> <s> Projektsiooniruumist tuleb mürgist tossu : põleb filmilint , leekide varjud sähvivad kinolinal . </s> <s> Rahvas satub paanikasse , ei tea , mida teha või kuhu pageda . </s> <s> Kõik jooksevad kuhugi , kuid kuhu nad ka ei torma , igal pool on tuli . </s> <s> Tuli ees , tuli taga . </s> <s> Ja uksed on kinni . </s> </p>
<p> <s> Jim astub lavale . </s> <s> Seal , ekraanil hüplevate leekide all on klaver . </s> <s> Jim istub klaveri taha ja hakkab mängima . </s> </p>
<p> <s> Rahvas rahuneb . </s> <s> Laval on Jim Jim . </s> <s> Jim laulab ja mängib . </s> <s> Igas mängus on surm . </s> <s> Surm on igas mängus . </s> <s> Publik ootab , millal ta sütib . </s> <s> Jimi põlemine on nende pääsemine . </s> <s> Jim sureb – põleb – nende eest . </s> <s> See on kerge surm . </s> <s> See surm on kerge . </s> <s> Ja kiire . </s> <s> Leeginöör ümber kaela , viimane hingetõmme . </s> <s> Ja siis must , must nagu söestunud indiaanlane põlenud autos , mille kõrval seisab laps , silmis õud , kätes uudishimu . </s> </p>
<p> <s> See film suriseb Jimi peas , kui ta filmi vaatab . </s> <s> Sellest ei tea paljud ... </s> </p>
<p> <s> Pärast kino läheb Jim koju . </s> <s> Ta on väsinud . </s> <s> Laulmisest , mängimisest . </s> <s> Surmast . </s> <s> Ta hingab ühtlaselt , sügavalt . </s> <s> Ta ahmib õhku . </s> <s> Õhku on vähe . </s> <s> Astma , Jimi astma . </s> <s> Ta ei tohi unustada , et on haige . </s> <s> Ta ei tohiks juua , aga joob . </s> <s> Ta ei tohiks , ei tahaks elada , aga elab . </s> <s> Tema elu on ime , surm ... surm pime ? </s> <s> Jim Morrison on elus , tema doosid on suuremad ja ained , mida ta tarbib , puhtamad . </s> <s> Jim Morrison hoiab Jimi nagu ema . </s> </p>
<p> <s> On aeg : 2.07.71. </s> </p>
<p> <s> Jim elab Pariisis , see on nüüd tema , kodutu kodu . </s> <s> Rue Beautreillis 17 : ta elab siin nagu tigu teokarbis , kirjutuslaud akna all . </s> <s> Ta on siit , neljanda korruse rõdult alla hüpanud , kuid kukkunud auto katusele ja jäänud terveks . </s> <s> Mõlkis auto omanik ( tal oli samasugune must habe kui temal ) oli ta kohe ära tundnud , kuigi ta oli Hitchcock . </s> <s> Mr Miller ( auto omanik ) oli tal palunud laulda mõne laulu , raha ta ei tahtnud . </s> <s> Jim laulis . </s> </p>
<p> <s> Kodus poeb Jim vanni . </s> <s> Enne , tõsi , köhib verd . </s> <s> Veri on paks , mustade tubakatükkidega . </s> <s> Pamela lubab arsti kutsuda , kuid kardab – ta on ise pilves , ta ei taha , et teda ennast ära viidaks . </s> </p>
<p> <s> " Jim ! " </s> </p>
<p> <s> Pamela katsub vannitoa ust . </s> <s> Uks on seestpoolt kinni . </s> </p>
<p> <s> " Jim ! " </s> </p>
<p> <s> Kuid Jimi pole enam . </s> <s> Pole ka vannis . </s> <s> Jim on mujal . </s> </p>
<p> <s> Kasutatud kirjandus : Jerry Hopkins , Danny Sugerman . </s> <s> No One Here Gets Out Alive . </s> <s> Plexus , London , 1991 ; Jim Morrison . </s> <s> The Lords and the New Creatures . </s> <s> Poems . </s> <s> Simon and Schuster , 1970. </s> </p>
<p> <s> Jimi </s> </p>
<p> <s> Cynthia on väike tüdruk Ta mõtleb ainult armastusest . </s> <s> Ta ei mäletagi seda aega , kus ta armastusest mõelnud poleks . </s> <s> Võib olla siis , kui ta muusikat ei kuulanud . </s> <s> Kuid aega , mil ta muusikat poleks kuulanud , pole olemas . </s> <s> Isegi siis , kui ta vihma käes seisis , kuulis ta muusikat . </s> <s> See oli George Harrisoni nuttev kitarr , mida ta kuulis , kui ta õues suure kivi juures seisis ja vihma sadas . </s> <s> Vihm sadas tema jaoks : ta ei julgenud üles tunnistada , et ta toas püksi tegi ja jooksis välja , kus oli vihm . </s> <s> Kuid samal ajal , kui ta seal seisis ja vihm tema jaoks taevast alla kallas ja kitarr nuttis , kujutas ta ette Harrisoni kätt , mis jooksis mööda teda üles-alla nagu kitarrikaelal ja otsis sealt õrnu kohti . </s> <s> Tal oli esimene orgasm , kuigi verd ta veel ei jooksnud . </s> <s> Kuid ühest käest sai peagi mitu ; tervel orkestril – Tijuana Brassil – lasi ta ennast silitada . </s> <s> Tal oli mitu korda korraga . </s> <s> Võinuks veelgi , kuid enne lõppes vihm ja ta läks tuppa ja keegi ei saanud aru , et ta oli mõelnud armastusest . </s> </p>
<p> <s> Cynthia pole enam väike , kuid armastus teda ei jäta . </s> <s> Ta kummitab teda igal pool . </s> <s> Cynthia võib oma õppetükke soravalt vastata , kuid vähe on neid hetki , kui ta sellest ei mõtle . </s> <s> Cynhia on tegelikult kaks Cynthiat , kuid nad ei võitle omavahel : see , kes mõtleb armastusest , ei sega seda , kes on emale ja isale hea laps , lahendab tahvlil võrrandeid ( matemaatikas on ta käinud isegi olümpiaadil ja võitnud esikohti ) ja ütleb , et ta pole püksi teinud , ehkki on . </s> <s> See , kes mõtleb lakkamatult armastusest , on oma mõtteviisi surunud peale ka sellele , kes seda teha ei tohiks . </s> <s> Kui nii edasi läheb , võib juhtuda , et Cynhtiaid on varsti rohkem kui kaks – kolm , kuid millest muust kui armastusest temalgi on mõelda ? </s> </p>
<p> <s> Õhk ja ilm on täis muusikat ja neid , kes teevad muusikat ja toidavad tüdruku ihast pakitsevaid ihurakke . </s> </p>
<p> <s> Muusika sünnib mitte suus ( sinna jõuab ta leigena nagu suus hoitud triikimisvesi ) , vaid kubemetes . </s> <s> Cynthia paneb silmad kinni ja kujutab endale ette , kuidas oleks ( rumalaid sõnu ta ei tarvita ) Jim Morrisoniga . </s> <s> Temaga saaks ta haiget , ta tunneb seda , kuid see meeldib talle . </s> <s> Muusika , mis on ühenduses Morrisoniga , peabki valus olema . </s> <s> Igav on siis , kui pole valus . </s> <s> Kui pole muusikat . </s> </p>
<p> <s> Cynthiale meeldivad meeste suguelundid . </s> <s> Ta kutsub neid ( ta on neitsi ) hellitavalt vonkadeks . </s> <s> See riimub sinka-vonkaga ja jääb hästi meelde . </s> <s> ( Cynthia on eesti keeles Siiri ja Jimi on Jaan või Jantsa . ) </s> <s> Tema vanemad ei saa oma tütrest aru . </s> <s> Nad on katoliiklased . </s> <s> Ükskord nägi Cynthia , kuidas isa ema kõrvalt voodist püsti hüppas ja vannituppa jooksis . </s> <s> Ta nägi , et Cynthia nägi ja palus tema käest vabandust . </s> <s> Cynthia oli tema peale pahane . </s> <s> Miks ei näidanud isa talle oma vonkat ? </s> </p>
<p> <s> Cynthial on suurim vonkakogu maailmas . </s> <s> Tal on ka George Harrisoni vonka , kuid see pole esimene . </s> <s> Esimene oli Jimi Hendrixi vonka . </s> <s> Kui seda poleks olnud , poleks olnud ka kogu . </s> <s> Ja vonkad oleksidki jäänud tema pähe . </s> <s> Väärtusetu vonka on see , mil pole rakendust . </s> <s> Ja ( muusikalist ) väärtust . </s> <s> Ka neid leidub , kuid neid pole mõtet ei koguda ega nende peale mõelda . </s> <s> Need pole päris vonkad , mida ta kogub , vaid vonkade kujud . </s> </p>
<p> <s> Cynthia tahaks väga , et ta oskaks kirjeldada tundeid , mida tekitab temas muusika . </s> <s> Muusikad . </s> <s> Sest muusika pole kunagi ainsus . </s> <s> Muusika on mitmus , teda on alati rohkem , teda jääb alati üle . </s> </p>
<p> <s> Cynthial on sõbranna . </s> <s> Tema nimi on Diane . </s> <s> Diane sarnaneb temaga nagu kaks tilka vett , kuigi õed nad pole . </s> <s> Kas ka vees võib olla tilku , mis pole sugulased ? </s> </p>
<p> <s> Kuid kõigepealt on mõte . </s> <s> See mõte on nii huvitav , et võiks olla kandiline . </s> <s> Ja värviline . </s> </p>
<p> <s> Cynthial ja Diane'il on kohver . </s> <s> Kohvrile on kirjutatud : </s> </p>
<p> <s> MEIE TEEME KIPSKUJUSID . </s> <s> CYNTHIA &amp; DIANE . </s> </p>
<p> <s> Nad ei saa öelda , millest nad kujusid teevad . </s> <s> Kui keegi küsib , ütlevad nad – " Ah , ei millestki . " </s> <s> Ja kui nad nii on öelnud , mõistavad kõik , kes on küsinud , millest . </s> <s> Ei millestki midagi teha , kui tavaline see on . </s> <s> Ja kui vähestel see korda läheb . </s> </p>
<p> <s> Nad on olnud Jimi Hendrixi kontserdil . </s> <s> Jimi vonka paistis kaugele . </s> <s> Nad olid kuuteistkümnendas reas ja nägid : Jimi mängis oma vonkaga nagu kitarriga . </s> <s> Just Jimist oli hästi aru saada , kust muusika tuleb . </s> <s> Kui on vonka , on ka muusika . </s> </p>
<p> <s> Jimi kiunub , Jimi niutsub . </s> <s> Helid väljuvad temast , nagu oleks ta muusikariist , klaver , trombet , kitarr . </s> <s> Ta on kõik korraga , temas tinisevad keeled ka seal – ja noil instrumentidel – , kus keeli olla ei tohiks . </s> <s> Jimisse on peidetud üks lugu , mitu lugu , mitu lugu muusikas . </s> <s> Ja natuke ka sõnades , kuigi Jimi ei julge veel hästi laulda , parema meelega mängib ja mängib pikalt . </s> <s> Ta mängib selleks , et mitte sattuda vihma käest räästa alla . </s> <s> Nagu Cynthia ise , kui ta vihma käes seisis ja mõtles , et kui märg peab olema , et piss välja ei paistaks . </s> <s> See lugu , mida Jimi mängib , need lood räägivad Jimist ja tema emast , ema märjast mustast nahast ja pimedatest silmadest , elust ja surmast . </s> <s> Ja isast , kes tema õnne kaitses . </s> <s> See on ka vennast , kes ennast Jimi eest on ohverdanud – vanemana , süüdlasena . </s> <s> Vend on Jimil lastekodus , Jimi käib teda seal vaatamas . </s> </p>
<p> <s> " Ema , tule koju , " ütleb Jimi ja sikutab ema käest . </s> <s> Kuid ema ei liigu paigast , nad seisavad tuulisel tänavanurgal – siiani on Jimi ema tulema keelitanud – , kodu pole enam kaugel , kuid ema ei tule , ütleb , et kardab isa . </s> <s> Sõnad on kurgulaes kinni , neid lahti sulatab vaid viski . </s> <s> Ema kardab Jimit ja tema õnne , mitte isa . </s> <s> Jimil on tunne , nagu peaks ta oma õnnest lahti saama . </s> <s> Õnnest saab lahti ainult õnnetusega . </s> <s> Ta hakkab oma õnne tasapisi kulutama . </s> <s> Õhtul lambivalgel uurib ta oma õnne . </s> <s> Õnnel on lapse suu ja müts , mis käib üle kõrvade . </s> <s> Õnn uurimisest ei kulu , kuid Jim saab aru , et tema õnne ei saa olla kellelgi teisel , olgu või jäägu ta oma õnnega või õnnetuks . </s> </p>
<p> <s> New York on imelik linn , seal võib kohata neid , keda ei tunne , kuid mitte kunagi neid , keda tunned , kes on olnud su sõbrad . </s> <s> New Yorgis võib kohata isegi kotkast . </s> <s> Kuid ta ei tule pilvelõhkuja otsast alla . </s> </p>
<p> <s> Jimi on nagu kotkas . </s> <s> Kuid ta pole uhke , vaid valmis oma lendu sinuga jagama . </s> <s> Kui Jimi naerab , naerab ka tema vonka – kõkutab peenikese häälega nagu väike laps . </s> <s> Jimi mäletab , kuidas mähkmed teda pitsitasid . </s> <s> Ta mäletab ka käsi , mis ta aknast välja pistsid ja kellelegi näitasid . </s> <s> Kellelegi , kes võis olla isa , kes talle igal õhtul lapsehoidja juurde järele tuli . </s> <s> Võis , kuid ei pruukinud . </s> <s> Jimi mäletas põlevat taevast oma kuklas . </s> <s> Kaenla all vaheldusid ühed sõrmed teistega . </s> <s> Sillad , mis ei põle ; kaldad , mis ei pudene . </s> </p>
<p> <s> Nüüd näeb ta tüdrukuid . </s> <s> Tüdrukud meeldivad talle . </s> <s> Talle meeldivad kõik tüdrukud . </s> <s> Kuid neis – ja neil – paistab olema midagi sellist , mida teistel pole . </s> <s> Mõlemad on neitsid , kuid see pole probleem . </s> <s> Pole kunagi olnud . </s> <s> Ja ei saa olema . </s> </p>
<p> <s> " Jimi " , ütleb üks neist . </s> <s> " Mina olen Cynthia ja see siin on minu sõbranna Diane . </s> <s> Meil oleks soov teha sinu vonkast endale kuju . " </s> </p>
<p> <s> " Vau " , ütleb Jimi . </s> <s> " Hea mõte . </s> <s> Kuidas te seda teha tahate ? " </s> </p>
<p> <s> " See on lihtne , meil on asjad kaasas , siin , selles kohvris . " </s> </p>
<p> <s> Jimi loeb kohvrilt kirja </s> </p>
<p> <s> MEIE TEEME KIPSKUJUSID . </s> <s> CYNTHIA &amp; DIANE . </s> </p>
<p> <s> Kiri on lühike – kaks lauset , viis sõna , kolmkümmend kaks tähte , kaks punkti ja üks märk , mis tähendab jaad ja seda , et tüdrukud kuuluvad kokku , mõtlevad ühest ja samast – armastusest . </s> <s> Nad tahavad , et nende armastus , mida on igal pool ja meis , sest muidu poleks teda mujal , oleks nende juures . </s> <s> Nad tahavad seda võtta suhu nagu lutti , imeda ja imestada , hoida vastu põske nagu pehmet linnusulge ( lind on hooga lennanud vastu akent , kust peegeldus taevas , tema põksuv &amp; soe süda on nüüd teie peopesal ) , hoida käes nagu Vabadussamba tõrvikut . </s> <s> Palju , nii palju on seda , mida saab teha armastusega , kui ta pole mingi viirastus , vaid kuju , käega katsutav , keelega limpsitav . </s> <s> Seda , mida armastusega teha saab , on rohkem kui seda , mida temaga teha ei saa . </s> <s> Ei saa kurb olla , kõik õnnetused lähevad kaugelt mööda sellest , kellel on armastusest mitte kujutus , tühi ja paljas , vaid kuju . </s> <s> Nii kaugelt , et tekib igatsus olla veidi vähem õnnelik , justkui võiks liiga palju õnne mõjuda mingil seletamatul moel halvasti . </s> </p>
<p> <s> Jimi haigutab . </s> <s> See võib tulla sellest , et ta on kontserdist kurnatud – üks hatt ronis lavale ja krabas tema vonkat . </s> <s> Jimi astus sammu tagasi , paljastas hambad , urises . </s> <s> Ta kaitses oma vonkat nagu kromanjoonlane tuld . </s> <s> Kuid samas õrritas – tule , proovi , põle , põleta ! </s> <s> Vahel ta väsib , väsib kiiresti , ja see hirmutab teda – väsimise kiirus tähendab surma . </s> <s> Kuid Jimi tahab elada , teha elust elu . </s> <s> Ta põletab oma kitarre , kustutab leekidega oma elujanu . </s> <s> Ta mängib hammastega , sööb noote , sööb muusikat . </s> </p>
<p> <s> Jimi haigutab . </s> <s> See võib tulla sellest , et tüdrukud erutavad teda . </s> <s> Jimi on kotkas , ta võngub koos õhuga , tema lend on lühike ja täpne . </s> </p>
<p> <s> Jimi haigutab . </s> <s> See võib tulla sellest , et kiri kohvril on lühike . </s> </p>
<p> <s> " Kas see on valus ? " küsib ta . </s> <s> " Ma kardan valu . " </s> </p>
<p> <s> Valu , mida tegi mulle ema . </s> </p>
<p> <s> Valu , mida tegi mulle isa . </s> </p>
<p> <s> Valu , mida tegin endale ise . </s> </p>
<p> <s> " Ei , ei ole valus , " ütleb Cynthia , pilusilmne datlisilm . </s> <s> " Valu vastu oleme garanteeritud . </s> <s> On ainult üks tingimus – " </s> </p>
<p> <s> " Milline ? " </s> </p>
<p> <s> " Kõvaks peab minema . " </s> </p>
<p> <s> " See on lihtne . </s> <s> Mul on kogu aja kõva . </s> <s> Enam-vähem . " </s> </p>
<p> <s> " Siis hakkame pihta . " </s> </p>
<p> <s> Cynthia võtab kohvrist vaasi . </s> <s> Vaas on pikergune . </s> <s> Ka kõige pikem vonka mahub sinna ära . </s> </p>
<p> <s> " Kus on vannituba ? " </s> </p>
<p> <s> Samal ajal , kui Cynthia vannitoas segu valmis teeb – vesi leige , mitte liiga kuum – , paneb teine tüdruk kõik kirja . </s> <s> Ta istub laua taga ja kirjutab . </s> <s> Laused on lühikesed nagu kohvril . </s> <s> Iga lause lõpus on hüüumärk . </s> <s> Ta kirjeldab Jimi vonkat . </s> </p>
<p> <s> Jimi vonka on kotkas . </s> </p>
<p> <s> Reaktiivlennuk . </s> </p>
<p> <s> Joonlaud , millega õpetaja ennast tunni ajal kaenla alt sügas ja mõnutundest oigas . </s> <s> Mingil seletamatul põhjusel kutsuti teda Junn Jahe . </s> <s> Kuid ta oli elus ? </s> </p>
<p> <s> Kelle mälestus see on ? </s> <s> Kelle ! </s> <s> Mäleta ! </s> </p>
<p> <s> Jimi mäletab piina , mida Junn Jahe tundis , kui ennast sügada ei saanud . </s> <s> Ja joonlauda . </s> <s> Ühe õnn on teise õnnetus ; ja kõik kokku – õnn ja õnnetus – on kosmiline joonlaud , mille hõõguvad tükid kukuvad universumist inimestele silma . </s> </p>
<p> <s> Jimi paneb oma kõva vonka vaasi . </s> <s> Pehmesse segusse , mis kohe kivistub . </s> <s> Terve vaas on teda täis . </s> <s> Armastust , millel on nüüd nii armas kuju . </s> </p>
<p> <s> Jimi vonka on nagu mees , kes igal hommikul kordas : " Ma tahan surra , ma ei taha enam elada . " </s> <s> Aga elas , elas edasi , elas kauem kui Jimi , kes varsti sureb ( sest teist võimalust pole ) . </s> </p>
<p> <s> Jimi vonka on nagu ema , kui ta oma pimeda märja näo vastu tema nägu litsub . </s> <s> Jimi ei saa aru , miks ema on selline . </s> <s> Ema niiske , roosade plekkidega näonahk haiseb , tema silmad pöörlevad nagu kuulid mänguautomaadis . </s> <s> Isa võtab emal pudelid käest ja valab kraanikaussi tühjaks , ta peksab teda ja keelitab , aga miski ei aita . </s> <s> Vahel saadab isa Jimi ema otsima . </s> <s> Kuid Jimi ema ei taha Jimit näha . </s> </p>
<p> <s> Jimi vonka on nagu Hemingway ja Fitzgerald , kes seisavad kõrvu ühes Pariisi peldikus ja Scottil on hirm , et tal on Zelda jaoks liiga väike ja Hemingway püüab sõpra lohutada ja ütleb , et kõik sõltub ( nagu kirjanduseski ) vaatenurgast , ja näitab oma oma . </s> <s> Kui seda teeks Jimi , saaks sõber südamerabanduse . </s> </p>
<p> <s> Jimil on väga suur . </s> </p>
<p> <s> Jimi vonka ei tule enam vaasist välja . </s> <s> Tüdrukud on pabinas , üks neist kirjutab hiljem : </s> </p>
<p> <s> " Segu oli tehtud vahekorras 28 : 28 , kuid sellest ei piisanud . </s> <s> Suuremat vonkat polnud me kumbki varem näinud ! </s> <s> See täitis terve vaasi . </s> <s> Kuid sellest hoolimata saime me ILUSA vormi . </s> <s> Tal püsis terve minuti kõva . </s> <s> Ta jäi sinna kinni tervelt viiteistkümneks minutiks ( tema karvad kleepusid kinni ) , aga ta ei läinud paanikasse , kuigi tal oli valus . </s> <s> Tegelik põhjus seisnes selles , et tal ei läinud enam pehmeks . </s> <s> Pidime tema mune sooja veega niisutama , enne kui vonka vaasist välja saime . " </s> </p>
<p> <s> See pilt on Cynthia vonkadest . </s> <s> Kõige ees Jimi , tagaplaanil ( vasakult paremale ) kaks Ericut , Burdon ja Clapton . </s> </p>
<p> <s> Oma vonkasid hoiab Cynthia ema eest ( isa on tal juba surnud ) varjul . </s> <s> Kuidas tal see õnnestub , on raske kui mitte võimatu öelda . </s> <s> Jah , võimatu ... </s> </p>
<p> <s> Pärast Jimi surma hakkab Cynthia inimesi õpetama . </s> <s> Ta õpetab neid armastama . </s> <s> Armastama mitte armastust , vaid asja . </s> <s> Armastuse konkreetset asja või asju . </s> <s> Ta teab , kuidas seda teha . </s> <s> Tema õpetuses on kaks põhipunkti ( ja vähemalt kaks miljonit sellega haakuvat ) : </s> </p>
<p> <s> 1 . </s> <s> Naine ( või tüdruk ) teeb kuju oma armastatu vonkast . </s> </p>
<p> <s> 2 . </s> <s> Mees ( või poiss ) teeb kujud oma armastatu tissidest . </s> </p>
<p> <s> Protsess peab kulgema samaaegselt ning täisvalguses . </s> <s> Pimedus , isegi hämarus kahjustab kvaliteeti , seetõttu toimuvad seansid südapäeval , kui päike paistab . </s> <s> Kui päike ei paista , süüdatakse prozektorid . </s> <s> Kui prozektorid läbi põlevad , jäetakse seanss ära ja raha ( 500$ ) tagastatakse jalamaid ja kohapeal . </s> <s> Ruumis ( ateljees ) ei tohi olla üle kahekümne inimese korraga . </s> <s> Rohkem mõjub kvaliteedile . </s> <s> Kuid ka ühest paarist ei piisa . </s> <s> Kaks kuni kakskümmend , see on mõõt ja määr . </s> </p>
<p> <s> Cynthia ise protsessist otseselt osa ei võta . </s> <s> Ainult jälgib . </s> <s> Jälgib ja juhendab . </s> </p>
<p> <s> Julgustab inimesi olema julged . </s> <s> Mitte häbenema oma kehi ja armastuse armastuväärseid asju . </s> <s> Ta teeb sama mis Jimigi . </s> <s> Ning ta mäletab teda , oma esimest vonkat – maagilist , müstilist . </s> </p>
<p> <s> Jimit . </s> </p>
<p> <s> Kasutatud kirjandus : Jerry Hopkins . </s> <s> The Jimi Hendrix Experience . </s> <s> Plexus , London , 1983 ; Tony Brown . </s> <s> Jimi Hendrix in His Own Words . </s> <s> Omnibus Press , 1994. </s> </p>
<p> <s> John </s> </p>
<p> <s> Kui ma räägiksin kaugetest , seostumatutest asjadest ja ütleksin vahele ühe sõna , ühe side või abisõna ( mille nimeks John ) , siis saaks neist asjadest üks asi , mitmest loost üks lugu . </s> </p>
<p> <s> Minu lugu on mitu . </s> </p>
<p> <s> Üks on see , kuidas ma kinos üht tüdrukut silitasin , aga kui saal valgeks läks , selgus , et tüdruk nutab . </s> <s> Talle polnud minu silitamine meele järgi . </s> <s> Ma polnud tähele pannud , millal ta nutma hakkas , olin arvanud , et ta väriseb mõnust , samast varaküpsest ja eesmärgitust ihast , mis ma isegi . </s> <s> Kuid ma pean tunnistama , et ka siis , kui oleksin aru saanud , et need on nuuksed , mis ta keha vappuma panevad , poleks ma järele jätnud . </s> <s> Tükk aega kartsin , et tüdruk kaebab kodus ära ja mind viiakse miilitsasse . </s> <s> Ta oli alaealine , kõhn ja kondine , nagu selgus , kui valgeks läks ja ma teda lähemalt nägin . </s> <s> Toda tüdrukut pole ma enam kohanud , kuigi elan väikeses linnas , kus kõik kõiki tunnevad . </s> <s> Ning ma mõtlen ( olles seal , kus iseenda üle kohut mõistetakse ) , et ükskõik , kes minust ka tulevikus ei saa , on kõik see , mis ma teen , tema , nimetu ja ka tundmatu ( sest ihal pole ei nägu ega nime ) tüdruku jaoks talumatu . </s> </p>
<p> <s> Ta ei loe mu raamatuid , kui minust peaks saama kirjanik , ta keeldub lugemast mitte ainult minu , vaid ka teiste kirjanike teoseid , ta püüab kustutada oma teadvusest kirjanduse kui sellisega , oma sõpru valib ta nende hulgast , kellel pole raamatutega kokkupuudet , leidub ka sellised ( mis pole miski ime ) , kellele lugemine ei meeldi , kes aduvad lugemises surma märki , elust eemaldumist ja lõpuks ka lahti ütlemist , suurimat pelgurlust , mis eales olla saab ja millest nemad intuitiivselt taganevad . </s> </p>
<p> <s> Too tüdruk tapab minu . </s> </p>
<p> <s> Tapab ka siis ( ja kuuldavalt ) , kui minust saab arst . </s> <s> Tema , too tüdruk , keeldub kõikidest ravimitest . </s> <s> Teades , et minust on saanud arst , ei võta ta suu sisse mitte ainult uusi ravimeid , mida võiks siduda ( tõsi , seostamata ) minu ja minu kui tuntud tohtri ravimeetoditega , vaid isegi kõige tavalisematest ja kindlasti ka kahjutumatest vitamiinidest – nii radikaalne on tema otsus , nii destruktiivne tema tahe , et tundub nagu tuleksid maailmas aset leidvad protsessid temast , mitte vastupidi . </s> <s> Ta on kõikidest kildudest kõige killustunum , kuid ühtlasi – ja paraku – ka ise killustaja , teiste kildude tegija . </s> <s> Nii maksab ta mulle kätte – jälestusega kõige selle vastu , mida minu käed ( patsiendid ütlevad nende kohta " head käed " ) on puutunud . </s> <s> Ja jääb ise terveks . </s> <s> Kui keegi seda väärib – tervist – , siis on see tema . </s> <s> Mina seda kohe kindlasti ei vääri . </s> <s> Ja ega seda mul ka pole . </s> <s> Kuid mida pole endal , annan teistele . </s> <s> Niipalju kui oskan ja tean . </s> <s> Ning sügaval südames hellitan lootust , et ükskord tuleb minu juurde vastuvõtule ka tema . </s> <s> Ning ütleb , mis ta must arvab . </s> <s> Võib olla polegi see surmaotsus ? </s> </p>
<p> <s> Too tüdruk jätab mu ellu . </s> </p>
<p> <s> Jätab ellu ka siis ( ning nähtavalt ) , kui täide on viidud kõik minu kohta tehtud surmaotsused . </s> <s> ( Neid on rohkem kui üks . ) </s> <s> Ta teab , et mind enam ei ole . </s> <s> Kõik , millest ta elus rõõmu võiks tunda ( sõprus , armastus ) on tallegi kättesaadavad , nagu poleks mind kunagi olnud . </s> <s> Kuid ta ei tea , et on mind just sellega – rõõmuga – ellu jätnud . </s> <s> Sureksin vaid siis , kui ta pärast mu surmagi edasi vaevleks . </s> <s> Kuidas surra ? </s> <s> Selleks on vaja , et tüdruk minu surmast ei teaks . </s> <s> Kuid see pole võimalik – olen osa tema ettekujutusest . </s> </p>
<p>  </p>
<p> <s> Kui John tapeti , oli mul kahju , ma nutsin nagu kõik need ( ka need , kes kunagi ei nuta ) , kes olid temaga koos üles kasvanud , jaganud temaga oma rõõme ja muresid , ilma , et ta ise seda teadnud oleks . </s> <s> Kuid pikkamööda , hoomates oma kuritegude pinnapealsust , hakkasin üha paremini mõistma tema mõrtsukat Mark David Chapmani . </s> <s> Ma tahtsin kirjutada loo tema vaatevinklist , kuid ei suutnud . </s> <s> Kuigi oleksin pidanud . </s> <s> Kas olid minu roimad räigemad ? </s> <s> Ma ei saanud olla aus nagu tema . </s> <s> Mul polnud , kellele öelda : jah , ma olen süüdi , mõistke minu üle kohut , ma olen kõigega nõus . </s> </p>
<p> <s> Miks jäeti mind karistamata ? </s> </p>
<p> <s> Ükskord tuli mu juurde keegi , kelle kohta olin arvanud , et ta on mu sõber . </s> <s> Ta jäi minu poole ööseks . </s> <s> Bussid enam ei käinud . </s> <s> Mul polnud , kuhu teda panna . </s> <s> Heitsime ühte voodisse . </s> <s> Ta surus mind enda vastu ja ei lasknud enam lahti . </s> <s> Ma ei saanudki teada , kes ma olin . </s> <s> Kui ma olin ma ise , siis polnud ma too väike tüdruk . </s> <s> Kui ma olin väike tüdruk , siis mind polnud . </s> <s> Kuid ma polnud ka surnud . </s> <s> Kartsin küsida , kui sõber hommikul kraani all hambaid pesi . </s> </p>
<p> <s> Ükskord tuli mu juurde keegi , kelle kohta olin arvanud ( olin selles surmkindel ) , et ta on mu vanaema . </s> <s> Me kuulasime muusikat . </s> <s> Võimalik , et ta polnud ei vanaema ega ka see , kelle kohta ma nii olin arvanud . </s> <s> Ta võis olla muusika . </s> <s> Ta tuli mulle lähemale ( istusin diivanil ) . </s> <s> Ta tuli mulle lähemale kui muusika . </s> <s> Ta võttis mu käe enda kätte ja hoidis seda . </s> <s> Ta pani oma käe minu käega minu põlve peale . </s> <s> Mul olid jalas teksased , läbi nende ei tunne midagi . </s> <s> Ta kompas mind oma pilkudega . </s> <s> Oma hallide , iga hetk kustuda võivate ( kuid säravate ! ) silmadega . </s> <s> Kas sa armastad mind ? </s> <s> Ei , ma ei armasta sind . </s> </p>
<p> <s> John . </s> </p>
<p> <s> Elvis </s> </p>
<p> <s> ( meie isa ) </s> </p>
<p> <s> Elvise all mõtlen ma Presleyt ja ma ei usu , et keegi teisiti mõtleks . </s> <s> Pole muud Elvist peale Presley . </s> <s> Kõige rohkem meeldib mulle " Cryin' in the Chapel " , teised lüürilised laulud mitte nii väga . </s> <s> Elvis hakkas usklikuks , kuigi tarbis ka narkootikume . </s> <s> Need kaks asja polegi vist nii väga vastandlikud . </s> <s> Vähemalt mitte meie jaoks , kes me oleme koolis õppinud , et usk on oopium rahvale . </s> <s> Kes nii ütles ? </s> <s> Muidugi Lenin . </s> <s> Kuid mulle meeldib mõelda , et kõige taga on tema – Elvis . </s> <s> Nii nagu ta oli meie suudluste , seksi ja rotitapmise taga . </s> <s> Õigem oleks küll öelda kõrval . </s> <s> Sest kõrval on lähemal kui taga , vaid sees on veel lähemal , aga seda ei hakka ma ütlema ( kuigi just nii see on ) , keegi nagunii ei usuks . </s> </p>
<p> <s> Seks on meil algeline . </s> <s> Eriti algeline on ta minul . </s> <s> Ma julgen ainult suudelda , mõnikord nii kõvasti , et huuled on paistes ja kõik muigavad , kui näevad , kuidas me Margitiga jõe äärest tuleme . </s> <s> Kõik muu on korras , särk püksis ja pluusi nööbid eest kinni , ainult keel . </s> <s> Keel valutab ja tuikab . </s> <s> Ma poleks vist nii kaugelegi saanud , kui poleks olnud Elvist ja seda laulu , mida ma ennist mainisin . </s> </p>
<p> <s> You saw me crying in the chapel . </s> </p>
<p> <s> The tears I shed were tears of joy </s> </p>
<p> <s> I know the meaning of contentment </s> </p>
<p> <s> Now I am happy with the Lord . </s> </p>
<p> <s> Muidugi pole need Elvise enda sõnad , vaid Glenn Milleri omad ( Elvis polnud just eriline luule-talent ) , kuid jällegi ja veelkord – mul on parem , kui tema on kõige autor , kui tema süüdi kõiges , nii meie õnnes kui õnnetuses , mis on samuti õnn , kuni oleme elus . </s> <s> Meie kohta käib paremini järgmine salm , need geniaalsed read : </s> </p>
<p> <s> Ev'ry sinner looks for something </s> </p>
<p> <s> That will put his heart at ease </s> </p>
<p> <s> There is only one true answer </s> </p>
<p> <s> He must get down on his knees . </s> </p>
<p> <s> Kõik on õige , isegi viimane rida , kus nõutakse põlvili laskumist – ka mina olin Margiti ees nii mõnigi kord põlvili , kuid see ei tulnud minu armetusest või vagadusest , vaid sellest , et Margit oli nii väikest kasvu , et ma ei pääsenud oma suu ja keelega talle muidu ligi . </s> <s> Jah , nii see oli ( ja mul on selle peale meeldiv mõelda ) , suurema osa meie armastus-ajast olin ma tema ees käpuli ja otsisin uusi võimalusi , kuidas teda rahuldada . </s> <s> Kuid ka ennast . </s> <s> Sest kui temal oli hea , oli ka minul . </s> <s> Ja mis kõige tähtsam – samal ajal. </s> <s> Kui tähtis on elus sünkroonsus , saate aru , kui tuletate meelde judinaid , mis teil mõlemal korraga üle selja jooksid , kui nägite midagi ilusat – pilti , vaadet . </s> <s> Või rääkisite millestki , näiteks raamatust , ja judinad jooksid ja kuklas tõusid karvad püsti ühel ja samal põhjusel ja ühel ajal ! </s> <s> Ma teen seda meelega , räägin teie asemel , räägin nii , nagu poleks mind ennast olemas – just see on õige judina koht , olematus , kuid samal ajal ( samas ) kõige vingem eksistents , mis üldse saab olla ! </s> <s> Oma loomult olen vist kogu aja olnud mõnevõrra ekstaatiline ning sellega seoses ka religioosne , nii et minu isa küsis minult alati , kui ma midagi tegema hakkasin , mingi mõtte täideviimisele asusin ( see paistis mu silmist ) : " Hakkad usulahku looma või ? " </s> <s> Tema silmis olin ma hull ja ta ei saanud sinna midagi parata , et tal niisugune poeg on , kes tahab teisi enda külge siduda ja ise iga hinna eest seotud olla . </s> <s> Ta ise polnud palju teistmoodi , leidsin ükskord raamatukapi alt sahtlist pisikese nahkkaantega märkmiku , mis oli täis õpetussõnu ja vihjeid minu isa tublidusele . </s> <s> Lühidalt , see väike raamatuke oli täis ülevust , mis ületas kaugelt kirikuõpetaja oma , kes selle isale oli kinkinud , nagu ta mulle ütles . </s> <s> " Ta arvas minust rohkem kui ma olen . " </s> <s> Rohkem ma seda märkmikku enam näinud pole . </s> </p>
<p> <s> Ma kiidan oma keelt . </s> <s> Mitte seda , millega ma räägin , need on kaks eri asja , kuigi on üks , vaid seda , mis läheb Margiti suhu . </s> <s> Minu keel on minu au ja uhkus , tänu sellele suudan ma Margitit enda küljes kinni hoida . </s> <s> Kui mu keel on Margiti suus , oigab ta kirglikult , pigistab mind nii et kondid ragisevad . </s> <s> Keelel on see suur eelis , et ta ei kulu , ei jahtu ja ei vaju lössi . </s> <s> Ma võin temaga teha sama ja rohkemgi . </s> <s> Keel ei väsi , vaid muutub pingsast kasutamisest paenduvamaks , tundub nagu lisanduks keelelabale tuhandeid uusi tunderakke , mis hakkavad tööle juba kaugelt . </s> </p>
<p> <s> Ma pole oma keelest kogu aja teadlik olnud . </s> <s> Tõtt öelda pole ma justkui teadnudki , et ta mul olemas on – vähemalt mitte niisugusel kujul , sellisel harvanähtaval otstarbel ! </s> </p>
<p> <s> Oma keele avastasin ma inglise keeles ja koolis . </s> <s> Sealt tekkis ka Margiti , klassi kõige lühema ja kusagil kauges kosmoses ka kauneima tüdruku huvi minu vastu , millest veidi aja pärast kasvas välja kiindumus ning ajapikku ka pühendumus minu kui keelepreestri vastu . </s> </p>
<p> <s> Ma seisan klassi ees ja loen katkendit Shakespeare'i " Romeost ja Juliast " . </s> <s> Oleme inglise keele eriklass . </s> <s> Eriklass ei tähenda ametlikku saatust , vaid seda , et meil on selline õpetaja – Lõust . </s> <s> Ma ei tea , kust see nimi on võetud , tema näos , mis praegu on vana ja kortsuline , võib märgata kui mitte kunagist ilu , siis toda kaunist ja kosmilist ( kuid mitte olematut ) kenadust , mida ise varsti saan kogema . </s> <s> Ja armastama . </s> </p>
<p> <s> Why , such is love's transgression.-- </s> </p>
<p> <s> Griefs of mine own lie heavy in my breast ; </s> </p>
<p> <s> Which thou wilt propagate , to have it prest </s> </p>
<p> <s> Olen just alustamas järgmist rida , täispaatosega , rind õhku täis tõmmatud , kui juhtub täiesti juhuslik – ma hammustan endale keelde ! </s> </p>
<p> <s> Kuigi sel pole minu keele-loo sisulise poolega mingit pistmist , kõlavad need read eesti keeles nii : </s> </p>
<p> <s> Jah , nii end armastuse-liigsus tasub ... </s> </p>
<p> <s> Mul enda kurbusest on raske meel , </s> </p>
<p> <s> kuid eks mu enda kurbus oleks raskem veel ... </s> </p>
<p> <s> Ma ei suuda öelda sõnagi , silpki ei väljuks kiljumata mu huulte vahelt , tunnen vaid , kuidas mu suu verd täis valgub . </s> <s> Kui ma taskuräti suu ette panen , et vereklomp välja sülitada ja vapralt edasi lugeda , kukub sinna tilluke tükk minu seni nii truust sõna-ütlejast ja kuuljast keelest . </s> </p>
<p> <s> Ma minestan . </s> </p>
<p> <s> Kui ma ärkan , istub minu kõrval voodil Margit . </s> <s> Ilmselt olen ma haiglas . </s> <s> Margit seostub haiglaga : kui praegu on tema , siis varsti tuleb ema . </s> <s> Minuga on midagi tehtud . </s> <s> Mida , seda ma ei tea . </s> <s> Või õigemini aiman . </s> <s> Mu suu on paks , kuid samas on tunne , nagu jääks suus ruumi ülegi . </s> <s> Nagu mahuks sinna veel teine keel või vähemalt mingi osa keelest . </s> <s> Margit ( valged nööbid ta triibulisel koolipluusil helgivad nagu tillukesed lambid ) , Margit võtab taskust marlitüki , harutab selle ettevaatlikult lahti ja ütleb : </s> </p>
<p> <s> " See on sinu . " </s> </p>
<p> <s> " Miks sa varem ei tulnud ? " </s> </p>
<p> <s> " Ma käisin , aga arstid ütlesid ... " </s> </p>
<p> <s> Margit nuuksatab ... </s> </p>
<p> <s> " Mis nad ütlesid ? " </s> </p>
<p> <s> " Ütlesid , et pole mõtet . " </s> </p>
<p> <s> " Pole mõtet keelt lappida ? " </s> </p>
<p> <s> " Just . " </s> </p>
<p> <s> " Pole mõtet või ei saa ? " </s> </p>
<p> <s> " Nii üht kui teist . </s> <s> Keel , ütlesid nad , saab pettusest aru , varem või hiljem ilmuvad kõnne kõrvaldamatud deformatsioonid , nii maksab keel pettuse eest kätte kogelemise või osalise kõnetusega . </s> <s> Nii on juhtunud kõigiga , kes oma keelt on üritanud praavitada . </s> <s> Ka olevat teada , et surelikkus on nende hulgas suurem . " </s> </p>
<p> <s> " Kas siis need , kes keelel loomulikult , kuid vigaselt olla lasevad , on surematud ? " </s> </p>
<p> <s> " Ei , seda mitte . " </s> </p>
<p> <s> " Mis siis ? </s> <s> Väljenda ennast selgemini , olen juba väsinud ja tahan puhata . " </s> </p>
<p> <s> Kuid Margit ei suutnud seda , tema kõne ja seal peituvad mõtted jäidki mulle arusaamatuks , vaevu tajutavaks , ähmaseks . </s> </p>
<p> <s> Kuni saabus too õhtu , kui makilt tuli " Cryin' in the Chapel . " </s> <s> Olin selle endale soome kärgedest linti võtnud . </s> </p>
<p> <s> Uksele koputatakse . </s> <s> Ukse taga seisab Margit . </s> <s> Teda on üks , kuid koputusi on olnud rohkem . </s> <s> Vähemalt kolm , kui ta iga ukse peale üks kord koputas . </s> <s> Kui rohkem , siis rohkem . </s> <s> Meie maja pole suur , kuid uksi on tal palju . </s> <s> Oleneb , kust siseneda . </s> <s> Kui tulla esiuksest ( mida kutsutakse ka paraadukseks ) , siis jõuab rutem kohale , kuid tavaliselt on see suletud , selle taha võibki koputama jääda , vististi ei käigi ta lahti , tema hinged , riivid ja lukud on aegade jooksul kroonilisest avamatusest kinni roostetanud – pole enam tõldu , kust väljuvad väärikad härrad ja prouad ukse avamist vääriksid . </s> <s> Võib olla Elvis ... kui tema tuleks , murraks ma ukse oma käega lahti . </s> </p>
<p> <s> Margit on tulnud köögi kaudu . </s> <s> See tähendab seda , et tema tulek on registreeritud , ema ja isa on selle kirja pannud , ema köögis – koputus uksele , mis tegelikult on topeltuks , nii et kokku ( vähemalt ) kaks korda – , isa vahetoas ( mis on ka ema-isa magamistuba ) – piisab korrast – ja lõpuks minu tuba , mis jääb vastu aeda ning kuhu pääseks ka rõduuksest , kui aeda ei piiraks kõrge plank ja värav , mille võti on peidetud kivi alla ja sinna unustatud . </s> <s> Kuid minu toa ja vahetoa vahele jääb veel paar ust , mis viivad pikka koridori , mille lõpus on minu uks , uks minu tuppa , kus ma lugedes ja muusikat kuulates oma aega sisustan . </s> <s> Selle , võimalik , et ka vaheuste vastu on Margit oma sõrmenukke kulutanud . </s> <s> Kuid neid ma ei kuulnud . </s> <s> Kui ei kuula , siis ei kuule . </s> <s> Küll kuuleks ma õrnemaidki kõpse aia-ustel . </s> <s> Neid uksi ei näe . </s> <s> Ei näe ka vaadates , oma nägemist pingutades , silmamune punnitades . </s> <s> Neid uksi kuuleb , kuuleb , kuidas nad aeglaselt lahti vajudes ohkavad . </s> <s> Need uksed on minu ja minu esivanemate vahel , kui Margit tuleks sealt , oleks ta alati – tagasivõetamatult – teretulnud . </s> <s> Nüüd aga ( sest aeg ajatuseks pole veel tulnud ) peab ta varsti jälle minema . </s> <s> Ja lahkudes koputama , seda nõuavad meiemaja meieinimeste registreerimisreeglid , mida võõrad võib olla ei mõista , kuid peavad neile alluma , kui tahavad meieelust osa saada . </s> <s> Mida me neile mõistagi ei keela . </s> <s> Nagu Margitile – ta on tulnud , kuid karta võib , et varsti ka läinud . </s> <s> Tal on sõrmede vahel toosama keeletükk , kindlasti jahtunud , kasutamiseks kõlbmatu , kuid ometi on see Margitile tähtis , sest muidu , päris ilma põhjuseta poleks ta minuni pääsenud . </s> <s> Nagu kinos – kui piletit pole , ei saa . </s> <s> Kuigi on ju ilmsemast ilmsem , et tühipaljas , kuid trükimusta , numbreid ja tähti täis pabeririba on vaid ettekääne , indulgents , mida saab kümne kopika eest endale lunastada . </s> <s> Kinno ei pääse uksest või ustest ( kino-uste arvukust suurendab MEESTE ja NAISTE punaste kardinate taga ) , kinno pääseb ekraani tagant , kuid selleks pole me veel valmis , ei mina ega Margit , minu vanematest ja esivanematest rääkimata . </s> </p>
<p> <s> Margit on näidanud puuduolevat keeleotsa kui asitõendit , pileti , pääsu . </s> <s> Ja teda on usutud . </s> <s> Kuigi vaevalt keegi vaatama hakkas , mida ta käes hoiab , kas äralõigatud koogi-kõrva või minu-keelt . </s> <s> Emal on palju tegemist , ta teeb süüa – meile , viib süüa – sigadele , kes elavad aias tara all , kuid ei tea ustest midagi . </s> <s> Nende uks on nuga , mis sügisel või varatalvel ühel hommikul ukse vahelt sisse pistetakse . </s> <s> Noa taga on isa ja punetavate põskedega mees , kes töötab sides , kuid tapab sigu . </s> <s> Lisaks noa-uksele on neil veel varuks nui-uks , mis kõmatab lagipähe . </s> <s> Need uksed teevad lahti kõik ülejäänud uksed . </s> </p>
<p> <s> Just a plain and simple chapel </s> </p>
<p> <s> Where humble people go to pray </s> </p>
<p> <s> I pray the Lord that I'll grow stronger </s> </p>
<p> <s> As I live from day to day . </s> </p>
<p> <s> I've searched and I've searched </s> </p>
<p> <s> But I couldn't find </s> </p>
<p> <s> No way on earth </s> </p>
<p> <s> To gain peace of mind </s> </p>
<p> <s> Kui ma ärkan ( ellu , unne , vanavanemate sülle ) , on Margiti keel minu suus . </s> <s> Kui erinev on see teistest keeltest . </s> <s> Isa keel on kuiv – köhimisest ja suitsupurust , ta püüab seda peita suu ette pandud rusikasse , kuid kuulmine teeb must nägija . </s> <s> Ma näen kaugele ja sügavale . </s> <s> Sügavamale ehk rohkemgi . </s> <s> Aga ma ei näe ema keelt . </s> <s> See tuleb sellest , et ta on alati vait . </s> <s> Tundub , nagu polekski tal keelt . </s> <s> Talle nagu poleks keelt vaja . </s> <s> Saab selletagi . </s> <s> Alati , kui ta midagi ütleb , vähe , kuid vajalikku ( " Sööma ! " ) , on rohkem nägemise kui kuulmise tunne . </s> <s> Üks nähtav sõna ema suust – kui armas see on ! </s> </p>
<p> <s> Margiti keel on külm nagu ussil , ongi nagu vihmauss või konnapoeg . </s> <s> Kui hästi mahub ta minu suhu ! </s> <s> Nüüd mõistan , miks on tähtis , et mul endal keelt ei ole . </s> <s> Ei ole tükki . </s> <s> Kui tükk oleks , ei mahuks Margit minu sisse . </s> <s> Meie keeled sobivad ideaalselt kokku , see , mida ühel pole , on teisel . </s> <s> Me oleme kokku üks keel , mida on raske lahuta-lahata . </s> <s> Kuid kõike seda poleks – ka seda ! – , kui poleks Elvist ! </s> </p>
<p> <s> Meet your neighbor in the chapel </s> </p>
<p> <s> Join with him in tears of joy </s> </p>
<p> <s> You'll know the meaning of contentment </s> </p>
<p> <s> Then you'll be happy with the Lord </s> </p>
<p> <s> Margitil on vend . </s> <s> Ma ei tea , miks , aga minuga on alati nõnda , et enne tuleb osa , siis teised osad . </s> <s> Tervikust – täiemast , täiusest – ma parema meelega hoidun . </s> <s> Kardan , et see on surm . </s> <s> Näen , et kartulil on idu ja alles siis näen kartulit ennast . </s> <s> Piiska enne vihma . </s> <s> Nuga enne nagu . </s> <s> ( Kõnetan jälle oma keelt . ) </s> <s> Kui maailm koosneks pisiasjadest ja kui need asjad oleksid eraldi , ilma minuta , siis oleks maailm ühe väga väikse minu-osa võrra väiksem . </s> <s> Selleks , et maailm saaks olla , tuleb ka minul olla . </s> <s> Kuidagigimoodi . </s> <s> Inimesed on sellega harjunud , et nad ei näe kõike korraga . </s> <s> Mina mitte . </s> <s> See on halb harjumus . </s> <s> Parem siis juba üldse mitte näha . </s> <s> Olla – ja jääda – pimedaks . </s> </p>
<p> <s> Ka Margitist nägin ja tundsin ma kõigepealt keelt ( koos enda keelega ) ning alles siis – nagu kuuluksid nad kokku ! – venda . </s> <s> Vend oli Margitist väiksem ja ilusam . </s> <s> Kuid kõige ilusam oli nende ema . </s> <s> Ema töötas tuletõrjes , tema oli see , kes hoidis linna tulekahjude eest , saatis välja meeskondi , kutsus kohale abi . </s> <s> Ta oli ilus töö pärast . </s> <s> Töö oli tema näkku jätnud tule : hõõguvad põsed , mis meeldisid meestele . </s> </p>
<p> <s> Vennal oli üks jalg lühem kui teine . </s> <s> See tuli sellest , et isa oli nende juurest ära läinud . </s> <s> Neil polnud isa ; isa neil polnud . </s> <s> Minul oli mitu , kuigi enamus olid juba surnud . </s> <s> Aga nad olid aias , nukra ohkega avanevate uste taga . </s> </p>
<p> <s> Ma ei saanud enam ilma Margiti keeleta elada . </s> <s> Ei möödunud minutitki , kui ma tema peale poleks mõelnud . </s> <s> Mõelnud kui puuduvast osast . </s> <s> Ma mõtlesin Margit enda külge , enda omaks . </s> <s> Olime seotud kokku tuhande köidiku , paela ja niidiga , millest kõige tähtsam oli keel . </s> <s> Kõik muu hargnes keelest . </s> </p>
<p> <s> Margiti vend mängis bändis trumme . </s> <s> Tal oli haruldane rütmitunne . </s> <s> Ta valitses kõiki maailma rütme : rocki ja valssi , sambat ja mambat , šeiki ja tvisti , tangot ja lipsit . </s> <s> Tal oli lumivalge pea nagu Johnny Winteril , ta oli albiino . </s> <s> Nagu kõik albiinod , nii oli ka Mark ( ainuvõimalik nimi ) peaaegu pime ja äärmiselt naiivne . </s> <s> Kuid tema rütmitunne oli mitte ainult haruldane ( eeltoodud tantsude loetelu pole kaugeltki täielik ) , vaid ka eriline . </s> <s> Too põnts , vaevumärgatav nihestus jala- ja kannalöögis tegi temast kordumatu kunstniku . </s> <s> See omakorda korvas liigiomase ( ma räägin albiinodest ) puudujäägi iseloomus ning tema naiivsuses ( ta uskus isegi mind ! ) nähti geniaalsust . </s> <s> Ta võinuks mängida ka üksi , kuid nii erinevat erisust ei talu isegi zooloogid , mis siis tavainimestest rääkida . </s> <s> Ma tean bände , kus ühel trummaril oli mitu trummikomplekti , või oli siis bändi koosseisus mitu trummarit , kuid ühemehelist trummibändi , sellest pole ma kuulnud . </s> </p>
<p> <s> Meiega juhtub palju . </s> </p>
<p> <s> Kõigepealt juhtub see , et tapame rotti . </s> <s> Kuid enne seda ütleb Mark mulle : " Ma ei või seda sallida , et sa oma keele minu õe suhu paned . " </s> <s> – " Miks ometi ? " küsin vastu . </s> <s> " See on ju loomulik . </s> <s> Muidu ei saaks me olla . " </s> <s> Kuid ma luban Margile , et loobun mõneks ajaks keelest . </s> <s> Kuigi see on raske . </s> <s> Sama raske kui vee all hinge kinni pidamine . </s> <s> See on tõesti raske , pealegi on Mark mul keelanud oma soovist õele hingata . </s> <s> Olen siis ilma . </s> <s> Ilma hingamata ; ilma keeleta . </s> <s> Kuid selle tagajärjel jääme võõraks . </s> <s> Meie üksi-keeled rändavad suulaes , kuid ei tunne seda ära . </s> <s> Närimiskummi närimine ei aita . </s> <s> Võimalik , et selles on süüdi kummid , kuid paremaid pole meil kuskilt võtta – oleme oma aja ja Stalini lapsed . </s> </p>
<p> <s> Hädast päästab välja vilistamine . </s> <s> Vilistamine on keele , kõikide keelte pikendus . </s> <s> Kui ma kuulen linna ühes otsas pikka vilet , siis vilistan linna teisest otsast sama pikalt vastu . </s> <s> Linn on meile elamiseks välja pakkunud lõuna ja põhja otsa . </s> <s> Mina elan lõunas , tema põhjas , kuid senikaua kui päike tõuseb idast ( mis ei pruugi olla igavene ) ja loojub läände ( mis võib olla ajutine ) , on meiega kõik korras . </s> <s> Midagi pole juhtunud . </s> <s> Midagi , mis võtaks meie küljest tüki . </s> <s> Margitilt luu , minult loo . </s> <s> Margiti vile on vesine nagu tema keelgi , piisad lendavad läbi õhu ja maanduvad minu suus . </s> <s> Minu keel on kuiv nagu isalgi , kuigi suitsu ma veel ei tõmba , süljepiisad lendavad ja maanduvad minu keelelabal nagu langevarjurid Sahaara kõrbes . </s> <s> Igaks juhuks hoian kogu aja suu lahti . </s> <s> Isegi öösel , isa juba noomib mind – " Noh , kas kavatsed norkamissekti luua või ? " </s> <s> Mina ei ütle selle peale miskit , arvab mis arvab , mõtleb mis mõtleb , kahtlustab mis kahtlustab . </s> <s> Mis ta ise parem on , keegi ei saa seda kontrollida , kui kõvasti ta oma nooruses norskas . </s> </p>
<p> <s> Siis juhtub see , et Margiti ja Margi isa tuleb koju tagasi . </s> <s> Ta ütleb , et on isa . </s> <s> Margit seda ei usu , küll aga Mark , kes on albiino , musta isa valge laps . </s> <s> ( Ma räägin nahast ja juustest . ) </s> <s> Püüan Marki mõistusele tuua , ütlen – " Miks sa kõike usud , mida sulle räägitakse ? </s> <s> Tead , sa uskusid isegi mind , aga ma valetasin sulle . " </s> <s> Kuid Mark ei pilguta silmagi , ei tee teist nägugi , ütleb – " Aga vaata , kuidas ma käin , vaata mu jalga ! " </s> <s> Ja ma vaatan ja Mark ei lonka enam , tema jalad on ühepikkused . </s> <s> Ta ei ole enam andekas , tema anne kaob , bändist visatakse ta välja ( mulle tehakse ettepanek teda asendada ) , kuid tema särab nagu päike ja jääbki särama , nagu võiks tema tõusmine ja loojumine olla vääramatud tõed . </s> <s> Tal on nüüd isa . </s> </p>
<p> <s> Rott ründab meid ootamatult . </s> <s> Ta tahab surra . </s> <s> Kuid enne seda olen ma Margile andnud nõu , et ta nõuaks isa käest asitõendeid isaks-olemise kohta . </s> <s> Kõigepealt soovitan kontrollida keelt . </s> <s> Kui keel on sama või üldjoontes sarnane , siis on isa . </s> <s> Siis isa on . </s> </p>
<p> <s> Oleme jõe ääres . </s> <s> Kui enne seda on Mark kontrollretke läbi viinud . </s> <s> Üllatuseks selgub , et keeled on Margil ja isal samad . </s> <s> Öösel on Mark voodi juurde läinud ja asja taskulambiga uurinud . </s> <s> " Mulle meeldisid isa silmad , nad on mustad nagu öö , ja juuksed , mis on lokkis nagu säbrulained jõel . " </s> <s> Olen vastusega rahul . </s> <s> Kuid pidi ju Mark uurima keelt , mitte silmi või juukseid ? </s> <s> Jah , nii see oli , kuid kui arvestada , et vile on keele jätk , siis võivad ka silmad ja juuksed olla keele-osad . </s> <s> Kõik on omavahel sõlmes , sõlmitud . </s> </p>
<p> <s> Rott on rohu sees peidus . </s> <s> Kuid enne on saanud selgeks , et Margi isa pole Margiti isa . </s> <s> Nad pole õde-venda , vaid poolikud : pool-õde , pool venda . </s> <s> Kes küll nad kokku liidaks ? </s> <s> Vastus pole lihtsate killast . </s> <s> Kuid ta on olemas – Elvis . </s> </p>
<p> <s> Ka rotil on keel . </s> <s> Ta pistab selle isukalt suunurgast välja . </s> <s> Elsa Triolet'l on raamat " Roosid järelmaksuga . " </s> <s> Romaan lõpeb nii : " " Rotid ! " karjus mees , " rotid on Marie tütre ära närinud ... </s> <s> Tulid talle vist karjakaupa kallale ... </s> <s> Ainult veel lihatükk ! </s> <s> Näost pole enam midagi järel ... " " </s> <s> Romaan ilmub samal aastal meie looga : 1962. Minu emale meeldib raamat väga , sellest juttu tehes väljub ta oma tavapärasest keeleta olekust ning ütleb ka seda , noid sõnu , mis ilmtingimata midagi ei ütle . </s> <s> Nad vaidlevad isaga lõpu üle . </s> <s> Isa ei usu , ema usub . </s> <s> " Oled usufanaatik nagu su poegki , " ütleb isa . </s> <s> " Ja mis siis ? </s> <s> Mis see mind halvemaks teeb , kui usun , " vastab ema sõnavalangu ( mis paduvihm ) või isegi merega ( mis ookean ) . </s> </p>
<p> <s> Meie lõpp on see , et Mark lömastab roti jalakannaga . </s> <s> Margi jalg on nüüd jälle nagu enne : vasak paremast pikem , parem vasakust lühem . </s> <s> Ta võetakse bändi tagasi . </s> <s> Ma ei punni vastu , mul pole ei muusikalist kuulmist ega rütmimeelt . </s> <s> Ainuke , mis mul on , on keele-tunne . </s> <s> Ja kui ma seda kellegagi jagada saan , on mul hea . </s> <s> " Kuid enne , kui sa trummide taha istud ja mängima hakkad , mine jookse kodunt läbi . " </s> </p>
<p> <s> Mark paneb pulgad korralikult trummi äärele ja tuiskab kodu poole . </s> <s> Ka prillid paneb ta igaks juhuks tasku , sest need võivad joostes nina pealt kukkuda . </s> <s> Kuigi kodu pole kaugel , siinsamas , lõunas . </s> <s> Bänd jääb ootama . </s> <s> Ja Elvis – oli see ju olnud tema lugu ( teadagi milline ) , mida mängida kavatseti : " Cryin' in the Chapel " . </s> </p>
<p> <s> Ootame ka meie , mina ja Margit , käsi-käes , keel keeles . </s> </p>
<p> <s> Mark jookseb . </s> <s> Ta ei tea , et kodus on isa asemel uus isa . </s> </p>
<p> <s> Meie isa . </s> </p>
<p> <s> Brian </s> </p>
<p> <s> Mind õpetas jooma Hannes . </s> <s> Kuid mina õpetasin teda muusikat kuulama . </s> <s> Ma usun , et olime tasa . </s> <s> Võrdsed ja tasa . </s> <s> Meie silmaring avardus . </s> <s> Temal muusikute , minul nonde tüüpide võrra , kellest ma varem suure kaarega mööda olin läinud , kartes , et nad küsivad minult suitsu peale tuld , mina aga ei oska anda . </s> <s> Hanneses oli küll protestivaimu , kuid see oli võrdlemisi naiivne . </s> <s> Tal olid küll pikad juuksed nagu minulgi , kuid tal polnud seda intellektuaalselt lihvi , mida mina talle anda võisin . </s> <s> Samas ei tundnud mina elu , Hannes aga tundis – tal oli olnud tüdruk , kes oli teinud aborti . </s> </p>
<p> <s> Nii et kui me ühel seitsmekümnenda suvehommikul pöidlaküüdiga Tartust Tallinna teele asume , on mul , mida talle õpetada . </s> <s> Soome telekas näidatakse Brian Jonesi Hyde Parki mälestuskontserti . </s> <s> Me läheme seda vaatama , läheksime ka siis , kui meid kinni hoitaks , kuid selleks pole võimeline ükski võim , me ei hooliks isegi eksamisessioonist või vanematest või valitsusest . </s> <s> Me ei kannata ühegi ikke all ja kuivõrd me ise ei kannatata , siis lubame olla kommunismil ja Brekul ja muudel muldvanakestel , Vainol ja Rüütlil ja kes eales nad seal ka ei ole või on . </s> <s> Las söövad eripuhvetitest , sellest ei saa keegi kahju , midagi pudeneb alati kõrvale , see on üks mis kindel , kui mitte muud , siis jutukilde ikka . </s> <s> Ja need killud , teravad nagu lumeräitsakad ühes Anderseni muinasjutus , kriimustavad võimu keha , kuni temast on lõpuks järel üksainus suur ja haigutav ( ka igavus on murenemise seeme ) haav . </s> </p>
<p> <s> " Brian Jones oli Stonesidest muusikaliselt kõige andekam . </s> <s> Nad piinasid ta surnuks . " </s> </p>
<p> <s> " Miks ? " </s> </p>
<p> <s> " Ta jõi kohutavalt , lõpuks ei ilmunud enam proovidele . </s> <s> Viimases proovis ei lastud tal üldse mängida , istus mees nurgas , juhe kitarri tagant välja tõmmatud ja nuttis . " </s> </p>
<p> <s> Tunnen , kuidas rääkides külmajudinad üle selja käivad . </s> <s> Hannesel ei judise , tal on olnud tüdruk ja tüdruk on teinud aborti . </s> </p>
<p> <s> " Mida ta jõi ? " küsib Hannes asjalikult . </s> <s> Ma pole seda öelnud , et istume veoauto kabiinis , autojuht uudistab meid ja meie juukseid . </s> <s> Tõtt öelda räägin ma rohkem autojuhile kui Hannesele . </s> <s> Autojuht on jõhker tüüp , tal on seljas puuvillane pintsak , mille taskud on pungil õliseid nartse . </s> <s> Hannes viskab peaga , rasvased juuksesalgud lendavad selja taha õlgadele . </s> <s> Peaga taha nõksatamine ja saatanlik irve , mis mõnikord mu luuletajast sõbra näole ilmub ( eriti siis , kui ta luuletusi loeb ) on üks-ühele Brianilt kopeeritud . </s> <s> Kuid Hannes ise seda ei tea – nii naeratavad-irvitavad miljonid maailma noored , see ühendab kõiki neid , kes " make love , not war . " </s> <s> Mul on üks roheline rinnamärk , ümmargune ja parajalt suur , kuhu on kirjutatud " If you had sex last night , smile ! " </s> <s> Panin selle endale loengu ajaks rinda , kõik said aru ja tegid , nagu oleksid nad " sellest " juba ammu üle , ainult Käkipress läks peast punaseks . </s> <s> Tal on pea kiilas , sellepärast , muidu annab ta meile teoreetilist grammatikat . </s> <s> Mul on selline tunne , et see lähendas meid . </s> <s> Punastada võib ka siis , kui pole olnud . </s> <s> Tegelikult need just punastavadki . </s> <s> Mul jooksevad järjekordsed judinad üle selja . </s> <s> Kõõritan kõrvale : ei , sellest turjakast jõmmist ei saaks me kahe peale ka jagu . </s> <s> Ta tuleks meile kallale , ta peksaks meid mõne juhusliku mutrivõtmega sodiks . </s> </p>
<p> <s> " Viskit , puhast viskit , " ütlen . </s> <s> Võimalikult semuliku häälega loomulikult . </s> <s> Umbes nii , nagu oleksime jõmmiga juba ammu tuttavad ; või tunneksime hästi maaelu . </s> <s> Mul , muuseas , on traktorist-kombaineri paberid koolist olemas . </s> <s> Üritangi jutu sisse poetada mõne tabava fraasi väntvõllist ja diferentsiaalist . </s> <s> Et ei tuleks kallale . </s> <s> Või kui tuleks , siis lööks vähe tasemini . </s> <s> Jätaks ühesõnaga elu sisse . </s> </p>
<p> <s> Juht tõstab ühe käe roolilt , siis teise , koputab nendega oma pintsaku taskuid ja auke voodris , kuhu suitsupakk ja tikud võisid vajuda . </s> <s> Reageerin ärksalt , kuid väärikalt , võtan rõhutatud aeglusega välja oma Rumba-paki ja pakun . </s> <s> Enne tõmban paari sigareti otsad välja . </s> <s> Nii peab , nii on teinud Hannes , nii olen näinud tegemas oma isa . </s> <s> Hannes uurib mingeid pabereid . </s> <s> Mul pole mingit kahtlust , need on ta luuletused . </s> <s> Jõmm uurib pakist suitsu tõmmates silmanurgast Hannest . </s> <s> Annaks jumal , et ta oma lullad kiiresti ära paneks . </s> <s> Äkki kukub veel lugema . </s> <s> Mis siis saab ? </s> <s> Hannesele meeldib käia piiril , tekitada olukordi , mille lahendusi ta ei või ette näha . </s> <s> Luuletused pole küll iseendast pahad , aga jõmm ei pruugi seda taibata , jõmmi hing võib olla tume . </s> <s> Õnneks torkab Hannes paberid tasku ja suunab pilgu ette . </s> <s> Ja suitsu suhu . </s> <s> Suitsetame nüüd kolmekesi koos , suits teeb meid ühesuguseks , vahendab vahet erinevate intellektide vahel . </s> <s> Ka mina oskan tänu Hannesele suitsetada . </s> <s> Peab ütlema , et suitsust on kasu muudeski olukordades . </s> <s> Hannesel on tüdruk , kes armastab teda , kuigi on teinud abeed . </s> <s> Nii hüütakse lapse kaotamist arstide seas . </s> <s> Minu isa on arst , sellepärast ma tean . </s> </p>
<p> <s> Õhk virvendab , asfalt sulab . </s> <s> Mulle tuleb meelde Morrison . </s> </p>
<p> <s> " Täpselt nagu Doorside muusika , tuleta meelde Morrisoni . " </s> </p>
<p> <s> Jim on siis veel elus , Brian oli esimene . </s> <s> Tean , et Hannes teab , olen talle sellest rääkinud . </s> <s> Jõmmil pole vaja teada , liigne teadmine võib tema närvisüsteemi tasakaalust välja viia . </s> <s> Mõni enesetapjate kamp või nii . </s> <s> Ta ei pruugi taibata , et meie imetluses , meie võdinates , mis meist üle käivad , kui me muusikast räägime , on ka tugev annus ühiskondlikku hukkamõistu . </s> <s> Me oleme selle vastu , mis meil on , kuigi seda , mis meil on , on raske kui mitte võimatu öelda – oleks nagu kõike , isegi lilllapsi , kellest nii mõnigi on proovinud LSD-d . </s> <s> ( Tunnen paari . ) </s> <s> Meie Hannesega oleme midagi vahepealset , peame piiri ja kui Hannes teinekord sellest üle astub , siis püüan teda tagasi tõmmata , hoiatada või märku anda ning tavaliselt ta kuuletub . </s> <s> Näiteks olen talle öelnud , et tema viimased luuletused lähevad kehvemaks , kas poleks õige veidi vahet pidada ja võib olla kirjutada midagi vabavärsis ... </s> <s> Kas pole need lehed , mida ta taskusse tagasi topib , mitte täidetud värsside voogamisega ? </s> <s> Mul on kahtlane tunne , et nii võib see olla küll , juba ammu pole me käinud Toomemäe varemete tornis , tavaliselt ronime sinna laari õllega , joome aeglaselt , iga sõõmu nautides ning Hannes loeb oma lullasid , millest nii mõnigi on väärt seda , et neid ära trükitaks . </s> <s> Kuid meile pole trükkimine tähtis , me ei trügi isegi põrandaalustesse väljaannetesse , mida ilmub tohujaa ja bolše , ootame oma aega , mis tuleb siis , kui ise ei taha . </s> <s> Mina mingeid katsetusi ei tee , kuigi inimkatsed sobiksid mulle perekondlikku traditsiooni arvesse võttes paremini , mulle meeldib muusika . </s> <s> Mõnikord võtab Hannes torni kaasa mõne tüdruku , hata , nagu ta ise ütleb ja mina vaatan ja mõtlen , kas see on sama tüdruk , kes ... </s> <s> See ei saa nii olla , aga mina mõtlen ikka . </s> </p>
<p> <s> Ilm on nii palav , et jõmm tahab ujuda . </s> <s> Ta sõidab teelt kõrvale . </s> <s> Ta võiks meid ka maha lüüa . </s> <s> Valutult , kiiresti . </s> <s> Kuid enne kui ma neid mustahuumori mõtteid lõpuni jõuan mõelda , oleme vaikses jõekäärus . </s> <s> Kaugelt paistab mingi küngas ja sellel mingi betoonist punker . </s> <s> Jõmm hakkab riidest lahti võtma . </s> </p>
<p> <s> " Kas teie ei tule ? " </s> </p>
<p> <s> Võiks ju , aga parem mitte . </s> <s> Teab , mis talle veel võib pähe karata . </s> <s> Parem jään kaldale , las Hannes läheb . </s> <s> Kui ta midagi teeb või teha tahab , siis mõlemale korraga ei saa , ei ole käeulatuses . </s> <s> Teisest küljest jälle jään ma siis üksi , aga mul on kiired jalad , see pole loogiline , et enne ühega , siis teisega . </s> <s> Nagu mõnes kehvas loos , kus iga noot on paigas , aga lugu ise elutu ( mõned Grateful Deadi hümnid ) , toimub kõik nagu nöörist tõmmatult . </s> <s> Hannes kargab vette . </s> <s> Tal pole just tüüpiline luuletaja keha , rinnakorv on kummis , jalad maapoisilikud tugevad , käed sõnnikutõstmisega karastatud . </s> <s> Võib karta , et nad saavad sõbraks , Hannes ja jõmm ja ma jään jälle üksi . </s> <s> Kuid mul on muusika , on Janis Joplin , Jim Morrison , Jimi Hendrix ja isegi Elvis Presley . </s> <s> Elvis on küll rohkem minu lõngusest onu maitse , minu jaoks on ta varumängijate pingil , kuid kui vaja , kõlbab ka tema . </s> <s> Oli ka Brian , kuid 3ndast juulist 69 teda enam pole . </s> <s> Kuus on sama mis kolm ja üheksa on kolme moone . </s> <s> Kes tunneb muusikat ja aega , teab , et tähtis on üheksa . </s> <s> Üheksa on revolutsioon , üheksa on John , üheksa on Jimi , üheksa on kõik . </s> <s> See , mida Brian tegi , jääb . </s> <s> Kuigi seda on vähe , võinuks rohkem . </s> <s> Kuid igavik pole nõudlik , piisab piisast . </s> <s> Too piisk võis olla ükskõik mis , verine Mary ( bloody Mary ) või Stalini kruvikeeraja ( Stalin's corckscrew ) . </s> <s> Ka Ziguli õllest piisaks täiesti . </s> <s> Selle ma lahti korgingi . </s> <s> Hammastega , mingit abivahendit ei tunnista ma sellest peale , kui me tuttavaks saime , mis on jälle omaette lugu ja mida ei jõuaks ära rääkida , kuigi mõelda võib . </s> <s> Mõtlemisega on see hea asi , et saab teha mitut asja korraga . </s> <s> Näiteks joon ma praegu õlut , õlu läheb suhu ja kõrist alla , aga peas on Hannese tüdruk , kes tegi abeed ... </s> </p>
<p> <s> " Brian Jones oli hea ujuja , " hõikan kaldalt . </s> </p>
<p> <s> " Ära kõike ära joo , " hüüab Hannes kroolitõmmete vahelt . </s> </p>
<p> <s> " Meil peaks veel olema . " </s> </p>
<p> <s> " Vaata kotti . " </s> <s> Hannes oskab nii täpselt õhku sisse tõmmata , et sellest jätkub mulle hüüdmiseks ja vee alla minemiseks . </s> </p>
<p> <s> " Brian leiti oma basseinist . " </s> </p>
<p> <s> " Ta veri oli heroiini , viski ja õlle segu . " </s> </p>
<p> <s> Jõmm on ujumise katki jätnud , seisab jões , jalad põhjas , vesi tilgub vaesekesele silma . </s> <s> Ta läkastab , on endale kurku tõmmanud . </s> <s> Briani surm on tema liigutused rütmist välja viinud . </s> </p>
<p> <s> " Järk ? ! " lükkab ta ühe sõna suust välja . </s> <s> Sõna plurtsatab kuningkalana krooliva Hannese ette . </s> </p>
<p> <s> " Järk ! " viskab Hannes sõna tagasi . </s> <s> " Olin sajas meetris Järvamaa meister . " </s> <s> Tal on nüüd jalad põhjas . </s> <s> Nad tulevad koos veest välja , pole kindel , kas nad minu harimistööd , mille sisse olen puistanud pahaendelisi viiteid , üldse tähele on pannud . </s> <s> Hannes teab juba piisavalt fakte , olen talle pajatanud nii Brianist kui ka teistest rocki-geeniustest . </s> <s> Kuid faktid ilma muusikata , ilma muusikalise kuulmiseta , on null . </s> </p>
<p> <s> Hannes jääb siiski mulle . </s> <s> Me jääme kokku . </s> <s> Autojuht vahib meid kahtustavalt . </s> <s> Tal on selle mustlasvanaeide pilk , kes sauna riietusruumis meie peale pröökama pistis . </s> <s> Kui vanad võivad olla naised , et nad saaks saunas meeste poole peal töötada ? </s> <s> Tegelikult töötavad nad mõlema poole peal , neil pole vahet , kas mees või naine . </s> <s> Teine saunatädi ei ole mustlane , aga tõmmu on ta küll . </s> <s> Ja tema ilmes on mingi tõsidus , kurbus isegi , mingi beer drinking womani blues . </s> <s> Minu peale vanamoor ei karju , rohkem Hannese peale , justkui teaks , et Hannes õpetas mind elu tundma . </s> <s> Kõik jõllavad meid , kusagil klõpsatab noatera , kuid mitte see , millega torgatakse – keegi teeb õllepudeli korki lahti , näen seda silmanurgast , otse vaadata ei julge . </s> <s> Hannesel on hea , ta ei näe hästi , kui me üle tee läheme , laseb ta mul paar sammu eespool minna . </s> <s> Prillid ei aita , Hannese silmapõhjad on haiged ja see teeb haigeks ka hinge . </s> <s> Väline abitus teeb Hannese ligitõmbavaks , on juhtunud , et Hannes läheb üle tee , aga teispool teed on tüdruk , kellel on Hannesest hale hakanud , ta on tundnud hirmu poolpimeda nooruki saatuse pärast ning tõtanud teda autode keerisest välja tõmbama . </s> <s> Hannesel on tüdruk , kes on teinud ... </s> </p>
<p> <s> " See seal on armastuse küngas . " </s> </p>
<p> <s> Jõmm on tegelikult kilu , õline pintsak , rebade peal särk ja lotendavad püksid tegid temast sumoka või dzuudoka , nüüd on näha , kes ta on tegelikult , kõhn ja armetu töölisklass , sellele ainult puhu kõrva , kohe läheb , kohe jookseb – barrikaadidele , õlle järele . </s> <s> Kuid – ja sellega on raske leppida – armastuses on tal vedanud . </s> <s> Isegi künkad armastavad teda , kõik , mis vähegi kumer , saab temast nimetatud . </s> <s> Kohe selgub , et mitte ilma põhjuseta . </s> </p>
<p> <s> " Ma käin seal keppimas . " </s> </p>
<p> <s> Selle peale ei oska isegi Hannes midagi kosta , kuigi ju võiks , on tal ju tüdruk , kes on ... </s> </p>
<p> <s> " Kajab vastu , tõstab pinget . " </s> </p>
<p> <s> Kujutame endale ette , kuidas jõmm betoonpunkri niiskete võlvide all kepib ja kõik kajab vastu , valjemalt kui pornokas , ja laest rippuvate stalaktiitide otsast kukub tilku . </s> <s> Aeglaselt , sujuvalt , surmavalt . </s> <s> Iga tilk tähendab – aega , igavikku . </s> <s> Morfiini , LSD-d , hašisit . </s> <s> Ja jälle mõtlen ma Brianist , sellest , et ta elas samas majas , kus Winnie Puhhi autor Milne , sellest , et keegi võis ta tappa . </s> <s> Mida tähendab surra noorelt ? </s> <s> Mõttekalt ? </s> <s> Mõttetult ? </s> <s> Kui nii võtta , siis peaksime Hannesega mõlemad juba natuke aega surnud olema , oleme Brianist ju nooremad . </s> </p>
<p> <s> Jõmm on rõõmus , tal on punker ja kepp . </s> <s> Tema vanus on ebamäärane , õline . </s> <s> Meid Hannesega ei tee rõõmsaks isegi see , et oleme ükskord öösel üksteisel käest kinni hoidnud . </s> <s> Hannes ei tea seda , ma pole talle öelnud , sest tean , et tegelikult ei krahmanud ta kinni mitte minu käest , seejuures imelikult niutsudes , nagu märg koerapoeg , lita , nagu Hannes ise ütleks , vaid et see on kindel märk sellest , et sel hetkel toimib A9 , Armastuse Üheksa ja et see tähendab , et kuskil kosmoses on tüdruk , kes on teinud abeed , aga on õnnelik . </s> </p>
<p> <s> Jõmm ütleb , et võime tema punkrit kasutada , kui tahame . </s> <s> Ta pole isegi irooniline , ta peab meid homodeks ega hakka meid selle eest isegi noomima või meie peale karjuma või meid mõne raske raudasjaga nüpeldama . </s> <s> Miks pole me Brianid ? </s> <s> Miks pole ma Marianne Faithful , kes nägi viimasena Brianit , nägi , kuidas nad kõndisid kohas , mis polnud ei külm ega soe , kus ei puhunud tuult ega olnud ka tuulevaikus ja Brianil oli hea meel , kui teda nägi , nägi tuttavat nägu kohas , mis pole ei soe ega külm . </s> <s> Brian ei teadnud , kus ta on , ta lootis , et näeb kedagi , kes talle ütleb ja ta nägi , aga see , keda ta nägi , ei teadnud , aga ta küsis , kogu aja küsis : " Kus me oleme , Marianne , miks sa mulle ei ütle , sa ju tead , pead teadma . </s> <s> Minuga juhtus see värk , et ärkasin hommikul üles , tahtsin rahusteid võtta , aga avastasin , et olen surnud . " </s> <s> Kui ta seda ütles , oli maa nende jalge alt ära lõppenud , Marianne ja Brian seisid kuristiku äärel ja Brian ütles : " Siit edasi lähen ma üksi . " </s> <s> Nad suudlesid , kuid nende huuled ei puutunud kokku , muidu võinuks ka Marianne surnud olla . </s> <s> Tema eest hoolitses Mick , ta kutsus ta tagasi ja Marianne tuli . </s> <s> Miks polnud kedagi , kes oleks ka Brianit kutsunud ? </s> </p>
<p> <s> Tallinna tornid juba paistavad , jõuame kohale täpselt , pool tundi on kontserdi alguseni veel aega , kuid see kulub ära tiheda liikusega tänavate ületamiseks . </s> <s> Jõmmile ütlen hüvastijätuks ühe raske , tähendusest tiine lause : </s> </p>
<p> <s> " Brian Jonesi surmas oli süüdi tema parim sõber Mick Jagger . " </s> </p>
<p> <s> Rahvas rabeleb , tüdrukud kiljuvad , õõtsutavad muusika taktis oma kehi , raputavad õlgu ja rindu . </s> <s> Küll tahaksin ise seal olla ! </s> <s> Ühel pop-kontserdil olen olnud , see toimus EPA aulas . </s> <s> Ma peksin seal ühe tooli sodiks , õigemini oli tool juba enne mind puruks pekstud , mina ainult võtsin põhja ja ühe jala ja kukkusin võmmima . </s> <s> See võib tunduda rumal , lapsik ja naiivne , kuid toolipõhja peksmine ja rock on üks ja sama . </s> <s> Võib ka ilma peksmiseta kuulata , kuid see on perversne . </s> <s> Üht sellist hullu ma tean , tunnen teda koolipõlvest . </s> <s> Tema kirjutas raadiost laulusõnu üles ja parseldas neid bändidele . </s> <s> Ega ta selle eest midagi ei saanud , tal lubati ilma piletita pidudel käia , kuid selle asemel , et tantsida või niisama pulli teha , istus tema rõdul ja kontrollis , kas ikka õigesti lauldakse . </s> <s> Tal oli alaväärsuskompleks , ma ei tea , mis on temast saanud , kuid hullukast on ta läbi käinud ka siis , kui temast keegi on saanud . </s> <s> Kirjanik näiteks . </s> <s> Või luuletaja . </s> <s> Nagu Hannes . </s> <s> Ka teda huvitavad rohkem sõnad . </s> <s> Tema arvates on sõnad kõigepealt , mina nii ei arva . </s> <s> Kuid pole mõtet selle üle vaielda , muidu võib juhtuda , et liiv läheb jälle silma ja Hannes jääb pimedaks . </s> <s> Ükskord nii oli , Hannes seisis jõe kaldal ja vaarus , ta ei seisnud enam hästi püsti , olin talle peotäie liiva vastu vahtmist visanud . </s> <s> Jõime õltsi . </s> <s> Meiega oli kaasas Enn . </s> <s> Enn oli kunstnik , tal oli teistsugune pilk , kui meil , ta oskas näha asju , mida meie ei näinud , Hannes nägemise , mina mõistmise pärast . </s> <s> Ma ainult tegin näo ja noogutasin sügavmõtteliselt , püüdsin vist isegi muiata , kui Enn ütles , et vaata seda pajuoksa seal , kas pole see nagu suur türa . </s> <s> Ja siis hakkas ta äkki Hannest taga ajama ja Hannes jooksis eest ära ja ma mõtlesin , et seda peab kuidagi takistama , jooksin nende vahelt läbi , kui nad järgmise ringiga minuni jõudsid ja viskasin sahmaka Hannesele vastu vahtimist . </s> <s> See oli alatu , aga ma ei saanud teisiti . </s> <s> Kuid edasi läks veel hullemaks : Enn võttis Hannesel õlgadest , surus ta peaaegu end vastu . </s> </p>
<p> <s> " Tee silmad lahti ! " </s> </p>
<p> <s> Hannes tegi silmad lahti , kuid kõikus ikka . </s> <s> Poleks Enn hoidnud , oleks Hannes pikali kukunud . </s> <s> Nad seisid seal ja vajusid ikka rohkem juba jahtuva liiva sisse ( oli umbes üheksa õhtul ) ja mina vaatasin ja mõtlesin ei tea mida . </s> <s> Siis võttis Enn Hannese pea oma kahe käe vahele , hoidis nii kõvasti , et Hannese põsed olid nagu lohvid ja Hannes ise oli kummist hampelmann , kellega võib teha ükskõik mida . </s> <s> Ja siis ma nägin , kuidas Ennu suust tuli välja keel , mille terav , hallikasvalge tipp läks Hannese silma . </s> </p>
<p> <s> " Ptüi ! " </s> </p>
<p> <s> Enn sülitas ja tõmbas keele vastu rannet puhtaks . </s> <s> Ma seisin kõrval ja tundsin , et see oli mõeldud mulle . </s> </p>
<p> <s> " Ptüi ! </s> <s> Ptüi ! " </s> </p>
<p> <s> Lõpuks saavad silmad puhtaks . </s> <s> Tunnen , et olen kurjategija . </s> </p>
<p> <s> ----- </s> </p>
<p> <s> Oleme toas neljakesi , peale minu ja Hannese on veel Plurts ja tema õde Juta . </s> <s> Plurtsil on Zepi viimane , ta on selle saanud pange piirituse eest ühelt sommilt . </s> <s> Plaat pole tuttuus , paari luust ja lihast läbi käiva krõpsuga just seal , kus Plant lõpetab ja Page alustab ja vahel on vahe ja vahe peaks olema vaikne , aga ei ole ; kuid ka piiritus pole päris puhas . </s> <s> Juta on kihvt plika , valge peaga , selline ümmargune , kodune ja armas , ta on mulle õmmelnud lillast kardinariidest püksid . </s> <s> Püksid on õhukesed , paistavad läbi , kõik see on paista , mis muidu varjul ( ja puu küljes peidus ) . </s> <s> Võtame kontserdi linti , makid on sees . </s> <s> Hannes istub ninaga vastu ekraani , kaugemalt ta ei näe . </s> <s> Mulle tuleb jälle liiv meelde ja keel , mille ots võdises , kui silma läks . </s> <s> Mul läheb seest suti õõnsaks . </s> </p>
<p> <s> Jaggeri paksud huuled on punased . </s> <s> Nagu oleks ta neelanud verd , oma sõbra Briani mürgist verd . </s> <s> Viskit , veini , õlut ja LSD-d . </s> <s> Ta on ennast teinud naiseks.Või väikeseks tüdrukuks . </s> <s> Valge vestiga valgeks ingliks . </s> <s> Justkui selle kinnituseks , et sõnad on tõepoolest tähtsamad kui muusika , loeb Jagger rahvale ette luuletuse . </s> </p>
<p> <s> " Shelley , " ütleb Hannes . </s> <s> Ta ei ütle seda , et näidata , kes ta ise on või kelleks ta saada igatseb – ükskõik mis hinnaga . </s> <s> Nii on , ütleb ta ütlemisega , maailm on selline – sõnast sündinu . </s> <s> Kõlab uhkelt , kuid võib teha õnnetuks . </s> </p>
<p> <s> Peace , peace ! </s> <s> He is not dead , he doth not sleep – </s> </p>
<p> <s> He hath awakened from the dream of life . </s> </p>
<p> <s> Joome punaveini , Egeri härjaverd , kuid mõõdukalt . </s> <s> Kohe täis jääda ei taha . </s> <s> Ja ei jää , kui ka tahaks . </s> <s> Juta toob tordi . </s> <s> Mõtlen , et mis oleks , kui me Jutaga ... </s> <s> Kuid see mõte väsitab mind ja teeb uimasemaks kui vein . </s> <s> Tordi keskel on kollase kreemiga viis suurt tähte : BRIAN . </s> <s> Juta rääkis , et tordiga oli jama . </s> <s> Ei tahetud teha . </s> <s> Kes see selline on ? küsiti . </s> <s> Meil on Priidud . </s> <s> Meil on eeskiri – kõik Brianid tuleb muuta Priiduks . </s> <s> Ega te pole ainukesed , juba enne teid käidi ja taheti torti selle sõnaga , mida pole kahjuks olemas . </s> <s> Või kui on , siis on ebamoraalne rikkuda sellega torti , rüvetada kodumaise pagaritööstuse head mainet . </s> <s> Pika pinnimise peale õnnestus Jutal lõpuks tort siiski välja kaubelda . </s> <s> " Ütlesin , et Brian on mu vend ja et me vahel kepime ajaviiteks . </s> <s> See lõi vanaeide pahviks . " </s> </p>
<p> <s> Selle peale me naersime , kontsert polnud veel alanud , aga ma teadsin , et see , mis Juta ütles , polegi nii väga vale . </s> <s> My love is bigger than a Cadillac I'll try to show it when you drive me back . </s> </p>
<p> <s> Kui Jagger lõpetas , oli vaikus . </s> <s> Vaikus oli vaiksem kui vaikus kahe laulu vahel , see oli täis pinget , pingsat ootust . </s> <s> Mitteüks tiss ei hüpanud , mitteüks nuga ei välkunud . </s> <s> Ja siis tõusid õhku tuhanded liblikad , neid oli tükk aega pappkastides hoitud , osa neist oli ära surnud . </s> <s> Üks maandus mikrofonil . </s> <s> Siis teda enam polnud . </s> </p>
<p> <s> Ja siis algas muusika . </s> <s> Ma pole oma elus nii halba muusikat kuulnud . </s> <s> Stonesid mängisid kehvalt . </s> <s> See oli kirbutsirkus – eeldusel , et kirpudel pole muusikalist kuulmist . </s> <s> Kuid see , mida polnud kirpudel , polnud ka Hannesel . </s> <s> Tema silmad püüdsid ekraanilt valguspunkte . </s> <s> Need liikusid tema eest ära , Hannes nägi kõike hetke või paari võrra hiljem . </s> <s> Tema aeg polnud meie oma – olevikus ; Hannes oli , pidi olema minevikus . </s> <s> Ta nägi seda , mida mina kuulsin . </s> <s> Ta oli mulle armas , kuid postuumselt . </s> </p>
<p> <s> Nagu Brian . </s> </p>
<p> <s> Ma ei palu su käest andeks . </s> <s> Sa tahtsid surra ja surid . </s> <s> Surid rõõmsana , elust vabana . </s> <s> Liblikana , kes võtab endaga taevasse kaasa mikrofoni . </s> </p>
<p> <s> Muusika , mille ainus mõõde on aeg . </s> </p>
<p> <s> Aeg , mille ainus mõõde on tunne . </s> </p>
<p> <s> Ma põlvitan su ees , sõber . </s> </p>
<p> <s> Ma põlvitan su ees , Aeg . </s> </p>
<p> <s> Tunnen su tundi , miilan minuteid , suudlen sekundeid . </s> </p>
<p> <s> Ma lasen ennast põlvili , mu juuksed katavad mu näo . </s> <s> Mul on käes mikrofon . </s> <s> Küünarnukk põlvede vahel , pistan mikrofoni suhu . </s> <s> Ma imen enda tühjaks . </s> <s> Tilgatumaks , ihatumaks , vihatumaks , kehatumaks . </s> <s> Lblkmks . </s> </p>
<p> <s> " Muusikaprofessor , " tutvustab Hannes mind . </s> </p>
<p> <s> " Poeet-pederast , " ei jää ma vastust võlgu . </s> </p>
<p> <s> Ma pole öelnud , et istume autokastis . </s> <s> Meid võttis peale üks tüüp . </s> <s> Tüüp hüppas üle kraavi kusele , aga enne kui ta ära lõpetada jõudis , olime meie kohal . </s> </p>
<p> <s> " Kas Tartu ? " küsime uljalt . </s> <s> Tüüp seisab meie ees , tal võis pooleli jääda , kui nägi , et kaks karvast jooksevad tema masina poole . </s> <s> Mõistetamatutel põhjustel ( mida on alati rohkem kui neid , mida mõikad ) on ta suuremeelne . </s> <s> Ta peab olema Priit , ta on Priidu nägu , tema näkku on kirjutatud viis magusat tähte . </s> <s> Kuid sõnu ta ei raiska : mis mõttega , kui sõna pole luule , arvaks Hannes . </s> <s> Võiks öelda , et ta ei luba ega keela , kuid meiesuguste jaoks on see lubamine , viskame oma asjad üle poordi ja ronime ise järel . </s> <s> Tükk aega ei seleta silmad mitte essugi , siis paistab midagi valget . </s> <s> See on valge pluus , ingli tiib , nagu Hannes ütleks . </s> <s> Sellest saan ma aru . </s> <s> See on sama elementaarne kui see , et muusika on helide kimp . </s> <s> Kuid pluusi all on midagi sellist , mida Hannes paremini mõistab . </s> <s> Konkreetsemalt . </s> <s> Mis saab piimast tüdruku rindades ? </s> <s> Pärast abeed ? </s> <s> Või ei jõua piim nii ruttu koguda ? </s> <s> Rinnad on , võivad olla nii tundlikud , et tunnevad halva kavatsuse juba ette ära . </s> <s> Valge all on must . </s> <s> See on must seelik Nii must pole isegi põlenud autokumm , mille serval istume ( ma pole veel jõudnud öelda ) . </s> </p>
<p> <s> Me istume põlenud kummi serval . </s> <s> Meie ees pingil istub must-valge olevus . </s> <s> Valge on pluus , must on seelik.Tüübi sugulane ta olla ei saa , sugulasi hoitakse enda kõrval , oma läheduses , autokasti neid ei aeta . </s> <s> Ta võib olla üks neist , kellele meeldivad betoonpunkrid . </s> <s> Ka siin , puldani all on pime . </s> <s> Stalaktiite just pole , kuid aeg on siin aeglane , aeglasem kui päikesevalguse tunnid ja minutid . </s> </p>
<p> <s> Ei tea , mida öelda . </s> <s> Tüdruk ei ole kindlasti tumm . </s> <s> Pikkamööda hakkame seletama nägu . </s> <s> Nägu võiks olla kõige tähtsam , kuid mina näen alati kõigepealt rindu ja niipalju kui ma Hannesest tean , näeb tema hoolimata oma kehvast nägemisest jalgu . </s> <s> Kõik muu – ülakorrus – tuleb hiljem . </s> <s> Jalad on tähtsamad , a-augule lähemal , rinnad , need on illusioon , millest minusugused toituvad . </s> </p>
<p> <s> " Tere , " ütleb nägu . </s> <s> " Mina olen lits , juudi libu . </s> <s> Kas teil suitsu on ? " </s> <s> Kumbki omadus ei paista näost välja , võiks öelda , et tavaline tüdruk , eesti . </s> </p>
<p> <s> " On , isegi õlut on . " </s> </p>
<p> <s> " Andke . " </s> </p>
<p> <s> Hannes pakub pakist sigareti . </s> <s> Heameelega teeksin seda ise , ainuke naine , kellele ma olen tuld pakkunud , oli põhjakäinud primadonna Tartu õllekas , tõmbas paar mahvi ja kukkus siis laulma ja kõik kuulasid , keegi ei keelanud , isegi uksele juhtunud miilits ei teinud teist nägu . </s> <s> Aga ta ei saanud korraga palju laulda , hääl läks kähedaks . </s> <s> Mul enam suitsu polnud , aga nüüd tahtis ta juba peeti ja seda talle ei antud ja laul , üks tuntud ooperiaaria tiisikuse kätte surevast libust ( jõuan hiljem öelda , milline ) lõigati katki . </s> <s> Laulab ka tema ? </s> <s> Laula , libu ! </s> </p>
<p> <s> Kuid libu ei laula . </s> <s> Ka rääkida eriti ei armasta . </s> <s> Kulistab meiega koos õlut . </s> <s> Olen tema jaoks korgi hambaga lahti tõmmanud . </s> </p>
<p> <s> " Toomal on absoluutne kuulmine . " </s> </p>
<p> <s> " Hannesel on head luuletused . " </s> </p>
<p> <s> " Ma olen Toomale elu lõpuni tänulik . </s> <s> Kui teda poleks , ei eristaks ma bassi soolost . " </s> </p>
<p> <s> " Nii hullud lood ? " </s> </p>
<p> <s> " Hullemad . </s> <s> Toomata ei teaks ma , kes on Brian . " </s> </p>
<p> <s> " Kes ? " </s> </p>
<p> <s> " Muusik . </s> <s> Praeguseks on ta juba surnud . </s> <s> Varsti saab aasta , kui ta basseinis vedru välja viskas . " </s> </p>
<p> <s> " Ilma Hanneseta oleksin paljustki ilma . </s> <s> Isegi suitsule ei oskaks tuld anda , ja õllepudelid jääksid korkimata . " </s> </p>
<p> <s> " Olete peded või ? " </s> </p>
<p> <s> " Mina olen . " </s> <s> ( Mina . ) </s> </p>
<p> <s> " Huvitav inimene . " </s> <s> ( Mina . ) </s> </p>
<p> <s> " Muusikaline , " aitab Hannes minu paikapanemisega takka . </s> <s> Nüüd jõuab kätte see koht , kus mulle meenub ooperi nimi – " Kameeliadaam . " </s> <s> Mannetust aknaruudust paistab juhi pügatud kukal . </s> <s> Oleme alles poole maa peal , Ardu on läbi ja Anna tuleb , kui tüüp masina kinni peab . </s> <s> Äkki ta kuulis meie plära pealt ? </s> <s> Mingist praost ? </s> <s> Kuklaga ? </s> <s> Tuleb meid välja viskama ? </s> <s> Mida teha ? </s> <s> Vastu hakata pole mõtet , varem või hiljem saavad nad sellega hakkama , kogu see riik on selle mõttega üles ehitatud , et meiesuguseid – karvaseid – kiirelt tasalülitada . </s> <s> Riik on suur saun , mida kamandab kastreeritud mustlasmoor , seda pean ma ütlema . </s> <s> Hoian ennast pingul . </s> <s> Olen sisemiselt valmis kõige hullemaks . </s> </p>
<p> <s> Plekkukse kolks . </s> <s> Prjauhh . </s> <s> Kuid see pole eriti täpne , lõpus peaks olema midagi kõvemat , kalgimat . </s> <s> Samas on selles midagi kordumatut . </s> <s> Kuid selleks peab olema kõrva , kuulmist . </s> <s> Mina kuulen , mul on kõrva . </s> </p>
<p> <s> " Kuula ! " </s> </p>
<p> <s> Väljas ladistab . </s> <s> Kuid see pole vihm . </s> <s> Jõhker vend , ei viitsi kaugemale minna . </s> <s> Vastu kuuma kummi , minooris . </s> <s> Väike põis , mis teha . </s> <s> See , et ma kuse ajal vihmast mõtlen , näitab , et olen närvis . </s> <s> Näitab , et tegelikult mõtlen ma ühest – tüdrukust . </s> </p>
<p> <s> " Ma lähen ka . </s> <s> Sa ei taha ? " </s> </p>
<p> <s> " Tänan , ei . " </s> </p>
<p> <s> Pladin kõveneb . </s> <s> Hannes oskab inimestega suhelda . </s> </p>
<p> <s> " Ta on ohtlik . " </s> </p>
<p> <s> " Kes ? " </s> </p>
<p> <s> " Tema , Hannes . " </s> </p>
<p> <s> " Miks ? " </s> </p>
<p> <s> " Tal on tüdruk , kes on teinud aborti . " </s> </p>
<p> <s> " Mõni ime . </s> <s> Mul on neid neli tükki seest välja kraabitud . </s> <s> Ei saa ise aru , kuidas nad minu sisse satuvad . " </s> </p>
<p> <s> " Kõik oleneb kliimast . " </s> </p>
<p> <s> " Tõsi või ? " </s> </p>
<p> <s> " Niiske ilm soodustab eostumist . </s> <s> Juba Hippokrates ütles seda . </s> <s> Ma tean , minu isa on arst . " </s> </p>
<p> <s> " Varsti hakkab sadama . " </s> </p>
<p> <s> " Tundub küll . " </s> </p>
<p> <s> Mulle tuleb mõte ( mis näitab , et olen kohutavalt närvis ) , et mingi matemaatilise trikiga peaks olema võimalik ära tõestada , et kõik need bussipeatused tee ääres on välja arenenud vanadest pissikohtadest , kui veel sõideti vankritega või käidi jala , ja et see on see , mida kutsutakse kultuuriks ja traditsiooniks . </s> </p>
<p> <s> " Vaata , mis see on ? " </s> </p>
<p> <s> Auto nõksatab paigast , Hannes haarab mul õlast , õlg tuikab tükk aega . </s> <s> Kui valu järele annab , on ka lugu läbi . </s> </p>
<p> <s> " Kümnekas . </s> <s> Kust sa said ? " </s> </p>
<p> <s> " Tüüp andis . </s> <s> Priit nimi . " </s> </p>
<p> <s> " Mis sa talle tegid ? " </s> </p>
<p> <s> " Kiitsin teda . " </s> </p>
<p> <s> Libul on rohkem kogemust kui meil kahe peale kokku . </s> <s> Teda on vägistatud , teda on täis joodetud , tema lapsed on surnud , surnud juba sündides . </s> <s> Ta pole lasknud neil elada – milleks raisata enda elu , kui võib leiduda mehi , kes võivad su täis joota ja vägistada ? </s> </p>
<p> <s> Lepime kokku , et ta tuleb meile külla . </s> <s> Lubab tulla . </s> </p>
<p> <s> Loomulik , et ei tule . </s> <s> See oli ette teada . </s> <s> Kuid see ei tähenda veel , et oodata ei tasu . </s> <s> Et ootama ei pea . </s> <s> Nagu Godot'd . </s> </p>
<p> <s> Istume , ootame . </s> <s> Aeg astub , kell läheb . </s> <s> Kas tuleb või ei tule – valge pluusi ja musta seelikuga . </s> </p>
<p> <s> " Pane peale . " </s> </p>
<p> <s> " Tee lahti . " </s> </p>
<p> <s> Ütlen Hannesele ja tema mulle . </s> <s> Ütlemised on ühel ajal – mina mõtlen muusikat , tema konni , mille oleme ostnud selle raha eest , mis autojuht Hannesele andis . </s> <s> Mille eest ? </s> <s> Siiani pole mul selles selgust . </s> <s> Oli tal – Priidul , Brianil – äkki tõesti nii paha ? </s> <s> Tahtis ta sellega lunastada oma süüd kellegi ees , keda me ei tundnud , kuid keda me nüüd keelt konjakisse kastes maista võisime ? </s> <s> Ta oli jooksnud , kui nägi , et me autole läheneme , ta polnud tahtnud , et me mõne teise auto valiks . </s> <s> Ta oli meid palunud ronida kasti , et kohtuksime seal tüdrukuga , kes polnud ilmselt terve . </s> <s> Miks muidu nimetas ta ennast juudiks ja libuks , kui tema juures polnud midagi , mis ühest või teisest märku oleks andnud ? </s> <s> Priit oli meid oma auto peale anunud – alles takkajärgi ja tasahilju saame sellest aru . </s> </p>
<p> <s> Olen pudelit hoidnud nagu oma last . </s> <s> Mille Hannes ära kaotas , tuleb mulle seosusetu mõte . </s> <s> Kuid nädala eest ostetud pudelit olen ma tõesti hoidnud . </s> <s> Ta on alles – täis , süütu ! </s> <s> Pudelit hoiab isegi Hannes . </s> <s> Seda näitab see , et ta on selle minu kätte hoiule andnud . </s> <s> Ta on minu käest isegi küsinud – " On ta sul veel alles ? " </s> <s> Ja mina , kuigi mul on tahtmine öelda , et tegin temaga sama mis sina oma tüdrukuga , ütlen : " Alles , Hannes , alles ! " </s> </p>
<p> <s> Meie ütlemistes – pane , tee – on lootusetus . </s> <s> Lootus hakkab kaduma . </s> <s> Lootuse kadumine korgib lahti pudeli ( mina ) ja paneb peale LP ( Hannes ) . </s> <s> Viimase , kus Brian veel kaasa tegi : " Satanic Majestic Request . " </s> <s> Lootusetus on see , kui lugusid pole . </s> </p>
<p> <s> Meil siin ( meie juures , olen unustanud öelda ) on päris pidulik . </s> <s> Kui mina oleksin , siis ma tuleksin . </s> <s> Aga ei ole . </s> <s> Kui ei ole , ei saa ka tulla , isegi minemine on raskendatud . </s> </p>
<p> <s> Konjak on Priit ja plaat on Brian . </s> <s> Viimane , enne kui Brian nutma hakkas ja ära uppus . </s> </p>
<p> <s> " Tead , mis ma talle ütlesin , kui sa väljas kusel käisid ? " </s> </p>
<p> <s> " Kellele ? " </s> </p>
<p> <s> " Libule , juudi libule . " </s> </p>
<p> <s> ( Mul jooksevad seda öeldes judinad üle selja – nagu " Black Magic Womani " ajal. ) </s> </p>
<p> <s> " Ütlesin , et oled ohtlik . " </s> </p>
<p> <s> " Ma ju olen . </s> <s> Miks sa mind vihkad ? " </s> </p>
<p> <s> " Kust sa tead ? " </s> </p>
<p> <s> " Silmadest . " </s> </p>
<p> <s> " Silmadest ? ! </s> <s> Sina ja silmadest ? ! " </s> </p>
<p> <s> " Ega ma nii pime ka pole . " </s> </p>
<p> <s> " See pole vihkamine . " </s> </p>
<p> <s> " Mis siis ? " </s> </p>
<p> <s> " Võimetus armastada . " </s> </p>
<p> <s> Olen seda lauset kuskilt kuulnud , kuid kohe , kui ma ta öelnud olen , on ta minu . </s> <s> Minu oma . </s> <s> Tunnen oma mõttest mõnu . </s> <s> Judinad libisevad kaenla alla , sealt üle diafragma tiiruga kuklasse tagasi – ei , sellist muusikat pole ma veel kuulnud . </s> </p>
<p> <s> ----- </s> </p>
<p> <s> " Aiuiaaaa ! " </s> </p>
<p> <s> Kohtan oma kooli- ja nimekaimu juhuslikult tänaval . </s> <s> Ta on mu kaugelt ära tundnud – ettepoole kookus kael ja õlad . </s> </p>
<p> <s> " Noh , kuidas elad ? " </s> </p>
<p> <s> " Pole vigugi . " </s> </p>
<p> <s> " Kirjutad ikka ? " </s> </p>
<p> <s> " Mida ? " </s> </p>
<p> <s> " Kuidas mida ? </s> <s> Sõnu , laulusõnu kirjutasid üles . </s> <s> Ma ju nägin sind , kui sa kulta rõdul koogutasid ja pismeldasid , teised tantsisid . </s> <s> Sa olid jube tark . " </s> </p>
<p> <s> " Ega ma tegelikult ei kirjutanud . </s> <s> Vahtisin tisse , ülevalt oli kõik jube hästi paista . </s> <s> Kirjutamise pärast pandi mind hullukasse , sain vägedest lahti , olin aasta akadeemilisel . </s> <s> A ma kirjutasin kõik üles , mis nad seal minuga tegid . " </s> </p>
<p> <s> " Kuidas ? </s> <s> Kas lubati ? " </s> </p>
<p> <s> " Kirjutasin otse pähe . </s> <s> Sellest ei jäänud jälge . </s> <s> Ainult pähe . </s> <s> Mul on kõik meeles , rohkemgi . " </s> </p>
<p> <s> " Osav sell . </s> <s> Ja nüüd ? " </s> </p>
<p> <s> " Mis nüüd ? " </s> </p>
<p> <s> " Va ... kirjutad ikka või ? " </s> </p>
<p> <s> " Pole tarvidust . </s> <s> Mul on sõber , tema kirjutab . </s> <s> Mina ainult kuulan . " </s> </p>
<p> <s> " Mida ? " </s> </p>
<p> <s> " Muusikat , loll . " </s> </p>
<p> <s> " Nonoo ... " </s> </p>
<p> <s> " Vabanda , ma ei tahtnud . " </s> </p>
<p> <s> " Mis su sõbra nimi on ? " </s> </p>
<p> <s> " Brian . " </s> </p>
<p> <s> " Br ... " </s> </p>
<p> <s> " Võid vabalt Priit öelda , vahet pole . " </s> </p>
<p> <s> " Priit . </s> <s> Pakaa siis , Toomas . " </s> </p>
<p> <s> " Jääme nägudeni . </s> <s> Kui kohtume , siis kirjutame ... </s> <s> Hannes . " </s> </p>
<p>  </p>
<p> <s> Presidendi vend </s> </p>
<p> <s> Näidend neljas vaatuses või pildis </s> </p>
<p> <s> Tegelased : </s> </p>
<p> <s> Anti , kirjanik – 45 </s> </p>
<p> <s> Lii , tema naine , näitleja – 40 </s> </p>
<p> <s> Janis Joplin , rocklaulja – 20 </s> </p>
<p> <s> Arthur , barman – 55 </s> </p>
<p> <s> Kandiline poiss – 15 </s> </p>
<p> <s> President – 55 </s> </p>
<p> <s> Tiit , tentsik – 55 </s> </p>
<p> <s> Esimene </s> </p>
<p> <s> Pime lava läheb pikkamööda valgeks , jättes valgussõõri voodi , kus magavad mees ja naine . </s> <s> Nad on teineteise vastu nii tähelepanelikud , et tundub , nagu nad ei magakski . </s> <s> Nad ei tõmba tekki enda peale , vaid kompavad külge keerates läbi une , kas teine mitte paljaks ei jäänud . </s> <s> Nad on loobujad , mitte võtjad . </s> <s> Kui naine püüab umbes ninasõõrmeid läbi puhuda , ulatab mees talle silmi avamata taskuräti . </s> <s> Veidi aega lebavad nad vaikselt , siis hakkab mees unes oigama . </s> <s> Naine tõuseb , istub voodiäärele , sirutab käe , silitab meest , kuid ei ärata teda . </s> <s> Oigamine ei lakka . </s> <s> Mees oigab rütmiliselt , vaheaegadega , magusalt . </s> </p>
<p> <s> LII : Pole viga , läheb üle . </s> </p>
<p> <s> Lii läheb kööki , sealt kostab tikukraps , uksest tuleb põleva sigareti lõhna . </s> <s> Ka raadio tehakse lahti , tuppa prahvatab muusika , mis kohe maha keeratakse . </s> </p>
<p> <s> Lii tuleb tagasi , vaatab meest , kuulab . </s> <s> Oigamine valjeneb . </s> <s> Lii võtab öökapi servalt telefoni ja helistab : </s> </p>
<p> <s> LII : Kas kiirabi ? </s> </p>
<p> <s> Mees ärkab , tõuseb püstakile , silmad pärani . </s> <s> Lii paneb toru ära . </s> <s> Alates esimesest vastastikku vahetatud sõnast , hakkab lava pikkamööda , pea märkamatult helenema . </s> <s> Kuni saabub hommik , mis on nii valge , et silmad seda vaevu välja kannatavad . </s> <s> Toas on veel mõned mööblitükid , milleta elu mõeldav pole – kapp , tool , laud jms , kuid sedamööda kui nad tänu valgusele hämarast esile poevad , uputab silmipimestav valgus nad lõpuks ikka . </s> </p>
<p> <s> ANTI : Kus ma olen ? </s> </p>
<p> <s> LII : Kodus . </s> </p>
<p> <s> ANTI : Kus kodus ? </s> </p>
<p> <s> LII : Oma kodus . </s> <s> Mina olen sinu naine , minu nimi on Lii . </s> <s> Me oleme kakskümmend viis aastat abielus . </s> <s> Me oleme õnnelikud . </s> </p>
<p> <s> ANTI : Miks sa mind äratasid ? </s> </p>
<p> <s> LII : Ma ei äratanud . </s> <s> Ise ärkasid . </s> <s> Kutsusin kiirabi . </s> </p>
<p> <s> ANTI : Miks sa seda tegid ? </s> <s> Mul pole midagi viga . </s> </p>
<p> <s> LII : Sa oigasid . </s> </p>
<p> <s> ANTI : Helista tagasi , ütle , et pole tarvis . </s> </p>
<p> <s> LII : Kui me neid nii narritame , siis võib juhtuda , et nad ei tule , kui tõesti on vaja . </s> <s> Ma ei jõudnud kutsuda , mõtlesin ainult . </s> <s> Sa tabasid mind mõttelt ... nagu alati . </s> </p>
<p> <s> ANTI : Seda ei juhtu tihti . </s> </p>
<p> <s> LII : Et sa mind mõttelt tabad ? </s> </p>
<p> <s> ANTI : Et mul hea on . </s> </p>
<p> <s> LII : Ja praegu ? </s> </p>
<p> <s> ANTI : Mis praegu ? </s> </p>
<p> <s> LII : Kuidas praegu on ? </s> </p>
<p> <s> ANTI : Hakkan harjuma . </s> <s> Esialgu on nagu imelik . </s> <s> Kõik on ... kuidas seda öeldagi ... natuke valjem , linnud laulavad kõvemini ... </s> </p>
<p> <s> LII : Aga mina ? </s> </p>
<p> <s> ANTI : Sinuga olen ma harjunud . </s> <s> Sa oled alati ühekõvadune . </s> <s> Sellepärast ma sind armastangi . </s> </p>
<p> <s> LII : Ei ole vaja maha keerata . </s> </p>
<p> <s> ANTI : Natuke juurde võiks vahel . </s> <s> Kuid see on ju tore – omada naist , kes räägib nii vaikselt ... nagu õrn tuulehoog käib üle .. </s> </p>
<p> <s> LII : Nagu mahakeeratud raadio . </s> </p>
<p> <s> ANTI : Ära nüüd solvu . </s> <s> Tahad , ma räägin sulle , kus ma seekord olin . </s> </p>
<p> <s> LII : Ma tean – ära . </s> </p>
<p> <s> ANTI : Me olime mõlemad koos . </s> <s> ( solvunult ) Kunagi pole olnud , et ma üksi ... </s> <s> Olime just tuttavaks saanud , sul oli seljas see vööga siidist kleit , kui sa käisid , siis kõik kahises ja vöö käis lehviga kinni ja jalas olid pruunid sukad ... </s> </p>
<p> <s> LII : Sukki polnud . </s> <s> Naised ei kanna üldjuhul suvel sukki . </s> </p>
<p> <s> ANTI : Sina oled erand . </s> </p>
<p> <s> LII : Vaikne erand . </s> </p>
<p> <s> ANTI : Siis olid sul sääred pruunid ja mina hakkasin arvama , et sukad on jalas . </s> <s> Väga hea , väga hea ! </s> </p>
<p> <s> LII : Edasi . </s> </p>
<p> <s> ANTI : Edasi oli nii , et meid viis kohale üks invaliid , tema nimi oli ... </s> </p>
<p> <s> LII : Nõmmsoo . </s> </p>
<p> <s> ANTI : Just . </s> <s> Ega sa eesnime ei mäleta ? </s> <s> Aga see pole tähtis . </s> </p>
<p> <s> LII : Karl . </s> <s> Ta oli mu sõber . </s> </p>
<p> <s> ANTI : Jõle pull , aga mu esimese jutu tegelane oli ka selle nimega . </s> </p>
<p> <s> LII : Sa kirjutasid selle jutu veel enne , kui me olime tuttavaks saanud . </s> </p>
<p> <s> ANTI : Just-just . </s> <s> Aga jutt oli jama . </s> <s> Ei taha seda meelde tuletadagi , täielik plagiaat , prrr . </s> </p>
<p> <s> LII : Räägi siis õiget juttu . </s> </p>
<p> <s> ANTI : Tead Lii , mõnikord ma ei saa aru , kas sa oled minu suhtes irooniline või tuleb see sellest , et sa räägid nii vaikselt ja ühetaoliselt . </s> </p>
<p> <s> LII : Vaikselt ja ühetaoliselt . </s> </p>
<p> <s> ANTI : Olgu nii . </s> <s> Kuigi mulle tundub , et ka praegu ... </s> <s> Mis kell on ? </s> </p>
<p> <s> LII : Pool viis . </s> </p>
<p> <s> ANTI : Kas magame edasi ? </s> </p>
<p> <s> LII : Sina võid magada . </s> </p>
<p> <s> ANTI : Ja sina ? </s> </p>
<p> <s> LII : Mina enam magada ei saa . </s> </p>
<p> <s> ANTI : Oigamise pärast ? </s> </p>
<p> <s> LII : Mitte ainult . </s> </p>
<p> <s> ANTI : Siis ma parem räägin ... oigamise olematuks ... oigamise olematuks ... see kõlab hästi , oleks nagu sügav . </s> </p>
<p> <s> LII : Oigamist ei tee keegi olematuks . </s> <s> Oigamine on ohtlik . </s> </p>
<p> <s> ANTI : See on veel parem : oigamine ... ohtlik ... ohtlik ... oigamine ... </s> </p>
<p> <s> LII : Ära unusta , sa oled haige . </s> <s> Päriselt , mitte mängult . </s> </p>
<p> <s> ANTI : Karliga oli see lugu , et ta pidi kohe tagasi minema . </s> <s> Viis meid ainult kohale . </s> </p>
<p> <s> LII : Ta sai aru , et me sinuga ... </s> </p>
<p> <s> ANTI : Täitsa dzentelmen . </s> <s> Kahju , et tal kargud olid . </s> </p>
<p> <s> LII : Ta oleks siis ka läinud , kui tal karke poleks olnud . </s> </p>
<p> <s> ANTI : Aga auto oli vägev . </s> <s> Sapakas , maanteemuhk . </s> <s> Vaevu mahtusime sisse . </s> <s> Ma vaatasin , kuidas ta juhib . </s> <s> Paremat sohvrit pole ma näinud . </s> </p>
<p> <s> LII : Ta võttis ennast kokku . </s> <s> Ta tahtis , et me kohale jõuaks . </s> </p>
<p> <s> ANTI : Temal pole midagi kaotada . </s> </p>
<p> <s> LII : Ära ole nii kindel . </s> </p>
<p> <s> ANTI : Sul oli temaga midagi või ? </s> </p>
<p> <s> LII : Ei olnud . </s> <s> Minul on ainult sinuga . </s> </p>
<p> <s> ANTI : Ja minul sinuga . </s> <s> Huvitav , kuidas mõnikord saab läbi ajada pelgalt kordustega . </s> <s> Kas ütled sina või ütled mina , vahet pole . </s> <s> Ütleme korraga . </s> </p>
<p> <s> LII/ANTI : Minul sinuga . </s> </p>
<p> <s> ANTI : Miks sa ei naera ? </s> </p>
<p> <s> LII : Ma naersin . </s> </p>
<p> <s> ANTI : Ei pannud nagu tähele . </s> </p>
<p> <s> LII : Naersin nii vaikselt , et sa ei pannud tähele . </s> </p>
<p> <s> ANTI : Tead , alati , kui ma tajun sinu , kuidas öeldagi ... tasasust või hääletust tuleb mulle sinu järgi isu peale . </s> </p>
<p> <s> LII : Kas praegu veel on ? </s> </p>
<p> <s> ANTI : Ei , enam ei ole . </s> <s> Miks sa nii kõvasti räägid ? </s> <s> Enne rääkisid vaikselt , nüüd lööb läbi trumminahkade . </s> </p>
<p> <s> LII : Ma ei taha , et sa tahtma hakkad . </s> <s> See tooks tuska . </s> </p>
<p> <s> ANTI : Räägid nagu poeet . </s> </p>
<p> <s> LII : Eks ma sinu kõrvalt ole õppind . </s> <s> Kuhu sa oma looga jäid ? </s> </p>
<p> <s> ANTI : Tahad , et ma räägin ? </s> <s> Tõesti või ? </s> </p>
<p> <s> LII : Tõesti , tõesti . </s> <s> Parem tahta lugu . </s> </p>
<p> <s> ANTI : Kui me kohale jõudsime , polnud ma sind veel kordagi suudelnud . </s> </p>
<p> <s> LII : Aga käitusid nii , nagu oleksid juba minust tüdida jõudnud . </s> </p>
<p> <s> ANTI : See on taktika küsimus . </s> <s> Kõik mehed teevad nii , see ajab naised kiima . </s> </p>
<p> <s> LII : Karl taipas . </s> </p>
<p> <s> ANTI : Mida ? </s> </p>
<p> <s> LII : Taipas , mis on tegelik . </s> </p>
<p> <s> ANTI : Ütle mulle ka . </s> </p>
<p> <s> LII : Sina nägid und , mitte mina . </s> <s> Sina oigasid , mitte mina . </s> </p>
<p> <s> ANTI : Karl tõi meid kohale , ise tahtis kohe tagasi sõita . </s> </p>
<p> <s> LII : Oleks ta jäänud , poleks meid olnud . </s> </p>
<p> <s> ANTI : Mis mõttes ? </s> </p>
<p> <s> LII : Voodi oleks temale antud . </s> <s> Invaliididele antakse alati voodid . </s> </p>
<p> <s> ANTI : Oleksime sinuga öösel järve ääres jalutanud . </s> <s> Karl oleks loobunud , ta oli mõistlik ja arusaaja tüüp . </s> </p>
<p> <s> LII : Sa ise oleks teda sundinud . </s> <s> Sa oleks Karli võtnud sülle ja tassinud voodisse ... mis oli mõeldud meile . </s> </p>
<p> <s> ANTI : Sa ise oleks täpselt samuti teinud . </s> </p>
<p> <s> LII : Loomulikult . </s> </p>
<p> <s> ANTI : Miks sa siis mind süüdistad ? </s> </p>
<p> <s> LII : Ma ei süüdista , konstanteerin lihtsalt fakti . </s> <s> On olukordi , kus mehed peavad naiste eest selle ära tegema , mida nad ise vast meelsamini teeks . </s> <s> Aga ei saa . </s> </p>
<p> <s> ANTI : Miks ? </s> </p>
<p> <s> LII : Nad on naised . </s> </p>
<p> <s> ANTI : Karl polnud mees . </s> <s> Ta oli poolik mees . </s> <s> Sa oleksid teda kanda jõudnud küll . </s> </p>
<p> <s> LII : Oleksingi kandnud . </s> <s> Ja sina oleks karkudega järel tulnud . </s> <s> Me oleksime talle unelaulu ka laulnud , oleks ta seda ainult tahtnud . </s> </p>
<p> <s> ANTI : Lõikad sügavalt , naine . </s> </p>
<p> <s> LII : Sa oled mu mees , mees . </s> <s> Kuhu me jäime ? </s> </p>
<p> <s> ANTI : Räägid ehk ise edasi . </s> <s> Mulle tundub , et tead rohkem kui mina . </s> </p>
<p> <s> LII : Mees räägib , naine kuulab . </s> </p>
<p> <s> ANTI : Milllest selline alandlikkus ? </s> </p>
<p> <s> LII : Ajaloost . </s> <s> Ja endast . </s> <s> Sinu käes on trumbid , sina oigasid , mitte mina . </s> </p>
<p> <s> ANTI : Magusalt ? </s> </p>
<p> <s> LII : Magusalt . </s> </p>
<p> <s> ANTI : Ta oleks peaaegu jäänud . </s> </p>
<p> <s> LII : Auto läks katki . </s> </p>
<p> <s> ANTI : Ei läinud enam käima . </s> <s> Ta ronis auto alla nagu rott . </s> <s> Mitte midagi ei jäänud järele . </s> <s> Ta oli nagu ta oli – tegelik . </s> <s> Ilma jalgadeta . </s> </p>
<p> <s> LII : Ta pidi minema . </s> <s> Ta oleks haiget saanud , oleks ta jäänud . </s> </p>
<p> <s> ANTI : Sina tunned teda paremini . </s> </p>
<p> <s> LII : Mina tunnen sind . </s> </p>
<p> <s> ANTI : Need pole minu omadused , see pole mina , kes auto alla ronis . </s> <s> Ma ainult tahtsin , et tal oleks kergem . </s> <s> Et ta ei tunneks ennast nii hüljatuna , et oleks keegi , kes temaga räägiks . </s> <s> Teised olid juba purjus . </s> </p>
<p> <s> LII : Mitte kõik . </s> </p>
<p> <s> ANTI : Kes ? </s> </p>
<p> <s> LII : Sina . </s> </p>
<p> <s> ANTI : See on ju loomulik . </s> </p>
<p> <s> LII : Loomulik . </s> </p>
<p> <s> ANTI : Mis sa norid ? </s> </p>
<p> <s> LII : Ei nori , kordan ainult sinu sõnu . </s> <s> Olen su kaja . </s> </p>
<p> <s> ANTI : Sa tohutult meeldisid mulle . </s> <s> Ma kartsin sind kaotada . </s> </p>
<p> <s> LII : Kaotada ? </s> <s> Sa polnud mind ju veel leidnud . </s> </p>
<p> <s> ANTI : Olid minu kõrval , sellest piisas . </s> </p>
<p> <s> LII : Ulatasime Karlile võtmeid . </s> </p>
<p> <s> ANTI : Mina olin kiirem . </s> </p>
<p> <s> LII : Kruvikeeraja ? </s> </p>
<p> <s> ANTI : Kruvikeeraja tuli nii ootamatult . </s> <s> Poleks nagu arvanud , et auto all kruvikeerajaga midagi teha on . </s> <s> Kui kogu aja küsitakse võtmeid ja siis äkki kruvikeerajat ... see on veidi nagu veider ... või kuidas ? </s> </p>
<p> <s> LII : See on loomulik . </s> </p>
<p> <s> ANTI : Loomulik ? </s> </p>
<p> <s> LII : See oli meie hüvastijätt . </s> </p>
<p> <s> ANTI : Kelle ? </s> </p>
<p> <s> LII : Karli ja minu . </s> <s> Kui ma talle kruvikeeraja andsin ja ta selle tagasi andis ... mäletad , see oli ainuke asi , mille ta tagasi andis ? </s> </p>
<p> <s> ANTI : Mäletan . </s> <s> Võtmed jäid auto alla . </s> <s> Ta hoidis neid hammaste vahel , kui tagasi ronis . </s> <s> Pärast kruvikeerajat oli kõik korras . </s> </p>
<p> <s> LII : Karl , sõber . </s> </p>
<p> <s> ANTI : Sa olid temast vist pisut sisse võetud ? </s> </p>
<p> <s> LII : Ma kartsin teda ja tema sai sellest aru . </s> <s> Sind ma karta ei teadnud . </s> </p>
<p> <s> ANTI : Mind ? </s> </p>
<p> <s> LII : Sind . </s> </p>
<p> <s> ANTI : Miks mind kartma peab ? </s> </p>
<p> <s> LII : Ei pea . </s> </p>
<p> <s> ANTI : Sa ju ütlesid . </s> </p>
<p> <s> LII : Ütlesin , et ei teadnud karta . </s> </p>
<p> <s> ANTI : Ja kui oleksid teadnud , kas siis oleksid ... kartnud . </s> </p>
<p> <s> LII : Mitte enne oigamist . </s> <s> Kruvikeeraja ... </s> </p>
<p> <s> ANTI : Tead , ka mina kartsin . </s> <s> Just sellepärast ma nii osavõtlik ja abivalmis olingi . </s> <s> Mõtlesin , et peletan ta sellega eemale . </s> </p>
<p> <s> LII : Ta sai sellest aru . </s> <s> Karl sai sellest aru . </s> </p>
<p> <s> ANTI : Mul jäi hing kurku kinni , kui ta oma sapakaga mändide vahele kadus . </s> </p>
<p> <s> LII : Minul ka . </s> </p>
<p> <s> ANTI : Kõik olid purjus . </s> </p>
<p> <s> LII : Tahtsime ka purju jääda . </s> </p>
<p> <s> ANTI : See polnud võimalik , kõik oli juba ära joodud . </s> </p>
<p> <s> LII : Karl oleks toonud . </s> </p>
<p> <s> ANTI : Arvad ? </s> </p>
<p> <s> LII : Kui ta oleks teadnud . </s> </p>
<p> <s> ANTI : Kuidas ta seda ei teadnud ? </s> <s> Kui ta kõike teadis , miks ta siis seda ei teadnud ? </s> </p>
<p> <s> LII : Mina ka ei teadnud siis veel kõike ... sinust . </s> </p>
<p> <s> ANTI : Kõike ei peagi teadma . </s> </p>
<p> <s> LII : See oli meie esimene voodi . </s> <s> Algul lai , siis läks kitsaks . </s> </p>
<p> <s> ANTI : Selles olen mina süüdi , ausalt . </s> </p>
<p> <s> LII : Sa ei tõmba kunagi tekki endale , selles on su voorus . </s> </p>
<p> <s> ANTI : Mind on nii kasvatatud . </s> </p>
<p> <s> LII : See oli nii ootamatu – magada kellegagi , kes ei tõmba tekki endale . </s> <s> Kes ärkab üles , kui sul on selg paljas ja paneb teki peale . </s> <s> Palja koha peale . </s> </p>
<p> <s> ANTI : Sa ise oled samasugune . </s> </p>
<p> <s> LII : Muidu ma ei saa teada , kuidas sa ennast tunned . </s> </p>
<p> <s> ANTI : Mina tunnen ennast alati hästi , mul on alati hea . </s> </p>
<p> <s> LII : Kui inimesed ka unes üksteise peale mõtlevad , siis peavad nad õnnelikud olema . </s> <s> Anti , sa ei mõelnud minu peale , kui sa mulle tekki peale sättisid ... </s> </p>
<p> <s> ANTI : Kelle peale siis ? </s> </p>
<p> <s> LII : Ema peale . </s> </p>
<p> <s> ANTI : Mina oma emale tekki peale pole pannud . </s> </p>
<p> <s> LII : Aga tema sulle pani ? </s> </p>
<p> <s> ANTI : Loomulikult . </s> <s> Kõik emad teevad nii . </s> </p>
<p> <s> LII : Räägi sellest . </s> </p>
<p> <s> ANTI : Ema tuli ja pani mulle teki peale . </s> <s> Ah , kui vaesed on sõnad ! </s> </p>
<p> <s> LII : Räägi , ära karda . </s> </p>
<p> <s> ANTI : Ma ajasin ennast meelega paljaks . </s> <s> Vahel tegin seda õhtu jooksul mitu korda . </s> <s> Ma tahtsin , et tema käed puudutaksid mind . </s> <s> Samas oli mul häbi , pigistasin silmad kõvasti kinni ja lootsin , et mu keha mind välja ei anna , kui ta tuleb ja teki peale paneb . </s> <s> Mul ei pruukinud kaua oodata , ta nagu teadis , et olen teki maha ajanud , mõne hetke pärast kuulsin samme , uks tehti lahti , ema vaatas mind eemalt ukselävelt , justkui enda rahustamiseks , siis tuli lähemale , peatus voodi ees , kummardus mu kohale ja torkas teki ääred sügavalt madratsi alla . </s> <s> Siis libisesid tema käed üle mu tekiga kaetud keha , kaenlaaukudest varvasteni välja . </s> <s> Just seda olin ma oodanud , just selle viimase puute pärast olin ennast paljaks ajanud . </s> <s> Ta nagu kontrollis , kas ma olen ikka üleni kohal või on midagi puudu . </s> <s> Ma judisesin , üle selja jooksid külmavärinad , kuid seest oli soe </s> </p>
<p> <s> LII : Kui ilus ! </s> </p>
<p> <s> ANTI : Jälle sa norid . </s> </p>
<p> <s> LII : Ei nori . </s> </p>
<p> <s> ANTI : Norid küll . </s> </p>
<p> <s> LII : Kas me oleme tülis ? </s> </p>
<p> <s> ANTI : Ei ole . </s> </p>
<p> <s> LII : Tahame tülli minna ? </s> </p>
<p> <s> ANTI : Mina mitte . </s> </p>
<p> <s> LII : Mina mitte . </s> </p>
<p> <s> ANTI : Kaja . </s> </p>
<p> <s> LII : Sina ütled , mina kajan vastu . </s> <s> Üks asi on valesti . </s> </p>
<p> <s> ANTI : Mis asi ? </s> <s> Kruvikeeraja ? </s> </p>
<p> <s> LII : Kruvikeerajaga on kõik korras . </s> <s> Mul oli hirm ... </s> </p>
<p> <s> ANTI : Sina oma hirmudega . </s> </p>
<p> <s> LII : Mul oli hirm üksi jääda . </s> <s> See hirm oli nii suur , et sai võitu kartusest ... oigamise ees . </s> </p>
<p> <s> ANTI : Oigamist siis veel polnud . </s> </p>
<p> <s> LII : Ma pole seda väitnudki . </s> </p>
<p> <s> ANTI : Sel juhul jõuad sa sündmustest ette . </s> </p>
<p> <s> LII : Kus maal sina oled ? </s> </p>
<p> <s> ANTI : Seal , kus sinagi – sinu mõtetes . </s> </p>
<p> <s> LII : Muusika mängis . </s> </p>
<p> <s> ANTI ( ümiseb ) : Times they are a-changing ... </s> <s> Bob Dylan . </s> </p>
<p> <s> LII : Grammofon oli veranda aknal , aken oli lahti . </s> </p>
<p> <s> ANTI : Ma tahtsin kõvemini keerata , sa ei lubanud . </s> </p>
<p> <s> LII : Mulle ei meeldi vali muusika . </s> </p>
<p> <s> ANTI : Rocki ei saa tasa kuulata . </s> <s> Rock peab alati põhjas olema , muidu ei ole heli puhas . </s> </p>
<p> <s> LII : Dylan ei ole rock . </s> </p>
<p> <s> ANTI : Praegu ei ole . </s> <s> Siis oli . </s> <s> Ta mängis siis juba elektrikitarriga . </s> </p>
<p> <s> LII : Orel oli ka . </s> </p>
<p> <s> ANTI : Tegi niisama pulli . </s> <s> Temasugused võivad . </s> <s> Dylan oli rock , aga tal polnud rocki nägu , sellist ehtsat . </s> <s> See oli grimass , grimassiga nägu , kerge juudiirvega . </s> </p>
<p> <s> LII : Ära solva juute . </s> </p>
<p> <s> ANTI : Otse vastupidi , ülistan . </s> <s> Ma ei jõua neid selle eest ära kiita . </s> <s> Kui meie endi üle nii naerda oskaksime . </s> </p>
<p> <s> LII : Juba oskame . </s> </p>
<p> <s> ANTI : See naer on tühi ja tige . </s> </p>
<p> <s> LII : Sa ise oled .. tühi ja tige ... mitte just nii .. andesta , ei leia sõnu . </s> </p>
<p> <s> ANTI ( teeseldes ) : Mida sa ütlesid , ma ei kuulnud ? </s> </p>
<p> <s> LII : Ei midagi . </s> </p>
<p> <s> ANTI : Kas sa seda lugu tead , kuidas Joplin ükskord täis peaga Dylanile helistas ? </s> </p>
<p> <s> LII : Tahtsin just rääkida . </s> </p>
<p> <s> ANTI : Äkki on sama lugu ? </s> </p>
<p> <s> LII : Ei pruugi olla . </s> <s> Räägi . </s> </p>
<p> <s> ANTI : Noh , helistas New Yorgist , kusagilt baarist ... </s> </p>
<p> <s> LII : Red House'ist . </s> </p>
<p> <s> ANTI : Sa siis tead ? </s> </p>
<p> <s> LII : Ei tea , see ei pruugi olla sama lugu . </s> <s> Ma olin ise seal . </s> </p>
<p> <s> ANTI : Kuidas sa seal olla said ? </s> </p>
<p> <s> LII : New Yorgis oli eelmine aasta eesti kultuuri festival , sa tead seda hästi , lugesin seal sinu luuletusi . </s> <s> President istus esimeses reas ja kuulas . </s> </p>
<p> <s> ANTI : Ta on ise ka luuletaja . </s> </p>
<p> <s> LII : Luuletajal on luuletajale alati midagi öelda . </s> </p>
<p> <s> ANTI : Küllap ta aru sai , mida ma öelda talle öelda tahtsin . </s> </p>
<p> <s> LII : Mida ? </s> </p>
<p> <s> ANTI : Ka mina olen üritanud teda kätte saada . </s> </p>
<p> <s> LII : Nagu Janis Dylanit ? </s> </p>
<p> <s> ANTI : Just . </s> <s> Sa tead seda lugu ? </s> </p>
<p> <s> LII : Tean , aga räägi ikka . </s> <s> Siis on kindel , et keegi teine sellest teada ei saa . </s> </p>
<p> <s> ANTI : Sina ei räägi ? </s> </p>
<p> <s> LII : Kui räägin , siis vaikselt . </s> <s> Seda , mida ei kuule sina , ei kuule ka teised . </s> </p>
<p> <s> ANTI : Mul pole sõpru . </s> </p>
<p> <s> LII : President ? </s> </p>
<p> <s> ANTI : President oli . </s> </p>
<p> <s> LII : Nüüd enam pole ? </s> </p>
<p> <s> ANTI : Vennad nii ei käitu . </s> <s> Isegi kui on presidendid . </s> <s> Mäletad , see juhtus siis , kui ... </s> </p>
<p> <s> LII : Mind juures polnud . </s> </p>
<p> <s> ANTI : Aga ma olen sulle rääkinud . </s> <s> Olen ? </s> </p>
<p> <s> LII : Korduvalt . </s> <s> Aga sa räägid nii paeluvalt , et alati tundub uus lugu olema , mille juures mind polnud . </s> <s> Miks see nii on ? </s> </p>
<p> <s> ANTI : Sinna pole midagi parata , kui inimene on andekas . </s> </p>
<p> <s> LII : President on ka andekas . </s> </p>
<p> <s> ANTI : Ta irvitas ta minu üle . </s> </p>
<p> <s> LII : Kas siis sina seda ei teeks ? </s> </p>
<p> <s> ANTI ( teeb , nagu ei kuuleks , osasse pikkamööda sisse minnes , reaalsusest vabanedes ) : Kõnnin mina ühel hommikul Kadriorus , kui äkki ... </s> <s> Ei , asi sai alguse juba varem , teises kohas . </s> </p>
<p> <s> LII : Lapsepõlves . </s> </p>
<p> <s> ANTI ( nööget märkamata ) : Lapsena olin mina temast haledam . </s> </p>
<p> <s> LII : Sa oigasid . </s> </p>
<p> <s> ANTI : Ka tema oigas ... vahel . </s> <s> Siis kui tahtis , et ema tast välja teeks . </s> <s> Ma võtsin talt ema , tal oli õigus mulle kätte maksta . </s> <s> Aga tal olid põhimõtted , mida minul polnud . </s> <s> Ta võis lasta ennast vaeseomaks kolkida , aga alla ei andnud . </s> <s> Mina olin nagu tuulelipp , vahetasin värvi nagu jõudsin , tema mitte . </s> </p>
<p> <s> LII : Ära nii kaugele mine , ei jõua hommikuks kohale . </s> </p>
<p> <s> ANTI : See päev oli väga eriline päev . </s> <s> Ka sina olid eriline , sa olid minu vastu nii hea . </s> </p>
<p> <s> LII : Kuidas ? </s> </p>
<p> <s> ANTI : Lihtsalt olid ja kõik . </s> <s> Sõnadeta . </s> </p>
<p> <s> LII : Nagu tavaliselt . </s> <s> Kui sina mõtled , et on , siis ka on . </s> </p>
<p> <s> ANTI : Igal hommikul kõnnin ma korra ümber lossi ja alati on mul tunne , et ta näeb mind ja see teeb mu rõõmsaks . </s> <s> Ma ei tahagi , et ta mu sisse kutsuks , tõtt öelda püüan ma ennast oma jalutuskäikudel nähtamatuks teha . </s> <s> Seekord see ei õnnestunud . </s> </p>
<p> <s> LII : Kardin liikus ? </s> </p>
<p> <s> ANTI : Ei , seda mitte . </s> </p>
<p> <s> LII : Eelmine kord liikus . </s> <s> See on uus lugu . </s> </p>
<p> <s> ANTI : Natuke ... natuke uus on iga lugu . </s> </p>
<p> <s> LII : Ja luuletus . </s> </p>
<p> <s> ANTI : Ja luuletus . </s> <s> Ma armastan oma tööd , Lii . </s> </p>
<p> <s> LII : Ma tean . </s> </p>
<p> <s> ANTI : Kui ma tiigi juurde jõudsin ... ma poleks sinna jõudnud , kui ma tol päeval ennast oma vennal näha oleks lasknud . </s> <s> Aga ma ei lasknud . </s> <s> Olin nähtamatu ja kõige nähtamatum osa minust oli minu süda . </s> <s> Kuid see , mis juhtus , tegi mu äkki nähtavaks , ma ei saanud enam nii olla , nagu mind poleks , nagu poleks ma vend vennale ja sõber sõbrale . </s> </p>
<p> <s> LII : Mees naisele . </s> </p>
<p> <s> ANTI ( mehaaniliselt ) : Mees naisele . </s> <s> Üks vanaisa oli oma lapselapsega tiigi äärde jalutama tulnud . </s> </p>
<p> <s> LII : Eelmine kord oli isa ja laps . </s> </p>
<p> <s> ANTI : See oleks siis olnud , kui minu asemel oleks olnud minu vend . </s> </p>
<p> <s> LII : Karl ilma karkudeta . </s> </p>
<p> <s> ANTI : Just . </s> <s> Karl on minust kümme aastat vanem , tema jaoks oleks vanaisa olnud isa . </s> </p>
<p> <s> LII : Ja lapselaps laps . </s> <s> Sa rääkisid siis venna eest ? </s> </p>
<p> <s> ANTI : Ma ei teadnud seda . </s> </p>
<p> <s> LII : Nüüd tead ? </s> </p>
<p> <s> ANTI : Jah , nüüd tean . </s> <s> Mõtlesin , et teen veel ühe tiiru ümber tiigi ... </s> </p>
<p> <s> LII : See on uus . </s> </p>
<p> <s> ANTI : See on Karli komme , alati kõike rohkem teha , olla rohkem kui ta ise . </s> <s> Üle pakkuda . </s> <s> Tal oli koolis seetõttu aritmeetikaga raskusi – ta lisas liitmisel ikka vähemalt ühe . </s> <s> Üks pluss üks oli tema jaoks raudselt kolm . </s> <s> Ta tegutses teises süsteemis , see oli tema süsteem , selles ei eksinud ta kordagi . </s> <s> Kuid ta ei öelnud , mis süsteem see selline on , mille järgi tema rehknutit peab . </s> <s> Kui õpetaja tema käest küsis , miks ta nii teeb , ütles ta " igaks juhuks . " </s> <s> Kuid õige vastus oli olemas ja õpetaja teadis , et vale vastuse sees on õige vastus ja lasi Karli teise klassi . </s> <s> Kui mina kooli läksin , räägiti sellest legende , kõik tundsid mind ... </s> </p>
<p> <s> LII : Venna järgi ... </s> </p>
<p> <s> ANTI : See on siiani nii . </s> <s> Kuhu ma ka ei lähe , vend on ees . </s> <s> Teda pole , aga ta on . </s> <s> Tema luuletused on minu omadest paremad . </s> <s> Ja mitte seetõttu , et sitemaid valitakse ikka enne kui etemaid , ei , neis on see pluss üks , mida ei saa defineerida , kuid mis on . </s> <s> Mul on selle üle hea meel , mulle meeldib ... </s> </p>
<p> <s> LII : Olla nähtamatu ... </s> </p>
<p> <s> ANTI : Jalutada ümber lossi ja tiigi ... </s> </p>
<p> <s> LII : Kaks korda , ära unusta , kaks korda . </s> </p>
<p> <s> ANTI : Kui ma teist ringi tiigi ümber olin lõpetamas , nägin , kuidas too väike ... ta oli selline kandiline , suure pea ja oma vanuse kohta ebatavaliselt laiade õlgadega ... </s> <s> Tiigil on igas nurgas ümmargune kividest laotud äär , sinna jõmpsikas hüppas , vaatas selja taha , vanaisa poole , tahtis talle midagi öelda , kuid komistas siis ja kukkus üle rinnatise ääre . </s> <s> Hetkegi mõtlemata ... </s> </p>
<p> <s> LII : Oled kindel ? </s> </p>
<p> <s> ANTI : Jah . </s> <s> Või ei . </s> <s> Aga see oli rohkem venna kui minu mõte . </s> </p>
<p> <s> LII : Mis mõte see küll oli ? </s> </p>
<p> <s> ANTI : Mõtlesin , et kui ma nüüd ei hüppa , siis järgmisel hetkel pean juba vette hüppama ... ma ei oska ujuda ... </s> <s> Poiss vajus aeglaselt vee alla , kuid mina olin juba kõhuli kividel , pistsin käe vette ... tal olid silmad pärani lahti ... mina nii ei saa ... </s> </p>
<p> <s> LII : Sellepärast sa ujuda ei oskagi . </s> <s> Silmad peavad lahti olema , siis oskad ujuda . </s> </p>
<p> <s> ANTI : Tema ei osanud . </s> </p>
<p> <s> LII : Võib olla oskas . </s> <s> Võib olla ta tahtis , et keegi teda päästaks . </s> <s> Äkki oli tal hea ? </s> <s> Nagu sinul oiates . </s> </p>
<p> <s> ANTI : Võimalik . </s> <s> Siis päästsin ma iseenda . </s> <s> Teist päästes päästad alati ennast . </s> <s> Kes nii ütles ? </s> <s> Vend , ikka vend . </s> <s> Ta ütles seda ühel tähtsal konverentsil , kõik olid hämmeldunud , kõik said aru , et Eestit tuleb päästa , et teisiti ei saa , et Eesti hätta jätmine on võrdne enesetapuga . </s> <s> Hea , et ma siis nii tähtsaid mõtteid ei mõelnud , poiss oleks võinud põhja vajuda . </s> </p>
<p> <s> LII ( siiral lapsehäälel ) : " Vanaisa , see onu päästis minu elu ! " </s> </p>
<p> <s> ANTI : Just . </s> <s> Just nii ta ütles . </s> <s> Vanaisa seisis ta kõrval , oli purjus . </s> </p>
<p> <s> LII : Nagu isa . </s> </p>
<p> <s> ANTI : Kaks ühekorraga ei saa purjus olla , see oleks paroodia . </s> </p>
<p> <s> LII : See oleks ... kuritegu . </s> </p>
<p> <s> ANTI : Kõige rohkem vapustas mind ütlemise täpsus . </s> <s> Sõnad kukkusid ta suust nagu kalliskivid ja kukkusid kõlinal üksteise kõrvale veest nõretava poisi jalgade ette . </s> <s> Ma nägin neid seal , see oli kokkusurutud kokkuvõte toimunust – nagu oleks ta vee all neid sõnu lihvinud ! </s> </p>
<p> <s> LII : Mida isa tegi ? </s> </p>
<p> <s> ANTI : Pakkus mulle pudelit . </s> </p>
<p> <s> LII : Sa võtsid ? </s> </p>
<p> <s> ANTI : Ei . </s> </p>
<p> <s> LII : Pudeli ? </s> </p>
<p> <s> ANTI : Ta andis pudeli minu kätte ja hakkas poisil riideid seljast võtma . </s> </p>
<p> <s> LII : Pudel oli talle kallis . </s> </p>
<p> <s> ANTI : Tuleb nii arvata . </s> <s> Teist võimalust pole . </s> <s> Sama kallis kui poiss , vähemalt . </s> </p>
<p> <s> LII : Ja siis ? </s> </p>
<p> <s> ANTI : Sa ju tead , mis sa küsid ? </s> </p>
<p> <s> LII : Iga lugu on uus ... veidi ... veidi ... </s> </p>
<p> <s> ANTI : Nad olid selle kuskilt välja nuhkinud . </s> </p>
<p> <s> LII : Kes ? </s> </p>
<p> <s> ANTI : Ajakirjanikud ... järgmine päev oli minu pilt igal pool sees ja all oli tekst : " Kirjanik Anti Meri , kes oli tulnud Kadriorgu oma igapäevast jalutuskäiku tegema , sooritas kangelasteo . </s> <s> Enda elu ohtu pannes päästis ta lapse uppumissurmast . " </s> </p>
<p> <s> LII : Nii see ju oli ? </s> </p>
<p> <s> ANTI : Ühe vahega – see polnud mingi kangelastegu . </s> <s> Pigem olin argpüks . </s> <s> Telefon helises vahetpidamata , päev läbi rääkisin üht ja sama , et see polnud mingi kangelastegu . </s> <s> Tegelikult oli ju kõik täpselt nii , nagu poiss mulle tiigi ääres oli öelnud , kuid niipea , kui teised neid sõnu kordasid , oli kõik võlts ja vale . </s> <s> Ei , see polnud mina , kes seda oli teinud , see oli keegi teine . </s> <s> See oli jube . </s> </p>
<p> <s> LII : Miks sa siis telefoni välja ei lülitanud ? </s> </p>
<p> <s> ANTI : Ma ootasin ... üht kõnet . </s> </p>
<p> <s> LII : Vabanda . </s> </p>
<p> <s> ANTI : Siis ma ei teadnud , et ma seda ootan . </s> <s> Nüüd tean . </s> <s> Sama päeva õhtul läksin kinno . </s> </p>
<p> <s> LII : Sina , suur erak , ja äkki kinno ! </s> </p>
<p> <s> ANTI : Ma teadsin , et ta tuleb . </s> <s> Siis ei teadnud , nüüd tean . </s> <s> Tol õhtul oli kinomajas ühe tuntud tšehhi filmirezissööri ... aita meelde tuletada ... </s> </p>
<p> <s> LII : Mendeli ... kui sinu lood kokku ikka klapivad ... </s> </p>
<p> <s> ANTI : Just , Jirzi Mendeli filmide retrospektiiv . </s> <s> Ma ei teadnud , et ta teda teab . </s> <s> Nüüd tean . </s> <s> Mul tahtis süda seisma jääda , kui ta uksele ilmus . </s> <s> Minu vend , President . </s> <s> Tead , millest ma mõtlesin , kui ta üle kogu saali minu poole tuli ? </s> </p>
<p> <s> LII : Pole midagi kergemat , see on igas psühholoogiaõpikus kirjas . </s> <s> Meile tagus seda koos Stanislavskiga juba Panso pähe . </s> <s> Ootasid vennalt pikka paid . </s> </p>
<p> <s> ANTI : Mitte vennalt – presidendilt ! </s> <s> Isegi mitte temalt , vaid eesti rahvalt ! </s> <s> Kuid ta polnud see , kelleks ma teda pidasin . </s> </p>
<p> <s> LII : Kes siis ? </s> </p>
<p> <s> ANTI : Mats , suursugune , kuid kättemaksuhimuline mats ! </s> <s> Kui ta minuni jõudis , istusin mina toolil ja värisesin . </s> <s> Nüüd lõpuks ometi on kätte jõudnud hetk , kui see , kes on suurem kui kõik teised , suurem kui kõige suurem vend , suurem kui maa , suurem kui maailm , tänab sind – lapse päästmise eest ! </s> <s> Kas pole see ilus ? </s> </p>
<p> <s> LII : On . </s> </p>
<p> <s> ANTI : Tead , mis ta tegi ? </s> <s> ( Anti tõuseb voodilt , sammub köögi ukseni ja tuleb sealt tagasi naise juurde , jääb seisma , sirutab käe elegantselt välja ja teeb naise suunas viipe – tõuse üles ! ) </s> <s> Tõuse , vääritu vend , kas sa etiketti ei tunne ? </s> </p>
<p> <s> LII ( ei liiguta ennast ) : Sa poleks tohtinud tõusta . </s> </p>
<p> <s> ANTI : Vennana või kodanikuna . </s> </p>
<p> <s> LII : Kodanikuna , tal polnud mingit õigust seda teha , ta oli kinno tulnud kui eraisik , mitte President . </s> </p>
<p> <s> ANTI : Seda ma ei suuda . </s> <s> Mina olen alati vend ja tema on minust vanem ... ja andekam . </s> </p>
<p> <s> LII : Kas sa ka kodus igal hommikul tema kätt suudlesid ? </s> </p>
<p> <s> ANTI : Peaaegu . </s> </p>
<p> <s> LII : Siis pole tema ka milleski süüdi . </s> </p>
<p> <s> ANTI : Ei olegi . </s> <s> Kuid teades , kuidas ma teda armastan , võiks ta mulle mõnikord helistada . </s> </p>
<p> <s> LII : Ta ei tea . </s> </p>
<p> <s> ANTI : Teab , ma tean . </s> </p>
<p> <s> Kuigi on juba valge , lausa ebamaiselt valge , heidavad mees ja naine tagasi voodisse . </s> <s> Vaikus . </s> <s> Ei oigamist , ei hingamist . </s> </p>
<p> <s> Kostab telefonihelin . </s> <s> Üks kord , teine , kolmas . </s> </p>
<p> <s> Eesriie langeb . </s> <s> Telefon jääb helisema . </s> </p>
<p> <s> Teine </s> </p>
<p> <s> Baar New Yorgis , arvatavalt Harlemis . </s> <s> Aknast paistavad pilvelõhkujate siluetid . </s> <s> Väljas akna kohal ripub silt , kuhu on tagurpidi kirjutatud : EHT DER ESUOH . </s> <s> Selline baar välja näebki – kummituslik , punane . </s> <s> Kusagilt kostab Jimi Hendrixi " Red House " . </s> <s> Leti ääres istub umbes 20 aastane naine , kaela ümber vikerkaar-pärlikee , põsed paksu võõba all , peas paabulinnusulg , ja joob viskit . </s> <s> ( Naist mängib sama näitleja , kes mängis Liid . ) </s> <s> Ta on üksi , kuid teda tuntakse . </s> <s> Kõige paremini tunneb teda barman . </s> <s> Ta on must , ta on neeger , tema nimi on Arthur . </s> <s> Naise nimi on Janis . </s> <s> Joomine aitab teda kaine olla . </s> </p>
<p> <s> ARTHUR : Veel üks , M'm ? </s> </p>
<p> <s> JANIS : Topelt . </s> </p>
<p> <s> ARTHUR : On the rocks ? </s> </p>
<p> <s> JANIS : Puhast , sa ju tunned mind , Arthur . </s> </p>
<p> <s> Barman täidab Janise soovi . </s> </p>
<p> <s> ARTHUR : Kes teid ei tunneks . </s> </p>
<p> <s> JANIS : Kuid kes armastab ? </s> <s> Kas sina armastad mind , Arthur ? </s> </p>
<p> <s> ARTHUR : Mul on see au . </s> </p>
<p> <s> JANIS : Aga tegelikult ? </s> <s> Päriselt ? </s> </p>
<p> <s> ARTHUR : Te olete palju kannatanud , te teate , mis on valu , ma armastan teid . </s> </p>
<p> <s> JANIS : Kus sa seda tead ? </s> <s> Ma olen narts , ma olen libu , ma olen joodik . </s> </p>
<p> <s> ARTHUR : Teile on liiga tehtud , teid on maha jäetud . </s> </p>
<p> <s> JANIS : Kust sa tead ? </s> </p>
<p> <s> Arthur võtab letilt ajalehe . </s> </p>
<p> <s> ARTHUR : Siin on kõik kirjas . </s> <s> ( Loeb ) " Janis Joplin on andnud meile oma südame . </s> <s> Kui tema hääl rebib tükkideks muusika ja sõnad , on meil tunne , et võiksime tema eest või koos temaga surra . " </s> <s> Hästi öeldud . </s> </p>
<p> <s> JANIS : Jama . </s> </p>
<p> <s> ARTHUR : " Tema repertuaaris on laule , mida teab iga autojuht ( endale : ja barman ) . </s> <s> Ta võib laval jalgu trampida ja ropendada , kuid siis äkki olla nii õrn , et kuulajal jooksevad külmajudinad üle selja . </s> <s> Janise laulud on ema laulud , kes on kaotanud lapse , vihmas ligunenud koera niutsatus ... " </s> </p>
<p> <s> JANIS : Koer mul oli . </s> <s> Tead , mis ta nimi oli ? </s> </p>
<p> <s> ARTHUR : Siin pole öeldud . </s> </p>
<p> <s> JANIS : Seal pole midagi öeldud , see on kõnts , mida sa käes hoiad , puhas sitt . </s> <s> Ma söön seda sitta . </s> <s> Iga päev üks suutäis kõige puhtamat sitta , see hoiab mind elus , ilma selleta ei saaks ma enam elada . </s> <s> Koera nimi oli Grace . </s> </p>
<p> <s> ARTHUR : Ilus nimi . </s> </p>
<p> <s> JANIS : Grace õpetas mind laulma . </s> <s> ( Janis imiteerib koera , niutsub nagu tema . ) </s> <s> Teda enam pole . </s> <s> Ta jooksis minu juurest ära . </s> <s> Ta on surnud . </s> <s> Nagu mina . </s> </p>
<p> <s> ARTHUR : Tahate , loen veel ? </s> </p>
<p> <s> Janis ei vasta . </s> <s> Arthur võtab lehe . </s> </p>
<p> <s> ARTHUR : " Janise nägu on täis sügavaid arme , ümber pea tolknevad rasvased juuksesalgud teevad temast siili ... " </s> </p>
<p> <s> JANIS : Sea . </s> </p>
<p> <s> ARTHUR : Siin on kirjas siil . </s> <s> Mina nii ei arva . </s> </p>
<p> <s> JANIS : Arvad , Arthur , arvad , sa ise ei teagi , et sa arvad . </s> <s> Kui kogu Ameerika arvab , siis arvad ka sina , sellest pole pääsu . </s> <s> Ma olen siga . </s> </p>
<p> <s> ARTHUR : Harlemis arvatakse teisiti . </s> </p>
<p> <s> JANIS : Harlem pole Ameerika . </s> <s> Need , kes neid artikleid kirjutavad , ei julge sinna minna . </s> </p>
<p> <s> ARTHUR : Miks ? </s> </p>
<p> <s> JANIS : Nad on nii valged , sina oled nii must . </s> </p>
<p> <s> ARTHUR : Miks siis M'm ei karda ? </s> <s> Miks istub ta siin ja räägib Arthuriga juttu , nagu oleks ta ... </s> </p>
<p> <s> JANIS : Oleks ta ... ütle lõpuni , Arthur . </s> </p>
<p> <s> ARTHUR : Nagu oleks ta Arthuri sõber . </s> </p>
<p> <s> JANIS : Olengi . </s> <s> Ilma sinuta ei saaks ma olla Bessie Smith . </s> <s> Ilma sinuta oleksin ma siga . </s> <s> Sinuga koos olen ma ... ilus . </s> </p>
<p> <s> ARTHUR : Tänan , M'm , tänan . </s> </p>
<p> <s> JANIS : Ära ütle mulle nii , ütle Janis . </s> </p>
<p> <s> ARTHUR : Janis . </s> <s> Kas proua Janis tahab , et ma talle veel ajalehte ette loen ? </s> </p>
<p> <s> JANIS : Räägi oma sõnadega . </s> </p>
<p> <s> ARTHUR : Selleks pean ma lugema . </s> <s> Ilma lugemiseta Arthuril sõnu pole . </s> </p>
<p> <s> JANIS : Loe siis , onu Tom , loe . </s> </p>
<p> <s> ARTHUR : Mina olen Arthur . </s> </p>
<p> <s> JANIS : Sa oled üks neist , keda me isaga raudteejaamas vaatamas käisime . </s> <s> Rippusite seal piltidel ja pildi all oli kiri , mida te teinud olite . </s> </p>
<p> <s> ARTHUR : Mida siis , mm ... proua Janis . </s> </p>
<p> <s> JANIS ( külma raadiodiktori häälega ) : " John Smith , põgenes kuue kuu eest vanglast , tappis vangivalvuri ja oma kaaslase , ülimalt ohtlik , võib kanda ka tulirelva . " </s> <s> Need olid huvitavad pildid , Arthur . </s> <s> Ma tahtsin isa käest küsida , kas need on inimesed , kuid isa sai aru , millest ma mõtlen . </s> <s> " Need on ka inimesed , Janis . " </s> <s> " Aga nad on ju kurjategijad , isa . </s> <s> Mõrtsukad ja vägistajad . " </s> <s> ( PAUS ) </s> </p>
<p> <s> ARTHUR : Kas need seal piltidel ... kas nad olid kõik mustad ? </s> </p>
<p> <s> JANIS : Mõni oli valge . </s> <s> Mustade vahel on kõik must . </s> </p>
<p> <s> ARTHUR : Mis isa ütles ? </s> </p>
<p> <s> JANIS ( aeglaselt ) : " Nad on inimesed . </s> <s> Nad on meie . " </s> </p>
<p> <s> ARTHUR : Hästi öeldud . </s> <s> Peaaegu nagu ajalehes . </s> </p>
<p> <s> JANIS : Sellepärast olen ma siin , Arthur . </s> <s> Ja sina ei suuda mulle Janis öelda . </s> </p>
<p> <s> ARTHUR : See pole nii kerge , tahab harjumist . </s> </p>
<p> <s> JANIS : Harjuta siis . </s> </p>
<p> <s> ARTHUR : Janis , Janis ... </s> </p>
<p> <s> JANIS : Kalla . </s> </p>
<p> <s> ARTHUR ( kallab pudelist viskit ja ütleb ) : Janis , Janis , Janis , Janis , Janis , Janis ( klaas saab täis ) . </s> <s> Palun , miss Janis . </s> </p>
<p> <s> JANIS : Kui sa mind nikuks , kas sa siis ka miss ütleks ? </s> </p>
<p> <s> ARTHUR : Mul oleks see au . </s> </p>
<p> <s> JANIS : Või oleksid vait . </s> </p>
<p> <s> ARTHUR : Mina oskan mõlemat . </s> <s> Ma pole loom . </s> </p>
<p> <s> JANIS : Andesta , kui võid . </s> </p>
<p> <s> ARTHUR : It's alright . </s> </p>
<p> <s> Arthur võtab lehe , hakkab lugema , loeb suuga , kuid vaikselt sama artiklit , mis varemgi , Janis joob , kuid jälgib Arthuri huuli . </s> </p>
<p> <s> JANIS : Millest seal räägitakse ? </s> </p>
<p> <s> ARTHUR : " Janis Joplin ei laula , vaid elab muusikat , ta on nagu Bessie Smith , kelle hääl oli karje ... " </s> </p>
<p> <s> JANIS : Oma sõnadega , palun . </s> </p>
<p> <s> ARTHUR ( lehte alla lastes , spikerdades ) : Siin on öeldud , et Janis Joplin ... </s> </p>
<p> <s> Janis kahmab lehe enda kätte , Arthur vaikib , tema silmist hakkavad voolama pisarad . </s> </p>
<p> <s> ARTHUR : Ma ei suuda , mul pole sõnu . </s> </p>
<p> <s> JANIS : Olgu , räägin siis ise . </s> <s> Sa ju tahad teada , miks ma olen siga ? </s> <s> ( Arthur on kohmetuses , kord noogutab , siis raputab pead . ) </s> <s> Siga , mitte siil . </s> <s> See juhtus minu kodulinnas Port Arthuris ... </s> <s> Tead sa , kus see asub , Arthur ? </s> <s> ( Arthur noogutab ) Nojah , miks sa ei peaks teadma . </s> <s> Ka mina teaksin ... teaksin kõik linnu maailmas , millel on minu nimi . </s> <s> Võibolla ongi ? </s> <s> Kuskil Aafrikas ? </s> <s> Arthur , sina tuled Aafrikast , kas Aafrikas on mõni linn Janis ? </s> <s> ( Arthur raputab pead ) Ei ole ? </s> <s> Kahju . </s> <s> Võib olla siis , kui mind enam ei ole , antakse Port Arthurile minu nimi . </s> <s> Port Janis , kuidas see kõlab ? </s> <s> Port Arthur-Janis . </s> <s> Kuule , me saame nii ühte , sina ja mina , valge ja neeger , neeger , kes tahtis olla valge ... tahad sa olla valge , Arthur ( Janis näitab sõrmedega ) , natuke , nii natuke , mitte väga palju ? </s> <s> ( Arthur noogutab hirmunult ) tsuti valge neeger , ja valge , kes tahtis olla must , aga ei suutnud , kui palju ta ennast ka ei kraapinud . </s> <s> Port ... port peab jääma , port on sadam , iga kodu on sadam , kodusadam , kuhu kunagi tagasi ei minda ... </s> </p>
<p> <s> ARTHUR : Janisele tehti kodus haiget ? </s> </p>
<p> <s> JANIS : Mulle anti seal diplom . </s> <s> " Kõige koledamale kolledzi-lõpetajale . " </s> <s> Seale . </s> <s> Ma olin seda väärt , ma olingi siga , käitusin nagu siga , jõin , lakkusin ja laaberdasin , olin rohkem poiste kui tüdrukutega . </s> <s> Isa otsis mind linnast taga , tõi mind autoga koju , mina oksendasin auto täis . </s> <s> Isa lõi mind . </s> <s> Mõtlesin , mis ta mulle oli öelnud nende kohta , kes rippusid piltidel , all kiri : KURJATEGIJA . </s> <s> Olin hullem kui nemad , ma polnud inimene , siga olin , siga . </s> <s> Kui ma peeglise vaatasin , paistsid sealt sea silmad . </s> <s> Pidudel ei võetud mind tantsima , ma haisesin . </s> <s> Mul oli üks poiss , David , ta hoidis hinge kinni , kui mind nikkus . </s> <s> " Kas sa mind armastad ? " küsisin temalt . </s> <s> " Jaa , " ütles tema ja õhk tuli temast koos jaaga pahinal välja . </s> <s> " Ma ei usu sind , Dave , see pole tõsi . </s> <s> Sul lihtsalt pole kedagi paremat võtta kui mina . </s> <s> Sulle kõlbab siga ka . </s> <s> Parem siga kui üksindus . " </s> </p>
<p> <s> ARTHUR : Dave tegi sulle haiget ? </s> </p>
<p> <s> JANIS : Mitte tema . </s> <s> Nemad , kes mulle diplomi andsid ja käsi plaksutasid , kui ma seda vastu võtma läksin . </s> <s> Ma ju ei teadnud , mis seal kirjas on . </s> <s> See loeti ette , direktor isiklikult luges . </s> </p>
<p> <s> ARTHUR : Pain , sweet pain . </s> </p>
<p> <s> JANIS : Jah , nad tegid mulle haiget . </s> <s> Kuid neil oli õilis eesmärk . </s> </p>
<p> <s> ARTHUR : Valuga ? </s> </p>
<p> <s> JANIS : Jah , valuga . </s> <s> Nad tahtsid must teha inimest . </s> <s> Seast ei saa eales inimest , ennem ahvist . </s> <s> Siga on inimesele liiga lähedal . </s> </p>
<p> <s> Baari siseneb väike poiss , kandiliste õlgade ja suure peaga , väljanägemiselt nagu see , kelle Anti veest välja tõmbas . </s> <s> Ta tuleb otse Janise juurde ja küsib temalt midagi , mida me ei kuule , näeme ainult viipeid . </s> <s> Janis võtab pluusipõuest rinna ja torkab nibu poisile suhu . </s> <s> Poiss jääb imema . </s> <s> Arthur vestleb Janisega endistviisi edasi . </s> </p>
<p> <s> JANIS : Vahel näen ma unes , et imen ema rinda . </s> <s> Rind on suur , ma ei paista selle tagant välja . </s> </p>
<p> <s> ARTHUR : Ema piim on magus . </s> </p>
<p> <s> JANIS : Magus . </s> <s> Rind on nii suur , et ema ei näe mind . </s> </p>
<p> <s> ARTHUR ( oma mälestustest ) : Emal on piima vähe . </s> <s> Kõik peab suhu minema . </s> <s> Nibuotsa peab kõvasti suus hoidma . </s> </p>
<p> <s> JANIS : Ema tahab vaadata , kas ots on korralikult suus . </s> <s> Aga ei saa , ma ei lase , hoian otsast kõvasti kinni . </s> <s> Tõmban nagu pump . </s> </p>
<p> <s> ARTHUR : Piim saab otsa . </s> </p>
<p> <s> JANIS : See võib iga hetk juhtuda . </s> <s> Ma pean viimase kui tilga kätte saama . </s> <s> Miks ta tahab vaadata ? </s> <s> Kas ta siis imemise järgi ei tunne , et see olen mina ? </s> </p>
<p> <s> ARTHUR : Ta tahab head . </s> </p>
<p> <s> JANIS : Siis õnnestub emal rind enda kätte saada . </s> <s> Ja ta näeb , et see , kes tema rinda imes , pole inimlaps , vaid siga . </s> <s> Ma ärkan karjumise peale , silmad on juba lahti , aga ma kuulen , kuidas keegi südantlõhestava häälega kriiskab – " Siiiga , siiiga , siiiga ! " </s> <s> Siis ma ärkan lõplikult ja tunnen , et mu suu on kuiv , mida peab kohe niisutama . </s> <s> Siis ma tulen sinu juurde " Red House'i " . </s> <s> Ja siin oled sina , Arthur , sa armastad mind nagu mu ema , sest sul on see au olla must , must nagu öö , kus säravad tähed , sinu hambad . </s> <s> Kas kodus loobitakse lapsi kividega ? </s> <s> Mind loobiti ja mina , rumal , loopisin vastu , need kivid on mul nüüd kurgus ja läbi nende ma laulan . </s> <s> Kodukivid on kandilised , teravate äärtega ... </s> </p>
<p> <s> ARTHUR : Kodus lapsi armastatakse . </s> </p>
<p> <s> JANIS : Isegi siis , kui nad on inetud ? </s> <s> Isegi siis , kui nad on sead ? </s> </p>
<p> <s> ARTHUR : Mulle ütles mu ema alati , et muidu ma sind nii kalliks ei peaks , Arthur , kui sa poleks kole nagu krokodill . </s> <s> Ta tahtis mind lohutada . </s> </p>
<p> <s> JANIS : Sa olid hea poiss , Arthur . </s> </p>
<p> <s> ARTHUR : Paha , väga paha . </s> <s> Ma tapsin oma venna . </s> </p>
<p> <s> JANIS : Venna ... tapsid venna ? ! </s> </p>
<p> <s> ARTHUR : Ma tõstsin ta vanni , et ta minuga mängiks , aga vesi oli liiga sügav , vend oli liiga väike . </s> <s> Ma ei jõudnud teda vannist välja tirida . </s> <s> Ema tahtis , et ma endale ise karistust ei otsiks . </s> <s> Sellepärast ta mind lohutaski . </s> <s> Karistus tuli ikka . </s> <s> Kui väike Nancy näost roosaks läks ... </s> </p>
<p> <s> JANIS : Nancy on su tütar ? </s> </p>
<p> <s> ARTHUR : Poeg . </s> </p>
<p> <s> JANIS : Naise nimega ? </s> </p>
<p> <s> ARTHUR : Ema auks . </s> <s> Õnneks ema enam pole , ta ei saa kunagi teada , et mind on karistatud . </s> <s> Nancy lämbus oma ema süles . </s> <s> Sellest on nüüd nädal mööda , kui karistus saadeti . </s> <s> Ma teadsin , et see peab juhtuma . </s> <s> Ütlesin kohe naisele , et nüüd peame uue lapse saama , veel pole hilja . </s> </p>
<p> <s> JANIS : Ja tema ? </s> </p>
<p> <s> ARTHUR ( uhkelt ) : Tema nimi on Gwendolin-Elizabeth . </s> <s> Gwendolin-Elizabeth Jones , Jones on minu nimi , Arthur , Arthur Jones , nagu mu isagi . </s> <s> Gwendolin-Elizabeth ütles , et sündigu mu tahtmine , sest me oleme kaks , aga nii ei tohi see jääda . </s> <s> Palus nii kaua oodata , kui lein läbi saab . </s> </p>
<p> <s> JANIS : Lein kestab kaua . </s> </p>
<p> <s> ARTHUR ( kavalalt ) Lein on läbi . </s> <s> Natuke on läbi , natuke veel kestab , inimene peab olema kannatlik . </s> </p>
<p> <s> JANIS : Arhur , ma armastan sind ! </s> </p>
<p> <s> ARTHUR : Ja mind sind , Big Mama . </s> </p>
<p> <s> JANIS : Kas päriselt ? </s> </p>
<p> <s> ARTHUR : Päriselt . </s> </p>
<p> <s> JANIS : Kurat , ma vist usun sind , see on esimene kord , kui keegi , kelle nimi on Janis uskus kedagi , kes ütles , et armastab teda , esimene kord , kui ta kohe vastu ei öelnud – " Ma ei usu sind ! " </s> <s> Terviseks , Arthur , uue lapse terviseks ! </s> </p>
<p> <s> Arthur valab ka endale , nad löövad kokku ja joovad . </s> <s> Mida nad ka ei teeks , poisipõnni ei takista imemast ükski ime . </s> <s> Tõsi , tal on sellega raskusi , sest rind liigub jutu käigus pidevalt eest ära , kuid ta tuleb sellega kõigest hoolimata kenasti toime . </s> </p>
<p> <s> Eesriie . </s> <s> Taamal mõni Joplini enda lugu . </s> </p>
<p> <s> Kolmas </s> </p>
<p> <s> Anti ja Lii kodu . </s> <s> Köök . </s> <s> Uksest paistab voodi või osa sellest , silmipimestavalt valge ja puhas . </s> <s> Anti ja Lii istuvad laua taga , söövad . </s> <s> Äkitselt , poole suutäie pealt Anti tardub . </s> <s> Lii ei pane seda tähele . </s> </p>
<p> <s> LII : Supp sai mage . </s> <s> Ulata mulle soola , Anti . </s> <s> Ei kuule või – soola ! </s> <s> ( Anti seisundit märgates , üritab ta meest harjunud viisil reaalsusse tuua – sõnadega . ) </s> <s> Anti , kallis , mina olen su naine , minu nimi on Lii , me oleme kakskümmend viis aastat abielus , me oleme õnnelikud , väga õnnelikud , see on meie kodu , vaata , seal on aken , aknast paistab valgus ... </s> </p>
<p> <s> Lii improviseerib veel veidi , läheb siis telefoni juurde , tõstab toru , kuid ei vali numbreid , see , mis ta ütleb , on mõeldud Antile . </s> </p>
<p> <s> LII ( valjult ) : Kas kiirabi ? </s> <s> Kas kiirabi kuuleb ? </s> <s> Ma palun , mu mehel hakkas halb , tulge kohe . </s> <s> ( endale ) Ei , ei aita , tuleb kutsuda . </s> <s> ( Valib numbri , seisab , tuututav toru vastu kõrva . </s> <s> Samal ajal ronib teises toas voodi alt välja Kandiline Poiss ning tuleb tuppa . ) </s> </p>
<p> <s> LII ( poissi nähes ) : Kes sina selline oled ? </s> <s> Kust sa siia said ? </s> </p>
<p> <s> Poiss tuleb Lii juurde , võtab hallootava ja jaatava toru ning paneb hargile . </s> <s> Seejärel läheb Anti juurde ja lööb teda näkku . </s> <s> Anti ärkab . </s> </p>
<p> <s> ANTI : Kus ma olen ? </s> </p>
<p> <s> POISS : Kodus . </s> <s> Tema nimi on Lii , ta on sinu naine , sa oled talle kallis , te olete õnnelikud , õnnelikud juba kakskümmend viis aastat , väga õnnelikud oma kodus ... </s> </p>
<p> <s> ANTI : Ja kes sina selline oled ? </s> <s> Kust sa siia said ? </s> </p>
<p> <s> POISS : Uksest . </s> </p>
<p> <s> LII ( Antile ) : Jätsid ukse jälle lahti . </s> </p>
<p> <s> ANTI : Sina ei keeranud kinni . </s> <s> Kumb meist ust kinni paneb ? </s> </p>
<p> <s> LII : See , kes viimasena tuleb . </s> </p>
<p> <s> ANTI : Sina tulid , käisid turul . </s> </p>
<p> <s> LII : Mul olid käed kinni . </s> </p>
<p> <s> ANTI : Pannud siis pakid maha . </s> </p>
<p> <s> POISS ( tõusvat tüli katkestades ) : Mind saadeti . </s> </p>
<p> <s> ANTI : Kes sind saatis ? </s> </p>
<p> <s> POISS : Kas ma ei jõudnud õigel ajal ? </s> </p>
<p> <s> ANTI : Mis jama sa ajad ? </s> <s> Mis ajal ? </s> <s> Mis õigel ? </s> </p>
<p> <s> POISS : Õigel ajal. </s> <s> Küsi naise käest , kui ei usu . </s> </p>
<p> <s> LII : Sul oli halb , Anti , nii halb pole sul juba ammu olnud . </s> </p>
<p> <s> ANTI : Kas ma oigasin ? </s> </p>
<p> <s> LII : Ei . </s> </p>
<p> <s> ANTI : Siis pidi tõesti halb olema . </s> <s> Ega sa kiirabi ei kutsunud ? </s> </p>
<p> <s> LII : Enne oli tema kohal . </s> </p>
<p> <s> POISS : Ma tulin kiiresti . </s> <s> Ja olen abivalmis , alati valmis . </s> </p>
<p> <s> ANTI : Tunned sa teda ? </s> </p>
<p> <s> LII : Ei . </s> </p>
<p> <s> POISS ( näitab armi oma ninal ) : Vaata ! </s> <s> Tunned ära ? </s> </p>
<p> <s> ANTI : Mis siin tunda ? </s> </p>
<p> <s> Poiss võtab köögiriiulilt kilekoti suhkruga , valab põrandale tühjaks ja paneb endale pähe . </s> <s> Lii kasutab seda ära ja teeb paar sammu ukse suunas . </s> </p>
<p> <s> POISS : ( märkab Lii liikumist , võtab taskust revolvri ) Ma soovitan seda mitte teha . </s> <s> ( Lii surub ennast vastu meest , tal on hirm ) . </s> <s> ( Antile : ) Ikka ei mõika ? </s> <s> Sa oleks mu surnuks löönud . </s> <s> Väga valusasti lõid , sul on kõva käsi . </s> <s> ( Võtab koti peast . ) </s> </p>
<p> <s> ANTI : Sina oled see , kes meie trepikojas nuusutamas käis ? </s> </p>
<p> <s> LII : Anti ei tee kärbselegi liiga . </s> </p>
<p> <s> ANTI : Mulle meeldib sinusuguseid klohmida , see on tõsi . </s> <s> Läksin veidi hoogu , vabanda . </s> </p>
<p> <s> LII : Mida see tähendab ? </s> </p>
<p> <s> ANTI : Mõrtsukas , see kõlab hästi . </s> </p>
<p> <s> LII : Kes ta selline on ? </s> </p>
<p> <s> ANTI : Ohver , süütu ohver . </s> <s> Ta tahab õigeks mõistmist . </s> <s> Kättemaksu . </s> <s> Mida sa tahad ? </s> </p>
<p> <s> POISS : Mul on sinu jaoks üks kiri . </s> <s> ( Ulatab Antile taskust võetud ümbriku ) Seal oli sinu nimi peal . </s> </p>
<p> <s> ANTI ( võtab kolletunud ümbrikust paberilehe , loeb ) : Kallis vend , tahaksin Sinu käest andeks paluda ... </s> <s> Kust sa selle said ? </s> </p>
<p> <s> POISS : Võtsin . </s> <s> See oli tal küljetaskus . </s> <s> Ta andis parajasti autogramme . </s> <s> See oli lihtne . </s> <s> Oleksin võinud ta tappa . </s> </p>
<p> <s> ANTI : Sellega ? </s> </p>
<p> <s> POISS : Sellega . </s> </p>
<p> <s> ANTI : Mängult . </s> </p>
<p> <s> POISS : Päriselt . </s> </p>
<p> <s> ANTI : Mängutukiga ? </s> </p>
<p> <s> POISS : Kui sa nii arvad . </s> <s> Mulle ei meeldi tappa . </s> </p>
<p> <s> ANTI : Ma ei arva midagi . </s> <s> Mida sa tahad ? </s> </p>
<p> <s> POISS : Sinu käest midagi . </s> </p>
<p> <s> ANTI : Lii , sind tahetakse . </s> </p>
<p> <s> POISS : Ära ülbitse . </s> </p>
<p> <s> LII : Anti , mida ta tahab ? </s> </p>
<p> <s> ANTI : Karl , mida sa tahad ? </s> <s> Sinu nimi oli ju Karl ? </s> </p>
<p> <s> POISS : Nimed jäävad sulle paremini meelde kui näod . </s> <s> Seda , mis sulle kõige kallim . </s> </p>
<p> <s> ANTI : Elu . </s> </p>
<p> <s> POISS : Armastust . </s> </p>
<p> <s> ANTI : Kuidas ma seda teha saan ? </s> </p>
<p> <s> POISS : Armasta mind . </s> </p>
<p> <s> ANTI : Kuidas ? </s> </p>
<p> <s> POISS : Lõika mul käed otsast . </s> <s> Need on mõrtsuka käed . </s> <s> Mulle ei meeldi tappa . </s> </p>
<p> <s> LII : Issand ! </s> </p>
<p> <s> POISS : Issand on minus . </s> </p>
<p> <s> ANTI : Mida sa silmas pead ? </s> </p>
<p> <s> POISS : Lõika mu suust keel . </s> <s> See on valetaja keel . </s> <s> Mulle ei meeldi valetada . </s> </p>
<p> <s> LII : Suur jumal ! </s> </p>
<p> <s> POISS : Jumal on minus . </s> <s> Ta on suur , suurem kui keegi teab arvata . </s> </p>
<p> <s> ANTI : Ta on hull . </s> </p>
<p> <s> POISS : Torka välja mu silmad . </s> <s> Need on nägija silmad . </s> <s> Mulle ei meeldi näha . </s> </p>
<p> <s> ANTI : Siis peab noa ära teritama . </s> </p>
<p> <s> LII : Anti ! </s> </p>
<p> <s> ANTI ( sosinal ) : Ma püüan aega võita . </s> <s> ( Kõva häälega ) Too mulle nuga , naine ! </s> <s> ( Lii läheb köögikapi juurde , võtab sahtlist suure lihalõikamise noa . ) </s> </p>
<p> <s> POISS : Ärge nähke vaeva . </s> <s> ( Võtab taskust taskunoa , paneb enda ette lauale ) </s> </p>
<p> <s> ANTI : Miks just mina ? </s> <s> Kas sellepärast , et ma sind lõin ? </s> </p>
<p> <s> POISS : Valusalt . </s> </p>
<p> <s> ANTI : Ma võin sulle haiget teha ... </s> </p>
<p> <s> POISS : Seda ma tahangi . </s> </p>
<p> <s> ANTI : Miks peab valus olema ? </s> </p>
<p> <s> POISS : Et teistel ei oleks . </s> <s> Kuidas sa nii rumal oled ? </s> </p>
<p> <s> ANTI : Ma pole enam ammu kellelegi valu teinud , minu oskused sellel alal on , kuidas öeldagi , kuhtunud . </s> </p>
<p> <s> POISS : Ma ei vali sind ainult selle pärast . </s> <s> Ainult see , kes on suur , saab mind aidata . </s> </p>
<p> <s> ANTI : Kas mina siis olen ? </s> </p>
<p> <s> POISS : Sa oled õnnelik . </s> </p>
<p> <s> ANTI : Kust sa seda võtad ? </s> </p>
<p> <s> POISS : Sinu naine ütles . </s> <s> Mina ütlesin ka . </s> <s> Ma ütlesin seda , mida su naine ütles . </s> </p>
<p> <s> ANTI : Lii , mida sa ütlesid ? </s> </p>
<p> <s> LII : Anti ... kallis ... mina olen ... su naine ... minu nimi on Lii ... me oleme kakskümmend aastat abielus , me oleme õnnelikud ... väga õnnelikud ... see on meie kodu ... vaata ... seal on aken ... aknast paistab valgus ... </s> </p>
<p> <s> Lii kordab kogeldes samu sõnu , mis vaatuse algul , Anti püüab teda panna ütlema midagi muud , zestikuleerib ja näitab suuga ette , kuid Lii on liiga hirmul , et mehest aru saada . </s> </p>
<p> <s> POISS ( mõtlikult ) : Valgus , palju valgust ... </s> </p>
<p> <s> ANTI : Ta valetab . </s> <s> Kõik naised valetavad , tegelikult me muud ei tee , kui kisume . </s> <s> Mul käivad öösiti hood peal , oigan , sa ju ise kuulsid , mis Lii ütles , oigan ju , ütle ! </s> </p>
<p> <s> LII : See on tõsi . </s> <s> Anti on haige inimene , ta ei tee kärbselegi liiga . </s> </p>
<p> <s> POISS : Sinu naine armastab sind . </s> <s> Kuid see pole ainus , mille pärast ma sinu valisin . </s> <s> Mind peab minu kätest vabastama kõige suurem , ainult tema saab mind teha tummaks ja pimedaks . </s> </p>
<p> <s> ANTI : See ei saa olla mina . </s> </p>
<p> <s> LII : Ta ei ole suur . </s> <s> Ta on väike . </s> <s> Ta on impotent . </s> <s> Ta ei taha mind ja mina ei taha teda . </s> </p>
<p> <s> ANTI ( Lii poole kiitvalt pöialt tõstes ) : Kuulsid ? </s> <s> Väiksemat kui mina sa ei leia . </s> <s> Ma olen väiksem kui Kafka putukas , usu . </s> <s> Ja arem , julgusest ei maksa minu puhul rääkida . </s> <s> Ükskord ma küll tõmbasin ühe poisikluti tiigist krattipidi välja , kuid see ei tulnud julgusest , see tuli argusest , ma ei tahtnud vette hüpata , ma kartsin uppuda ... </s> </p>
<p> <s> POISS : See olin mina . </s> </p>
<p> <s> ANTI : See poiss oli ... kandiline . </s> </p>
<p> <s> POISS : Mina olen kandiline . </s> </p>
<p> <s> ANTI : Ei ole . </s> <s> See poiss oli sinust vanem . </s> </p>
<p> <s> POISS : Ma olen vanem . </s> </p>
<p> <s> ANTI : Tal polnud armi . </s> <s> Mina lõin selle sulle , kui sind trepikojas peksin . </s> </p>
<p> <s> POISS : Minu armid on minu sees . </s> <s> Nii sügaval , et ma ise ka neid vahel ära ei tunne . </s> <s> Sügavamal kui Jeesus . </s> <s> Ainult need armid on armid . </s> <s> ( PAUS ) Suurte vennad on ka ise suured . </s> </p>
<p> <s> ANTI : Sa ... sa tahad , et mu vend ... et President oleks see , kes sind karistaks ... </s> <s> Et mina tema asemel ... ? </s> </p>
<p> <s> POISS : Sa oled mu päästja . </s> </p>
<p> <s> ANTI : Miks sa kõigevägevamalt endalt ei küsi ? </s> <s> Sa olid täna tema lähedal , ka karistus oli lähedal . </s> <s> Jäänud kauemaks ja sind oleks kinni võetud . </s> <s> Sul oleks käed selja taha väänatud ja pokri pistetud . </s> </p>
<p> <s> POISS : See pole see . </s> </p>
<p> <s> ANTI : Miks ? </s> </p>
<p> <s> POISS : Nii karistatakse süütuid . </s> <s> Mina olen süüdi . </s> </p>
<p> <s> ANTI : Milles ? </s> </p>
<p> <s> POISS : Elus . </s> </p>
<p> <s> ANTI : Kui elus , siis ka surmas ? </s> </p>
<p> <s> POISS : Mõlemas . </s> <s> Minu elu peab olema igavene . </s> <s> Ma pean nägema , kuid ilma silmadeta . </s> <s> Minu sõnadel ei tohi olla kõla , minu puutel jälge . </s> </p>
<p> <s> ANTI : See on võimatu . </s> </p>
<p> <s> POISS : See sõltub sinust . </s> </p>
<p> <s> ANTI : Kas sa ise usud , mida räägid ? </s> </p>
<p> <s> Poiss võtab noa , teeb tera lahti , tõstab käe kohale ja surub alla . </s> <s> Lii , kes on lähemal , haarab käest , kuid nuga on jätnud jälje . </s> <s> Lii surub haava kokku . </s> </p>
<p> <s> LII : Sidet ! </s> <s> Ruttu ! </s> </p>
<p> <s> ANTI : Kust ? </s> </p>
<p> <s> LII : Ah , sa nagunii ei leia , hoia ! </s> </p>
<p> <s> Lii jookseb teise tuppa sidet otsima , Anti jääb poisiga kahekesi . </s> </p>
<p> <s> POISS : Läbirääkimisteks sellest piisab ? </s> </p>
<p> <s> ANTI : Sa ... oled valmis järeleandmisi tegema ? </s> </p>
<p> <s> POISS : Rääkima peab . </s> <s> Kuni keel suus on . </s> <s> Parem oleks ilma , kuid pole kindel , et sa minust siis aru saaks . </s> </p>
<p> <s> ANTI : Tead , ma kohe kuidagi ei tahaks ... kuidas seda öeldagi ... </s> </p>
<p> <s> POISS : Oma käsi verega määrida . </s> </p>
<p> <s> ANTI : Kas nüüd verega , aga määrida , seda küll . </s> <s> ( Tuleb Lii , käes käärid ja side . ) </s> </p>
<p> <s> POISS : Veri ei määri . </s> <s> Veri puhastab . </s> </p>
<p> <s> LII : Hoia oma mokk maas . </s> <s> Kuni ma kätt pole kinni sidunud , paluks vait olla . </s> </p>
<p> <s> ANTI : Karlil on tingimused ... </s> </p>
<p> <s> LII : Mis ma ütlesin ? </s> </p>
<p> <s> ANTI : Ta on sellega nõus , et ma teda ei lõika ... </s> </p>
<p> <s> LII : Anti ! </s> </p>
<p> <s> Hetkeks on mõlemad kuulekad nagu lapsed . </s> <s> Lii lõpetab sidumise ja lükkab supitaldriku poisi ette . </s> </p>
<p> <s> LII : Söö ! </s> </p>
<p> <s> ANTI : Supp on väga hea . </s> </p>
<p> <s> Poiss maitseb ja krimpsutab nägu . </s> </p>
<p> <s> POISS : Hapukapsad , jälle see lörts ! </s> </p>
<p> <s> ANTI ( lööb lusikaga poissi kõlksatades lagipähe ) : Karl , raisk , söö või muidu löön su maha ! </s> </p>
<p> <s> LII : Anti ! </s> </p>
<p> <s> ANTI : Khm , khm . </s> </p>
<p> <s> Kõik hakkavad sööma , nagu poleks midagi juhtunud . </s> <s> Nagu oleks see üks pere , ema , isa ja laps . </s> <s> Kui Anti algne seisund – tardumustõbi – välja arvata , siis taastub endine olukord . </s> <s> Nagu korralikus peres ikka , süüakse taldrikud põhjani tühjaks . </s> </p>
<p> <s> LII : Karlil on uneaeg . </s> <s> ( Võtab poisil käest ) Nõud jäävad sulle . </s> </p>
<p> <s> ANTI : Loomulikult . </s> </p>
<p> <s> Lii ja poiss suunduvad magamistuppa . </s> <s> Karlil õnnestub nuga endaga kaasa võtta . </s> <s> Lii seda ei näe , küll aga Anti . </s> </p>
<p> <s> Tuppa üksi jäänud , hakkab Anti kraani all nõusid pesema . </s> <s> Vesi pahiseb , nõud kolisevad . </s> <s> Anti suleb magamistoa lahti jäänud ukse . </s> <s> Tagasiteel märkab püstolit köögilaual , võtab selle kätte , vajutab triklile , torust kargab välja kirju lilleõis . </s> <s> Lauluviit ümisedes , paneb ta mängima CD . </s> <s> Kostab sama lugu , mida ta ümises ( " Times They Are A-Changing " ) . </s> <s> Anti laulab Dylani häälega , temaga kõrvu ja koos . </s> <s> Aeg-ajalt läheb ta magamistoa ukse juurde , surub kõrva vastu ust ja kuulatab . </s> <s> Seejärel tuleb tagasi ja jätkab endist tegevust . </s> <s> Viimasena peseb Anti puhtaks ka mängurevolvri ja torust paistva lille . </s> <s> Siis tuleb ta toa keskele , istub köögilaua taha ja hakkab omaette rääkima . </s> <s> Rääkimist saadab mõni Dylani lugu – vaikselt , vaevu märgatavalt . </s> <s> Anti kujuteldavaks vestluskaaslaseks on Lii . </s> </p>
<p> <s> ANTI : Ma olen sulle teinud palju haiget , ma tean seda . </s> <s> Kuid üht pead sa tunnistama , ilma minuta poleks sa saanud Ameerikasse . </s> <s> Mina sokutasin su festivalile , mul on tutvusi , sinu enda kesisest näitlejaandest poleks piisanud . </s> <s> Sulle ju meeldis seal , meeldis ? </s> <s> Ameerika on suur maa . </s> <s> Ka armastus on seal suur . </s> <s> Läheb ruttu mööda . </s> <s> Mitte nagu meil , et igaveseks ajaks igavesti . </s> <s> Abielludes ei tohi surra . </s> <s> Meie jaoks oli abielu nagu haud ja kui poleks neid reise , mis kirstukaant veidi kergitasid , siis ma ei tea , mis oleks olnud . </s> <s> Mulle meeldis see , kui sa mulle ütlesid , et nägid New Yorgi pilvelõhkujate kohal kotkast . </s> <s> Keegi rääkis sulle loo Janis Joplinist , kes helistas Bob Dylanile . </s> <s> Nad olid juba mitu päeva joonud ... sa rääkisid seda nii nagu oleksid ise ... Janis ... sa ei joo ju enam , minuga koos , jätsime järgi ... nii ei saa , unes tuleb kõik tagasi , kõik pohmakad , mis sul elades olnud , tulevad kõik tagasi ... proovima peab , kui muidu ei saa – see oleks surm – siis lugudes ... oled sa kuulnud , millise innuga endised alkohoolikud räägivad sellest , mis nendega on juhtunud ? </s> <s> Mis juhtus Janis Jopliniga ? </s> <s> Noh , helistas Dylanile , vana juut oli ise otsas , Janis tundis ta veel enne ära , kui ta midagi öelnud oli...hingamisest...arvad sa nii...hingamisest ... ja muust ka ... sa saad hingamisest aru ... kui ma oigama hakkan...sellest me praegu ei räägi ... </s> <s> " See olen mina , Janis Joplin . </s> <s> Kuidas oleks , kui hüppaksime läbi , olen siin paari sõbraga . " </s> <s> " Ma ei tunne teid . " </s> <s> " Kas te pole siis kuulnud , kuidas ma laulan ? </s> <s> Kriitikud ütlevad , et ma rebin oma häälega muusika tükkideks . </s> <s> " Piece of My Heart " , " Ball And Chain " ? </s> <s> Kindlasti olete kuulnud . " </s> <s> Selle peale kostab telefonist – " Ja mis paneb teid arvama , lady , et olete Janis Joplin ? " </s> <s> ( Naerab pisut hüsteeriliselt ) Kas pole kihvt lugu ? </s> <s> Ta lihtsalt ei tahtnud , et teda tülitataks ? </s> <s> Arvad , et teadis ? </s> <s> Teadis , et see on vaene purjus Janis ja ta ei aidanud teda ? </s> <s> Janis ei vajanud seda ? </s> <s> Selle peale ma ei tulnud . </s> <s> Kust sa tead ? </s> <s> Tead ? </s> <s> Miks ta siis helistas ? </s> <s> Loll oli ? </s> <s> Lõikad valusalt , naine . </s> <s> Minu arvates on Dylan geniaalne . </s> <s> Loobumine on tema põhitrump , just siis , kui ta on pannud inimesed uskuma , et see , mis ta teeb , on õige , ütleb ta ennast sellest lahti . </s> <s> Kusjuures teeb ta seda nii , et inimesed , keda on ju petetud , on talle veel tänulikud . </s> <s> Mina nii ei suudaks . </s> <s> Sina ka mitte ? </s> <s> Mida sa silmas pead ? </s> <s> Seda ? </s> <s> Mida seda ? </s> <s> Helistada ? </s> <s> Mitte vastust saada ? </s> <s> Mitte vastu rääkida ? </s> <s> Kummat ? </s> <s> Janis ju rääkis . </s> <s> Kui ei vastata , pole ka lugu olemas ? </s> <s> Tõeline juuditarkus , kas pole ? </s> <s> Anna mulle andeks , ma mõnikord ei tea , mida ma räägin . </s> <s> Mulle meeldib rääkida . </s> <s> Mul on ilus ja selge hääl . </s> <s> Nagu mu emalgi , temal olid kõik sõnad nagu kalliskivid , ta ütles neid ükshaaval , iga sõna vahel oli väike vahe . </s> <s> Sinuga nii ei ole . </s> <s> Õnneks . </s> <s> Ema teadis , kui palju võib oiata , enne kui päriselt halb hakkab . </s> <s> Mitte kunagi ei äratanud ta mind une pealt . </s> <s> Ema tundis piiri . </s> <s> Piirid nihkuvad , see on õige . </s> <s> There's no border on the borderline . </s> <s> Ükskord otsiti Bobi taga , mõeldi , et on hakanud jälle narkotsi panema , tema oli hoopis oma vanemate juures , küsis emalt luba , kas ta tohib laulda " It's alright , Ma , I'm only bleeding " või peab ta rea ümber tegema . </s> <s> Ema lubas , andis sõnadele oma õnnistuse , kuigi see õnnistamine on vist rohkem kristlaste kui juutide värk . </s> <s> Ema lubas tal ... oiata ... </s> <s> Mul ei lähe see elu lõpuni meelest , kuidas me ükskord olime bussis ja ma hakkasin oigama , algul tasa , keegi ei kuulnud , siis valjemini , ainult ema kuulis , aga ta ei teinud sellest välja . </s> <s> Kui me bussist maha tulime ja kodu poole läksime , oigasin ma juba valjemini , kuid tänav oli tühi ja ema lasi mul oiata . </s> <s> Ta teadis , et oigamine toidab mind , laeb minusse energiat ja päeval tühjaks kulunud patarei saab jälle täis . </s> <s> Tänav oli tühi . </s> <s> Kuidas ma ütlesin ? </s> <s> Tühi , tühi . </s> <s> Me polnud veel koduni jõudnud , kui keegi küsis : " Miks ta oigab ... miks teie poeg teie kõrval oigab ? </s> <s> On tal midagi viga ? </s> <s> Saan ma ehk kuidagi aidata ? " </s> <s> See oli doktor Lepik , ta oli tulnud õhtul õue piipu tegema , ta oli väga viisakas , vana aja inimene . </s> <s> Ema vastas talle samuti viisakalt : " Suur tänu tohter , meil pole abi vaja . " </s> <s> " Kuid ta ju ometi oigab ? " </s> <s> " Jah , aga see ei tule sellest , et ta ennast halvasti tunneb . </s> <s> Oigamine on ainuke , millest mu poeg rõõmu tunneb . </s> <s> Need on tema õnnehetked . </s> <s> Tõsi , seisund võib halveneda , võib ka päriselt halb hakata , kuid selle tunnen ma ära ja annan rohtu . " </s> </p>
<p> <s> Paari viimase lause ajal on magamistoa uks lahti läinud . </s> <s> Liiga pole juhtunud midagi kohutavat , vastupidi , ta on varasemast värskem ja rõõmsam . </s> <s> Tuleb tasahilju Anti selja taha , paneb oma käed talle õlgadele . </s> </p>
<p> <s> LII ( tasa , õrnalt ) : Sul oli hea ema . </s> </p>
<p> <s> ANTI : Väga . </s> <s> ( Ehmudes ) Lii . </s> <s> ( Tõuseb toolilt ) Mis ta sinuga tegi ? </s> </p>
<p> <s> LII : Imes mu rindu . </s> <s> See oli nii hea . </s> <s> ( Anti vaatab naist lähemalt , märkab tema pluusil rinnanibude kohal niiskeid sõõre . ) </s> <s> Piim voolas . </s> </p>
<p> <s> ANTI : Ikka jätkus ? </s> <s> Sinusugusel vanamooril nüüd enam piima . </s> </p>
<p> <s> LII : Jätkus , Anti , jätkus . </s> <s> Jäi ülegi . </s> <s> Teiseks korraks , kui ta jälle tuleb . </s> </p>
<p> <s> ANTI : Aga mina ? </s> </p>
<p> <s> LII : Ka sina võid proovida , kui sa ilusti palud . </s> </p>
<p> <s> ANTI : Palun . </s> </p>
<p> <s> LII : Väga ? </s> </p>
<p> <s> ANTI : Rohkem kui mina ... ( nuuksatab ) ... pole keegi kedagi palunud ... </s> </p>
<p> <s> LII : Kas sa jõuad ? </s> </p>
<p> <s> ANTI : Mul on tugevad lõuapärad , vanasti võisin hammastega sangpommi üles tõsta . </s> </p>
<p> <s> LII : Lähme . </s> </p>
<p> <s> Lii võtab Antil käest kinni , lähevad magamistoa poole , kuid Lii peatub poolel teel . </s> </p>
<p> <s> LII : Sa pead lubama . </s> </p>
<p> <s> ANTI : Mida ? </s> </p>
<p> <s> LII : Et sa ei hammusta . </s> </p>
<p> <s> ANTI : Selle vastu on rohtu . </s> </p>
<p> <s> LII : Võta siis . </s> </p>
<p> <s> Anti jookseb köögikapi juurde , võtab sahtlist paki kondoome ja tõttab magamistuppa , kus Lii ennast juba riidest lahti võtab . </s> </p>
<p> <s> Eesriie . </s> </p>
<p> <s> Muusika kustub koos eesriide langemisega , kuid kestab veidi kauem . </s> </p>
<p> <s> Neljas </s> </p>
<p> <s> Tuba presidendipalees . </s> <s> Võimalikult askeetlik . </s> <s> Tuba on ülevalgustatud – helevalge . </s> <s> Kirjutuslaud ja tool on ainsad esemed , mis silma paistavad . </s> <s> Ülejäänud asjad on valgusse uppunud . </s> <s> Tegevuse käigus valgus kuhtub . </s> <s> Iga sõna tundub valgust neelavat . </s> </p>
<p> <s> Laua taga istub President ja kirjutab kirja . </s> <s> Ta voolib lauseid suuga . </s> </p>
<p> <s> PRESIDENT : Kallis vend , ma palun sinu käest väga vabandust tolle piinliku intsidendi...vahejuhtumi pärast , mis tol õhtul meie vahel juhtus ... </s> </p>
<p> <s> President kärtsutab paberi nutsakaks kokku ja viskab minema , võtab ette uue paberilehe . </s> <s> Kusagilt ( lähemalt kui lõpmatus ) ilmub tuppa valgete kinnastega livrees teener Tiit ( =barman Arthur , must , kes nüüd on valge , ehkki väline muutus pole obligatoorne ) , kõnnib nutsakani , kummardub , võtab selle üles , tahab tagasi minna , kuid teda tabav sõna tarretab ta kohale . </s> </p>
<p> <s> PRESIDENT : Pintsak ! </s> </p>
<p> <s> Senikaua kui Tiit pintsakut toob , kirjutab President kirja valmis . </s> <s> Kui Tiit pintsakuga tuleb – valge pintsakuga ! – , paneb President pintsaku Tiidu abiga selga . </s> <s> Kirja torkab rinnataskusse . </s> </p>
<p> <s> PRESIDENT : Kuidas on ? </s> </p>
<p> <s> TIIT : Te näete hea välja , härra President . </s> </p>
<p> <s> PRESIDENT : Sajakolmekümnest kahest kirjast on kaduma läinud ainult üks . </s> <s> Millest see sõltub ? </s> </p>
<p> <s> TIIT : Pintsakust . </s> </p>
<p> <s> PRESIDENT : Mitmes pintsak see oli ? </s> </p>
<p> <s> TIIT : Kaheteistkümnes . </s> <s> Kollaste nööpidega . </s> </p>
<p> <s> PRESIDENT : Nööpidest ei sõltu midagi . </s> </p>
<p> <s> TIIT : Pintsak ilma nööpideta pole pintsak . </s> </p>
<p> <s> PRESIDENT : Aga kui valgele pintsakule kollased nööbid külge ajada ? </s> </p>
<p> <s> TIIT : Saladus jääb . </s> </p>
<p> <s> PRESIDENT : Kas kiri jõudis pärale ? </s> </p>
<p> <s> TIIT : Sõltub ... ma ei tea , millest see sõltub . </s> </p>
<p> <s> PRESIDENT : Sõltub saajast . </s> <s> Minu vend ei suuda mulle andestada . </s> </p>
<p> <s> TIIT : Milline miljonist ? </s> </p>
<p> <s> PRESIDENT : Üks ! </s> <s> Too üks ja ainus ! </s> <s> See , keda ma solvasin , kellele tegin enda tahtmata haiget . </s> <s> Ma ei saanud teisiti , ma pidin , rahvas vaatas , ei saa ju venda ära tunda , kui rahvas vaatab ... </s> <s> Miks on ta nii julm , miks minu väike vääratus , mida saab pealegi põhjalikult põhjendada ... </s> </p>
<p> <s> TIIT : Pintsakuga , nööpidega . </s> </p>
<p> <s> PRESIDENT : Miks on minu väike vääratus võrdne kuritööga ? </s> <s> Ma nii loodan , et kiri jõudis adressaadini ... </s> <s> Ma ju päästsin ta , miks ei võiks ta nüüd minu peale halastada ? </s> </p>
<p> <s> TIIT : See sõltub täiel määral pintsakust . </s> </p>
<p> <s> PRESIDENT : Kui panna selga sama pintsak ? </s> </p>
<p> <s> TIIT : Keda te sellega petaksite ? </s> </p>
<p> <s> PRESIDENT : Ennast , ainult ennast , sul on õigus , Tiit . </s> <s> Võib olla on asi liiga lihtne ? </s> </p>
<p> <s> TIIT : Lihtne ? </s> </p>
<p> <s> PRESIDENT : Ehk peaks suurendama võimalike luhtumiste arvu ? </s> </p>
<p> <s> TIIT : Te peate silmas pintsakuid ? </s> </p>
<p> <s> PRESIDENT : Pintsakuid peaks olema rohkem , kirju vähem . </s> <s> Rahvaga kohtumiste arv on konstantne , see ei sõltu minust , vaid seadusandjast . </s> </p>
<p> <s> TIIT : Kõik on kirjas . </s> </p>
<p> <s> PRESIDENT : Miks ta mulle ei andesta ? </s> <s> Ükskord ma ta surmasuust päästsin , miks ta seda ei mäleta ? </s> </p>
<p> <s> TIIT : Kas siis , kui te ta tiigist välja tõmbasite ? </s> </p>
<p> <s> PRESIDENT ( ei tee kuulma ) : Või panna kiri otsapidi taskust välja ? ( demonstreerib ) Nii ? </s> </p>
<p> <s> TIIT : Keda te sellega petate ? </s> </p>
<p> <s> PRESIDENT : Kas sina võtaksid kirja , kui näeksid ? </s> </p>
<p> <s> TIIT : Ma ei näe . </s> </p>
<p> <s> PRESIDENT : Oled siis pime ? </s> </p>
<p> <s> TIIT : Peaaegu . </s> </p>
<p> <s> PRESIDENT : Käed sul ju on . </s> <s> Võtaksid ? </s> </p>
<p> <s> TIIT : Mul pole käsi . </s> </p>
<p> <s> PRESIDENT : Kuidas nii ? </s> <s> Mis need siis on ? </s> </p>
<p> <s> TIIT : Need pole võtmiseks . </s> <s> Pole ka tapmiseks . </s> </p>
<p> <s> PRESIDENT : Oled sellele mõelnud ? </s> </p>
<p> <s> TIIT : See mõte ei lahku minust ööl ja päeval . </s> </p>
<p> <s> PRESIDENT : Ma armastan sind , Tiit . </s> </p>
<p> <s> TIIT : Ja mina teid . </s> <s> Õnneks on mul keel selle ütlemiseks . </s> </p>
<p> <s> PRESIDENT : Kui me koos vangis istusime , läks mul korda teda veenda , et ta ei sooritaks enesetappu . </s> <s> Ta oli selle äärel . </s> </p>
<p> <s> TIIT : Te olite ühes kongis ? </s> </p>
<p> <s> PRESIDENT : Nad ei teadnud , et oleme vennad . </s> <s> Meil läks korda neid petta . </s> </p>
<p> <s> TIIT : Võib olla petsid nemad teid ? </s> </p>
<p> <s> PRESIDENT : Võimalik . </s> <s> Kuid meie seda ei teadnud , meie teadsime , et oleme vennad ja peame seda teiste eest varjama . </s> <s> Juba esimesel hommikul ütles ta mulle : " Ma ei taha elada . " </s> <s> Ta ütles seda nagu võõrale , ja ma uskusin . </s> <s> Uskusin , sest mul endal olid täpselt samasugused mõtted . </s> <s> Kuid ma suutsin ta ümber veenda . </s> <s> Ka ennast veensin . </s> <s> Me ei teadnud , et jäime ellu vaid tänu sellele , et olime vennad . </s> <s> Ma petsin ta elama valega , sellega , et rääkisin seda , mida ise ei uskunud . </s> <s> Kui rahvas sellest teada sai , tegi ta minust Presidendi . </s> </p>
<p> <s> TIIT : Te olete selle ära teeninud . </s> </p>
<p> <s> PRESIDENT : Kui sina oleksid tumm , siis räägiksin sulle ühe loo . </s> </p>
<p> <s> TIIT : Ma olen . </s> </p>
<p> <s> PRESIDENT : Ma näen su silmadest , kas sa mind kuuled . </s> </p>
<p> <s> TIIT : Olen üksainus suur silm . </s> </p>
<p> <s> PRESIDENT : Mis värvi su silmad on , Tiit ? </s> <s> Pean tunnistama , et ma ei tea . </s> <s> ( Vaatab ) Üks ... roheline...teine ... sinine . </s> <s> Roheline nagu meri , sinine nagu taevas . </s> </p>
<p> <s> President hakkab rääkima . </s> <s> Ta räägib aeglaselt , sõna-haaval , iga sõna mõju Tiidu silmis kontrollides . </s> <s> ( Mugavuse mõttes , ja näitleja inspiratsioonile ruumi andes , pole seda printsiipi graafiliselt järgitud . </s> <s> Valguse järk-järguline kadumine on loo jooksul eriti hästi tuntav : iga järgnev sõna uus punkt pimedust . ) </s> </p>
<p> <s> PRESIDENT : Mööda lagedat mereranda lõõmava päikese all kõnnib üks väike poiss . </s> <s> Kuigi jalataldu torgivad teravad kivid , ei tunne ta neid . </s> <s> Ta ei tunne ka päikest , ehkki tema selg on põlenud tulipunaseks . </s> <s> Vast aitab vesi mind , mõtleb poiss . </s> <s> Tunda vett ja iseennast , vast on need asjad kuidagi seotud . </s> <s> Pole võimatu , et vees hakkab ta mõistma ema ja isa , kes on tema vastu olnud liiga head . </s> <s> Ta ise arvab , et on kuri . </s> <s> Ta on oma astmahaige venna suu plaastriga kinni kleepinud . </s> <s> Ta ei saa oma tegude eest karistust , ema on rõõmus , et vend ellu jäi , õnn elus olla , elu jälle tunda kaalub üles kõik halva . </s> <s> Isa ei saa millestki teada , nad on otsustanud vait olla , ema ja vend . </s> <s> Miks ? </s> <s> Poiss otsustab vee käest küsida . </s> <s> Vesi ei vasta kohe , poiss ujub kaugele merele , mööda suurest kivist . </s> <s> Vesi on jääkülm , vastuseta . </s> <s> Kuid vastus on olemas ja poiss teab seda . </s> <s> Seal , kus on vastus , läheb vesi soojaks . </s> <s> Mitte palju , kuid tuntavalt . </s> <s> Ta jõuab vastuse ära oodata . </s> <s> Poiss on tugev , ainult vesi – ja meri – on temast tugevamad . </s> <s> Ta on rannast juba kaugel , majakas neemetipus jääb ikka kaugemale , kui äkki poiss näeb , et lainete vahel hõljub üks väike täpp . </s> <s> Esialgu ei seleta silmad hästi . </s> <s> See täpp on linnupoeg . </s> <s> Ta on üksi nagu poisski . </s> <s> Pole isegi ema . </s> <s> Taevas mere kohal on tühi . </s> <s> Mida on tema küsida tahtnud ? </s> <s> Ta ujub otsesuunas poisi poole . </s> <s> Poiss ujub eest ära . </s> <s> Ta ei taha täpiga tegemist teha . </s> <s> Kuid ta mõistab , et ilma temata linnupoeg upub . </s> <s> Mõistab ka seda , et kui olukorrale mingit lahendust ei leidu , uputab täpp nii enda kui tema . </s> <s> Poiss pakub siplevale linnule oma õlgu , kuid too ei taha , keerleb ümber poisi pea , nokib tema huuli . </s> <s> Poiss teeb suu lahti , lind kaob poisi suhu . </s> <s> Poiss ujub tagasi . </s> <s> Ujuda on raske . </s> <s> Ta hoiab huuli lahti , sest kardab , et muidu lind lämbub . </s> <s> Huulte vahelt tuleb valgust , muidu oleks suukoobas nagu pime tuba . </s> <s> Kuid see teeb ujumise raskeks , hingamise rütm on rikutud , vett tuleb suhu . </s> <s> Kui poiss kaldale jõuab , on ta surmani väsinud . </s> <s> Nii väsinud , et ei jõua suudki lahti tema . </s> <s> Kui ta seda teeb , lendab sealt välja väike täpp . </s> </p>
<p> <s> Viimane sõna ajal valgus kustub . </s> </p>
<p> <s> Vaikus . </s> </p>
<p> <s> Telefonihelin . </s> </p>
<p> <s> Üks kord , teine . </s> </p>
<p> <s> Toru võtmise klõps . </s> </p>
<p> <s> TIIT : Teile on telefon , härra President . </s> </p>
<p> <s> PRESIDENT : Halloo , kes seal on ? </s> </p>
<p> <s> Vaikus . </s> <s> Pimedusest kostab ühtlane hingamine , tulesüütaja klõps , suitsupahvakud . </s> <s> Me ei kuule , mida telefonis räägitakse , võime seda aimata kuulaja hingamisest , huulte matsutamisest , köhatustest ja muust . </s> <s> Lõpuks – </s> </p>
<p> <s> PRESIDENT : Tore . </s> <s> Kohati isegi usutav . </s> <s> Ka mina olen oma elus midagi sarnast üle elanud . </s> <s> Kuid lubage küsida , mis paneb teid arvama , et ... olete ... presidendi vend ? </s> </p>
<p> <s> LÕPP </s> </p></div1>
    </body>
  </text>
</TEI>
</teiCorpus>
</teiCorpus>
