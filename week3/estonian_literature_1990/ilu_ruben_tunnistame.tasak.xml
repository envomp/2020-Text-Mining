<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> VARES-BARBARUSE VALITSUS </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> VARES-BARBARUSE VALITSUS </head>
<p> <s> " ... tunnistame meie rahva loomulikku tungi saada vabaks igasuguse võõra riigi survest . " </s> </p><div2 type="alaosa"><head> Esseeride partei liidri Hans Kruusi kõne Asutavas Kogus 1918 </head>
<p> <s> " Uurimismaterjalid süüdistatava kohta nimede all Jõejar , Iioer , Iooer , Jõer , Jõejajar , Jeer , Eer tuleb vaadelda kui materjali ühe isiku — Joer Aleksandr Vassiljevitši kohta . " </s> </p>
<p> <s> NSVL MGB eriti tähtsate asjade osakonna ülema asetäitja polkovnik Bolhovitini märkus 12. oktoobrist 1951 uurimise vahekokkuvõttel eesti poliitiku Aleksander Jõeääre kohta </s> </p>
<p> <s> " Nuuskurid olid hõbeseeklite eest eesti töölisi kodanlusele müünud . " </s> </p>
<p> <s> Poliitik ja ajaloolane Hans Kruus ajalehes " Töö ja Võitlus " nr. 11/1920 </s> </p></div2><div2 type="alaosa"><head> Saateks </head>
<p> <s> Tõelisi kommuniste Johannes Vares-Barbaruse valitsuses ei olnud . </s> <s> Olid valdavalt , nagu neid nüüd nimetatakse , pahempoolitsevad intellektuaalid , seitse neist isegi tipp-ajuhiiglased kaunite kunstide alal . </s> <s> Olid " poliitiliselt süütud lapsed , kes ei tea , mida nad teevad " – nii kirjutas Soome suursaadik Eestis Paavo Hynninen konkreetselt Johannes Vares-Barbaruse kohta oma essees " Finis Estoniae " . 1 </s> </p>
<p> <s> Vares-Barbaruse seltskonna enamik oli hariduse saanud tsaariajal . </s> <s> See haridus oli venekeelne . </s> <s> Järelikult tundsid kõik punaministrid ehtsa venelase loomust , tema harjumusi ja poliitilisi tavasid . </s> <s> Ent sugugi ei osatud ette kujutada , kuidas idanaaber vahepeal muutunud oli . </s> <s> Seepärast kujutlesid Johannes Vares-Barbarus ja tema abi Hans Kruus end sellesse rolli , milles 1904. aastal oli linnanõunik Päts või 1917. aastal linnapea Poska . </s> <s> Suund võeti eesti ühiskonna säilitamisele võõraste võimude rüpes . </s> <s> Kuid sellest lähemalt allpool . </s> </p>
<p> <s> Küsimusele , kui paljud Vares-Barbaruse valitsuse liikmed selleks etteotsa läksid , et rahva olukorda kergendada ja meie eest venelaste juures kosta , on ajaloolased juba leidnud osalise vastuse . </s> <s> Genotsiidi Maarjamaa rahva kallal ei osanud neist ükski ette näha . </s> <s> " Revolutsioonist " usuti isegi sotsiaalset õiglust tõusvat . </s> </p>
<p> <s> Sotsiaalse õigluse apostli psühholoogia ei teki kunagi juhuslikult . </s> <s> Ebaõnn tööandja juures , rusuva sotsiaalse kontrasti nägemine , solvang inimeselt , keda on harjutud pidama autoriteediks ... </s> <s> Kõik see tõukab inimest mässuideoloogiat omaks võtma . </s> <s> Raske on tegutseda nõnda nagu Kuusbergi tegelane Põdrus 1940. aasta " revolutsioonisuvel " oma samme seadis : " 20. juunil juhtus ta Tallinnas olema . </s> <s> Tõepoolest juhtus ... </s> <s> Ta oli seda varemgi teinud ja pealegi lootis õhtuks tagasi jõuda . </s> <s> Asjad kujunesid aga teisiti . </s> <s> Õhtul võttis ta osa rahvakoosolekust Töölisvõimlas ja järgmisel hommikul demonstratsioonist Vabaduse platsil . </s> <s> Mõni tund hiljem oli ta üks neid , kes politseijaoskondadest relvi kokku korjasid ... </s> <s> " 2 — On ütlematagi selge , et nii kähku ja nii eksprompt ei teki maailma ükski tõeline revolutsionäär . </s> </p>
<p> <s> Lugeja leiab neilt lehekülgedelt ka Karl Asti ja Friedebert Tuglase nimed . </s> <s> 1905. aastal olid need kaks veel noored poisid , ässitasid rahvast ega märganud , et rahvas sammubki jäägitult nende järel . </s> <s> Siis aga tulid karistussalklased ja lasksid rahva maha . </s> <s> Ässitajad ise pääsesid põgenema . </s> <s> Missuguseid eneseõigustusmehhanisme kasutati ? </s> <s> Ast — mitte mingisuguseid . </s> <s> Ta ei saanud küllap arugi , mida oli teinud . </s> <s> Ent Tuglas sai . </s> <s> Ta ei tahtnud ühtegi last oma perre , veetis oma eluõhtu täielikus mahajäetuses . </s> <s> Ta ei kirjutanud ühtegi romaani . </s> </p>
<p> <s> Minu raamatu eesmärk on selgitada : millal tundsid 1940. aasta valitsuse liikmed Nigol Andresen , Aleksander Jõeäär , Hans Kruus , Orest Kärm , Juhan Narma , Friedrich Niggol , Neeme Ruus , Johannes Semper , Boris Sepp , Maksim Unt ja Johannes Vares-Barbarus end esmakordselt revolutsionääridena ? </s> <s> Kuidas nad Vabariigi eksisteerimise jooksul kujutasid eesti revolutsiooni ja Eesti tulevikku selle valgusel ? </s> <s> Millal sai otsa entusiasm ja algas pettumus ? </s> <s> Missuguseid eneseõigustusmehhanisme kasutati ? </s> <s> Ühelt poolt , tõepoolest , – vaenuväe satraabid . </s> <s> Teisalt siiski ka omamoodi päästekomitee . </s> <s> Need kolmteist saavad käesoleva raamatu selgrooks . </s> </p>
<p> <s> Revolutsiooniöö sündmustest on ajalookirjanduses ebapiisavalt juttu olnud . </s> <s> Mis aga puudutab rünnakut õhukaitsedivisjonile Juhkentali kasarmuis , siis on dr Jüri Ant täitnud selle lünga 1999. aastal ilmunud suurepärases monograafias " Eesti 1939—1941 : rahvast , valitsemisest , saatusest " . </s> <s> 22. juuni öösel arreteeriti Toompea lossis algharidusega lukksepp Robert Kirnär , kes oli purjus , nõudis süüa ja sõimas läbi esimesena tööle jõudnud valitsuse liikme Maksim Undi . </s> <s> Unt lasi Kirnäri juhitud ja õhukaitsegruppi vallutama saadetud 34-mehelisel grupil relvad ära võtta . </s> <s> Enne äravõtmist relvitustatigi see Eesti armee üksus . </s> <s> Kuna mehed relvi otstarbekalt kasutada ei osanud ja jooma kukkusid , tegi Punaarmee ise nad relvituks , misjärel tundmatud isikud hakkasid neid Tartu maantee kandist tulistama . </s> <s> Selleks ajaks oli saanud sisekaitseülemaks putukateadlane Harald Haberman , kes nõudis , et kodanikud loovutaksid viivitamatult relvad ning alluksid rahvaomakaitse üldjuhtimisele . </s> </p>
<p> <s> 1940 . aasta talv oli olnud ränk . </s> <s> Paljud õunapuud ei puhkenud õitsele ja nii ei olnud nende okstel ka midagi ära õitseda . </s> <s> Erakordselt soojad ilmad kutsusid rahva välja promeneerima . </s> <s> 21. —24 . juuni olid ilusate ilmade supernäited . </s> <s> Ainult esmaspäeval , 24. juunil sadas korraks hoovihma , millega kaasnes keskmise suurusega rahehoog . </s> <s> 21. juuni öö tulevahetuse puhul linnas oli läbi heleda hämaruse kaugele kuulda kuulide " lõbusaid " plaksatusi . </s> <s> Presidendi kantseleiülema Elmar Tambeki sulg on kirjeldanud seda olukorda vast kõige ilmekamalt : " Linnas olid asjad halvad . </s> <s> Pikalt Hermannilt oli maha kistud Eesti Vabariigi lipp . </s> <s> Ulaklikul elemendil olid relvad juba käes . </s> <s> Rüüstati Kaitseliidu relvaladu . </s> <s> Keskvanglast oli vabastatud mõrvareid ja muid roimareid poliitiliste vangide sildi all . </s> <s> Oli tungitud kallale Õhukaitsegrupile ja sooritati rünnakut Sidepataljonile . </s> <s> " 3 Nihutame oma vaatepunkti edasi sõjaministeeriumisse Pikal tänaval . </s> <s> Luureosakonna kapten Aleksei Kurgvel meenutab : " Punaväelastelt ei olnud märatsejate vastu mingit abi loota , olid ju nemad kõik selle korraldanud . </s> <s> Jagasime ohvitseridega püstolid välja , kellel seda ei olnud , lasin välja anda II osakonna relvakapist . </s> <s> Siis tekkis mõte koju naisele telefoneerida . </s> <s> Mõistsin , et jõud on ebavõrdsed , et ei ole enam väljapääsu ja jätsin abikaasaga hüvasti — igaveseks . </s> <s> Nagu abikaasa mulle hiljem rääkis , olnud see kõnelus nii lühike , nii igapäevase jutu toonis öeldud ja Nõmme rahulikus päikesepaistes nii ootamatu , et ta enne ei olnud taibanud selle sügavat sisu , kui oli ka ise vastanud " hüvasti " ja telefoni hargile pannud . </s> <s> Siis alles välgahtanud läbi pea , et — see on vist lõpp ! </s> </p>
<p> <s> Polkovnik Tsukanov ( ametiisik , keda Vene pool oli määranud suhtlema Eesti armee staabiga — A.R. ) ise ei tulnud staapi , aga see polnud ju ta enda tehagi , oli ju tal siis ülemusi kohal väga palju , kuid tundi kolm hiljem saadeti korpuse staabist kohale üks major , kes jäigi " kaitsjana " meie korrapidaja-ohvitseriga ühte tuppa . </s> <s> Sissetungi oht likvideerus aga juba varem , kui uues , Varese valitsuses sõjaministriks määratud kindralmajor Tõnis Rotberg , senine sõjaministri abi , hoonest väljus , et minna Pikale tänavale , N. Liidu saatkonda . </s> <s> Jõuk piiras tema kohe sisse , kuid kuuldes , et tegemist on " rahvavalitsuse " sõjaministriga , kes läheb pealegi N. Liidu saatkonda , kadus ründajail eriline hoog majja sissepääsemiseks ja nad läksid vaikselt laiali . </s> </p>
<p> <s> Järgmisel päeval , 22. juunil kindralmajor Jonson laskis sõjanõukogu saali kokku kutsuda kõik Sv . </s> <s> Staabis töötavad isikud . </s> <s> Vana lugupeetud ratsamees oli " löödud mees " . </s> <s> N. Liidu võimude poolt sõjavägede juhataja kohale sunnituna ta palus kõiki ausalt täita eesti sõjaväelase kohust . </s> <s> Igale kohalolijale pidi olema selge , et selle vana ja väsinud lahingumehe " punasus " piirdus ta ratsapükste punase värviga . </s> <s> " 4 </s> </p>
<p> <s> Pole uudiseks , et 1940. aasta sündmused panevad tõsiselt proovile Eesti riigi õigusliku järjepidevuse . </s> <s> Professor Hans Kruus kui võõrvõimudega mugandumise ideoloogiline üldjuht tõi selleks otstarbeks isegi " oda " välja , kuid raskekahurväeks see siiski ei osutunud . </s> <s> Laseme pihtida Artur Taskal , kes juunipöörde aegu oli " Päevalehe " toimetuse kaastööline ja teenis rahvuskaaslaste seas plusspunkte sellega , et lämmatas presidendilossi ees Eesti hümniga " kümnete eesti kommunistide ülestõusmise laulud " ( väljend minu vanaisalt , kes ise samuti kohapeal viibis– A.R. ) : </s> </p>
<p> <s> " Laupäevaks–pühapäevaks , 29. ja 30. juunil sõitis peaministri asetäitja prof. dr. Hans Kruus Tartusse , et tõenäoliselt nädalalõppu koduses miljöös mööda saata . </s> </p>
<p> <s> Esmaspäeval , 1. juulil oli ta Tallinnas tagasi . </s> <s> Tartust oli ta kaasa toonud Tartu ülikooli õigusteaduskonna haldusõiguse ja -protsessi professori , dr. Arthur-Tõeleid Kliimanni , ülesandega teha vajaduse korral Eesti Vabariigile uus põhiseadus . </s> </p>
<p> <s> Ei mäleta võib-olla kõiki üksikasju seoses selle sündmusega , kuid küll seda , et sain toimetuses korralduse usutleda Kliimanni seoses tema tööga iga päev . </s> </p>
<p> <s> Tundsin Kliimanni samuti oma Tartu ajast . </s> <s> Olin ju tema juures teinud ka haldusõiguse ja -protsessi eksamid . </s> <s> Kuna Kliimann on suur kohvikus käija ja istuja , leppisime kokku nii , et me kohtume iga päev " Kultase " kohvikus kell 15.00. </s> </p>
<p> <s> Vastavalt kokkuleppele saime temaga kokku esmaspäevast kuni neljapäevani samal nädalal , viimane päev kaasa arvatud . </s> <s> Meie esimesel jutuajamisel oli Kliimann väga optimistlik ning ütles mitu korda " küll me teeme uue põhiseaduse , mis ka venelastele on vastuvõetav " . </s> <s> Teadsin , et temale oli asi lihtne , kuna ta oli tuntud hea ja kiire õigusteaduslike küsimuste formuleerijana , ning koostöös Hans Kruusiga ei olnud ette näha mingisuguseid raskusi . </s> </p>
<p> <s> Üldiselt oli Kliimann kellaaegades väga täpne . </s> <s> Ta oli alati ka kohvikus " Kultas " pärast lõunat kell 15. </s> <s> Tema optimism , mis väga selgelt avaldus esmaspäevasel kohtumisel , muutus järgmistel päevadel ikka pessimistlikumaks . </s> <s> Vahe esmaspäevast kuni neljapäevani kujunes ikka suuremaks ja suuremaks . </s> </p>
<p> <s> Reedel kell 15 olin jälle " Kultase " kohvikus nagu harilikult , kuid kes ei tulnud , oli prof. Kliimann . </s> <s> Kuna mul oli teada tema täpsus aegades , kerkisid mul mitmed küsimused . </s> <s> Otsustasin minna tema hotelli . </s> <s> Teadsin , et ta elas samal tänaval hotell " Kuld Lõvis " . </s> </p>
<p> <s> Portjee ütles mulle , et professor on oma toas ja pakib asju . </s> <s> Läksin tema tuppa . </s> <s> Asi oli tõesti nii . </s> <s> Kliimann pakkis oma kohvreid . </s> <s> Neid oli kaks . </s> <s> Üks kohvritest oli lahti ning ta ladus sinna parajasti oma asju . </s> <s> Minu küsimise peale ütles ta , et " venelastega ei saa üldse rääkida , ma sõidan ära " . </s> </p>
<p> <s> Sammusime koos Balti jaama poole . </s> <s> Aitasin temal kohvreid kanda . </s> <s> Minu käes oli üks ning Kliimann ise kandis teist . </s> <s> Kliimann tundus mulle olevat väga löödud mees , vähe rääkiv ja tõsine . </s> <s> Meil ei olnud üldse palju juttu . </s> <s> Endise elava ja sõnaderohke Kliimanni asemel oli sõnaaher ja tõsise olekuga Tartu ülikooli õigusteaduskonna haldusõiguse ja -protsessi professor . </s> <s> Ta läks Tartu rongile . </s> <s> Ei olnud teda sellisena kunagi näinud . </s> <s> See oli reedel , 5. juulil 1940. " 5 Kuna Tartu ülikooli õppejõuna läks Kliimann okupantidega täielikult kaasa , hukkasid sakslased ta Tartu tankitõrjekraavis juulis 1941. </s> </p>
<p> <s> Viimasel hetkel uue valitsuse jaoks välja toodud Vares-Barbarust võiks nimetada omamoodi " mustaks hobuseks " ( tegelane , kes ootamatult etturite tagant välja hüppab , kuid ei maksa etturitest suurt rohkem ) . </s> <s> Siiski — Vares-Barbarus oli prominentne vabariigiaegne tegelane , kelle juubelit 1940. aasta veebruaris tähistati piduliku aktusega " Estonia " kontserdisaalis . </s> <s> 1946. aastaks olid " lood ja laulud " nii kaugel , et kunagised Vares-Barbaruse valitsuse liikmed — muuseas ka Vabadussõja veteranid — olid ennast ammendanud . </s> <s> Ent kohe oli ka vahetus võtta — Murmanski kandis tegutses stahhanovliku sordiaretuse raames seltsimees Eichfeld , kellele meeldinuks samuti töötada Eesti NSV Ülemnõukogu Presiidiumi esimehena . </s> <s> Oli paras aeg Vares-Barbarusele meelde tuletada , et ta sõdis klassisõjas valgete poolel . </s> <s> Arvata võib , et see variant osutus Varese-Barbarusele liiga kõvaks pähkliks . </s> <s> Seniajani on laialdaselt käibel ajaloo tõlgendamise variant , mille kohaselt sooritas Vares-Barbarus südame sunnil enesetapu . </s> <s> Kaheksakümnendate aastate keskel lamas ühes Tallinna haiglas endine Vares-Barbaruse ihukaitsja , kes oli raskes seisundis ja sonis : " Kustuta valgus ! </s> <s> Vaheta bossi revolver ! " </s> <s> Mida tähendab " vaheta bossi revolver " ? </s> <s> Varese peast ei leitud selle püstoli kuuli , mis teda väidetavalt tulistas . </s> <s> Need andmed pärinevad rokitaat Riho Baumannilt , kes oli selle ihukaitsja palatikaaslane . </s> </p>
<p> <s> Päts , Tõnisson ja Hitleri rünnak </s> </p>
<p> <s> Stalini ajal teadsid kõik laulu " Truman , tule päästa meid punaste käest / ja kui sa ei tule , siis otsas on kõik / ja algab meil taas suur Siberi sõit ... " </s> <s> ( 1947. aasta viis ja sõnad ) . </s> <s> Väljaspool Eestit asuvaist jõududest loodeti suurt kasu tõusvat . </s> <s> Kolmekümnendail aga laulsid töölised : </s> </p>
<p> <s> " Ah , armas Jaan , nüüd tule sa </s> </p>
<p> <s> ja aita aru pidada , </s> </p>
<p> <s> kuis saaks me lahti petistest </s> </p>
<p> <s> ja suurtest riigi varastest . </s> </p>
<p> <s> Saaks lahti Pätsu–Sootsidest </s> </p>
<p> <s> ja Harju panga tuusadest , </s> </p>
<p> <s> kes rahva raha raiskasid </s> </p>
<p> <s> ja temalt nahka koorisid . " </s> </p>
<p> <s> Jaan tähendab siin Tõnissoni , Koodi-Jaani , kellest hiljemgi on mõeldud , et küllap tuleb ta veel tagasi ja päästab rahva . </s> <s> Ohud , nagu näha , ei asunud siis veel piiride taga , vaid rahva enda seas , ülikkonna keskel . </s> <s> Harju pank oli irvhammastel alailma hambus . </s> <s> Vabadussõjaaegsed ajalehed tsiteerivad vemmalvärssi " Mis sest , et frondil puudub tank , kuid Tallinnas on Harjupank ... " </s> <s> Turg oli värvikas nähtus , ühiskonna hetkesuundumus tuli just seal kõige paremini esile . </s> <s> Ja seegi laul on turu-kantus . </s> </p>
<p> <s> Müüt , et Tõnisson päästab rahva , kestis niihästi kolmekümnendail kui neljakümnendail aastail . </s> <s> Tõnissoni olevat nähtud veel 1941. aastal ühes laagris Uraalide taga , samuti 1940. aasta lõpul Tartu raudteejaamas koos kahe erariides mehe ehk halliga ( nii nimetati erariides tšekiste ) . </s> <s> Veel 27. juunil 1940 esines Tõnisson ajakirjanduses oma kuulsa avaldusega , et muutused valitsuses on tervitatavad , kui kõik toimub sini-must-valge lipu all . </s> <s> Kuid okupandid rebisid selle lipu katki , niisamuti nagu nad vaimus Tartu rahulepingu katki käristasid . </s> </p>
<p> <s> Tallinna lugejaskond sõltus Jaan Tõnissoni ühiskondliku rolli mõistmisel paljuski tema tegevuse uurija Hans Kruusi mõtteavaldusist , kes kord oli nõus omistama Tõnissonile üldrahvaliku juhi tiitlit , kord jälle mitte . </s> <s> Mõnikord oli Tõnisson " uurija " Kruusi silmis lihtsalt kodanluse juht , kes leidis , et " kihiõpetus ja tööliste klassiteadvuse äratamine ning kasvatamine hädaohtlik olla Eesti väikerahva olemasolule ja edenemisele . </s> <s> " 6 Kruus ei lisanud , kuidas tööliste klassiteadvuse äratamist mõistetakse . </s> <s> Kas täieliku solidaarsusena Nõukogude Venemaa töölistega , misjärel punane idariik meidki roosakaks sulatab ja me seejärel maailmakaardilt üldse kaome ? </s> </p>
<p> <s> Konstantin Päts , kellele rahvas ise 1934. aastal ebanormaalselt suure osa võimust loovutas , jäi presidendi ametist tagasiastumisega lootusetult hiljaks — ta võttis selle sammu ette alles 21. juulil , kui Andresen ja Kruus olid teda selleks veennud.7 Eesti leppis 20 000 , leppis ka 100 000 võõra sõduriga üksnes seepärast , et loodeti aega võita ja ära oodata Hitleri pealetung Venemaale , mis pidi toimuma juba 1940. aasta novembris . </s> <s> Vaid mingi saatusliku eksituse tõttu toimus see hiljem , kui uskuda Pätsi lähikondlasi . </s> <s> Päts keeldus põgenemastki vaid seetõttu , et sakslased pidid kohe tulema vahekordi muutma . </s> <s> " Uskuge mind , hr Tambek , novembri alguseks ( 1940 ) on venelased sakslaste survel siit läinud , nii et hais taga ! " 8 </s> </p>
<p> <s> " Mein Kampfi " oli kodeeritud sõnum , et Saksamaa Lebensraum saab olla idas . </s> <s> Loomulikult oli igale terve mõistusega inimesele selge , et Saksamaa lahingutegevus ei pöördu itta enne , kui Inglismaa on puruks löödud . </s> <s> Seni olid kõik teised " Minu võitluse " plaanid ellu viidud ja sellepärast võis tõepoolest arvata , et Saksamaa asub ka Nõukogude Liitu ründama . </s> <s> Kuid juunis 1940 kestis ikka veel Prantsusmaa tragöödia . </s> <s> 8. juunil pommitasid Briti sõjalennukid Saksa tagalat . </s> <s> Samal päeval teatas BBC , et sakslaste inimkaotused on sõja algusega võrreldes kolm korda suurenenud . </s> <s> 15. juuniks oli Maginot' liin murtud . </s> <s> 20. juunil torpedeeris Briti allveelaev " Clyde " Saksa lahingulaeva " Scharnhorst " . </s> <s> Avalikult levis jutt , et dessant Albionile on reaalsus : Junkers-52 võis peale võtta kakskümmend meest ja niimoodi ühe päevaga 2–3 diviisi Inglismaa rannikule transportida . </s> <s> Ju-89 ja Ju-90 tohutu armaada oli võimeline toimetama Londoni-tagusele rannikule ühe päevaga rohkem kui 15 000 meest . </s> <s> Veel oli juttu sellest , et Inglismaal puudub Prantsusmaaga võrreldav maavägi ning ta ei saagi rünnata maismaal . </s> <s> Kuid õhukaitse oli Londonil võrratu . </s> <s> Saksa sööstpommitajate Ju-87 eskadrillid kandsid suurimaid kaotusi just Albioni , mitte aga Nõukogude Liidu kohal . </s> <s> Ka Briti laevastik oli Hitlerile ohtlik . </s> <s> Sellepärast olnuks enesetapp rünnata Punaarmeed enne , kui läänes polnud käed vabanenud . </s> <s> Ja ega Hitler seda soovinudki . </s> <s> 1940. aasta suvel oli tal idapiiridel endiste neutraalsete riikide vööndis vaid kümme diviisi ilma ühegi tankita ( pole kindlaks tehtud , kui palju oli lennuväge ) . </s> <s> Ta pidas läänes rahulikult ränka sõda , teades , et Stalini toetus on olemas ja rahu Nõukogude Liiduga kaitseb leping . </s> <s> Kust siis ometi võttis Konstantin Päts fantastilise idee , et Reich oma suurt idanaabrit üldse ründama hakkab , pealegi veel novembris 1940 ? </s> <s> Tambek kirjutab : " Mis alusel President oli nii kindel bolševike peatses tagasitõmbumises , jäi minule arusaamatuks . </s> <s> President ei avaldanud seda mulle , kuigi küsisin . </s> <s> " 9 </s> </p>
<p> <s> 26 . juunil 1940 esitas Nõukogude Liit Rumeeniale 24-tunnise ultimaatumi , et see annaks kiiresti üle Bessaraabia ja Põhja-Bukoviina ( neil aladel moodustati hiljem Moldaavia NSV ) . </s> <s> Rumeenia oligi sunnitud territooriumi loovutama . </s> <s> Hitler mõistis , et Stalin tahab Ploiesti naftavälju ja kavatseb okupeerida tulevase naftainvasiooni baasi ja platsdarmina ka Bessaraabia . </s> <s> Prominentne sõjaajaloolane sir Basil Liddell-Hart ( 1895–1970 ) , kelle strateegilisi nägemusi usuvad suurimadki väejuhid , on väitnud , et Hitler mõistis sel ajal imehästi oma selja taga Stalini ähvardust . </s> <s> Sügavate läbimurrete jaoks on nafta sõjas nagu veri , milleta ükski ofensiiv hakkama ei saa . </s> <s> Rumeenia nafta omandamise järel oli Venemaal võimalik sõdida poole Euroopa ulatuses . </s> <s> Nõukogude Liit teadis , et ootamatu hoobi korral naftatehaste regioonile ei suuda Hitler kaotust vältida , kuna sõdib samaaegselt Suurbritanniaga . </s> <s> Hitler nägi Venemaa plaanid läbi . </s> </p>
<p> <s> Liddell-Hart : " 29. juulil rääkis ta Jodlile võimalusest võidelda Venemaaga , kui see peaks tegema katset Rumeenia nafta hõivamiseks . </s> <s> Mõned nädalad hiljem viis ta kaks motoriseeritud ja kümme jalaväediviisi Poola . </s> <s> 6. septembri direktiivis Vastuluuretalitusele on öeldud : " Ida-ala tuleb veel enam militariseerida , kuid ei tohi jätta muljet , et valmistame ette rünnakut itta . /– – –/ Teisest küljest peab Venemaa mõistma , et tugevad ja hästi treenitud saksa diviisid on paigutatud Kindralkubermangu , Preisimaale ja protektoraati . </s> <s> Ta peab tulema järeldusele , et me oleme valmis kaitsma oma huve , eriti Balkanil . " </s> <s> Sellel direktiivil oli kaitseiseloom . </s> <s> Eesmärgiks oli ennetada pigem Vene agressiooni . </s> <s> " 10 </s> </p>
<p> <s> Enne Barbarossa plaani allakirjutamist ja kohe pärast Molotovi lahkumist Berliinist novembris 1940 kutsus Hitler oma kindralid kokku ja ütles , et ta valmistab mõttes ette sõjalist lööki Venemaa pihta . </s> <s> Brauchitsch ja Halder hoiatasid teda , et Saksamaa ei saa sõdida kahel rindel korraga juhul , kui üks vastastest on Venemaa . </s> <s> Ettevaatlikud kindralid juhtisid füüreri tähelepanu Nõukogude Liidu tohututele reservidele . </s> <s> Hitler ei võtnud neid nõuandeid arvesse ja leidis , et sõjas Inglismaa vastu on kõige vajalikumad õhu- ja merejõud , sõjaks Venemaal aga maavägi . </s> <s> Vaevalt olevat aga võimalik teostada Suurbritannia-vastast operatsiooni " Merilõvi " ( " Seelöwe " ) , kuni Venemaa ähvardus jõus püsib . </s> <s> Seevastu sunnib efektne sõjaline demonstratsioon idas Inglismaad rahuläbirääkimistel järeleandlikkusele . </s> <s> Võib vaid kujutleda , kuidas Hitler , pannud oma musta kotkaga mütsi lipukestega maakaardile , valmistus täitma ajaloo üht õnnetuimat missiooni . </s> <s> Pole võimatu , et Nõukogude Liidu ründamine oli Hitleri jaoks tõepoolest sundkäik , nagu seda väidab 1978. aastal Inglismaale " ära hüpanud " endine nõukogude luuraja Viktor Rezun ( kirjanikunimega Viktor Suvorov ) . </s> <s> Tema teosed " Jäälõhkuja " , " M-päev " , " Viimane vabariik " ja " Kontroll " on ilmunud ka eesti keeles . </s> </p>
<p> <s> Suvorovi arvates asus just Doonau vaiksetel voogudel kogu idarinde kampaania võti : " Stalini karjääris oli vähe vigu . </s> <s> Üks neist , kuid olulisim , oli Bessaraabia endale haaramine 1940. aasta suvel . </s> <s> Pärast Bessaraabia hõivamist oleks tulnud otsekohe minna Ploiestini , mis tähendanuks Saksamaa ümberhaaramist . </s> <s> Või siis oodata , kuni Hitler mässib end kõvasti Britannia sõtta . </s> <s> Sel ajal tähendanuks kogu Rumeenia hõivamine samuti " tuhandeaastase Reichi " lõppu . </s> <s> Stalin tegi aga ühe sammu nafta suunas , võttis enda kätte tulevase rünnaku platsdarmi ja otsustas paigal seistes ootama jääda . </s> <s> Niimoodi näitas ta oma huvi Rumeenia nafta vastu ja ehmatas sellega Hitlerit , kes seni sõdis läänes , põhjas ja lõunas , pööramata tähelepanu " neutraalsele " Stalinile . </s> <s> " 11 Just neil põhjustel mõelnud Hitler välja plaani , mis sundis Venemaad sõdima Rumeenia asemel kogu rindel . </s> <s> Professor Suvorov seletab oma raamatus , kui äralõigatuks osutus sõja alguses punalaevastiku Doonau flotill , mis koosnes seitsmekümnest suuremast ja väiksemast laevast . </s> <s> On selge , et mitmesugustel põhjustel alles 18. detsembril 1940 kinnitatud Barbarossa plaan oli mõeldud Rumeenia piirile koondatud Punaarmee tugevate jõudude elimineerimiseks . </s> <s> Küllaltki tõenäoline on ka oletus , et nähes ülitugevate Saksa sõjajõudude koondumist Poola–Ukraina piirile , mis Molotovi-Ribbentropi pakti salaprotokolli järgi oli Nõukogude Liidu–Saksamaa huvisfääride piiriks , tõi Stalingi sinna 16 rünnakuarmeed ja valmistus otsustavaks pealetungiks . </s> <s> Võib arvata , et piiri ääres toimus hoogne võidurelvastumine ja mõlemalt poolt just nimelt otsustavaks pealetungioperatsiooniks . </s> <s> Samal ajal teadis Hitler , et kahuriliha ei ole lõpmatult , tal oli vaid üksainus rünnakuešelon . </s> <s> Stalin aga võis kaotused korvata ja kutsuda iga kell püsside alla veel 5 miljonit meest . </s> <s> Parimad diviisid saatis Stalin lahingusse alles Moskva all . </s> <s> 14. –18 . juunil viis Stalin läbi varjatud mobilisatsiooni ning küüditas 14. juunil saja kilomeetri ulatuses piirilähedased elanikud . </s> <s> Piiri äärde veeti hiiglaslik laskemoonaladu . </s> <s> Punaarmeele olid jagatud salajased ümbrikud pealkirjaga " Avada M päeval " . </s> <s> Suvorov kirjeldab mitmesuguste armeede liikumist piirile ja järeldab , et Nõukogude Liit oli rünnakuks valmis juba 10. juulil . </s> <s> Kuna Žukov armastas atakile asuda pühapäeva hommikul , järeldab Suvorov , et " püha sõja " alguseks oli määratud 6. juuli 1941 ( üheksateist päeva pärast salajast mobilisatsiooni , nagu pärast pealetungioperatsiooni Halhin-golil ) . </s> <s> Kui Nõukogude Liit sel päeval massiliselt jõudu kasutanuks , olnuks kõik nõukogude inimesed sellega nõus toonil " jah , nii see pidigi minema " . </s> <s> 1937. aastast peale oli propaganda kodanikele sisendanud , et vastast tuleb peksta tema enda territooriumil . </s> <s> Isegi Eisensteini filmi " Aleksander Nevski " peakangelane hüüab , et kes ei taha vaenlase maal sõdida , ärgu üldse sõdigu . </s> </p>
<p> <s> Olukorras , kus Nõukogude Liit oli valmis ründesõjaks , pidi Saksamaa andma esimese , ootamatu hoobi , et sundida Liitu pidama kaitsesõda , milleks see ei olnud valmis . </s> <s> Seda Saksa armee 22. juunil tegigi . </s> <s> Nõukogude lennukid ei jõudnud õhku tõusta , sest need pommitati juba lennuväljadel sodiks . </s> <s> Sakslaste kätte langes massiliselt Punaarmee relvastust . </s> </p>
<p> <s> Ajaloolased , kes soovivad teha sõjasüütajaks ainuisikuliselt Hitleri , on Suvorovi hüpoteesi Saksamaa ennetuspealetungist tagasi lükanud . </s> <s> Iisraeli armee nõustaja ja Cambridge'i ajalooprofessor Gabriel Gorodetski on kirjutanud mahuka raamatu " " Jäälõhkuja " müüt " sellest , et Nõukogude Liit valmistus pidama hoopis kaitsesõda . </s> <s> Samas toob just Gorodetski ära Žukovi 1940. aasta juunikuise plaani rünnata Saksamaa positsioone kahelt tiivalt nii , et piiramisrõngasse jääks ühtekokku sada diviisi . </s> <s> See plaan oli teada kogu sõjajärgse aja , sest Žukov ise kirjutas sellest raamatus " Meenutusi ja mõtisklusi " ( " Vospominanija i razmõšlenija " ) . </s> <s> Stalin olevat plaani tagasi lükanud põhjendusega , et sääraseks operatsiooniks ei olda veel valmis . </s> <s> Mida siis arvata Nõukogude Liidu niisugusest " kaitsetaktikast " – vene väejuhtidel olid sõpruspartnerile kallaletungimise plaanid olemas juba siis , kui sakslased alles mõtlesid , ega Stalinil nendega ometi kurje plaane ole ? </s> </p>
<p> <s> Ajaloolased ei ole leidnud vastust küsimusele , kellelt sai Konstantin Päts 1940. aasta suvesündmuste aegu infot sakslaste oletatavast pealetungist novembris . </s> <s> Tõenäoliselt ei võtnud Päts seda laest ja hea usu peale või siis sellest , et " Mein Kampf'is " on Venemaa ründamise plaanid olemas . </s> <s> Küllap tugines ta mingile luureinfole , kuid selliste luureandmete kohta dokumendid puuduvad . </s> <s> Võimalik , et seda ütles talle dr. Hjalmar Mäe , kellega tal oli telefoniühendus üks päev enne Nõukogude suure väekontingendi sissemarssi Eestisse . </s> <s> Mäe ise väidab oma mälestustes " Kuidas kõik teostus " küll vastupidist – tema kuulnud sakslaste idakampaania võimalikkusest just presidendi käest . </s> </p>
<p> <s> Olukord kes-keda tekkis Nõukogude–Saksa piiril 1940. aasta suvel ja sellest oli teadlik ka Päts . </s> <s> Kainelt mõtleja võis oletada , et Saksamaa ei hakka kasutama kaitsetaktikat , sest läänes on tal veel sõda pooleli . </s> <s> Võis arvata , et sakslased on mehed , kes ei lase võõrail niisama lihtsalt tomahooki oma nõupidamistetulpa virutada . </s> </p>
<p> <s> Pole võimatu , et sakslaste operatiivplaane aimas ähmaselt ka mõni Vares-Barbaruse valitsuse liikmetest . </s> <s> Nende kohus oli aga asi nii korraldada , et okupandid 1940. aasta hingetõmbeaja jooksul rahvast ära ei tapa . </s> </p>
<p> <s> Sellepärast on Päts veel peaaegu terve juulikuu ametis . </s> <s> Surma ta ei karda , ootab sakslasi . </s> <s> Teeb kaasa kõik okupatsioonivõimu vigurid . </s> <s> Annab välja käskkirju numbritega 57–193 , vabastades ametist Laidoneri , informatsioonikeskuse juhataja I. Tõrmaküla , politseitalituse abidirektori K. Kirsimäe , haridusministeeriumi noorsoo- ja vabahariduse osakonna juhataja kolonel J. Vellerinna , kohtuminister Boris Sepa , Riiginõukogu liikme A. Orasmaa , haridusministri abi Voldemar Pätsi , Saare maavanema Hendrik Otstaveli . </s> <s> Ta kutsub tagasi Leedu ( J. Lattik ) , Läti ( H. Rebane ) ja Šveitsi ( K. Selter ) saadikud . </s> <s> Ta kustutab nimekirjast siseministri abi August Tuulse , " kes suri 23. juunil " ( tegelikult laskis end maha koos abikaasaga – A.R. ) . </s> <s> Rohkem kui pooled vabastatakse " omal palvel " . </s> <s> Ametist saavad lahti kõik maavanemad . </s> <s> Ametisse astuvad uued inimesed : ülemjuhatajaks Gustav Jonson , sotsiaalministri abiks Lembit Lüüs , haridusministri abiks Harri Moora , haridusministeeriumi noorsoo- ja vabahariduse osakonna juhatajaks Paul Rummo , majandusministri abiks Oskar Sepre , raudteede talituse nõukogu liikmeks Vabadussõja ja 1924. aasta kangelane August Kasekamp . </s> <s> Sotsiaalministri abi A. Mõttus vabastatakse küll omal palvel , kuid kinnitatakse kohe tervise- ja hoolekande talituse juhataja ametikohale , mis näitab , et häid spetsialiste kavatseb uus valitsus siiski tunnustada . </s> <s> Loodushoiu– ja turismiameti direktor Peeter Päts saadetakse puhkusele . </s> <s> Kena suvi , las püüab kala oma turistidega . </s> </p>
<p> <s> Nagu näha , astub suures osas esile uus , värske , teotahteline ja vasakpoolne jõud . </s> </p>
<p> <s> Viimased presidendi käskkirjad annab välja peaminister presidendi ülesannetes või koguni peaministri asetäitja presidendi ülesannetes . </s> <s> Pidu on läbi . </s> <s> Muutused võtab kokku kõnekas lause Nõukogude Liitu astumise juubelduspeo reportaažis 8. augusti " Rahva Hääles " : " Kui enne ootas rahvas paraadil tundide kaupa juhte , siis nüüd ootavad juhid rahvast " . </s> </p></div2><div2 type="alaosa"><head> Nigol Andresen </head>
<p> <s> " Viimati olin Andreeseniga koos 1940. aasta sügisel . </s> <s> Siis Andreesen oli juba hariduse rahvakomissar . </s> <s> Olin tööta ja pöördusin tööd otsides ka tema poole . </s> <s> Andreesen lükkas minu tööjõu pakkumise ilma igasuguse tänuta tagasi , sest ta tundvat mind kui mandunud kodanlast väga hästi . </s> <s> Minu ütlusele , et kui keegi ei anna mulle tööd , võin ju nälga surra , nagu ähvardab Stalini konstitutsioon , vastas Andreesen : " Revolutsiooniveski on juba kord seesugune , et paljud endised tegelinskid jäävad tema kivide vahele ja jahvatatakse peeneks . " </s> </p>
<p> <s> Hea tutvuse poolest soovitasin omalt poolt vastu : " Minu pärast ole siiski mureta . </s> <s> Saan ehk kuidagi hakkama ka sinuta . </s> <s> Vaata parem ise ette , et see veski sind ennast ei lömasta . </s> <s> " " </s> </p>
<p> <s> Elmar Tambeki mälestused raamatus " Tõus ja mõõn " </s> </p>
<p> <s> Välisministri koht oli üks kolmest ministrikohast , mis endise poeedi päralt . </s> </p>
<p> <s> Nigol oli juba koolis imelaps . </s> <s> Ta alustas kooliteed 1910. aastal Vanamõisa vallakoolis . </s> <s> " Isa Gustav oli tulnud Vihula valla rannakülast ja sõlminud Vanamõisa härraga lepingu Nõmme talu ostmiseks . </s> <s> Ema Maria Webermanni juured olid Kavastu mõisa kangrute suguvõsas . </s> <s> Webermannid , elukutselised eestlastest käsitöölised , olevat pärimuse järgi rännanud Virumaale Soomest . </s> <s> See oli traditsiooniderikas suguvõsa , kust pärinesid Eesti Kirjameeste Seltsi ja Aleksandrikooli komiteesse kuulunud mehed , koolmeistrid ja aktiivsed vennastekoguduste liikmed . </s> <s> Nõmme talu alla kuulus 14 tiinu maad , sellest 11 tiinu põldu . </s> <s> Talus tööjõudu jätkus ja põduravõitu tervisega noorim poeg võis juba enne kooliaega pühenduda oma lemmiktegevusele — raamatute lugemisele , " kirjutas professor Lembit Andresen eessõnas eksvälisministri Nigol Andreseni omakäelisele eluloole.12 </s> </p>
<p> <s> Suure talu põdurad perepojad , kes lähevad linna studeerima , ongi potentsiaalsed revolutsionäärid . </s> <s> Mõelgem kas või Antonio Gramsci peale . </s> </p>
<p> <s> Andreseni poliitilistest vaadetest </s> </p>
<p> <s> 1991 . aasta oktoobrikuu " Loomingust " leiame Heino Arumäe sulest kirjutise " Mõnda Hans Kruusist , Mongoolia eeskujust ja poliitilisest naivismist " . </s> <s> See on huvitavaim käsitlus , mis iial punaministrite kohta kirjutatud . </s> <s> Professor Hans Kruus on elu lõpukuudel linti rääkinud , et mitmed valitsuse liikmeid olid teatud aja tegevad rahvademokraatliku Eesti Vabariigi põhiseaduse loomisega . </s> <s> Teravalt oli päevakorda kerkinud niisugune Eesti , kus Nõukogude väed on küll sees , kuid see seik ei ohusta meie riiklikku iseseisvust — s.t. Vabariik jätkab eksistentsi oma valitsusorganite ja armeega , kontrollib piire ja maksustab importi . </s> <s> Seda on nimetatud Mongoolia variandiks . </s> <s> Hans Kruus nimetab sellise riigi võimaliku põhiseaduse loojana vaid üht nime — Nigol Andreseni oma . </s> <s> Kruus lisab , et idee pooldajaid oli teisigi . </s> <s> Enne surma ei kartnud professor Kruus enam repressioone tõe avaldamise pärast . </s> <s> Ometi ei jõudnud ta välja öelda kõike , mida tahtnuks , kuna tema arvates ei olnud selleks veel õige aeg . </s> <s> Välisministeeriumi vabariigiaegse töötaja Evald Uustalu põnevates mälestustes on mainitud seda öist hetke , mil Andresen sai tõenäoliselt teada , et mingit Mongoolia arenguteed ei tule : </s> </p>
<p> <s> " Õhtul andis Välisministeeriumi ukse taga kella mees , keda ma alguses äragi ei tundnud . </s> <s> Vaatasime veel tükil ajal üksteisega tõtt . </s> <s> Mees teretas mind . </s> <s> Siis nägin , et tulija oli Nigol Andresen . </s> <s> Ühte õlga tavalisest veidi kõrgemal hoides , näost hall ja silmis klaasistunud pilk , läks ta midagi enamat lausumata oma kabinetti ja võttis sealt telefonikõne . </s> <s> See kestis veel tund aega hiljem , siis kui minu valvesolemise aeg lõppes ja ma pidin oma vahikorra üle andma . </s> </p>
<p> <s> Sündmuste kohta hiljem kuuldud juttudes on mulle hiljem jäänud kõlama , et see võis olla just see hetk , mil juhtidele kinnitati , et mingit iseseisvust enam olla ei saa . </s> <s> Reamehi aga hoiti saladuses viimse hetkeni , et nad võimalikult kaua rahvast lollitaksid . </s> <s> " 13 </s> </p>
<p> <s> Andresen on oma valitsusaega omakäelises seletuses põhjalikult kajastanud . </s> <s> Ta alustab päris algusest : </s> </p>
<p> <s> " Enne 1922. aastat olid J. Semper ja H. Kruus küll esseerid , kuid vaevalt olid nad selle ammu lõpnud partei esindajad 1940. aastal . </s> <s> Teiste " väikekodanlike parteide " esindajaid valitsuses ma ei teadnud olevat . </s> <s> Minule ei ole silma paistnud kodanluse positsioonide kaitsmise ja Eesti imperialismileerist lahkumise takistamise püüdeid teiste valitsuseliikmete poolt . /— — — / Kohtulikus uurimises mind ei ole süüdistatud kuritegevuses J.Varese valitsuses olemise ajal. </s> </p>
<p> <s> Mul ei ole ühtki fakti , mis tõestaks , nagu oleks valitsuse koosseisus olnud neid , kes " läksid valitsusse selleks , et kaitsta kodanluse positsioone ... " /— — — / . </s> <s> Kuidas siis ka võimalik oleks : ajakirjanduses on tembeldatud Kruus , Andresen , Jõeäär ja Semper hirmsaiks rahvavaenlasteks ja kodanlikeks natsionalistideks ilmselt ka J. Varese valitsuses olemise ajal , neist esimesed kolm olid vangistatud , kuid õigeks mõistetud , Rotberg , Nihtig-Narma ja Unt , kui mu mälu ei peta , ka Sepp , on vangistatud . </s> <s> Jäävad üle J. Vares , N. Ruus , O. Kärm ja Fr . </s> <s> Nigol , kes on surnud või fašistide poolt hukatud – ja ometi viis " see valitsus ellu rea tähtsaid üritusi töörahva huvides " , veelgi enam , aitas ette valmistada nõukogude korda Eestis . </s> <s> Ja ilma et ajaloolasedki midagi teaksid kasvõi üksikute valitsuseliikmete sabotaazhi või reetmise katsetest ! /— — — / </s> </p>
<p> <s> Oma kokkupuutumiste järgi tollest ajast võin kinnitada J. Varese , H. Kruusi , J. Semperi , N. Ruusi ja M. Undi südamlikust andumisest sellele suunale , mis meil oli . </s> <s> Ma ei mäleta , kas mul oli sellekohaseid kõnelusi A. Jõeäärega ja O. Kärmiga , kuid vähemalt esimest tundsin seevõrd , et ta teisi ega ennast ei petnud ja Kärmi kohta ei tekkinud mingeid kahtlusi . </s> <s> Hilisem areng ei ole mulle toonud teisi hinnanguid nende seltsimeeste suhtes . </s> <s> Võõraks jäid mulle T. Rotberg ja F. Nigol , täiesti võõraks B. Sepp . </s> </p>
<p> <s> 22 . juunil sõitis uus valitsuse koosseis presidendi juurde ametitõotust alla kirjutama . </s> <s> Olgu märgitud : ametitõotuse teksti järgi valitsuse liikmed kohustusid truuks jääma demokraatiale , missugust tõotust minu teades ükski valitsuse liige ei ole murdnud . </s> <s> K. Päts kutsus ministreid tulevikus üksikute küsimustega enda juurde nõu pidama . </s> <s> Mina igatahes seda ei teinud . </s> <s> Paaril vajalikul korral kõnelesin temaga telefoni kaudu . /— — — / </s> </p>
<p> <s> Ministeeriumi üleandmisel kutsus senine välisminister A. Piip juhtivad töötajad kokku ja tutvustas neid mulle . </s> </p>
<p> <s> Esimeseks avalikuks esinemiseks oli mul selle järele Kopli miiting 23. juunil , mille üldiselt õiged aruanded ilmusid ajalehtedes . </s> </p>
<p> <s> Kui mitte kõnelda tseremooniapärasest diplomaatliku korpuse vastuvõtmisest , siis oli minu esimeseks tööülesandeks kaubavahetuse korraldamine Saksamaaga , sest ka väliskaubandus kuulus Välisministeeriumi tegevuspiirkonda . </s> <s> Saksa saadik Frohwein esitas mulle noodi , mille järgi täiendavalt Eesti-Saksa kaubalepingu tingimustele Saksamaale saadetavale tselluloosile nõuti suuri koguseid toorpuitu . </s> <s> Odava toorpuidu väljavedu ei olnud soodus väljavedajale . </s> <s> Seejuures Saksamaa oli Eesti tselluloosi peamine tellija . </s> <s> Juba varem oli teatatud tselluloosivabriku kaubasaatmise seisakust . </s> <s> Ma ei andnud saadikule muud vastust , kui et toorpuitu meie ei saa saata , peame kinni kaubalepingust . </s> <s> Seepeale kinnitas Frohwein , et Saksamaa siis lõpetab tselluloosi vastuvõtmise . </s> <s> Samal päeval teatas minu küsimuse peale NSVL saatkond ( Botškarjov ) , et NSVL võtab vastu kogu Eesti tselluloositoodangu . </s> <s> Selle tegin teatavaks Tselluloosivabriku töölisnõukogule , ühtlasi andis majandusminister korralduse , et vabrikut ei tohi seisu jätta . </s> </p>
<p> <s> NSVL saatkonnaga leppisin algusest peale , et sm. Botškarjoviga peame vajalikul juhul nõu ilma formaalsusteta . </s> <s> Muide , tarvitasime oma kõnelustes " seltsimees " . </s> </p>
<p> <s> A.A. </s> <s> Ždanov rõhutas , et tema on valmis alati küsimusi arutama ja seda kutset kasutasin sagedasti . </s> <s> Ühel korral kõnelesin pisut J. Varese asemel , sest küsimuse algatamine kuulus minule – seda küll J. Varese teadmisel . </s> </p>
<p> <s> Sisemine konflikt tekkis kohtuministriga . </s> <s> Boris Sepp oli mulle varem tundmatu advokaat , teda ei tundnud ka ükski teine valitsuse liige . </s> <s> Selgus , et teda oli soovitanud saadik Nikitin . </s> <s> Sepp tekitas võõrastust esmalt sellega , kui esitas juhtivate kohtutegelaste kohtadele vapslikud tegelased . </s> <s> Küsimus jäeti seekord otsustamata . </s> <s> Siis tuletati meelde valitsuse deklaratsioonis lubatud amnestiat . </s> <s> Sepp esitas projekti ainult kriminaalkurjategijate amnesteerimiseks . </s> <s> Mina võtsin ette ägeda rünnaku , küsides , mispärast end. poliitilisi vange ei ole õigustes taastada kavatsetud . </s> <s> Sepp vastas , et poliitilised vangid on juba vabastatud ja kõik korras . </s> <s> Kõnelesin sellest A.A. Ždanovile ja küsisin temalt nõu Sepa tagandamise asjas . </s> <s> Tagandage , ütles Ž. selle peale J. Vares sõitis ettepanekuga Pätsi juurde . </s> <s> Uus kohtuminister Friedrich Nigol oli üliõpilasena osa võtnud sotsiaal-filosoofilisest ühingust ja ka hiljem ei olnud ta kompromiteeritud . </s> </p>
<p> <s> Samal koosolekul , kus Sepale peapesu anti amnestiaseaduse saboteerimise pärast , anti ülesanne M. Undile amnestiaseadus esitada ja see teostus paari päeva pärast . </s> <s> Sellega said kõik õigused tagasi senised poliitilised vangid . </s> <s> Et põhiseadus ja valimisseadus olid endised , siis oli õigusi vaja Riigivolikogu valimistel esinemiseks . </s> <s> Peale selle oli vaja valitsusel anda oma tunnistus neile , kes oma elutööga , kuni 15 aastat vangistuses olles , olid ette valmistanud nii juunipööret kui tulevast nõukogude korda . </s> </p>
<p> <s> Lühikese aja järel sõitis Eesti majandustegelaste delegatsioon majandusministri J.Nihtigi ( Narma ) juhtimisel Moskvasse ( Ždanovi ettepanekul ) . </s> <s> Nihtigi nime muutmine Narmaks toimus nimelt valitsuses oleku ajal. </s> <s> Majandusministri ülesannete täitmine pandi minule . </s> <s> Majandusministeerium oli küll ministeeriumi juhtivad töötajad uutega vahetanud , parteitute majandusmeeste hulgast , kuid aparaat töötas veel vana viisi . </s> <s> Minu ajal määrati majandusministri asetäitjaks Richard Mahl ja Oskar Sepre ( neist esimene oli vormiliselt küll NSVL kodanik , kuid see ei puutunud asja ja ei saanud teatavaks ) . </s> </p>
<p> <s> Juhtivate töötajate vahetus algas Majandusministeeriumi tööpiirkonnas . </s> <s> Eesti Panga president Jaakson ei nõustunud kulla üleandmisega NSVL-le . </s> <s> Kutsusin Jaaksoni oma juurde ja panin talle ette poole tunni jooksul korraldus täita või lahkumispalve esitada . </s> <s> Jaakson lahkus . </s> <s> Sama kiiresti tagandasin Riigitrükikoja juhataja asetäitja ( juhataja oli haige , selle vabastasin pensionile minekuks ) , kes oli öelnud , et ta üht valitsuse korraldust ei hakka trükkima . </s> <s> Selle järele läks aparaat üldiselt hästi käiku . </s> </p>
<p> <s> Nõupidamise tulemusel Botškarjovi ja Varesega kutsusime ära Riia ja Kaunase saadikud ( Rebase ja Lattiku ) ning määrasime uuteks R.Käsperi ja A.Renningu , kes olid kuidagi tuttavad Tartu kommunistidele . /— — — / </s> </p>
<p> <s> Majandusministri töö pärast Riigivolikogu istungijärku läks peamiselt Natsionaliseerimise Komitee ( Arnold Veimer ) juhtimisel . </s> </p>
<p> <s> Peamiseks ametialaseks tööks Välisministeeriumis oli mul Saksa saadiku vastuvõtmine . </s> <s> Ta käis 2–3 korda nädalas ja esitas tavaliselt paar memorandumit või nooti korraga . </s> </p>
<p> <s> Kaks nõudmist olid eriti väljapaistvad . </s> <s> Saksa saatkonna töötajail oli kavatsus sõita Saaremaale 1918. aastal langenud saksa sõjaväelaste haudu külastama . </s> <s> Selleks ja seal fotografeerimiseks küsis ta minu nõusolekut . </s> <s> Ma juhtisin tähelepanu sellele , et märgitud kohad on Eesti valitsuse poolt loovutatud Nõukogude Liidule ja sellepärast peaks ta pöörduma samas asjas NSVL saatkonna poole . </s> </p>
<p> <s> Järgmine esinemine oli veelgi jultunum . </s> <s> Olevat juhtumeid , teatas saadik , et Saksa saatkonna kaastööliste elu on sattunud Eestis hädaohtu ja neid koguni tapetud . </s> <s> ( Oli üks niisugune juhus , kui 1939. aasta kevadel tapeti armukadeduse põhjusel üks Eestimaa sakslane , kes töötas Saksa konsuli juures . ) </s> <s> Sellepärast palub tema Eesti valitsuse nõusolekut paarisaja automaatpüstoli ja muude relvade sissetoomiseks . </s> <s> Ma vastasin , et valitsus on võtnud endale välissaatkondade julgeoleku kindlustamise . </s> <s> Kui on väljasõitusid , palume teatada , anname valve kaasa . </s> <s> Relvade sissetoomist ega relvastatud salkade loomist meie ei saa pooldada . </s> </p>
<p> <s> Mida lähemale jõudis Riigivolikogu uue koosseisu kokkutulek , seda aktiivsemaks läksid mõned saatkonnad , eriti Ameerika , kelle saadik asus Riias . </s> <s> Tallinnas oli saatkonna sekretär . </s> <s> Esimene päris kokkupuutumine oli mul Ameerika saatkonna sekretäriga selle järel , kui Ameerika rekvireeris Eesti kulla ja muud varandused . </s> <s> Sel puhul esitasin protesti ja kutsusin Ameerika sekretäri kell 24 oma juurde . </s> <s> Igatahes juhtus nii , et protesti noodi tekst ei saanud õigeks ajaks valmis ja olin sunnitud ettekutsutut kümmekond minutit laskma oodata . </s> <s> Hiljem lõõpisid mõned seltsimehed sel puhul – ma olevat Ameerika esindajale avaldanud , et " meie oleme suurriik , aga kes teie olete , ei ole selge " . </s> </p>
<p> <s> Siis sõitis Tallinna saadik ise – väga vabalt küsides , kas meie läheme nüüd päriselt Venemaa külge või jääme kuidagi Välis-Mongoolia taolisena püsima . </s> <s> " Kuidas teie võtate vabaduse seesuguse küsimuse esitamiseks ? " küsisin ma vastu ja saadik jäi tagasihoidlikumaks . </s> </p>
<p> <s> President K. Pätsiga ei olnud mul otseselt asjaajamist , sest vastavad dokumendid esitas talle J. Vares peaministrina . </s> <s> Siiski oli mul vaja talle telefoneerida uute saadikute määramise eeltööde tegemisel . </s> <s> Pealegi tuli dekreediga muuta Välisteenistuse seadust , sest saadikukandidaat A. Renning ei olnud ikka veel ülikooli lõpetanud ja seadus nõudis kõrgemat haridust . </s> <s> Kuid jutuajamine arenes ometi edukalt . </s> <s> Kuid mõni päev enne Riigivolikogu kokkuastumist , 18. juulil tuli Pätsiga ometi kokku puutuda . </s> <s> NSV Liidu senine saadik Nikitin kutsuti ära . </s> <s> Tema asemele määrati saadikuks V. Botškarjov . </s> <s> Saadikuvolituste esitamine presidendile toimus traditsioonilise tseremooniaga . </s> <s> Päts luges ette minu poolt valmistatud kõne , milles rõhutati Eesti sõprust Nõukogude Liiduga . </s> <s> Kombe järgi läksin ma pärast saadiku esinemist Välisministeeriumi protokolliosakonna juhatajaga ( A.Tuldava ) presidendi juurde , kes koos asjadevalitsejaga ( E.Tambek ) mu vastu võttis . </s> <s> Mõni aeg istusime veini juures koos . </s> <s> Päts oli sel ajal meeleolus , nagu jääks ta elu lõpuni oma kohale ja nagu maailma asju aetaks tema soovi järgi . </s> <s> Ta kõneles eriti põllumajanduse korraldamisest , " eeskujulike " talude süsteemist jne. </s> <s> Enam mul Pätsiga ei ole midagi tegemist olnud . </s> <s> Märgin , et enne J. Varese valitsuse moodustamist ei ole mul Pätsiga kokkupuutumisi olnud , samuti kui üldiselt kodanlike poliitikutega . /— — — / </s> </p>
<p> <s> Tuleb peatuda ühel lool arhiivi tagasitoomisest . </s> <s> 1939. aasta sügisel valitsus saatis Välisministeeriumi arhiivi Stokholmi saatkonda . </s> <s> See oli vaja tagasi tuua , kuid ei leitud kohe vastavat vormi . </s> <s> Ministeeriumi osakonnajuhataja Kirotar tegi ettepaneku : tema sõidaks järele , kuid talle antagu kaasa mees , kelle vastu valitsusel on täielik usaldus . </s> <s> Pöördusin selles asjas EKP Keskkomitee sekretäri Säre poole , kes määras Rootsi sõiduks sm. Treibergi ( nüüdne Kommunaalmajanduse ministri asetäitja ) . </s> <s> Kirotar ja Treiberg sõitsid Stokholmi ja tõid tõepoolest suure arhiivi kaasa . </s> </p>
<p> <s> Kuid samuti tõid nad kaasa teate , et senine Moskva saadik A. Rei oli Riia kaudu Stokholmi jõudnud . </s> <s> Rei oli meid armetult sisse vedanud ! </s> <s> Ta ilmus Tallinna varsti pärast Varese valitsuse moodustamist , tuli minu juurde tiraadiga , et meil on küll varem suuri vastuolusid olnud , kuid nüüd püüab ta kogu hingest minuga koos töötada . </s> <s> Ta tundis huvi , kas teda Moskvast ära ei kutsuta . </s> <s> Ma vastasin , et NSVL Välisministeerium ei ole tema vastu midagi avaldanud ja mul ei ole põhjust teda ära kutsuda . </s> <s> Pärast nõupidamist J. Varesega ( ja vist veel kellegagi ) kutsusin ma Rei Tallinna mõttega ta siin saadikukohalt vabastada . </s> <s> Tallinna sõitmise asemel oli ta aga passile Rootsi viisa võtnud ja Riia kaudu Stokholmi lennanud . </s> <s> Sellele järgnes juba tagaselja ametist tagandamine . </s> </p>
<p> <s> Olgugi , et omal ajal kuulusin A. Reiga ühte parteisse , olin temaga varem – vist 1930. aastal , ainult üks kord tülitsedes kõnelnud . </s> <s> Tal ei olnud ilmselt teadmata , mida ma parempoolsete sotsialistidega läbi rääkides 1937. aastal tema kohta olin öelnud ühenduses ta tööga Pätsi poliitilises süsteemis . </s> <s> ( 1930. aastal hakkasid sotsid ilmutama valmisolekut uuesti osaleda valitsustes , kui nende töökavu arvestatakse — A.R. ) </s> </p>
<p> <s> Selles osas oli kadunud E. Tammlaan valvsuseta . </s> <s> Tammlaane saatsin senise E. Laamani asemele Moskvasse väljaspool koosseisu kultuurialaseks esindajaks . </s> <s> Ta oli ühtlasi ka saatkonnas poliitiline vaatleja . </s> <s> Hingelt oli E. Tammlaan vana korra vastane ja nõukogude võimu pooldaja , aga ta ei olnud harjunud saadiku tegevust tähele panema . /— — — / </s> </p>
<p> <s> Eriti Riigivolikogu valimiste eel olin väga palju rakendatud agitatsioonitöösse . </s> <s> Minu esinemiste suurema osa stenogrammid või kõnede kokkuvõtted ilmusid ajalehtedes . </s> <s> Neis valitses pealetungiv toon , eriti kõnes " Estonia " teatri kõrval otseselt enne valimisi . </s> <s> Kodanluse positsioonide kaitsmist ega Eesti imperialismileerist lahkumise takistamist ma vähemasti endale ei heida ette . </s> </p>
<p> <s> Riigivolikogus esinesin kaks korda kõnega . </s> <s> Mind valiti Konstitutsioonikomisjoni , kus töötasin sekretärina ja delegatsiooni , kes palus NSVL Ülemnõukogult Eesti vastuvõtmist Nõukogude Liidu liikmeks liiduvabariigina . </s> <s> Ülemnõukogus kandsin ette N. Ruusi kõne venekeelse tõlke . /— — — / </s> </p>
<p> <s> Välisministri kohal olles – juuli esimesel poolel 1940 – võeti mind vastu Eestimaa Kommunistliku Partei liikmeks . </s> <s> Ma ise ei oleks julgenud – vähemalt nii ruttu – oma sooviavaldust esitada , kuid Keskkomitee sekretärid K. Säre ja J. Lauristin küsisid , kas ma tahan Parteisse astuda ja pärast seda kiirustasid mind sooviavaldust esitama . </s> <s> Töö juures Partei mulle mingeid nõudmisi ei esitanud ega õieti Välisministeeriumiga ei teotsenud . </s> <s> Senisele ministri asetäitjale Toferile tegin paar päeva pärast töössehakkamist ametist lahkumise ettepaneku , uue asetäitja kandidaadi Ott Samma kooskõlastasin Parteiga . </s> <s> Suuremaid muudatusi ma Välisministeeriumi aparaadis ma ette ei võtnud , orienteerudes selle asutuse lühikesele elule . /— — — / </s> </p>
<p> <s> Tuleb meelde , et kindral Rotberg üsna varsti valitsuse moodustamise järele astus kord valitsuse istungi lõpus minu juurde ja palus end vahetevahel poliitiliselt orienteerida , sest tema sõjaväelasena olevat neist küsimustest kaugel . </s> </p>
<p> <s> Nagu vist kõiki J. Varese valitsuse ministreid , külastas mind väga palju inimesi , kellel otse ministeeriumiga midagi tegemist ei olnud , samuti saadeti võrdlemisi palju kirju . </s> <s> Kirjadest tuletan meelde pastor V. Kuljuse oma , kes teatas , et tahab valitsusega kaasa töötada ja palus vastavaid ülesandeid . </s> <s> Kirja andsin edasi K. Särele . </s> <s> Rea minu poole pöördunud inimesi , kui neid tundsin , saatsin edasi Töölisühingute Keskliidu korraldusse , kes neid ka kasutas võimete järgi . </s> <s> " 14 </s> </p>
<p> <s> See 1955. aasta novembris kirjutatud apoloogia otse nõretab truualamlikkusest . </s> <s> Sagedaseim sõna on siin " esitama " , mis demonstreerib kiindumust kantseliiti . </s> <s> EKP Keskkomitee VIII pleenumil 1949. aasta lõpul materdati Andresenit armutult kodanliku natsionalismi eest , 1950. aasta algul aga ta heideti ENSV Kirjanike Liidust välja . </s> <s> Sellepärast on Andreseni madal valulävi igati põhjendatud . </s> <s> Ja kuigi ta juba Eesti NSV Liitu vastuvõtmist taotleva delegatsiooni liikmena oli näidanud , et ta ühelgi kombel ei toeta " Eesti imperialismileerist lahkumise takistamist " , ei olnud see asjaolu tollasele repressiivaparaadile mingi argument . </s> <s> Kruusist , Andresenist ja Semperist oli vaja kergesti ja lõplikult lahti saada . </s> <s> Meestel jäi hing sisse ainult sellepärast , et Lembit Lüüs , sotsiaalminister Ruusi üks abidest , kelle julgeolek 1950. aastal arreteeris , kannatas piinamise välja ega andnud tunnistusi ei nende ega teistegi seltsimeeste vastu . </s> </p>
<p> <s> 1949 . aastal heideti Andresen parteist välja . </s> <s> 1950. aastal arreteeriti ta julgeolekuorganite poolt ja 16. aprillil 1952 mõistis NSVL Ülemkohtu Sõjakolleegium talle VNFSV kriminaalkoodeksi paragrahvi 58 lõigete 1a , 10 ja 11 järgi 25 aastat parandusliku töö laagrit koos kogu vara konfiskeerimise ja viieaastase õiguste kaotamisega . </s> <s> Kolm aastat hiljem karistus tühistati . </s> </p>
<p> <s> Andresen kõnelenud hiljem , et uurija oli käitunud temaga ülikorrektselt , vaid ühe ülekuulamise juures olevat tõlk , nördinuna kuulatava perfektsest vene keelest ( tõlgil polnud siis ju midagi teha ! ) , talle kuklasse löönud . </s> <s> Seepeale käratanud uurija : " Atstavv ! " </s> <s> Varsti pärast seda laskusid ülekuulatav ja uurija pikka intellektuaalsesse diskussiooni . </s> <s> Nõukogude võim viis Nigol Andreseni ja Hans Kruusi juurdlustoimikud Moskvasse . </s> </p>
<p> <s> Uue välisministri kolleegilt , ühelt väiksemalt vennalt ministeeriumis , pärineb ehk kõige adekvaatsem ja värvikam kirjeldus sellest mitmepalgelisest isiksusest , mis väärib siinkohal tervikuna äratoomist : </s> </p>
<p> <s> " Eesti rahva " spontaanse ülestõusuni " jäi neli päeva aega . </s> <s> Sellele järgneval päeval istus välisministri kabinetis üks vana koolipäevilt tuntud kuju — Nigol Andresen . </s> <s> Vahepeal aga oli möödunud kaksteist aastat ja tookordsest hästiriietatud , võiks öelda koguni spordimehe välimusega ja galantsusele kalduvast härrasmehest oli saanud halvasti istuvas ülikonnas üht õlga märgatavalt kõrgemal hoidev keskealine mees . </s> <s> Ka ei olnud mul selle lühikese aja jooksul , mil Andresen Varese valitsuse välisministri toolil istus , juhust kuulda tema suust teatud joviaalsusega esitatud teravmeelsusi , mis kooliajal oli olnud tema tugevaimaks küljeks . </s> <s> Selle asemel oli süvenenud virisev toon , mis oli küll ka kooliaegse päritoluga , olles aga nüüd saanud tugeva kibestunud kõrvalmaigu . </s> </p>
<p> <s> Need tähelepanekud põhinesid küll ainult paaril kohtumisel saadud muljetele . </s> <s> Üks neist kohtumistest leidis aset mõni päev pärast tema ametisseastumist . </s> <s> Siis laskis ta kõik oma endised õpilased enda kabinetti kutsuda ja pani meid sääl poolringis ümber oma kirjutuslaua istuma . </s> <s> Kuna Andresen oli olnud eesti keele õpetajaks ka Prantsuse lütseumis , siis kogunes meid sinna kas kaksteist või kolmteist hinge . /— — — / Sel kokkusaamisel küsis Andresen meilt igaühe nime ja mõnikord ka teenistuskäiku . </s> <s> Omalt poolt tegi ta ainult üksikuid märkusi nimede ja nägude kohta , keda kooliajast mäletas . </s> <s> Igatahes ei lausunud ta sõnagi midagi sellist , mida võis tõlgendada propagandaks või uue korra toetamise üleskutsumiseks . </s> <s> " 15 </s> </p>
<p> <s> Andresen ja presidendi kantseleiülem Elmar Tambek olid mõlemad Haljala mehed . </s> <s> Andresen käis Vanamõisa külakoolis ja Vihula ministeeriumikoolis . </s> <s> Karjapoiss ei ole olnud , sest isa polevat seda talle soovitanud . </s> <s> Ehk võib juba sellestki seigast tuletada tema iseloomu erilist paindumatust ? </s> </p>
<p> <s> Andreseni elust on jutustamas veel teinegi mõttesügav tekst , mis muu seas kõneleb tema kiindumusest sotsialismi kui seltsimehelikkuse aate vastu . </s> <s> Siin on juttu tema marksistitee algusest . </s> <s> Andreseni ministriks olemise ajal sai kogu Eestimaa rahvas seda " Rahva Hääle " vahendusel lugeda , seepärast tasub see ära tuua enam-vähem tervikuna : </s> </p>
<p> <s> " Ta on mees kasvult üle keskmise . </s> <s> Seljas sinisest sheviotist ülikond , mis pole tulnud esmajärgulise moerätsepa nõelast . </s> <s> Peas valgest lõuendist sonimüts katmas hõrenenud juukseid . </s> <s> Ta võib suitsetada hullupööra palju – üks sigarett või pabeross teise järel . /— — — / Ta pilk reedab närvlikku üleväsimust ja energilise suu nurkadeski nagu tõmbleks närvlikult . </s> <s> Jutu sekka silub käsi hajameelselt üle meelekoha ... /— — — / </s> </p>
<p> <s> Välisministriks on mees , kes poliitvangina alles üsna äsja on maganud keskvangla naril ja end toitnud vangla tuulitanud silkudega . </s> <s> See uustulnuk liiatigi kannab valmisriieteäri päritoluga ülikonda , mis ostetud alles ministriks saamisel . </s> <s> Ja kuidas veel ostetud – on seegi omaette lugu . /— — — / </s> </p>
<p> <s> Ta ei taha kasutada oma ametikorterit Toompeal ja elab seepärast endiselt kaugel Narva maantee põrgupõhjas , kus mõne katusealuse toa eest ei tarvitse rohkem maksta kui mõnikümmend krooni . </s> <s> Ei saagi siin enam õieti rääkida linnamiljööst . </s> <s> Kiviviske kaugusel on akna all värske hein kuivama kaarutatud ja samas krõmpsutab kellegi raudjas närida rohumätast , saba agaralt vehkimas kärbseid . /— — — / </s> </p>
<p> <s> N . </s> <s> Andresen korraldab raamatuid laual ja vaatab nagu võõrastades oma korteris ringi . </s> <s> " Võib siin ennast tõesti varsti võõrana tunda – kodu saab õieti näha vaid öösel , " jutustab ta . </s> <s> " Täna on esimene päev , kus võin lubada vaba õhtupooliku . " </s> <s> /— — — / </s> </p>
<p> <s> " Ma oskan viit võõrkeelt – saksa , vene , soome , prantsuse ja skandinaavia omi . </s> <s> Rootsi , norra ja taani keeli ma ise tahaksin arvestada üheks keeleks , " ütleb Andresen meie väite peale , et ta vist räägib kuni kümmekond keelt . /— — — / ( 43 aastat hiljem ütleb Andresen peaaegu samamoodi ajakirja " Teater . </s> <s> Muusika . </s> <s> Kino " ajakirjanikule Maimu Valterile – A.R. ) </s> </p>
<p> <s> Kõrvaltoas tabab silm laual terve kuhila kooli- ja lasteraamatuidki . </s> <s> Nende olemasolu põhjuste üle pole vaja selgust pärida . </s> <s> Küllap kuuluvad nad korteriperemehe tütrele ja pojale , kes nüüd suverõõmust kilkavad kusagil maal . </s> <s> Selle " peenikese pere " pärast leidub majas ka väike pianiino , mille kaanel konutab kaks kipsist öökulli . /— — — / ( Öökull oli ka näiteks Aleksander Jõeääre eksliibrisel . </s> <s> Raske öelda , kuivõrd see on paljutähenduslik . </s> <s> Öökull on ju valgust kartev lind – A.R. ) </s> </p>
<p> <s> Nüüd kuuled tollest " esimesest ärkamisest " . </s> <s> See oli 1917. aasta suvel . </s> <s> Aeg oli tulvil sündmusist , mis ei jätnud tuimaks Rakvere koolipoissi , kelle vihikutele oli kirjutatud nimi N. Andresen . </s> </p>
<p> <s> Revolutsioonisuvi toob ta lauale uut liiki kirjanduse . </s> <s> Ja sügisel lööb ta juba aktiivselt kaasa . </s> <s> Peab Vene asutava kogu valimiste puhul oma esimese kihunduskoosoleku kusagil talutares Eisma rannas , praegusesse valitsusse kuuluva kandidaadi kasuks . /— — — / </s> </p>
<p> <s> " Esimest korda ja kõige õrnemal kujul sain poliitilist survet tunda 1926. aastal , kui Gustav Adolfi gümnaasiumis olin eesti keele õpetaja , " jutustab ta . </s> <s> " Poliitiline politsei hakkas mu õpilasi üle kuulama , et millest ma tunnis kõnelen . " </s> </p>
<p> <s> Kuid 1934. aastast alates algab surve ja tagakiusamine täie hooga . </s> <s> " Või ma isegi nüüd mäletan kõiki neid karistusi , " püüab N. Andresen meenutada . </s> <s> Karistuste sari on üsna pikk . </s> <s> Algus tuli 50 krooniga või kahe nädalaga . </s> <s> Sellele lisandus kohe 3000 krooni või kolm kuud maikoosoleku pidamise eest Kose metsas . </s> <s> " Rahvasaadiku puutumatuse tõttu ei saadud mind pokri panna , " kuuldub karistuste käigu kohta . </s> <s> " Korraldati oksjon , aga et mul varandust polnud , saadi seda müüa vaid 8 krooni eest . </s> <s> Selle summa arvel kustutati mu karistusest ööpäev . </s> <s> Natuke ebatäpne arvestus , eks ole ? " </s> </p>
<p> <s> 1935 . aasta suvel lisandub 500 krooni või kaks kuud kõne eest , mis peetud eeluurimisvangistuses surnud poliitilise kannataja Ilmar Einoki matusel . </s> <s> Kui 1938. aastal lõpeb rahvasaadiku puutumatus , järgnebki üle kolme kuu vangisistumist . </s> <s> Järgmisel suvel tuleb istuda üks kuu eeluurimisvanglas . </s> <s> Möödunud aasta veebruaris sai N. Andresen politsei abidirektori Kirsimäe allkirjaga maalt väljasaatmise otsuse , ametiühingulise tegevuse pärast nimelt . </s> <s> Alles sügisel lubati teda üheks päevaks Tallinna – kui linnavolikogu liiget volikogu koosolekule . </s> </p>
<p> <s> " Möödunud sügisel õnnestus mu naisele kusagile ettevõttesse saada väike kohake . </s> <s> Kui ametnikud said aga teada , et ta on väljasaadetu naine , siis järgnes vallandamine juba kuu aja pärast . </s> <s> " 16 </s> </p>
<p> <s> Päris tore mees see meie välisminister , võisid mõelda 1940. aasta lehelugejad , kellele samuti ei istunud ametikorteritega poosetamine . </s> <s> Vestelise reportaazhiga Andreseni eraelust oleme nii heitnud valgust paljudele pseudo-välisministri biograafiaseikadele . </s> <s> Vahele jäetud kohad kõnelevad põhiliselt poliitiku korteri sisustuse üksikasjadest . </s> <s> Muu hulgas on mainitud , et Andreseni kapil asub Hommikteatri näitejuhi August Bachmanni surimask . </s> <s> Nigol Andresen oli aastail 1920–1924 Hommikteatri dramaturg ja kaasorganiseerija . </s> <s> Ta korraldas teatri piletimüüki Draamateatri kassast ja aitas pöörduda kõne- ja naljamehe , tööliste " kommunistlise " Riigikogu fraktsiooni juhataja Johannes Vanja poole , et Riigikogu vabastaks lõbustusmaksust proletaarset kunsti viljelev katseline Hommikteater eesotsas oma andeka juhatajaga . </s> <s> Tema kirjutas ka kirja Noorproletaarlaste Ühingule , mille eesotsas seisis Arnold Sommerling , kes langes pärast rünnakut sõjaministeeriumile 1. detsembril 1924 Tallinna lähedal . </s> <s> Oma kirjas esitas ta Eesti teatritele võrdlemisi tõsiseid süüdistusi : </s> </p>
<p> <s> " Sõja hävitustöö ja revolutsioonide uutehitav purustamine on loonud oma kunsti , mis peab vastu minema uuele ajale . </s> <s> Kirjanduses on läbi löönud inimluse aade , mis on tunginud Eestissegi , osalt küll järelhaimusena . </s> <s> Maalikunst on säet uuele aluselle ja ykski suur kunst ei ole pysima jäänd vanusse vormesse . </s> </p>
<p> <s> Ainult eesti teatrid ei julge yle astuda sellest tardunud punktist , milleni neid lubab minna neid toitev väikekodanlus . </s> <s> Nii omalt repertuaarilt kui dekoratsioonelt ja ettekandelt nad jäävad vanusse vormesse . </s> <s> " 17 </s> </p>
<p> <s> Niisugune tekst võib tänapäevasest seisukohast ei rohkem ega vähem kui halvamaiguline nali olla . </s> <s> Tänapäeval puudub töölisteater , kes mängitu peamiselt proletariaadile suunaks , oma geograafilise asupaiga ( ja ehk teatud kaudset teed pidi ka repertuaari ) poolest seisab kunagisele Töölisteatrile kõige lähemal Vanalinna Stuudio . </s> <s> Et aga seda või mõnda teist teatrit väikekodanlus toidaks ... seda ei ole . </s> <s> Aeg-ajalt mängitakse küll avangardi , kuid sellel ei ole vähimatki pistmist inimestega , kes palehigis oma leiba teenivad ( proletariaat selle laiemas mõistes ) . </s> <s> Viimased ei tule lihtsalt teatrisse ja kui tulevadki , siis vaatavad nad meelsasti midagi kergemat . </s> <s> Väsinud mees , kes töötab kaheksatunnilisest tööpäevast mitte kinni pidavas firmas , ei kuulu sügava kunsti austajate hulka , ehkki tema vaimsed võimed seda täielikult lubaksid . </s> </p>
<p> <s> Andresen tõlkis Hommikteatri jaoks Ernst Tolleri " Massinimese " , mille kuulus ekspressionist kirjutas vanglas paari päeva jooksul kõige laiemate rahvahulkade jaoks . </s> </p>
<p> <s> 1957 . aastal külastas Eestit Soome ajakirjanik Raili Kilpi-Hynynen , kelle vastu tundis huvi ka KGB . </s> <s> Ta kohtus meie kangelasega ja kirjutas temast nii : " Andresen kuulub just nende eestlaste hulka , kes oskavad naerda head südamlikku eesti naeru . </s> <s> " 18 </s> </p>
<p> <s> Hynynen nimetab " Kapitali " tõlkimist Andreseni kõige iseloomulikumaks elusaavutuseks ja ei ole kitsi selle kiitmisega . </s> <s> Andreseni eestikeelse " Kapitali " lauseehitus on pisut raskepärane ja kohmakas , kuid selles väljendub teadlikkus ja hoolikus , keerulisemad kohad on varustatud kommentaaridega . </s> <s> Lisaks proletariaadi diktatuuri õpetusele tundis Andresen ka liberalistlikke ja tehnokraatlikke ühiskonnateooriaid . </s> <s> Oma ainsas " Akadeemiasse " kirjutatud artiklis 1939. aasta aprillis tsiteerib ta John Maynard Keynes'i ja demonstreerib , et ka kodanlikud majandusteadlased on küllalt näidanud , kuivõrd tasakaalust väljas on tänapäeva kapitalism . </s> <s> Nimetatud artikkel " Uued sihid rahvusliku haritlaskonna kujunemisel " on erakordselt õpetlik just tänapäeva , uue aastatuhande lugejale , sest Andresen tsiteerib seal mõnuga ühiskonnateadlase John Maurice Clarki teost " Strategic Factors in Business Cycles " ( 1936 ) : " Tõenäoselt meie ei suuda seda [ kapitalismi ] dilemmat lahendada , enne kui oleme jõudnud olukorrani , kus palgatöölised saavad suurema osa rahvuslikust tulust neis vormides , mis ei osutu nende teotsemisele takistuseks , teiste sõnadega , kuni oleme jõudnud sihini , kus kõik on kapitalistid või teise süsteemini , mis viib samale tulemusele . " </s> <s> Loomulikult ei tunne tööline end üheski tänapäeva majandusringluses ettevõtjana , sest ta on sunnitud oma aktsiaid müüma . </s> <s> Eestisse väidetavalt saabunud infoühiskond tõi kaasa massimeediumi monopoliseerumise , panganduses olid samad protsessid toimunud juba varem . </s> <s> Clark möönab , et kapitalismi asemele võib astuda midagi muud ja Andresen veenab meid oma essees , et uus sünnib just nimelt rahulikul teel , see olevat isegi Marxil kirjas — kuigi Marx on erakordselt vastuokslik , ühes kohas räägib proletariaadi diktatuurist , teises kohas aga kõneleb sotsiaalse revolutsiooni teostamisest rahulike seaduslike vahenditega . </s> <s> Terve hulga valgekraede töötuks jäämine Eestis infoühiskonna hakul tähendab seda , et infoühiskond on kaugemas perspektiivis oma piirid ise sulgenud ja mingit uut süsteemi , mis teostuks rahulike vahenditega , ei ole ette näha . </s> </p>
<p> <s> Nigol Andresen kui kirjanik ja luuletaja </s> </p>
<p> <s> Andresen on kirjanduslikelt daamidelt armastuskirjugi saanud . </s> <s> Põnevust võiks pakkuda järgmine : </s> </p>
<p> <s> " ... </s> <s> Nigol Andresen ... </s> <s> Mu elu kummalisim elamus — Inimene . </s> <s> Alguses oli tunne , nagu oleksin kuskil süütul lagendikul kohanud — päikest . </s> <s> Kaotasin igasuguse orienteerumisvõime , jooksin kinnisilmi , ikka sügavamale tihedasse metsa , kuhu peita end ühes kummalise nägemusega , kartes avada silmi , kartes kogeda , et olen üdini kõrbenud . </s> <s> Järgnesid rasked päevad . </s> <s> Nüüd hakkan juba toibuma . </s> <s> Hakkan tagantjärgi nägema ja mõistma . </s> </p>
<p> <s> Kuidas avaldub see inimene ? </s> </p>
<p> <s> Tal on sisemisest pingest terashallid silmad , — kulminatsiooni hetkel nad ühtuvad omavahel terashalliks magneetiliseks jooneks . </s> <s> Väsinutena on ta silmad tigedalt kollased , hingestatuna aga — sügav kuld punakaslillalt fosforeerival põhjal ( " In dine Augenschaite ich jüngst , oh Leben , — Gold sah ich deinen Nachtaugen blinken . " </s> <s> — Nietzsche . ) </s> </p>
<p> <s> Tal on rikas , looklev , vaimukas suu . </s> </p>
<p> <s> Kõrgeima astme vaimuinimese käepigistus — momentaanne , tugev , soe , — ilmekas koormamata . </s> </p>
<p> <s> Mida suudab see inimene ? </s> </p>
<p> <s> Tegutseda . </s> <s> Fenomenaalse , laastava jõuga . </s> </p>
<p> <s> Näha . </s> <s> Üks hetk haaravad silmad nagu fookust ja siis on asi otsustatud . </s> </p>
<p> <s> Ülikiirelt mõtelda . </s> </p>
<p> <s> Jõudepilkudel sädeleda ja pulbitseda ulja boheemlasena , esmaklassilise duellistina . </s> </p>
<p> <s> Endastvabastamise hetkel naerda siiralt ja vabalt , nagu võib seda vaid kristallpuhas inimene . </s> </p>
<p> <s> Oraatorina pole juhust olnud teda ei näha ega kuulda . </s> <s> Ma pole ammu näinud nii kompaktset teksti kui tema kõne õpetajaile , mis äsja ilmus lehtedes . </s> </p>
<p> <s> Samuti pole teda näinud hallidel päevadel — ja neid on iga inimese elus . </s> </p>
<p> <s> Pole teda kohanud ka pingest vabal hetkel — vaikimises , kus , võib arvata , ta annab ilusaima . </s> </p>
<p> <s> Olen kuulnud ta raamatukogust . </s> <s> See kõneleb iseenda eest . </s> <s> " 19 </s> </p>
<p> <s> 1927 . aastal ilmus Andreseni sulest luulekogu " Gloobus " . </s> <s> Raamat on väärt lähemat vaatlemist . </s> <s> Väike ja heal paberil , Märt Laarmanni suurepäraste vinjettidega . </s> <s> Autori pseudonüüm on täiesti siurulik : Ormi Arp . </s> <s> " Urm " tähendas ugri muinaskeeles verirohtu või sügavat haava , alguse u muutmine o-ks on omakorda germaani orientatsiooni tunnus . </s> <s> Enese sidumine verirohuga sarnaneb mingile vandele , sest see rohi kasvab juba tema 1920. aasta tertsiinis " Maastik ahervarega " . </s> <s> Ridala ja Under andsid toona head õpetust kolmerealise stroofi kirjutamiseks . </s> </p>
<p> <s> Niisiis on " Maastik ahervarega " esimene teadaolev Ormi Arbi luuletus ( meenutab noort Talvikut ) , kirjutatud tõenäoliselt kusagil Rakvere lähistel mõisavaremetel . </s> <s> 1905. aasta revolutsioonisügisel põletati sealkandis mitu mõisa maha . </s> <s> Andresen lähtus kõige olemasoleva dekadentliku kadumise ideest ja pani tertsiinide lõppu enesetapumõtte : " mis oleks kui järgmine aasta / mind enam ei näe . </s> <s> " 20 </s> </p>
<p> <s> Dekadentlik ilming – enesetaputeema – on vägevalt esindatud Semperi " Pierrot'ski " . </s> <s> Eesti rahvas oli sõjas kaotanud 5000 meest , 2600 oli jäänud invaliidiks . </s> <s> Hävituseteema ilmus keelesse ja luulesse . </s> <s> Andresen luges juba siis nii Hoffmannsthali kui ka Brechti ( tema lemmikkirjanik oli ekspressionist Toller ) , haris end mitmekülgselt , kuid kommunistlikku ideoloogiat veel ei jutlustanud ega kuulanud . </s> <s> Alles " Gloobuses " ilmus poliitiline tähelepanek , mis ka hilisemaid süngeid päevi ja riigielu lõhkiminekut ennustas ( sest Ormi Arp arvustab seal võõraid riike ) : </s> </p>
<p> <s> " Veel minu koduriik Eesti </s> </p>
<p> <s> ( ei nimi riku veel meest ! ) </s> </p>
<p> <s> kuis hambuni ta on relvis , </s> </p>
<p> <s> traataedade taha poeb pelgu , </s> </p>
<p> <s> sööks ennem ta Albion kui kommunism ! </s> </p>
<p> <s> Yleilmne aumärke see keskbyroo </s> </p>
<p> <s> ( Memento : Mussolini ja Horthy ) . </s> <s> " 21 </s> </p>
<p> <s> 1920 . aastal sai Ungari Vabariigi riigihoidjaks kontradmiral Horthy , kes rakendas töölisliikumise vastu terrorit . </s> <s> 1922. aasta oktoobris tuli Roomas võimule külasepa poja Mussolini juhitud sõjaveteranide organisatsioon Fascio di Combattimento . </s> <s> Nii Horthy kui Mussolini olid militaarse taustaga , mistõttu võis oletada , et nad võtavad uuesti kursi sõjale , mis Euroopa rahupooldajaid muidugi häiris . </s> <s> Ormi Arbi luulekogu ilmumise ajal tuli Eestis võimule hoopis Jaan Tõnissoni rahvaerakondlik valitsus . </s> <s> Hiljuti oli loodud Eesti Vabadussõjalaste Liit , millel aga arvestatavat poliitilist mõju ei olnud . </s> <s> Nad ei käinud isegi veel pruunide barettidega ringi ! </s> <s> Mõtteteras " sööb ennem ta Albion kui kommunism " peitus teatav tõeiva . </s> <s> Kahekümnendate lõpul ja kolmekümnendate algul kuulus 5–10% kapitalist peenmehaanikatööstuses briti kapitalile , põlevkiviõli tootmisel 4–5% . </s> <s> Toiduainetetööstuses oli see alla 10% , tekstiilitööstuses koguni 20% ( tänu sealt veetavale toormele ) . </s> <s> Soodsate metsalepingute tõttu näppasid inglased 18% eesti paberitööstusest ( arvud on muidugi umbkaudsed ) . </s> <s> Parimat seisundit hoidis Eestis saksa kapital , teisel kohal olid skandinaavia ja inglise kapital . </s> <s> Albioni isust Eesti järele kuulutas Andresen toona liiga vara . </s> <s> Suurbritannia oli ainus riik , kes Eestit Vabadussõja ajal sõjaliselt abistas . </s> </p>
<p> <s> Mõte , et Eesti poeb peitu traataedade taha , kuulub Jaroslav Hašekile , kes pani need read paberile 1920. aastal , pärast pääsemist Narva interneeritute laagrist . </s> </p>
<p> <s> Küllaltki palju segadust tekitab lause " ylemaailmne aumärke see keskbyroo " . </s> <s> Siin on mõeldud neid paljusid maailma kindraleid ja admirale , kes kannavad rinnas " ylemaailmseid aumärke " ja peavad end ühtlasi kogu ilmaelu keskpunktiks . </s> </p>
<p> <s> " Gloobus " on poliitikafraasidest kirendav , kohmaka ülesehitusega ja üsna arusaamatul viisil ilmamaid jagav raamat ( " France , Deutschland , Belgium , / Great Britain ho-hoo ! / ning , millest jääb kõveraks maailma telg – / CCCP – riik yks noor , / kuid vallatu nagu jääkaru poeg / ja kõikjale ulatub , kõikjale poeb . </s> <s> " ) 22 Miks peaks just CCCP kõikjale ulatuma ja pugema ? </s> </p>
<p> <s> " Gloobuse " parimaks osaks on kahtlemata Märt Laarmanni huumoririkkad puulõiked . </s> <s> See on üks esimesi kordi , mil eesti graafikas kujutatakse spordisündmust ( Arbi luuletuses teeb töörahvas ära " sandarmeriile " 0 : 105 ) . </s> </p>
<p> <s> Kogus on ka üks hea luuletus , mis paneb samas tõsiselt mõtlema : </s> </p>
<p> <s> Hallo , </s> </p>
<p> <s> 3 . internatsionaal , </s> </p>
<p> <s> sa rämps kui gloobusel ei muuda nägu , </s> </p>
<p> <s> traataidu ei lõhu , piiritulpade räga , </s> </p>
<p> <s> ei leia otseteed mandrite vahel </s> </p>
<p> <s> kui tarbetuks muutub raadio </s> </p>
<p> <s> ja daamide luksuseks aeroplaan ; </s> </p>
<p> <s> Hallo , </s> </p>
<p> <s> kui rämpsust ei vabasta maad , </s> </p>
<p> <s> su uppi lööb 4. internatsionaal , </s> </p>
<p> <s> mis : maakera kollektivismi paraad.23 </s> </p>
<p> <s> Arbi luules on igal juhul tähtsal kohal " hoo-hoo " ja " hallo " . </s> <s> Need ilustavad sõnad on muutunud rütmi osaks . </s> </p>
<p> <s> Hiljem suhtunud Andresen oma kunagisse luuleharrastusse üleolevalt , pidades seda poisikese tembuks , teab tema sõber ja kolleeg , mitmete kirjandusõpikute autor Kalju Leht . </s> </p>
<p> <s> Näib , et Lenini moodi kommunismiõpetus oli tolleaegsetel protestivaimuga alternatiivüritustel pea obligatoorne . </s> <s> Teatud eas noortes on alati midagi destruktiivset . </s> <s> Riikide kukutamine ja riigipiiride mahanühkimine sobis eesti noortele protestivaimu väljaelamiseks ja koduühiskonna mõnede traditsionaalsete väärtuste eitamiseks kahekümnendail aastail pea sama hästi kui ladinakeelsete kirikupalvete õppimine 1330. –1340 . aastail või hipiliikumine kahekümnenda sajandi seitsmekümnendail . </s> <s> Oh mis käredad ja kompromissitud noored : " Sa rämps kui gloobusel ei muuda nägu ... " </s> </p>
<p> <s> Ormi Arp oli paljuski noore Barbaruse moodi . </s> <s> Niivõrd sarnased on nende stiilid , et isegi n sõna lõpus seesütleva käände tunnusena on sama . </s> <s> See oli Aavikulik uuendus . </s> <s> Kes aga kelle pealt maha vehkis , pole päris selge . </s> <s> Samas põlvkonnas oli ju veel teisigi Ormi Arpi sõpru , näiteks Valter Kaaver . </s> <s> Kaaveriga ühendas Arpi kiindumus vaesuse vastu ja meetodid vaesusest välja rabelemiseks . </s> </p>
<p> <s> Miks jäi Andresen kirglikult oma noorusarmastuse – marksismi – juurde pidama ? </s> </p>
<p> <s> Kindlasti mängis siin oma osa omamoodi kangekaelsus , ka solvumistunne ei ole välistatud . </s> <s> Kahekümnendatel aastatel kuulus Nigol Andresen noorsotsialistide hulka . </s> <s> Nende liider Saving oli õige käremeelne ja samas küllaltki edukalt ökonoomiliste kategooriatega opereeriv isik , kellele ei olnud võõras ka praktiline majandamine . </s> <s> Ent nõnda hästi nagu Aleksander Jõeäär ja Maksim Unt ei tundnud tööliste elu kumbki . </s> <s> Andresen oli enam kursis õpetajate probleemidega : " Õpetaja tänu oma ideoloogiale rajatud kutsetööle läheneb sotsialistlikule ideoloogiale kiiremini . </s> <s> " 24 Andresen näeb parlamendiliikmena , et kohalikus " konnatiigis " suhtutakse eriti halvasti ühiskonnaelu kardinaalse reformimise helgetesse mõtetesse : " Kui kuskil on Paul Rummo ja tema ei meeldi haridusvõimudele , siis kui kuskilt leitakse Leida Rummo , tuleb katsuda ka tema ametist kõrvaldada . </s> <s> Kui Jüri Uustalu ( Sama Uustalu mängib hiljem oma rolli Neeme Ruusile salakorterite leidmisel . — A.R. ) on poliitiliselt ebameeldiv isik , siis prl Uustalu kuskilt tuleks mujale paigutada . </s> <s> Tähtsaim punkt süüdistuses on , kas oli punase kaelasidemega inimesi emadepäeval . </s> <s> " 25 Kõik mainitud olid õpetajad , kelle ametisse jätmist Riigikogu arutas , kuna nad olid sekkunud poliitikasse ega õpetanud täpselt programmide järgi . </s> <s> Hiljem pandi seda ka Andresenile endale süüks . </s> </p>
<p> <s> Sel perioodil on Nigol Andresenilt lisaks kõnedele ilmunud tikutoosisuurune " Uusi sihte Eesti töölisliikumises " ( 1937 ) , läbinisti haritud inimese teos . </s> <s> Kolmekümnele leheküljele mahub palju targutamist . </s> <s> Kui kahekümnendate aastate alguse parlamendikommunistid ( seltsimees Gennadi Zjuganovi ametivennad ! ) </s> <s> Johannes Vanja ja Johannes Müürman-Allikso pidasid töölisliikumist patriarhaalseks ja hierarhiliseks , nii et kaalukaim sõna töölisliikumises oleks vaid töölisvanemail , siis " Uute sihtide " proletariaat on juba tunduvalt heterogeensem . </s> <s> Andresen on vaadanud kaua Ida suunas ja leiab , et kõigi maade töölisliikumistes on lõhed , paisud , tunglemised nii siia- kui sinnapoole . </s> <s> Too liikumine on justkui keerukas organism , mille enda sees liiguvad voolud , seejuures sõidab üks vool teisest läbi ega jää enam endiseks ( bolševikud sõitsid läbi sotside partei , mis seejärel paiskas välja killu — Marksistliku Töörahva Partei ) . </s> <s> Sellest teesist tuleneb ka raamatu autori mõte töölisliikumise kui demokraatia osast ( kommunistid leidsid , et iga demokraatia on kas kodanlik või sotsialistlik , siin aga pole seda märgitud ) . </s> <s> Killustamine ja selle ära hoidmine ei huvitanud ei keskmikku ega paremikku proletaarlastest : proletaarlane asus tegutsema alles siis , kui riivati tema elulisi huve sel kombel , et riivamisega ka ümbritseva ühiskonna viltune pale paljastus . </s> <s> Tüüpnäide on majanduskriis , mis tõi Eestis võimule autoritaarse valitsuse . </s> <s> Tööline nägi , et vili kopitab salves ja seda hävitavad rotid . </s> <s> Ta läks seda tigedalt nõudma , kuulates samas hoolega Aleksander Jõeääre parlamendikõnet sellest , mida teeks samas olukorras itaalia tööline ? </s> </p>
<p> <s> 1937 . aasta oli sobimatuim aeg töölisliikumise uutest sihtidest kirjutada , sest just selleks ajaks oli Eesti valitsus majanduskriisi tagajärgedest üle saanud ja garanteeris kõigile piisavalt tööd ja leiba . </s> <s> Kuid tulevane välisminister sõnastab kaks hiljem nii oluliseks saanud mõttetera : </s> </p>
<p> <s> 1 ) " Meie eesmärk on demokraatliku sisu andmine kogu eesti ühiskonnale . " </s> </p>
<p> <s> 2 ) " Töölisklassi ümber hakkavad koonduma suured organisatsioonid . " </s> </p>
<p> <s> Missuguses vaimus Andresen noori õpetas , see tuli Riigikogus veel 1932. aasta augustikuus arutluse alla , seoses noorsotsialistide tulistamisega Valga lähedal Pukas . </s> <s> Hilja õhtul pidasid noorsotsialistid oma koosolekut ja naasid majutuspunktidesse veoautodes . </s> <s> Andresen väitis , et metsast olla tundmatute isikute poolt nende pihta tulistatud . </s> <s> " Veel enne seda juhtus seal ebameeldiv intsident : keegi politsenik andis " Internatsionaali " ajal au ; siis kutsus kordnik ta oma juurde ja märkis ta nime üles . </s> <s> Selle eest , et ta ei hoidnud oma käsi keha keskmise osa juures , nagu instruktsioon ette näeb . </s> <s> " 26 </s> </p>
<p> <s> Tõepoolest , miks ei võiks üks politseinik " Internatsionaali " ajal au anda ? </s> <s> Vastupidi , ta on selleks isegi kohustatud . </s> <s> Mundris mees annab hümnide ajal alati au , nii nagu tavainimene tõuseb võõra hümni kuulamise ajal püsti . </s> <s> Sellega austab Eesti Vabariigi korrakaitsja noorsotside sõnavabadust . </s> <s> Enamgi veel : kõigi hümnide austamine kuulub hea kasvatuse juurde . </s> </p>
<p> <s> Tulistamisintsidendi kohta väitis aga siseministrist aruandja Ado Andrekopp , et tule avasid noorsotsialistid ise , politseinikud olid sunnitud tulistama enesekaitseks , kuna " igaüks ei saa ju lihtsalt kaigast käes hoida " ( vihje vabadussõjalaste juhi Artur Sirgu avaldusele 1932. aasta septembris , mille kohaselt tuleks kaigas võtta ja Riigikogu laiali peksta ) . </s> <s> Kõigepealt tunnista end ikka ise mitu korda süüdi , alles siis hakatakse sinu asja arutama ! </s> </p>
<p> <s> Mis puutub noorsotside veoautodesse , siis väitsid mõlemad liidrid , nii Andresen kui Eduard Pesur augustis 1932 , et Tallinnas sõites on neil alati õigus internatsionaali laulda . </s> <s> Politsei tõestas Tallinna rahukohtus , et see õigus oli siiski vaid ühekordne ja tähendas üksnes kõnelemisõigust , mitte aga laulmisõigust . </s> </p>
<p> <s> 29 . juulil 1932 juhtus Riigikogus midagi , mis nii Andreseni tuju kui ka populaarsuse alla viis ja sundis teda vast isegi veel ihalevamalt Rootsi kui õigluseühiskonna poole vaatama ( Venemaast ei olnud esialgu küll suuremat teada , kuid sealsestki ühiskonnakorraldusest arvasid pahempoolsed marksistid kõige paremat ) . </s> <s> Eelnevalt oli kehvikute ja pahempoolsete tööliste esindaja Paul Kroos Riigikogu istungil maininud Soome lihunikke , kes Nõukogude Venemaa vastase interventsiooni ajal Eesti kodanlusele appi tõtanud . </s> <s> Koosoleku juhataja Jaan Tõnisson võttis Kroosilt sõna ära . </s> <s> Hiljem , pärast koosolekuprotokolli ülelugemist , leidis Tõnisson Kroosi sõnad soome hõimuvellede aadressil nii haavavad , et tegi ettepaneku Kroos kolmeks koosolekuks välja heita . </s> <s> Seepeale astunud Andresen lodevalt ja kõhklevalt kõnetooli . </s> <s> Juba esimestest sõnadest nähtus , et ta kavatseb " Soome lihunike " nimetajat kaitsta . </s> <s> Tema argumentatsioon oli nõrk , sisuliselt mitte millelegi rajatud . </s> <s> Ta ütles , et ta ei poolda küll mahlakate ütluste lubamist riigi parlamendis , kuid " Soome sõjaväelaste poolt kõnesoleval ajal pandi toime väga palju korravastaseid tegusid . </s> <s> " 27 Seda kuulnud , võttis juhataja juba ilma hoiatamata Andresenilt sõna ära . </s> <s> Õnnetu küll protesteeris , kuid mis see enam aitas : tema protesti üldse ei arutatudki . </s> <s> Paul Kroosi kaitsta ei õnnestunud . </s> <s> Nn . lahtari kaarti28 jäi Riigikogus löömata . </s> <s> Andresen ja tema mõttekaaslaste pessimism riigivõimu suhtes kasvas . </s> <s> Kuid nende solvumine ei olnud teeseldud . </s> <s> Kõik oli ehtne ja võltsimatu – marksism-leninism oli läbi kasvanud nende soontest ja südamest . </s> <s> Agitaatorite hulgas levis mõtteviis : võõrad valitsejad , keda eesti rahvas oli sunnitud taluma , olid julmad . </s> <s> Oma valitsejad aga petsid . </s> <s> Seevastu parempoolsemad sotsiaaldemokraadid ei tahtnud seda asjaolu uskuda . </s> </p>
<p> <s> Hoolimata sotside parteist eemalejäämisest üritas Andresen endiste parteikaaslastega läbirääkimisi edasi pidada . </s> <s> 27. juulist 1936 on säilinud tema kiri Kruusi kunagisele parteikaaslasele eks-isesots Erich Joonasele . </s> <s> Silme ette tulevad eestiaegsed džentelmenid , kes mõtlevad mitu aastat , kas ikka tasub tühiste asjade pärast tülitada ammuseid sõpru , kes nüüd on selja pööranud . </s> <s> Niisiis , kiri Joonale algab sõnadega " armas Joonas " : " Olen kõlistanud paar korda [ " Rahva Sõna " ] toimetusse ja tahtnud Sinuga kõnelda , kuid pole saanud vastust . </s> <s> Samuti kõlistasin ühel õhtul Su ukse taga . </s> <s> Viimane " Rahva Sõna " juhtkiri oli ju häätahtlik ... /— — — / ... oli kirjutatud , et tuleme jälle kokku ja arutame , kuid mul ei ole muidugi selge , kas see kutse oli mõeldud ka minule . </s> <s> Meenub ju aeg kahe aasta ja mõne kuu eest , mil mind paluti eemalduda kui arvatavat kurja juurt . /— — — / Rõhutan veelgi , et ausat omavahelist juttu olen valmis ajama nüüd nagu varemgi . </s> <s> " 29 </s> </p>
<p> <s> Kangastub pilt suviselt valget ülikonda kandvast Nigol Andresenist , kes seisab massiivse tammepuust ukse taga ja annab viisakalt lühikese uksekellahelina . </s> <s> Linn on tühi , kuum ja suviselt tolmune , vaid ajalehepoisid karjuvad oma hääled kähedaks . </s> <s> Kuid sõber Joonas on Narva-Jõesuus suvitamas – härra panamakübaras , proua triibulises trikoos perekonnapiltnikule poseerimas . </s> <s> Juba on kusagil neid ootamas Siberi vangilaagrid . </s> </p>
<p> <s> Tuleb veel kord sõna anda Kalju Lehele : " Nigol Andresen ehk onu Piilu , nagu lapsed teda hüüdsid , oli oma olemuselt ehtne Lääne-Euroopa tüüpi sotsiaaldemokraat , Varese valitsuse meeste hulgast igal juhul andekaim ja võib-olla ehk harituimgi . </s> <s> Tema eeskujud olid põhiliselt sakslased . </s> <s> Oli ta ju ka abielus Mihkel Martna noorima tütrega . </s> <s> Eesti Vabariigi ajal ei tundnud ta Stalini olemust . </s> <s> Ta leidis , et kui Stalini lähikonnas on niisugune autoriteetne kultuuriinimene nagu Maksim Gorki , Lääne intellektuaalide lemmik , siis ei saa asi eriti hull olla . </s> <s> Tal ei olnud infot Nõukogude Liidus toimuvast . </s> <s> Samuti ei olnud infot Semperil . </s> <s> Sotsialismi üles ehitamise kohta oli algul seisukohal , et kui raiutakse puid , siis laastud ikka lendavad , " jutsutas Kalju Leht autorile oma korteris . </s> </p>
<p> <s> Kirjandusteadlane Maie Kalda : " Nigol Andresen armastas tsiteerida John Galsworthy sõnu : " Sotsialist jääb igas ühiskonnas alati kaotajaks . </s> <s> " " </s> </p>
<p> <s> Professor Gustav Ernesaks : " Andresen oli väga sooja südamega mees . </s> <s> Ta oli ainus hing , kes mind sõja ajal Moskva haiglas vaatamas käis . " </s> </p>
<p> <s> Kalju Leht : " Varest Andresen umbusaldas , sest Varesel oli infot Nõukogude olude kohta , ent ta ei teavitanud kedagi . </s> <s> Hiljem teadis ta palju üksikasju Varese enesetapust , sest just temale oli adresseeritud Varese surmaeelne kiri . </s> <s> Sellest kirjast ei kõnelnud ta iialgi . </s> <s> Tema parimaks sõbraks oli Hans Kruus . </s> <s> Elasin koos Andreseni poja Erikuga Ülemnõukogu Presiidiumi hoones Kadriorus , kuhu mind võeti kostile . </s> <s> Kui Kruus sinna külla tuli , siis oli meestel terve öö arutada . </s> <s> Üheskoos joodi ära suur pudel margikonjakit . </s> <s> Mõlemad olid ahelsuitsetajad , nii et kui proua Eva hommikul nende tuppa tuli , siis jäi tal hing kinni ja ta astus otsemaid akna juurde . </s> <s> Meil , poistel , oli keelatud poliitikategelast segada . </s> </p>
<p> <s> Kruus on rääkinud , et tagasiteel Moskvast " vabariiki üle andmast " ei lausunud Andresen ühtegi sõna , vaatas ainult rongiaknast välja ja tutvus Nõukogude Venemaa " oludega " . </s> <s> Tagasi jõudnud , võeti taas pudel konjakit välja . </s> <s> Veel on N.A. maininud , et Moskvas nimetanud Stalin Eesti delegatsiooni tõeliselt kirjanduslikuks esinduseks . </s> <s> Vares , Andresen , Kruus ja Lauristin olid ju kõik kirjamehed . </s> </p>
<p> <s> Eesti delegatsiooni tagasi sõitmisest on mulle jutustanud selle liige Jüri Uustalu . </s> </p>
<p> <s> 1940 . aasta 6. augustit pidas Nigol oma elu suurimaks möödalaskmiseks ja õnnetuseks . </s> <s> Ministriks olemist ta ei kahetsenud , kuid , nagu ta ütles : " Moskvas oli mulle kohe selge , kuhu me oleme sattunud ja ka Eesti Vabariigi vedanud " . </s> <s> Omajagu aitasid kaasa Molotovi ülbed sõnad eestlaste kohta . </s> <s> Nigol on neid tsiteerinud , need kõlasid halvustavalt ja pilkasid meie vähest rahvaarvu . </s> <s> Molotov solvas neid hetkel , mil nemad püüdsid iga hinna eest esineda sõbraliku väikeriigi ametlike esindajatena . </s> </p>
<p> <s> Vene kommunismi liigitas ta hiljem sotsiaaldemokraatia värdvormiks . </s> <s> Ometi pidas ta vajalikuks 1958. aastal enda parteisse ennistamist , kuna teatas , et ta ei ole milleski süüdi — kui ennistamist ei toimuks , siis võtaks ta ju süüdistuse omaks . </s> </p>
<p> <s> Eva Martna-Andresen oli väga tore ja lahke naine . </s> <s> Söötis kõhud täis meil Erikuga ja ka meie sõbral , kes oli tegelikult metsavend ( Eva teadis seda ) . </s> <s> Mina ja Erik armastasime muusikat teha , kuid proua Andresen keelas musitseerimise kategooriliselt ajal , mil ta mees oli kodus ja kirjutas . </s> <s> Ja viimane kirjutas tõesti palju ja süstemaatiliselt . </s> <s> Rahast ta ei hoolinud eriti ja kogu palga andis ümbrikus naise kätte . </s> <s> Naiselt küsis vahel mõne summa sigarettide jaoks , vahel oli tal taskus olevast rahast nii tume arusaamine , et jäi kusagil poes või kohvikus võlgu . </s> <s> Siis käis keegi nende pere liige maksmas , " ütles Leht autorile . </s> </p>
<p> <s> Vaat niisugune mees oli Nigol Andresen . </s> <s> Ehtsa boheemlasena sobis ta täpselt seltskonda , kes sattus teravasse opositsiooni " vaikiva olekuga " . </s> </p>
<p> <s> Andreseni äia Mihkel Martna surm lõhestas sotsialistide ridu . </s> <s> Algul oli partei juhtkonnal ( A. Rei , O. Sternbeck jt. ) kavas parteist välja heita mõned eriti pahempoolsed tegelased ( Mihkel Martna , Maksim Unt , Nigol Andresen ) . </s> <s> Neist Martna jäi peatselt raskesti haigeks ja suri . </s> <s> Andresen heideti välja 9. juunil 1933 lihthääletuse tulemusel ; hääletusel oli vastu Aleksander Jõeäär . </s> <s> 31. mail 1934 heideti ka Jõeäär ise parteist välja . </s> <s> Isesotside eeskujul ootasid Unt ja Andresen töörahva revolutsioonilist laeva Läänest . </s> <s> Laeva tulekuga pidi teostuma proletariaadi diktatuur . </s> <s> Bolševikud eitasid niisugust võimalust , sest nende arvates ei teinud noorsotsid ja üldse sotside pahempoolsed tegelased midagi pahempoolse revolutsiooni teostumiseks . </s> </p>
<p> <s> Eesti Vabariigi aegne reaalsus pakkus samuti võimalusi väikese riigi võimu õige teravaks umbusaldamiseks . </s> <s> Niisugune oli " poliitilise kannataja " Ilmar Enoki juhtum . </s> <s> Kannataja ( too isik suri eeluurimise ajal haigemajas tiisikusse ) nimi oli just Enok , mitte Einok . </s> <s> Enok oli Andreseni kunagine õpilane . </s> <s> Loomulikult leidus Eesti Vabariigi poliitilises politseis Nigol Andresenil isiklik toimik , mille registreerimiskaardile kanti 21. mail 1931. aastal märge : " Sotsialist , kuid ei seisa vist ka eriti kaugel kommunistlikust ilmavaatest . " </s> <s> 20. maist 1936 lisandub märkus : " Tallinna Keskhaigemaja lahkamiskambris Ilmar Enoki puusärki panemisel esines deklamatsiooniga , milles seadis juuresolijaile eeskujuks Enoki riigivaenulist poliitilist tegevust . " </s> <s> Neid dokumente on uurinud " Eesti Kommunisti " esseist Viktor Peterson : </s> </p>
<p> <s> " 20. aprillil 1936 kirjutas Enok sureva inimese ebakindla käekirjaga vangla direktorile avalduse palvega lubada tuua tema haiglakambrisse termos , milles ta saaks hoida kuuma teed või kohvi . </s> <s> Oma palvet põhjendas vang sellega , et õhtutee ja hommikukohvi vaheline aeg on liiga pikk , tal on kogu aeg külmavärinad ja termosest saaks ta kuuma joogiga ennast kosutada . </s> <s> Avalduse paremas ülanurgas seisab vanglakantselei tempel , paber on nagu kord ja kohus registreeritud , vasakul ülanurgas on kellegi ülemuse resolutsioon : " Tagajärjeta " ( vangla kantselei slängis pidi see tähendama keeldumist palvet rahuldada ) , paremal allnurgas tempel : 23.APR 1936 ja I. Enoki allkiri selle kohta , et ta on tutvunud avalduse läbivaatamise tulemustega ( s.t. tagajärjetusega ) . </s> <s> Vanglaametnikud täitsid kroonuliku pedantsusega kõik kantseleilik-bürokraatlikud formaalsused , mis aga puutub lihtsalt inimlikkusse , siis mõistagi polnud " mustadel " seda kuskilt võtta . </s> <s> " 30 </s> </p>
<p> <s> Vabadussõjalane Paul Laaman ( 1892—1944 ) kirjeldab oma päevikulaadses kirjas naisele üht päeva Tallinna Keskvangla üksikkongis — 1. maid 1937. </s> <s> Selles kirjelduses leiduvad muuhulgas read hommikuse kohvijoomise kohta : " Umbes kell 7 või pool kaheksa tuuakse musta kohvi 3/4 liitrit . </s> <s> Panen kohvisse üks sinu toodud lusikas suhkrut . </s> <s> Leivaports kuulub eelmisel päeval saadud toidu juurde . </s> <s> " 31 </s> </p>
<p> <s> Kolm neljandikku liitrit on üks väike termosetäis ja kui Laaman oleks ka kohvi juurde küsinud , küllap oleks siis ehk saadud tema mõnitamiseta hakkama . </s> <s> Mis on lubatud Jupiterile ( Laamanile ) , ei ole kindlasti lubatud härjale ( Enokile ) . </s> <s> Laaman kannatas Keskvanglas jälle sellepärast , et talle ei antud keedetud piima , millega tema arvas heaks turgutada oma haigeid kopse . </s> <s> Igaühel oma hädad ! </s> </p>
<p> <s> Noorsots Enoki ainus süü seisnes selles , et ta nägi Eesti rahva jaoks väljapääsuteed teisiti kui toonased valitsejad , kes olid riigi õnnelikult majanduskriisist välja toonud . </s> <s> Pealegi saabus Enok siiamaile Leningradist 1935. aasta lõpul . </s> <s> Harilikult ei tulnud sealt illegaalselt ja valepassiga mitte kedagi peale suurte aferistide . </s> <s> Andresen kaitses teda . </s> <s> Siinkohal on oluline märkida , et Venemaalt saabusid põhiliselt luurajad , keda vanglas istuvad kommunistid ( keskvangla EKP rakukese liikmed ) vähem usaldasid ning enam püüti tugineda siiski kohalikele tegelastele . </s> <s> Mõned piiritagused emissarid ja siinsed kommunistid olid ühes paadis vaid näiliselt . </s> <s> Tegelikult lahutas neid kuristik , mis oli tingitud asjaolust , et Hendrik Alliku taolised missiooni-inimesed teadsid palju enam Eestimaa minevikust , mõeldes samas tulevikule . </s> </p>
<p> <s> 1936 . aasta suvel lahkus noorsotside ridadest teine vapper võitleja — Evald Kokk Pala-Allikult . </s> <s> Nigol Andresen lõpetas Kodasoo surnuaial 27. juunil 1936 matusekõne nõnda : </s> </p>
<p> <s> " Matame siia Evald Koka , kuid mitte ta tööd , mitte ta lootusi . </s> </p>
<p> <s> Ei , vennad , nad tappa saa vaimu ! " 32 </s> </p>
<p> <s> Kujutagem siis ette niisuguse kõne vastuvõttu , kujutlegem noormehe omaste tundeid pärast kõne ärakuulamist ! </s> <s> Seekord tabas onu Piilu kümnesse . </s> </p>
<p> <s> Ja lõpuks . </s> <s> Boriss Štein " Nigol Andreseni mälestuseks " : </s> </p>
<p> <s> " Nüüd paljunäinud mees on surnud . </s> <s> Läbis raja , </s> </p>
<p> <s> teist valgust lahutava eluteest . </s> </p>
<p> <s> Ta oli tema ise kogu aja . </s> </p>
<p> <s> Ta sündis siis , kui sajand lõppes aasta eest . </s> </p>
<p> <s> Ta tee on lõppenud . </s> <s> Ta muud ei vaja . </s> </p>
<p> <s> Ei kohtunud me tihti . </s> <s> Mis see loeb . </s> </p>
<p> <s> Need kohtumised olid tulvil usust . </s> </p>
<p> <s> Ta oli teise ajastu ja rahva poeg , </s> </p>
<p> <s> ja teisest läbi läinud sõjarusust </s> </p>
<p> <s> kui koolmest . </s> <s> Vaadake , ta loeb </s> </p>
<p> <s> seal mineviku miitingutel kärarohkeil , </s> </p>
<p> <s> kuid mitte meie jaoks . </s> <s> Ta hüüab teile , </s> </p>
<p> <s> kus kanti eluraskust , anti ohkeid </s> </p>
<p> <s> kui orjarivis edasi kui puhkeid </s> </p>
<p> <s> ja mõtteid , mis nüüd määratud on meile . </s> </p>
<p> <s> " Kord Lunatšarski ... " rääkis vanamees . </s> </p>
<p> <s> Või " nagu Majakovski vastanuks " , </s> </p>
<p> <s> ent mäletan , kuis lahti läks kord uks </s> </p>
<p> <s> ja rõõmsameelne , seistes saali ees , </s> </p>
<p> <s> suus " pläru " filtrita , me tuttav mees ... " 33 </s> </p>
<p> <s> Naiivselt lootis Andresen veel 1940. aastal , et tal õnnestub sotsialismi sarnaseks seada Nõukogude Liidu juhitud sotsialism . </s> <s> Moskvast oli ta saanud negatiivseid signaale juba 1934. aastast saadik . </s> <s> Ühes kaitsepolitsei poolt leitud kirjas kahtleb ta Moskva tee efektiivsuses.34 Karl Säre tunnistas 1. novembril 1941 Saksa poliitilise politsei ülekuulajale Evald Miksonile , et novembris 1939 oli Andresen kontaktis Kominterniga , kuid Komintern ei olnud tema poliitikaga rahul , pidades seda äärmuseni natsionalistlikuks . </s> <s> Säre tunnistas , et teda teavitas sellest Neeme Ruus , " kes ise kõikuvat paremale ja vasakule " . </s> <s> Samal ajal mõtles Hendrik Allik kompartei orgbüroos , kuidas luua Eestis Pätsi diktatuuri jätkuna laiapõhjaline rahvavalitsus , mis väldiks suurriikide ambitsioonikaid plaane Eesti suhtes ja säilitaks selle väikese riigi iseseisva rahvademokraatiamaana.35 </s> </p>
<p> <s> Tolleaegne töölisliikumine jagunes praktikuteks ja teoreetikuteks . </s> <s> Nigol Andresen oli teoreetik . </s> <s> Praktikud arvasid , et kirjutatud on juba isegi palju , tuleb asuda tegutsema . </s> <s> Nad leidsid , et kui liiga palju teooriaga tegelda , muutub see üha vasturääkivamaks . </s> <s> Kahekümnenda sajandi alguse Venemaal kardeti liiatigi , et teooria võib siis omandada kokkupuutepunkte leviva anarhismiga . </s> <s> Mida rohkem joonistada mõttes välja tulevikuühiskonda-paradiisi , seda enam kaotab see kindlad piirjooned ning muutubki lõppeks anarhistlikuks . </s> </p>
<p> <s> Gustav Jonson </s> </p>
<p> <s> " Tee sa mis teed , aga Eesti sõjavägi hoia koos . </s> <s> Seda võib meil veel tarvis minna . " </s> </p>
<p> <s> President Päts kindral Jonsonile tema ametissenimetamisel </s> </p>
<p> <s> Võidupüha , 23. juuni õhtul sai Eesti armee uue ülemjuhataja — presidendi endise käsunduskindrali Gustav Jonsoni , kellel ei olnud aga enam mingit reaalset võimu . </s> <s> On liigne korrata , et tal ei olnud võimalik teha midagi niisugust , mis poleks sümpatiseerinud nõukogude sõjaväelastele . </s> <s> Jonson suutis Eesti sõjaväge koos hoida veel terve augustikuu . </s> </p>
<p> <s> Seks ajaks oli Jonson soliidne hallipäine mees , kellele meeldisid hallid hobused . </s> </p>
<p> <s> Vabadussõja ajaloos on Jonson , toonane rittmeister , tuntud kuju . </s> <s> Jaanuaris 1919 püüdis enamlastevägi Paide all edasi tungida , põrkus aga Jonsoni meeste surmapõlgavale ja operatiivsele tegutsemisele . </s> <s> 30. –31 . mail samal aastal aga kiilus Jonsoni juhitud I ratsapolk armee 2. diviisi eesotsas vaenlase tagalasse . </s> <s> Polk kandis eelväena küll raskeid kaotusi , kuid eri väeüksuste oskusliku koostegutsemise läbi lõigati punaväe positsioon lõplikult kaheks ja edasi veel mitmeks . </s> <s> 29. mail teatas sõjaväe ülemjuhataja Asutavale Kogule , et vaenlane on täielikult Eesti piiridest välja aetud . </s> <s> I ratsapolk oli esimene Eesti väeosa , mis jõudis Väina jõeni ( Daugava ) ning mille võitlejad heiskasid 5. juunil 1919 Eesti rahvuslipu Jakobstadti ( Jekabpilsi ) raekojale . </s> <s> Samaaegselt oli alanud tervete punaste roodude ja pataljonide vangiandmine Eesti vägede kätte . </s> <s> Jakobstadti eeslinna Kreitsburgi raudteejaamale heisati Eesti lipp polgu ülema , rittmeister Gustav Jonsoni käsul . </s> <s> ( Vt . ka kolonel Viktor Mutt " Võrust Jakobstadtini , mai–juuni 1919 " , 1927 ) </s> </p>
<p> <s> Laidoneri mantlipärija sõjavägede ülemjuhataja ametis kindralleitnant Jonson oli küllap palju värvikam tegelane kui 1940. aasta sõjaminister Tõnis Rotberg , kelle teenete hulka kuulub peaasjalikult Sidepataljoni relvastatud konflikti lõpetamine 21. –22 . juunil . </s> <s> Jonson oli mahlaka keelepruugiga tippohvitser , kelle kohta president Päts on öelnud markantseid sõnu . </s> <s> Jonsonist on üles kirjutatud üks üsna anekdootlik , peaaegu uskumatu lugu . </s> </p>
<p> <s> 21 . juuni 1940. </s> <s> Nõukogude väed , marssinud sisse Tartusse , jõuavad ka Tartumaal asuva Eesti sõjaväe hobusekasvanduse juurde , mille õuel lehvib ilmatu pika masti otsas Eesti riigilipp . </s> <s> Lippu nähes kahvatavad punasõdurid kaameks : nad on leidnud mingi tähtsa staabi või vastupanukeskuse ! </s> <s> Seavad platsi äärde üles mitu kuulipildujat , valmis pannakse ka tanke ja raskerelvi . </s> <s> Uurivad hoolega järele , kui suuri jõudusid vastupanukeskus käsutab . </s> <s> Esialgu pole vaenlast lausa rügementide kaupa märgata . </s> </p>
<p> <s> 5 . augustil 1940 ärkab aga hobusekasvanduse ülem üleni higisena ja kardab , et kuri unenägu kestab edasi . </s> <s> Eesti riigilipu asemel on vardasse tõmmatud punalipp . </s> <s> Juhataja käsib nartsu silmapilk alla tuua ja rebib selle siis kõigi nähes puruks . </s> <s> Küsib , kes lipu üles viis ? </s> <s> Lõpuks tunnistab üks allohvitser häbelikult üles : käisime politrukiga kohtumas , kus kuulsime , et sõjavägi saab lähimate päevade jooksul Punaarmee osaks ja kõigil peavad punalipud üleval olema . </s> <s> Ratsude suur sõber ei alusta mingit juurdlust ega hakka oma agarat alluvat nöökima . </s> <s> Käsib lihtsalt punased räbalad ära koristada . </s> </p>
<p> <s> Peagi saab ta usaldusväärsetest allikatest teada , et lipu purukstõmbamise lugu teab juba terve Tartu linn . </s> <s> Juba tunneb huvi ka NKVD . </s> <s> Ratsukooli juhatajat hakkab seevastu huvitama , kuidas tekkinud olukorrast välja rabelda . </s> <s> Algul soovitatakse talle : ütle , et rebisid lipu puruks seepärast , et see polnud meie suure sõbra riigilipp . </s> <s> Ütle , et see oli lihtsalt punane riidetükk . </s> <s> Ent ajad muutuvad ärevamaks ja lipukäristaja veendub järjest enam , mida teevad okupandid tema aatekaaslastega kogu Eestis . </s> <s> Uus soovitus — nüüd ei aita muud , kui mine aga ülemjuhataja Jonsoni jutule . </s> <s> Hobusekasvanduse lähedal on Gustav Jonsoni suur asundustalu Elva vallas . </s> </p>
<p> <s> Õnnetu mees tunneb Jonsonit juba ühiste ratsarünnakute ajast . </s> <s> Jonson võtab ta muidugi kahel käel vastu : " Jää , mees , ometi sõjaväkke ! </s> <s> Siin on võimalusi küll . </s> <s> Ma annan sulle terve eskadroni juhtida ! " </s> </p>
<p> <s> Meie kangelast ei veetle Punaarmees teenimise võimalus . </s> <s> Ta lahkub sõjaväest , läheb Saksamaale ja pakub peatselt oma teeneid Wehrmachtile . </s> </p>
<p> <s> Jonsoni jutt peegeldab mõnede eesti sõjaväelaste toonast tüüpilist naiivsust . </s> <s> Punalipu tallajale usaldatakse sul nüüd eskadron budjonnovlike traditsioonidega ratsaarmees ! </s> <s> Veel augusti lõpus jäi Jonsonile mulje , et ta võib kedagi käsutada , sellel pisikesel , nii vaimult , territooriumilt kui rahvaarvult järjest pisemaks jääval taeva-alusel maalapil ! </s> </p>
<p> <s> Ent kahtlemata pidi väejuhataja ka teadma , kui väike osa saab olema ratsanikel algavas sõjas . </s> </p>
<p> <s> Olgu siinkohal veel lisatud , et niihästi Rotberg kui Jonson tundsid juba sõjast saati juhtivaid vabadussõjalasi ja osalesid Vabadussõja tähtpäevil jumalateenistustel , näiteks austas kindral Rotberg 1. detsembri 1932 mälestusjumalateenistust Tallinna Toomkirikus . </s> </p>
<p> <s> Jonsoni tütar Haldi suri Rootsis üsnagi noorelt maksahaigusesse , teab tema kaugemate sugulastega vestelnud Jaak Pihlak . </s> </p></div2><div2 type="alaosa"><head> Aleksander Jõeäär </head>
<p> <s> " Kui keegi nendest laseb pea vähegi norgu ning näeb vaimusilmas kõiki neid koledusi , mida ta on pidanud sooritama kõikvõimsa partei käsul , siis ei aita ainult ärajooksmisest või käe tõstmisest . </s> <s> Siis peab tõstetud käes ka midagi tõhusat olema . </s> <s> Varesel oli selles käes püstol . </s> <s> Ja ta pääses . </s> <s> Samal viisil pääses ka Jõeäär tsüaankaaliumi abil . " </s> </p>
<p> <s> Elmar Tambek mälestusteraamatus " Tõus ja mõõn " </s> </p>
<p> <s> " Kolm [ " rahvavalitsuse " ] ministrit kuulusid sotsiaaldemokraatliku partei võrdlemisi väikesearvulise ja üsna tähtsusetu pahema tiiva hulka . </s> <s> Nende härrade radikaalselt kõmisevat sõnarohkust polnud keegi kunagi tõsiselt võtnud . " </s> </p>
<p> <s> August Rei </s> </p>
<p> <s> " Põllutööminister Aleksander Jõeäär on sündinud 31. oktoobril 1890 Saare vallas Saaremaal vabriku-mõisatöölise pojana . </s> <s> Oli 1906 Saaremaa talurahvakohtu kirjutajaks ja sellest ajast kuni 1919. aastani tegutses sekretärina kohtuis . </s> <s> Sooritas 1919. aastal advokaadieksami . </s> <s> Oli Saare Panga asutajaid liikmeid , nõukogu liige ja juhatuse liikme k.t. </s> <s> Samal ajal oli Saare maavalitsuses juriskonsuldiks . </s> <s> Oli 1924–39 . aastail Tallinna õigusteadusliku büroo juhataja . </s> <s> On praegu Tallinna linnavolinik ja juriidilise komisjoni liige . </s> <s> Võtnud agaralt osa seltskondlikust ja ühistegelisest tööst , olles alates 1906. aastast Pöide Tarvitajateühisuse juhatuse liige , 1912–1915 Kuressaare Eesti Seltsi juhatuse liige ja 1919–1920 revisjonikomisjoni liige . </s> <s> Oli ka Kuressaare linnavolinik , Saaremaa Ametiühisuste kesknõukogu liige ja sekretär , Üleriikliku Maatöörahva Ühisuse juhatuse liige . </s> <s> Olnud 1920–1938 kõikide riigikogude liige , töötades esimehe ja liikmena mitmes erikomisjonis . </s> <s> Avaldanud ajakirjades ja ajalehtedes ilukirjanduslikke ja majanduspoliitilisi artikleid . </s> <s> Olnud kaebealuste kaitsja poliitilistel protsessidel . </s> <s> " 36 </s> </p>
<p> <s> Seega on tegemist Vares-Barbaruse valitsuse ühe vanema liikmega . </s> <s> Jõeääre tütar Niina Klaas ( surnud 1982 ) romantiseerib seda seika kunagises Saaremaa rajoonilehes : " Palju , palju noori õlgu väravale suruti./ Sinu juba kühmus turja siiski abiks vajati . " </s> <s> Tütre isale pühendatud luuletus " Õnnevärav " on hoolimata mõnest triviaalsest kujundist ilmekas ja paljuütlev , väärides igal juhul tsiteerimist : </s> </p>
<p> <s> " Möödund sajand lõpukorral . </s> <s> Puhus nagu värskem tuul , </s> </p>
<p> <s> tungis vanaema kambri . </s> <s> Sügisel , oktoobrikuul </s> </p>
<p> <s> sündis poeg , sai nimeks Sander . </s> <s> Kasvas väike käharpea , </s> </p>
<p> <s> imestama pani kõiki oma arukusega . </s> </p>
<p> <s> Pöidel Undu lahel oli popsimajake . </s> </p>
<p> <s> Oli päris lainte piiril . </s> <s> Torm lõi vahtu õuele . </s> </p>
<p> <s> Nagu ikka sellel ajal – onnis peeru valgusel </s> </p>
<p> <s> istus voki taga ema . </s> <s> Ketras mõisasakstele . </s> </p>
<p> <s> Tema kõrval takust särgis paljasjalgne poisike , </s> </p>
<p> <s> ei tal' andnud hingerahu – anus , päris , küsitles . </s> <s> " 37 </s> </p>
<p> <s> Neist värssidest on tunda , et austatakse perekonna tõsist mentorit , veel kõige viimase ajani elus olnud perekonnaliiget , kes igavikupaadi aerud haaranud üsna hiljuti . </s> </p>
<p> <s> Selle raamatu autorile pakub just Jõeääre isik kõige enam huvi . </s> <s> Kangekaelne ja järeleandmatu , rahva hulgas populaarne nagu ta oli , pidi ta Moskvale kõvasti peavalu valmistama . </s> <s> Jõeäär on ka vist ainus valitsusliikmeist , kelle kohta sisaldab materjali Kirjandusmuuseumi arhiiv . </s> <s> Aleksander Jõeäär on seal omakäeliselt pajatanud oma noorusajast Kuressaare gümnaasiumis . </s> <s> Ta paneb kirja kõik laulud ja tantsud noortepidudelt : " Väga tähtis laul oli " Sui oli kätte tulemas ... " </s> <s> Kõik võtsid kätest kinni , piigadel olid pärjad peas ... " 38 </s> </p>
<p> <s> Aleksander Jõeääre kõrgem haridus oli jäänud poolikuks ja see asjaolu tumestas tema hilisemat elu . </s> <s> Tema naise Marta sõbratar , " Soroptimistide " ( täenäoliselt mingi lühendatud värdvorm vene keelest ) naisõigusliku liikumise sekretär Linda Kilvits tunnistab hiljem ülekuulamisel KGB-s : " Tal ei olnud kõrgemat haridust , kuid tal oli advokatuuris eriline koht praktikuna . </s> <s> Tal tuli lahendada väikeseid asju . </s> <s> Kuid neid oli palju ja Jõeäär teenis suuri summasid . </s> <s> Nagu mulle teada , kasutas Jõeäär oma kuulumist menševike parteisse hämarateks asjatoimetusteks . </s> <s> Laiendades menševistlike mõttekaaslaste hulgas pidevalt oma klientuuri , lõikas ta sellest suurt kasu . </s> <s> Peale selle oli menševikel juhtiv koht orbudekodus ja Tallinna linnavalitsuses . </s> <s> Neil aladel tekkivad kohtuasjad anti kõik menševik Jõeäärele . </s> <s> 1939. aastal teatas mulle Mari Raamot , kellel olid tihedad sidemed valitsusringkondadega , et Aleksander Jõeäärt kavandatakse Eesti kodanliku valitsuse välisministri kohale . </s> <s> Mulle teadmata põhjustel Jõeäär tollal ministrikohta ei saanud , vaid sai selle aasta hiljem . </s> <s> " 39 </s> </p>
<p> <s> Näide eht-jõeäärlikust huumorist , hetk Riigikogu istungilt : " Surmanuhtluse-päevakorrapunkti kohta võtab sõna aruandja Aleksander Jõeäär , kes komisjoni aruandeid täidab . </s> <s> Ta peab hiigla pika kõne surmanuhtluse asjus . </s> <s> Selgub , et hra Jõeäär selle küsimuse kohta terve raamatu on kirjutanud ja seda raamatut tahab ta nüüd miskipärast Riigikogu kõnetoolist ette kanda . </s> <s> Ühetooniliselt ja igavalt loeb ta , kuidas Egüptis ja Paabelis ning teiste rahvaste juures surmanuhtluse peale vaadatud . </s> <s> Vahetevahel küsitakse temalt pilgates , mis aastani ta nüüd oma ettekandega juba jõudnud , mispeale kõneleja rahulikult seletab , et küsijad julgesti saalist välja võivad minna , sest tema loeng kestvat umbes kuus tundi . </s> <s> Saal lähebki tühjaks , nii et mitme rühma kohtadel enam ühtegi saadikut ei ole , ainult sotsialistid tukuvad oma kohtade peal . </s> <s> Üks nendest tunnistab kuluaarides avameelselt , et kõne kuulamine ikka palju raskem töö on , kui kõnelemine ise . </s> <s> Kui siis kõne nii viisi kaks tundi on kestnud ja kellaosuti üheksat näitab , annab Jõeääre parteikaaslane Kaal juhatajale sedeli ettepanekuga koosolekut lõpetada , mis ka sünnib . </s> <s> Jõeääre kõne katkeb kuni järgmise koosolekuni , kus tal veel neli tundi kõnelda jääb . </s> <s> " 40 </s> </p>
<p> <s> 1932–1933 . aasta majanduskriis . </s> <s> Ameerika kapitalistid hävitavad tonnide viisi nisu . </s> <s> Kilomeetritepikkused sabad New Yorgi tööbörsil . </s> <s> Eestis langevad tööstustoodete ja põllumajandussaaduste hinnad . </s> <s> Sajad talud lähevad haamri alla . </s> <s> Töötute mitteametlikuks üldarvuks on 40 000. </s> <s> Hädaabitöid korraldavad firmad lähevad pankrotti . </s> <s> Maatööliste palk väheneb poole võrra . </s> <s> Kes ei ole endale midagi varunud , peab nüüd kerjama minema . </s> <s> Britid devalveerivad oma naelsterlingi ja sellega tihedalt seotud Eesti raha muutub nõrgemaks . </s> </p>
<p> <s> Nendes tingimustes esineb Aleksander Jõeäär parlamendisaadikuna mõjusate ja asjatundlike kõnedega ning soovitab igale kapitalistile , kes Läände investeerib , vangiraudu . </s> <s> Olgu siin järgmine näide tema stiilist : </s> </p>
<p> <s> " Eesti on siiski juba sedavõrd läbikapitaliseerunud maaks muutunud , et üleilmline majanduskriis ka meil õige tunduvalt ja õige laialiste rahvahulkade majanduslikule olukorrale oma mõju avaldab . </s> <s> Peale nende üldiste üleilmlisest majanduskriisist tingitud põhjuste on meil ka oma erilised põhjused , mis kriisi ja surutise süvendamiseks kaasa mõjuvad . /— — — / </s> </p>
<p> <s> Mina olen juba eelmisel aastal avaldanud arvamist riigi eelarve arutamise puhul , et tegemist on süsteemi kriisiga , kapitalismi kriisiga , mis enne ei lahene , kuni maailmamajanduse juhtimine rajatud uutele põhimõtetele ja kogu senine süsteem kõrvaldatud . /— — — / </s> </p>
<p> <s> Milline on praegune ilmamajanduslik olukord ? </s> <s> Mitte kõik kodanlikud majandusteadlased ei ole sarnased optimistid , kui meie Majandusminister . </s> <s> Rahvusvahelise Tööbüroo arvestuste järgi tabab töötaolek vähemalt 30 miljonit töötajat . </s> <s> On tõenäoline , et see kohutav arv , mille hulka ei ole arvatud ei töötute perekonnad , ega nende ülalpidamisel olevad perekonnaliikmed , on tegelikult tõelisest arvust veelgi väiksem . </s> <s> Kaupade hinnad on 1929. aasta oktoobrist alates langenud üldiselt ( kullas väljendatult ) umbes kolmandiku võrra , tooresainete hinnad keskmiselt 50—60 protsenti . </s> <s> Põllumajandus- ja teiste toorainete saaduste maailmatagavarad üha kuhjuvad . /— — — / </s> </p>
<p> <s> Ilmamajanduse konverentsi üks tähtsamaid ülesandeid oli : kõrvaldada maailma valuuta-vaevad , lahendada vääringu küsimus . </s> <s> Saatuse pilkena saavutati vastupidised tulemused . </s> <s> Võidujooks odavama vääringu suunas , mis hoos juba 1931. aastast saadik paberivaluuta ja kuldvaluuta maade vahel , muutus kahe suurema ilmariigi , Ameerika Ühendriikide ja Inglismaa vahel Londoni konverentsist peale veel ägedamaks ja kestab tänaseni edasi . </s> </p>
<p> <s> Meiegi oma kastreeritud krooniga teeme neid hüppeid kaasa . </s> <s> Mida ütlevad statistilised andmed ? </s> </p>
<p> <s> Seda ei maksa alati puhta kullana võtta , mida konjunktuurbüroode andmed näitavad . </s> <s> Andmeid saavad bürood valitsustelt . </s> <s> Fashistid ja reaktsionäärid püüavad igal pool , kus nad võimule pääsevad , teha optimistlikke illusioone , andmeid võltsides . /— — — / </s> </p>
<p> <s> Üleilmline majanduslik läbikäik väheneb järjekindlalt . </s> <s> 1929 101 pealt langes indeks 1930. aastal 81 peale , 1931 — 58 , 1932.a. I veerandis — 42 , teises veerandis 40 , kolmandas 35 , neljandas 40 ; 1933.a. I veerand — 35 , II veerand 34. </s> <s> Suurte jõupingutustega läks Ameerikas korda hindu tõsta 10% võrra . /— — — / ( 1921. aastal oli Jõeäär üks Eesti Vabariigi äriseaduste loojaist Riigikogu majanduskomisjonis — A.R. ) </s> </p>
<p> <s> Nende andmete järele , mis mul on , kui jätame hooajatöölised juurde võtmata , on töötute arv palju suurem , kui see on registreeritud tööbörsil . </s> <s> Minu kalkulatsiooni järgi , kas see õige on , seda näitab rahvalugemine , ulatub praegu töötatööliste arv 50 000. </s> <s> Teie võite maal , aga samuti ka linnas näha perekondi , kus ei ole võimalik lastele osta särki selga sellepärast , et ei ole raha . </s> <s> Lapsed on kaetud räbalatega ja on ka terveid perekondi , kes nälgivad . </s> <s> Need perekonnad on 15 iseseisvuse aasta jooksul tööd teinud . </s> <s> Nende töövaevaga on saavutatud positiivsed tulemused , millest Majandusminister kõneles . </s> <s> Mis on aga nende tasu ? </s> <s> Nälg ja viletsus . </s> </p>
<p> <s> Härra Majandusminister kinnitas , et 1933/34 toitlusaastaks jääb leivaviljana tarvitamiseks 217 556 tonni , seega 27 566 tonni rohkem , kui möödunud toitlusaastal tegelikult vaja oli . </s> <s> " 41 </s> </p>
<p> <s> Fašistide kohta veel niipalju , et ühes teises kõnes ütleb Jõeäär mõtte , et hitlerism leiab poolehoidjaid ka tööliste hulgas just majanduskitsikuse tõttu . </s> <s> 1934. aastal , kui see kõne peeti , olid niihästi itaalia kui ka saksa fašistid maailmas juba üldtuntud . </s> </p>
<p> <s> " Kui arvata siia juurde veel Majandusministeeriumi tagavarad möödunud aastast 23 000 tonni ulatuses , siis oleks alanud toitlusaasta leivavilja ülejääk 50 000 kuni 51 000 tonni . /— — — / </s> </p>
<p> <s> Ainus õige järeldus sellest oleks , et ükski Eesti Vabariigi kodanik ei peaks nälgima . </s> <s> Riigi poolt rukkimonopoli operatsioonideks kulutatud ümmarguselt 12 miljonist kroonist on rahvamajandusele peale kõige muu ka nii palju kasu olnud , et see summa on külvipinna laiendamiseks kaasa mõjunud . </s> <s> Väljast pole enam vaja vilja sisse vedada , jääb isegi ülejääke , mida mitte kusagil ei ole võimalik realiseerida . </s> <s> Neid välja vedada ei ole mõtet , kuna meil rukki kg omahind üle kolme korra kallim kui välismaal . </s> <s> Peale selle tuleksid veel veokulud ligi . </s> <s> Sellepärast kopitab vili ladudes . </s> <s> Küsime , miks ei anta vilja nälgivatele töötutele ja teistele puudustkannatajaile ? </s> <s> Nälgivatele inimestele ei lubata riigi vilja tagavaradest välja jagada , ega vilja isegi odavama hinnaga müüa . </s> <s> Vabalt võivad riigi viljatagavarasid kahandada ainult rotid , kellel inimestest niipalju rohkem loomulikku mõistust on , et nad siis söövad , kui neil nälg on ja nad viljasalves elavad . </s> <s> ( Kõneleja rääkis riigi nn. julgeolekuvarust . — A.R. ) </s> </p>
<p> <s> On suur vahe eelmise ja tänavuse talve vahel . </s> <s> ( Vahelhüüe . ) </s> </p>
<p> <s> Juhataja : Ma kuulsin ebasünnist vahelhüüet . </s> <s> Rkl . </s> <s> Maandi , ma teen teile märkuse selle eest . </s> <s> " 42 </s> </p>
<p> <s> Vahelehüüetest . </s> <s> Kolmekümnendatel lubas Riigikogu juhataja neid tunduvalt vähem kui kahekümnendatel . </s> <s> Riiki ei saa lõdva käega juhtida , öelnuks siinkohal Konstantin Päts . </s> </p>
<p> <s> Aleksander Jõeääre kõne viimane osa oli mõeldud kritiseerimaks 1930. aastal võimul olnud Otto Strandmani valitsust , kes laskis ikalduse järel vilja suhteliselt odavalt sisse tuua ja kehtestas siis liiga kõrged vilja kokkuostuhinnad ( 16,7 senti kilogramm ) . </s> <s> Vili jäi riiklikes ladudes kopitama , sest ka edasimüüjad pidid minimaalsegi kasumi saamiseks vilja liiga kõrgelt hindama . </s> </p>
<p> <s> Jõeäär ründas eelpool tsiteeritud kõnes ka teisi erakondi , eriti asunikke ja rahvaerakondlasi . </s> <s> " Nemad ei ole muud teinud , kui kiidulaule laulnud kroonikursi tasalülitamisele Inglise naela ja Rootsi krooniga . " </s> <s> Et see nõnda oli , ei ole midagi imestada . </s> <s> Pärast 1924. aasta majanduskriisi andis Rahvasteliit Eestile 1 350 000 naelsterlingi ulatuses laenu . </s> <s> See kuulus 40 aasta jooksul tasumisele intressiga 7% aastas . </s> <s> Laenuandjad võtsid oma kontrolli alla Eesti aktsiisitulud , New Yorgi ja Londoni pankade esindajaks Eestis jäi William Williamson Londonist . </s> <s> 28. juunil 1933 viidi kroon kulla aluselt naelsterlingi alusele . </s> <s> Krooni kurss alanes 35% . </s> <s> Sotsid olid ja jäid krooni devalveerimise vastasteks – oli ette näha , et pärast seda sammu hakkavad tõusma kõikide tarbeainete hinnad . </s> </p>
<p> <s> Oma parlamendikõnes torkab Jõeäär kergelt eksportööre , kes vahetult enne krooni langetamist eksportisid ja välisvaluutat sisse tõid . </s> <s> " Keegi pidi selle 11 miljonit krooni oma tasku pistma , mis Eesti Pank teise poolaasta jooksul välisvaluuta eest eksportööridele ligi maksis . </s> <s> ( Vahelhüüded ) Palun kuulake mind ennem ära . </s> <s> Ma ei saa aru , mis teil kipitab seal , et te ei saa mind rahulikult kuulata . </s> <s> ( Vahelhüüded ) " </s> </p>
<p> <s> Juhataja : " Ma palun kõnelejat mitte segada ! " </s> </p>
<p> <s> A . </s> <s> Jõeäär : " Et üksikud selle sammu tagajärjel kasu said , see on päevselge , ja selleks see samm ette võetigi ... " 43 </s> </p>
<p> <s> Vastuväited sellele seisukohale võiksid olla järgmised . </s> <s> Iga arenenud agraarmaa on kehtestanud põllumajandussaaduste väljavedajaile eksporditoetused , vastasel korral ei ole need kaubad hinnalt maailmaturul konkurentsivõimelised . </s> <s> Devalveeritud krooniga Eesti tarvitas palju välisvaluutat , raha kuhjus aga eksportööride kätte , need laiendasid veelgi tootmist ja väljavedu ning raha tuli maksudena riigikassasse tagasi . </s> <s> Seda vastuväidet ette nähes räägib Jõeäär : " Ent ka siis , kui hinnata vääringu langetamist ainult kitsast ekspordi soodustamise seisukohast , millisena meil on seda sammu peamiselt hinnatud , oleks see samm õigustatud vaid siis , kui selle abil suudetaks eksporti suurendada sel määral , et selle eest saadakse rohkem välisvaluutat , kui saadi enne , eeldusega muidugi , et see välisvaluuta ei jää välismaale , vaid läheb kodumaal rahvamajanduslikku ringkäiku . </s> <s> " 44 </s> </p>
<p> <s> Et enamik valuutast läks rahvamajanduskäibesse , sellest kõnelevad eksportijate tulud üsna kujukalt . </s> <s> Suured kasumid Zinovjevi saeveskis , Eesti Munaekspordis , Võiekspordis räägivad selget keelt . </s> <s> 1933/1934 osutus raskeimas olukorras olevaks proletariaat , niihästi linnas kui ka maal . </s> <s> Just seesama klass , kes alles Vabadussõja ajal enam kui inimväärselt teenis . </s> <s> Asunikud lõikasid krooni devalveerimisest kasu , ent töölised jäid vaeslapse ossa . </s> <s> Kehvikute esindaja Johannes Tamson rääkis parlamendikõnes : " On teada juhtum , kus inimene läks tööd otsima , aga ta oli nii näljane , et suri enne nälga . </s> <s> " 45 </s> </p>
<p> <s> Ent Aleksander Jõeäär ei olnuks saarlane , kui ta polnuks vasakpoolne . </s> <s> Ta seletas , et kolmekümnendate aastate Eestist eksporditakse peamiselt kolme toodanguliiki : naturaalpuitu , tselluloosi ja vineeri . </s> <s> Ülejäänud ekspordiartiklid olevat nendega võrreldes tühised . </s> <s> Jõeäär väidab , et metsa hinnad tõusid 1933. aasta algul kogu Euroopas , viimasel kahel ekspordiartiklil on aga Vanas Maailmas alati olnud kindel turg , sissetöötatud nišid . </s> <s> Krooni kursi allaviimine ei suurendanud nende eksporti kvantumi poolest , tõdes Jõeäär . </s> </p>
<p> <s> Hakkasid siis sotsid ja marksistid ( Neeme Ruus jt. ) parlamendis jälgi ajama , kes on need eesti ärimehed , kes raha Läänes hoiavad ja kes krooni devalveerimisest miljonite viisi kasu lõikavad . </s> <s> Näiteks sügisel 1931 tehti majandusminister Mihkel Pungale järelpärimine Scheel ja Ko panga tulude varjamise kohta pangas ja selle filiaalides . </s> <s> Panka revideeriti 1925. ja 1926. aastal , mitte hiljem . </s> <s> Suurimaks hoiuseks osutus kellegi konsuli 1 miljon Hollandi kuldnat . </s> <s> Pung teatas Riigikogu ees , et Scheelil pole midagi , mida peaks varjama , kuid mõne aja pärast oli pank taas sotsidel hambus . </s> </p>
<p> <s> Riigikogu istungil 18. novembril 1932 , krooni kriisi haripunktis , nõudis Aleksander Jõeäär krooni kursi langetamise eest Pätsu-Rei valitsuselt , et nimetatud valitsus võtaks langetamispropaganda eest riigis tarvitusele kõige karmimad meetmed ( lühikest aega oligi " krooniruunamise " propaganda eest karistus maksev ) . </s> <s> Jõeääre projekt nägi ette ei vähem ega rohkem kui kuni 16-kuulise vabaduskaotuse isikule , kes hoiab oma raha välismaa pankades . </s> </p>
<p> <s> Deflatsioonile , ekspordi piiramatule soodustamisele ning impordi vähendamisele , mis elatustaseme järjest langedes olevat väga halb , seab Jõeäär vastukaaluks ülesehitustöö , plaanipärase majandamise tugeva riikliku sekkumisega majandusellu . </s> <s> Kuid see ei olnud parempoolne nõudmine . </s> <s> Pahempoolseks muutis nõudmise väga soodsate riiklike krediitide taotlemine maakehvikutele ja -töölistele . </s> <s> Riik peab lakkamatult organiseerima hädaabitöid , et võidelda kasvava tööpuudusega . </s> <s> Riigil õnnestus see hiljem päris korralikult . </s> <s> Lühidalt , Jõeäär nõudis kõike seda , mille Kaarel Eenpalu valitsus aastail 1938—1939 realiseeriski . </s> <s> Järeldus sellest : Jõeäärel ei olnud pärast seda enam poliitikas midagi sisulist korda saata . </s> <s> Õnneks oli tal veel ka vandeadvokaadiamet . </s> </p>
<p> <s> Oktoober 1934. </s> <s> Riigikogu suletakse " vaikivasse olekusse " . </s> <s> 2. oktoobril peab Aleksander Jõeäär — nüüd juba Marksistliku töörahvaesinduse täievolilise liikmena — oma viimase tähtsama kõne töölisklassi huvide kaitseks . </s> <s> Selleks ajaks olid Eesti tööliste palgad ostujõu poolest Euroopa madalaimad , kuna töölisliikumine oli siin keskmisest nõrgem . </s> <s> Jõeäär väidab kindlalt , et maal on ettevõtteid , kus töölistele makstakse vaid veidi üle 10 sendi tunnis , sellise rahaga aga ei saa perekonda üleval pidada . </s> <s> " Töölisi , kes julgevad korraldada töölisvanemate valimisi , terroriseeritakse töölt vallandamisega . </s> <s> Tööpuuduse ajajärgul tähendab see perekonnale täielist majanduslikku hävingut . /— — — / </s> </p>
<p> <s> Praeguse majanduskriisi ja kohutava tööpuuduse ajal , kus iga vabaneva tööliskoha järele ootamas mitu nälgivat töötut , et aga tööle saada , ükskõik missugune tasu oleks , on streik nüri relv , ei ole sellest streigirelvast ka siis alati suurt kasu , kui seda vabalt saaks tarvitada , ometi on streik ainsaks tööliste hüüdeks , mida peab kuulama kodanlane . </s> <s> " 46 1932. aasta novembris saavutas vandeadvokaat Jõeäär " Rauaniidi " tööliste esindajana viimaste streigi ajal selle , ühegi töölise palka ei kärbitud alla 45 krooni kuus . </s> <s> Streik kestis kolm päeva ja lõppes töötajate täieliku võiduga — kriisi tingimusis sai kahju hoopis omanik . </s> </p>
<p> <s> Kiilas ja karmipilguline esineja jätkab katkematult kolme lõviga kõnetoolist : </s> </p>
<p> <s> " Ametlikult teatati 14. septembril [ 1934. a. ] " Vaba Maas " rasvase pealkirja all : " Eestis tööpuudust ei ole " — järgmist . </s> <s> Töötuid üle riigi oli 1. septembriks ainult 129 inimest . </s> <s> Konstateeritakse , et tööpuudus sedapuhku on likvideeritud täielikult ja pannakse töötute arvu vähenemist miinimumini uue tööbörside korralduse arvele , mis " takistavat igasuguse elemendi kuhjumist tööbörside nimestikku " . </s> </p>
<p> <s> Sama lehe teisel küljel leidus aga sõnum Virumaalt , kuigi mitte sama rasvase pealkirjaga : " Tööpuudus ajas surma " . </s> <s> Teisipäeval Auga metsast leitud poonud isikut on korda läinud kindlaks teha . </s> <s> Laibas tunti ära Pärnust päritolev Matvei Karpov . </s> <s> Ta töötas kogu suve ühes teiste Pärnu venelastega Narva–Jõesuu lauatehases , mis talveks jäi seisma . </s> <s> Mehel polnud enam väljavaateid töö saamiseks . " </s> </p>
<p> <s> Kahtlemata oli see ka uue tööbörside korralduse teene , et Karpov ennast tööpuuduse pärast üles pidi pooma . </s> <s> " Likvideeritud tööpuudus " oli niipalju rängem senisest likvideerimata tööpuudusest , et ta surma ajas . </s> <s> Nii näeb välja meil moodne tööpuuduse lahendus . </s> </p>
<p> <s> Juhataja : Rkl . </s> <s> Jõeäär , ma leian Teie viimase väljenduse olevat haavava ja teen Teile märkuse . </s> <s> " 47 </s> </p>
<p> <s> Taas näeb Jõeäär ühe lahendusena tõsta rahvamajanduse kogutoodang kahekordseks plaanimajanduslike meetodite abil . </s> <s> Põllumajanduses aitaks , kui 45 000 väiketalundit saaksid suurtaludelt osta maalappe , mida seni kasutati ekstensiivset laadi põllupidamiseks ( karjamaid jms. ) See on ettepanek , mis hiljem teostuski uusmaasaamise teel , kuid mitte nii nagu Jõeäär algselt kavatses . </s> <s> Maade ostmisest ei olnud ju uusmaasaajate puhul juttugi . </s> <s> Jõeääre arvates tulnuks luua maaelu krediteerimise fond , mis annaks väiketalunikele toetust . </s> <s> Kõneleja nägi heameelega , et rahva heaolu tõstmiseks vajaminev raha tuleks neist valuutasummadest , mis olid kapitalistide poolt riigist välja veetud intressi teenima . </s> <s> Selleks pakkus Marksistlik töörahvaesindus välja " Välismaalt tagasitoodavate kapitalide Eesti rahvamajanduses ärakasutamise seaduse " eelnõu ( kõigis välismaaga operatsioone teostanud pankades korraldatakse sundrevisjon , suurärimehi kohustatakse loovutama teatud protsent riigieelarve erikontole ) . </s> </p>
<p> <s> Jõeääre propaganda väiketalunditele juurdelõigete tegemiseks kandis vilja . </s> <s> Kahekümnendate aastate alguses olid seda taotlenud ka isesotsid eesotsas Hans Kruusiga . 1933–1934 said mõnehektarilise juurdelõike 16 000 talundit , kuid siiski mitte kõik kõneleja poolt pakutud 45 000. </s> <s> See oli suur kergendus väga olulisele osale Eesti väike- ja keskpõllumeestest . </s> </p>
<p> <s> Ettepanek välismaale veetud kapitali kasutamiseks maatööliste vaesemate kihtide heaks leidis samuti osalise lahenduse . </s> <s> Nn . ümberlaenutamisaktsioon , mis algas kriisi kõrghetkel , kulmineerus 3. mail 1935 , mil asunike võlad Maapangale taandati 2%-liseks väikelaenuks . </s> <s> Ent Maapanga aktsionärid tõstsid seepeale lärmi : puhtsotsialistliku majanduskäigu tagajärjel tekkis keset magusat kapitalikogumist eelarve disbalanss ning osa suurkapitali liikus paratamatult Londoni või Genfi pankadest siiamaile . </s> </p>
<p> <s> Suurendamaks kapitali voolamist rikkamalt kodanikult vaesemale , pakkus Jõeäär välismaa pankades raha hoidvaile ettevõtteile riiklikke võlatähti 30 aasta peale aastaintressiga 3% . </s> <s> Saadud tulud jaganuks riik nii : </s> </p>
<p> <s> 25% — väikemaapidamisetele juurdelõigete muretsemiseks ja nende ülesharimiseks ; </s> </p>
<p> <s> 10% — kaluritele laenu andmiseks ; </s> </p>
<p> <s> 10% — elukorterite ehitamiseks maal ; </s> </p>
<p> <s> 10% — — " —— linnades ; </s> </p>
<p> <s> 45% — rahva ostujõu tõstmiseks . </s> </p>
<p> <s> See oleks tähendanud paljude suur- ja ühisettevõtete pankrotti , sest ahne Jõeäär nõudis kõigi Eestist väljaspool saadud tulude äravõtmist ja ümberjaotamist . </s> <s> Rahva ostujõud oleks suurenenud , kuid võimalik , et tööpuudus jäänuks siiski endiseks , sest see peletanuks Eesti pinnalt väliskapitalid , mille tootmist kohalikud ei suutnuks üle võtta . </s> <s> Eesti " läbikapitaliseerumine " peatunuks ja temast oleks saanud agraarne rahvademokraatiamaa , midagi sõjajärgse Albaania taolist ( huvitav lugu : siis kõlanuks hallparunite jutt 1940. aastal veelgi õõnsamalt ! ) . </s> <s> Muuseas , eesti ärimehed oleksid saanud varjata Läänes kinnisvaradelt ja tootmisosalustelt teenitavaid tulusid tuntud abinõuga : firmade raha ümberkantimisega oma uutele firmadele , mis registreeritud juba kuskil maksuvabas piirkonnas või vabalinnas ( a la Neitsisaared ) . </s> </p>
<p> <s> Tööstuses pidas Jõeäär , nagu näiteks Tõnissongi , prioriteediks Eesti elektrifitseerimist Narva kose kasutuselevõtu teel ( vrd. hilisem Leevaku suurehitus ) . </s> <s> On paradoksaalne , et Jõeääre arutluskäikudes tungivad esile leninlikud motiivid ( nep , GOELRO ) . </s> <s> " Meie tuhnime oma majanduspõldu ikka veel isaisade aegse konksadraga ja peerutule või paremal juhtumisel välismaalt sisse toodud petrooleumi valgusel . </s> <s> Meie ei kuulnud majandusministrilt sõnakestki sarnastest laiaulatuslikkudest tuleviku kavadest . </s> <s> Tema rahuldus sellega , et käesoleval aastal oli meil hea viljasaak , mujal halb , riik suutis käesoleval aastal juurde maksta põllumeestele , kas ta aga tuleval aastal sedasama teha suudab , see oleneb oludest . </s> <s> Sel aastal suurenes metsaeksport , kas ta aga tuleval aastal sama sissetulekut annab , ei tea . </s> <s> " 48 </s> </p>
<p> <s> Majandusministriks oli tollal Karl Selter ning kogu valitsus erakondadeväline ( parteilist tegevust ei lubatud , kuna 1937. aastal ametisse vannutatud president leidis , et parteid ajavad Eesti ja eestlased lahkhelidesse ) . </s> <s> Marksistid tahtsid esialgu tegutseda normaaldemokraatia reeglite järgi , seepärast ei saanud neist " vaikiva oleku " tingimusis majanduse reformijaid . </s> <s> Reaalökonoomikas jäi neil aastail ikkagi tegutsema toosama Selter . </s> </p>
<p> <s> Väärib märkimist , et see Jõeääre kõne oli demokraatia tingimustes üks viimaseid . </s> <s> Riigikogu tööd kontrollima pandud K. Einbund lõpetas 2.oktoobri hilisõhtul istungijärgu . </s> <s> Järgmisel päeval teatas Einbund intervjuus ajakirjanikele , et riigivanem ja ülemjuhataja on nüüdsest otsustanud tegutseda omal isiklikul vastutusel , lootes rahva toetusele . </s> <s> Täielik selgus saabus 12. oktoobril , mil K. Einbund teatas , et Riigikogu pannakse vaikivasse olekusse , et teda ei kutsuta isegi riigieelarve kinnitamiseks enam kokku . </s> </p>
<p> <s> 1947 . aastal Eesti NSV Ülemnõukogus tehtud pildil on Jõeäär , kiilal pealael ülihõredad udemed , laubal sügavad vaod . </s> <s> Ta näoilme reedab suurt masendust . </s> <s> Jõeäär on pinginaabriks ühele Punaarmee ohvitserile , kes kasutab rahulikul moel moodsaid kõrvaklappe , kuna ta tšuhnaa keelt ei oska . </s> <s> Kodanlik natsionalist ja " Ameerika luure agent " passib kenasti ühte pinki kommunist-internatsionalistiga . </s> <s> Stalini päikese kiired valgustavad neid mõlemaid . </s> </p>
<p> <s> Avaldades suurt tunnustust Tambeki omanäolisele mälestusteraamatule , ei saa siiski jätta märkimata , et Jõeäär pole kunagi püüdnud mürki võtta , veel vähem end mürgi abil partei käskudest vabastanud . </s> <s> Tõsi , Jõeäär istus vangis mõnevõrra kauem kui teised kodanlikud natsionalistid ja see rikkus täielikult tema tervise . </s> <s> Kuid Pöide popsipojale lähedal seisvad allikad kinnitavad , et Jõeäär ei näinud oma pika elu jooksul kordagi tsüaankaaliumi-nimelist kanget mürki . </s> <s> Tema vabasurm kuulub samasuguse laimu kategooriasse nagu Läti Vabariigi viimase , okupatsiooni tingimustes ametisse nimetatud peaministri August Kirhenšteinsi enesetapp . </s> <s> Sellegi kohta levitas just Tambek teadmatult valet . </s> </p>
<p> <s> Muide , on laim , et Jõeäär ei osanud iial mõelda rahvuslikult . </s> <s> Tsiteerigem teda ennast : " Aastas suurenes oksjonile minevate talude hulk . </s> <s> Kõige enam kannatavad kriisi all edasipüüdvaimad põllumehed , kelle võlakoorem suurem . </s> <s> Seoses sellega tuleb võlad kustutada nii , et asuniktalupoeg ise omandab päriseks oma maa . </s> <s> Lõpuks peab tähendama , et iga talu oksjon tähendab selle endisele omanikule ja ta perekonnale raskeimat kurbmängu . </s> <s> Mõnedel juhtudel — näiteks Vabadussõja kangelase Kuperjanovi isa talu müük tundub see eriti ülekohtusena . </s> <s> Järgmisel aastal [ 1933 ] ähvardab oksjon 5400 talu . " </s> <s> 49 Isegi Uluotsa valitsuse tunnustamist tuli Jõeääre parlamendikõnedes ette : " Õiguslikku riiki ei ehitata üles kaitseseisukorra seadusega . </s> <s> Peaks aga leiduma oma ilmavaate poolest äärmiselt paremale tiivale kalduvaid mehi , kes julgeksid teha katset Eesti Vabariigi põhiseadusega maksma pandud riigikorra vägivaldseks muutmiseks , ja kui nende vaoshoidmiseks arvatakse vaja olevat võimuvahendeid ja reaalseid jõudusid , siis korra alalhoidmiseks nende elementide vastu ei keelaks meie töötajate suured hulgad oma aktiivset toetust valitsusele , olgugi see valitsus ise vastuvõtmatu . </s> <s> ( Vahelhüüded . ) </s> <s> Ma ütlesin " sel juhul " , aga ei öelnud , et see valitsus oleks käesoleval juhul vastuvõtmatu . </s> <s> " 50 " Raha väljamaa pankades hoidjad on ka meie iseseisvuse vastased , sest rahata kaob poliitiline iseseisvus . </s> <s> " 51 Kui baaside ajastul tegid sotsid ettepaneku lülitada Jõeäär valitsuse koosseisu , olevat ta eraringkondades vastastikuse abistamise lepingu kohta halvustavalt sõna võtnud , oodates ilmselt sõda . </s> </p>
<p> <s> Vares-Barbaruse valitsuse põllutööministrile kuulus tees , et 1940. aasta " revolutsiooni " õhutades võinuks Nõukogude Liit käituda suurriiklikultki , kuid halastusest meie vastu ei teinud seda . </s> <s> Nii ütles Jõeäär 13. juuli raadiokõnes : </s> </p>
<p> <s> " Raske saatus on tabanud tervet rida väikeriike ja isegi suurriike . </s> <s> Näeme , kuidas üks või teine suurriik on neis erakorralistes oludes asunud oma elulisi huvisid kaitsma , ja tehes võrdlusi , võime alles hinnata , kui suurt vastutulekut on meie vastu üles näidanud meie suur naaber , Nõukogude Liit . </s> <s> Mis oleks teda võinud takistada talitamast ka teisiti , mõne teise suurriigi eeskujul . </s> <s> Kui meie võime samal ajal , kus mujal hävivad varandused , maatasa tehakse külad ja linnad , kus kaovad miljonid inimelud ja miljonid muudetakse invaliidideks , kui meie võime samal ajal rahulikult elada ja jätkata oma igapäevast tööd ... " 52 </s> </p>
<p> <s> Siin leidub salakinnitus selle kohta , et tulevik ei tarvitse enam olla nii roosiline , Nõukogude Liidu kannatus võib ka kiiresti lõppeda , nagu see lähitulevikus juhtuski . </s> <s> Pilk kaardile ja Euroopas valitsevale sõjalisele tasakaalule , ning kohe on näha , kui olulist platsdarmi Eesti endast kujutas . </s> </p>
<p> <s> Jõeääre vabariigiaegse tegevuse kokkuvõtteks võib öelda , et see kiilaks raseeritud , tahtekindla lõua ja eneseteadliku pilguga mees tegi Eestis lihtrahva ja ka eesti rahvuse heaks rohkem ära kui nii mõnigi õõnsasõnaline kehkadivei , kes kandis sõja ajal krael piksenooli . </s> </p>
<p> <s> Ülevaade Jõeääre ülekuulamiste kolgatateest </s> </p>
<p> <s> NSVL uurimisorganid arreteerisid Jõeääre 7. juunil 1951 tema korteris Vase tn 5 , kus tol momendil oli kodus ka tema naiseõde , tuntud tõlkija Aita Kurfeld . </s> <s> Sel ajal töötas endine poliitik Varumisvalitsuse teraviljakultuuride inspektorina . </s> <s> Ta ei osutanud kinni võtmisel mingit vastupanu . </s> <s> Manukate juuresolekul koostati akt kahe kirjutusmasina " Royal " konfiskeerimise kohta . </s> <s> Jõeääre asi anti uurida MGB eriti tähtsate asjade uurimise ülema asetäitjale polkovnik Bolhovitinile , kes toimetas ülekuulamisi Moskvas . </s> <s> Eeluurimise ajal ja hiljemgi nimetas tuntud poliitik end järjekindlalt Joer , Aleksandr Vassiljevitšiks . </s> <s> Talle pandi otsekohe süüks , et ta " 1919. aastal õigustas oma esinemistes menševike veretööd grupi kommunistide kallal , aga 1925. aastal Eesti kodanliku parlamendi liikmena nõudis revolutsioonilise liikumise mahasurumist " . </s> <s> 53 Tegelikult oli osaliselt õige vaid süüdistuse viimane osa , sest pärast 1. detsembri mässu nõudsid sotsid eesotsas Mihkel Martnaga tõepoolest karmimaid meetmeid bolševike vastu . </s> </p>
<p> <s> Eelpool tsiteeritud süüdistus esitati " Joerile " 15. juunil ning samal päeval toimus ka esimene ülekuulamine . </s> <s> Meest pinniti , kust on ta omale hankinud arreteerimisel konfiskeeritud 1220 USA dollarit , 350 Soome marka ja ühe kilogrammi kulda 183 ühikus suurtes tsaarirublades . </s> <s> Jõeäär seletab , et dollarid sai ta advokaadina töötades klientidelt , margad on jäänud Soome sõitudest , aga kulla ostis erinevatelt kodanikelt enne 1940. aastat mustadeks päevadeks . </s> <s> Endine advokaat ja minister ei usaldanud ei Eesti krooni ega Nõukogude rubla stabiilsust , tunnistades , et ta on loomult kaupmees ( kupets ) . </s> </p>
<p> <s> Kaks päeva hiljem , kella 14 ja 18 vahel toimub juba tõsisem ülekuulamine , kus Jõeäär murdub . </s> <s> Selle ülekuulamise protokoll on tervikuna ära toodud raamatu lõpus . </s> <s> Ülekuulamise käigust on selgesti näha füüsilise mõjutamise jäljed . </s> <s> Väärib märkimist , et Jõeäär hakkas soovitud juttu rääkima palju kiiremini kui Päts , kelle puhul kulus aastaid , muidugi tema presidendistaatuse tõttu . </s> </p>
<p> <s> Ka edaspidi toimuvad ülekuulamised enamasti kahe ja kuue ( viie ) vahel . </s> <s> Mõnikord tehakse ka vaheaeg . </s> <s> Kokku toimub kakskümmend ülekuulamist.Ülekuulatav ei kaldu hetkekski kõrvale nõutud stsenaariumist , käitub korralikult , et teda enam ei töödeldaks . </s> <s> Siiski ei leia ta enda kohta nii palju laiduväärset kui Andresen , kes ennast lausa masohhistliku irooniaga mustas . </s> </p>
<p> <s> Jõeäär jääb ka edaspidi Bolhovitini kätte , kes ei ole tema sõimamisega kitsi : " Ja kellele te , vaenlane , veel orienteerusite ? " — " Rohkem mitte kellelegi . " </s> <s> — " Valetate ! </s> <s> Kuidas teil õnnestus kõikjale oma inimesi sokutada ? " </s> <s> Näib , et uurija surve all läheb Jõeäär järjest eestimeelsemaks , tõestades , et mehemeel ei ole meil veel kadunud . </s> <s> Kaheksandal ülekuulamisel 29. juunil 1951 tunnistab ta , et " faktis , et USA ei tunnistanud Balti nõukogude liiduvabariike , nägin esimest tunnistähte asjaolust , et USA hakkab Eesti asjadesse sekkuma , nagu soovisingi " . 54 </s> </p>
<p> <s> Aru saades , et sõber Andresen on " kõik " üles tunnistanud , pole Jõeäär kitsi " kiidusõnadega " tema aadressil . </s> <s> Ta patrab : " Andresen upitas kilbile kodanlik-natsionalistlikku liikumist Noor-Eesti " . </s> </p>
<p> <s> " Joeri " uurimise all olekut pikendati kaks korda , 7. oktoobril ja 7. novembril 1951. </s> <s> Juurdlusprotsessi käigus said oluliseks endise advokaadi ja vapsi , Riigivolikogu liikme Karl August Jalaka ( 1901—1942 ) tunnistused nõukogude uurimisorganitele , milles on kompromiteerivat laadi infot kõigi Vares-Barbaruse valitsuse tähtsamate liikmete kohta . </s> <s> Neist selgus , et juulis 1940 käskis Saksamaalt niite tõmbav Hjalmar Mäe võtta selsamal Jalakal ühendust siseminister Maksim Untiga , et uurida Riigivolikogu valimiste tagamaid . </s> <s> Selgus , et Päts olevat käskinud kõigil endistel parlamendiliikmetel seada oma kandidatuurid Eesti Töötava Rahva Liidu omadele vastu . </s> <s> Kuna Maksim Unt aga teatas , et see on antud olukorras mõtlematu samm , loobus Jalakas sellest , samuti kõik teised riigivolikogulased . </s> <s> Nähes , et see nõks läbi ei lähe , soovitas Mäe võtta Jalakal kontakti natsionalistlikult meelestatud nõukogude võimumeestega . </s> <s> Nendeks olid tervishoiutalituse juht Viktor Hion ( " endine vaps " ) , Lembit Lüüs ( " suurmaaomanik Mõisakülas " ) , Jõeäär ( " rääkis , et Nõukogude Eestis ei tule mingit maareformi ega maade jagamist " ) , Andresen ( " kõrgeima filosoofilise haridusega , tuntud oma nõukogudevastase meelsuse poolest " ) , Unt ( " ere natsionalist " ) . </s> <s> Nõnda iseloomustas Karl August Jalakas neid nõukogude ametiisikuid , kes Mäele huvi pakkusid . </s> <s> Sellel jutul on ajaloolise tegelikkusega kahtlemata palju ühist , sest just niisuguseks olid olud juunipöörde ajaks kujunenud . </s> </p>
<p> <s> Kohus mõistab " Joerile " 25 aastat sunnitööd . </s> <s> Viimases sõnas ütleb elatanud poliitik : " Ma olen sooritanud väga raske kuriteo ja pean saama selle eest ka vastava karistuse . </s> <s> Mul pole mingeid süüd pehmendavaid asjaolusid peale minu puhtsüdamliku ülestunnistuse . </s> <s> Olen juba elatanud inimene ja palun kohut määrata mulle niisugune karistus , et pärast selle kandmist võiksin taas kohtuda oma perekonnaga , kellega ma ei jõudnud enne aresti isegi hüvasti jätta . </s> <s> " 55 </s> </p></div2><div2 type="alaosa"><head> Hans Kruus </head>
<p> <s> " Mitte ajalugu tegema pole teda jumal ja inimesed määranud , vaid korda looma oma rahva ajaloos , seda uurima ja talletama , selle juhtivaid tegelasi eeskujuks ja hoiatuseks seadma . </s> <s> Selleks on ta kutsutud , ja ta on sellega rahul . " </s> </p>
<p> <s> Feuchtwanger " Saabub päev " </s> </p>
<p> <s> " Toompuiestee ja Paldiski maantee nurgal oleva ajalehekioski juures üks noruspäine mees satub noorte keskele . </s> <s> Nad peatuvad äkki , jäävad vait ja pöörduvad kõik nagu käskluse peale mehe poole . </s> <s> " Kruus , kurat ! " lausub üks poistest põlastavalt . </s> <s> " Eesti Vabariigi äraandja ! " lisab teine juurde . </s> <s> Poiste ja tüdrukute näod on põlastavalt ähvardavad . </s> <s> Kruus — näen nüüd , et too noruspäine mees on tõesti Hans Kruus , — tõstab käe näo ette nagu endakaitseks , ei lausu aga sõnagi . </s> <s> " Ootab paralüseeritult esimest hoopi , " mõtlen endamisi . </s> <s> Üks tugevam poiss juba teebki enesele löögiruumi , kui üks tüdrukutest segab vahele , lausudes põlastavalt : " Ei maksa käsi määrida , poisid . </s> <s> Lähme edasi . " </s> <s> Seda kuuldes Kruus paneb pooljoostes üles Toompea poole minema noorte põlastushüüete saatel . " </s> </p>
<p> <s> Elmar Tambeki mälestused raamatus " Tõus ja mõõn " </s> </p>
<p> <s> 1891 . aasta 22. oktoobri ööl oli Tartus Lihapoe uulitsas sügiseselt pime ja vaikne . </s> <s> Sel tähtedeta ööl tõi Hans Kruusi ema Anu , kes oli ametilt pesupesija , Hübbe majadeploki kojamehekonkus ilmale oma ainsa poja . </s> <s> Poeg ei olnud füüsiliselt väga tugev , jõud oli pigem kehvapoolne . </s> <s> Külm ja karastav vihm jäi üle , pea kohal helendas taevalook Kassiopeia , lõunakaares aga kauge Andromeedaga , millel olevat omadus mõjutada inimese maailmavaadet . </s> <s> Tartumaa metsad kohasid ja kuhugi oli maetud Tasuja . </s> <s> Hiljem tekkis Kruusil Tasuja kohta oma teooria . </s> </p>
<p> <s> Teatavasti viibis Kruus teise ilmasõja ajal koos oma rahva ajalooga fašistide vastu sõjategevust pidades , andes selle kohta hiljem raamatugi välja . </s> <s> Ta kõneles , et Jüriöö tuled põlevad läbi kuue aastasaja ja näitavad teed võitluses saksa kurnajate vastu , ja see jutt oli äravahetamiseni sarnane looga rebasest , kes küpsetab sitikat kuuesaja-aastasel tuleasemel . </s> </p>
<p> <s> Kruus oli ainus " rahvavalitsuse " liikmeist , kes nüüd kukutatavat riiki 1918. aastal reaalselt rajada aitas . </s> <s> Eesti rahudelegatsiooni liikme William Tominga memuaaride " Vaikiv ajastu Eestis " järgi oli Kruus 24. veebruaril 1918 selle poolt , et Eesti iseseisvust arutataks mõningase viivitusega , kuna see sõltuvat poliitilisest olukorrast Venemaal ja Saksamaal56 , mis oli ka õige . </s> <s> Sotsialistide-revolutsionääride partei rajaja ning juhina võttis ta Ajutise Maanõukogu liikmena osa Vene föderatsiooni aluseid puudutavast nõupidamisest . </s> <s> 5. –6 . jaanuarini 1918 osales Kruus Oleviste kirikust ümber tehtud rahvamajas toimunud Eesti töörahva põllumajanduskongressil , kus koosolekut juhatas Jaan Anvelt ning 530 hääleõigusliku saadiku hulgas oli 453 bolševikku , 15 esseeri ja 20 erapooletut . </s> <s> Eesti riigi küsimuses võeti vastu enamlaste resolutsioon , vastu hääletas vaid seitse saadikut . </s> <s> Kruusi tegevus iseseisva Eesti Töövabariigi propageerimisel puhtproletaarses keskkonnas oli määratu tähtsusega , sest aitas klassiteadlikul töölisel end tunnetada muuhulgas ka eestlasena , mis oli just tol ajal erakordselt oluline . </s> <s> Eesti Töövabariigi idee pakkus välja Gustav Suits oma memorandumis " Eesti Töövabariik . </s> <s> Eesti S-R Partei märgukiri Eesti iseseisvuse küsimuses " . </s> <s> See dokument avaldati esseeride partei väljaandena 5. jaanuaril 1918. </s> <s> Proletariaadi diktatuuri asemel nõuti selles kogu Eesti töörahva parlamentaarset esindatust . </s> </p>
<p> <s> Sotsialistide-revolutsionääride Lääne poolt teostatava maailmarevolutsiooni ideega partei sai alguse juba 1906. aastast , kui Gottlieb Ast ja Peeter Speek Šveitsis Rosa Luxemburgi ja Parvuse ideedega tutvusid . </s> <s> Nende printsiipide aluseks oli permanentse revolutsiooni teooria – revolutsioon pidi levima vastavalt tööstuslikele eeldustele . </s> <s> Millisena kujutles maailmarevolutsiooni ideed Stalin , on niigi teada ja seda pole mõtet siin korrata . </s> </p>
<p> <s> Sotsialistid-revolutsionäärid ja nende jälgedes isesotsid toetusid maata talupoegadele , sulastele ja popsidele , kes aga kahekümnendate aastate teisel poolel lakkasid olemast sotsiaalselt aktiivsed . </s> <s> Sellepärast kadus ka partei . </s> </p>
<p> <s> Kui Paul Kerest on nimetatud male-Paganiniks , siis Hans Kruusi nime juurde võib julgesti kirjutada ajaloo-Paganini . </s> <s> Tema ajalooraamatud on siiani põhjapaneva tähtsusega ja neid tsiteeritakse jätkuvalt . </s> <s> Ajaloolase-eeldusi suutis ta suurepäraselt ära kasutada poliitikuna . </s> <s> 15. aprillil 1920 võttis ta Asutavas Kogus esinedes terava kriitika alla Versailles' rahulepingu . </s> <s> On meeldiv võimalus tsiteerida tema ja kaasrahvasaadik Jüri Uluotsa vahel tekkinud vestlust isesotside ninamehe Kruusi kõne ajal : </s> </p>
<p> <s> " See rahuleping oma iseloomu poolest on kõige jultunum rahuleping uuemas ajaloos . </s> <s> See on teine Brest . </s> <s> Ja igatahes Prantsuse kirjanikkude ühing tabas hästi , kui ta auhinna läinud aasta kõige halvema kirjandusliku töö eest just Versailles' rahulepingule andis . </s> </p>
<p> <s> ( Vahelhüüe paremalt poolt : " Kas kirjanduslikust seisukohast ? </s> <s> " ) </s> </p>
<p> <s> Mitte kirjanduslikust seisukohast , vaid oma ühiskondliku tähtsuse seisukohast , nagu sellekohases otsuses ka öeldud oli . </s> <s> Versailles' rahulepinguga taheti revolutsiooniline Saksamaa teha sandiks , kärpides tema maa-ala , rõhudes teda määratumate sõjamaksude alla , püüdes teda ilma jätta leivast ja söest , riisudes tema kaubalaevastiku jne. </s> </p>
<p> <s> Rahvasteliit on sündinud ühenduses Versailles'i rahulepinguga , s.o. rahuga , milles peituvad tulevaste sõdade algidud . </s> <s> Sarnane rahu ja sarnane võltsitud rahvasteliit ei või mitte kesta . </s> <s> See on maailma tulekahju uus järk . </s> <s> Ja see tulekahju kustub alles siis , kui see leping ja see liit lõhki käriseb , kui see lõhki käristatakse . </s> <s> Ja see peab ja saab sündima . </s> </p>
<p> <s> ( Rkl . </s> <s> J.Uluots kohalt : " Kes seda teeb ? </s> <s> " ) </s> </p>
<p> <s> Seda teeb revolutsiooniline töörahvas . </s> <s> Kuid see ei ole mitte ainukene võimalus , et seda töörahvas teeb . </s> <s> Rahvasteliit kannab eneses vastolu ka nende kapitalistlikkude riikide vahel , kes sinna astunud . </s> </p>
<p> <s> Liitriikide kapitaalid on ammugi oma lahkolu avaldanud . </s> <s> Rahukongressilgi oli tüli saagi jagamisega ; hiljem avaldusid need vastolud veelgi selgemalt ... </s> <s> Ja sõda nende maailma võitjate vahel , kes oma võite jagavad , pole sugugi võimata . </s> <s> Rahvasteliit ei ole seega mitte rahuliit , ei ole ka mitte rahvaste liit , selle sõna tõsises mõttes , vaid see on praeguste maailma võitjate ja valitsejate kapitaalide liit , mis ei too mitte rahu maailmale . </s> <s> Seda rahu võib tuua ainult töörahvaliit , kes kodanlise ilmakorra ära pühib ja uued alused ühiskondlikule arenemisele annab . </s> <s> " 57 </s> </p>
<p> <s> Esinejal oli sula õigus , et uus sõda algab Versailles' rahulepingu revideerimistaotlustest . </s> <s> Saksamaa tungimist nii Poola kui Prantsusmaa suunal oligi võimalik ette näha . </s> <s> Võis prognoosida , et Maginot' liinist võis tugev armee mööda minna . </s> <s> Kui Itaalia saadik küsis nädal enne Teist maailmasõda Ribbentropilt : " Mida te siis õigupoolest tahate , kas Danzigit või Poola koridori ? " , siis vastas too : " Nüüd tahame ainult sõda . " </s> </p>
<p> <s> Hoolega esimest ilmasõda jälginud ajaloolane võis niisugust sündmuste käiku pisiasjadeni ette näha . </s> <s> Ja Kruus oli juba 1920. aastal lootustäratav ajaloolane . </s> <s> Tema sotsiaalfilosoofilisele teosele " Linn ja küla " ( 1919 ) kajas vastu Villem Ernits : " Autor lepitab oma mittedemokraatlikke päevapoliitilisi avaldusi asjalike teostega . </s> <s> " 58 </s> </p>
<p> <s> Kruus on kirjeldanud oma mälestustes sõitu revolutsioonilisse Petrogradi 1918. aastal . </s> <s> Sõit toimus üle Helsingi , kaasas oli Gustav Suits . </s> <s> Viimane esitas iseseisva Eesti riigi idee vene esseeride juhile M. Natansonile , kes selle kenasti ära kuulas ja mõned kergelt kriitilist laadi küsimused esitas . </s> <s> Tulevane Asutava Kogu liige Kruus aga sattus kokku " isakese " endaga : </s> </p>
<p> <s> " Mul tuli oodata umbes kolm tundi ennekui sain rahvakomissaridenõukogu asjadevalitseja Bontš-Brujevitši jutule ja alles tema vahendusel võisin pääseda rahvusasjade komissari Stalini jutule . </s> <s> Kuid sellekski tuli veel paar tundi oodata . </s> <s> Enne keskpäeva olin kohale saabunud , kuid juba põlesid tuled " Smolnõi " hämarais koridorides ja tubades , kui viimaks Stalini juurde pääsesin . </s> </p>
<p> <s> Erilist rahuldust selle " audientsi " võimalus mulle küll ei pakkunud . </s> <s> Stalin tundus tol ajal veel liiga " väikese mehena " , kelle suhtes ei saanud eeldada suuremat mõjukust rahvakomissaride-nõukogus . </s> <s> Teine asi oleks olnud Trotski , kes enda käes hoidis ka välispoliitika niidid . </s> <s> Tema aga oli Brestis rahuläbirääkimistel . </s> <s> Samuti oli Petrogradist ära kohtukomissar Steinberg , pahempoolne s.-r. , kellega oleks võinud vestelda seltsimehelikumalt . </s> <s> Tuli siis leppida juba rahvusasjade komissariga . </s> </p>
<p> <s> Stalin võttis vastu oma väikeses , lihtsalt , ainult kirjutuslaua , kolme-nelja viini tooli ja aktiriiulitega kaunistatud kabinetis . </s> <s> Esimene mulje oli , nagu viibiksime mingi metsataguse alevi vanema vähenõudlikus tööruumis . </s> <s> Komissari käitumine oli lihtne , liigagi " ladna " , kalduv mõnevõrra familjaarsussegi . </s> </p>
<p> <s> Peale sissejuhatavat seletust esitasin Stalinile Eesti Sotsialistide-Revolutsionääride Partei keskkomitee nimel minu ja Suitsu poolt alla kirjutatud märgukirja Eesti iseseisvuse asjus . </s> <s> Jutlemisel esitas rahvakomissar rea küsimusi , mille kohta ta soovis täiendavaid seletusi . </s> <s> Eriti huvitas teda s.-r-ide seisukoht nõukogudevõimu suhtes , vahekord kohalikkude enamlastega , Eesti iseseisvuse mõtet kandvad jõud jne. </s> <s> Püüdsin valgustada kõiki neid küsimusi võimalikult tõetruult , kuid siiski vajaliku ettevaatlikkusega . </s> <s> Stalin oli Eestimaa poliitilisest olukorrast ja kohalikest jõuvahekordadest üldiselt enam-vähem hästi informeeritud . </s> <s> Allikaks näis olevat Anvelt , kes paar päeva enne seda oli " Smolnõis " käinud . </s> </p>
<p> <s> Eriti hästi teadis Stalin Eesti iseseisvuse küsimuse käsitlemist Eesti töörahva põllumajanduse kongressil . </s> <s> Nagu juba ette võis aimata , oli kongressi otsus eesti enamlaste iseseisvusvastasele seisukohale saanud mõjukaks trumbiks . </s> <s> Püüdsin selle effekti võimalikult vähendada , rõhutades , et häältevahekorrad kongressil ei kajastanud reaalseid jõuvahekordi kohal . </s> <s> Juhtisin tähelepanu asjaolule , et enamlaste häälteenamus kongressil oli puhtbutafooriline : juba Tallinnast üksi oli sinna kokku aetud 200 " esindaja " ümber , kes oma plaanilikult ettevalmistatud vilistamise ja käratsemisega tõelikke maatamehi terroriseerisid , mistõttu juhtidel õnnestus oma õõnesdemagoogiliste võtetega saavutada võitu . </s> <s> Märksa kaaluvamana aga toonitasin Eesti sõjaväelaste kongressi kui relvastatud eestlaste esinduse otsust . </s> <s> Stalin oli sellest kongressist eriti huvitatud . </s> <s> Anvelt oli pidanud nähtavasti otstarbekohaseks sellest kongressist vaikida . </s> </p>
<p> <s> Jutlemisel selgus Stalini poolt , et nädalat kolm varemini , kui keskriikide esindajad oma nõudmistes Brestis olid eriti järeleandmatud ja sakslased ähvardasid okupeerida ka osa Eesti mandrist , olevat Vene rahvakomissaride keskel kaalutud Eestimaa iseseisvaks kuulutamist , et sel teel luua puhver , mis oleks tõeliselt kasulik nii Eesti kui Vene töörahvale . </s> <s> Nüüd aga , arvas Stalin , olevat vaevalt seda tarvis teha , sest et Saksamaal olevat suurenemas rahutused , mis tähendavat revolutsiooni algust ja sundivat imperialiste järeleandmisele . </s> <s> Kui söandasin kahelda selles revolutsioonis ja küsida , mida rahvakomissarid siis teeksid , kui saksa revolutsioon ei õnnestu ja keskriigid jälle kindlamalt ründamisele lähevad , nii rahuläbirääkimistel kui sõjarindel , vastas Stalin : " Loodame eesti töörahva toetusele ja varuks on meil teie projekt . " </s> <s> ( " Nadejemsja na podderzhku estonskago trudovogo naroda i v zapase u nas vaš projekt . " ) </s> <s> — Jutlemine kestis ligemale tund aega , umbes 10-minutilise vaheajaga , mil Stalin oli kutsutud Lenini juurde . </s> </p>
<p> <s> Väljusin kõige segasemate muljetega . </s> <s> Kõrvu jäi helisema Stalini äsjatsiteeritud lause . </s> <s> Olime võtnud oma aktsioone Eesti iseseisvuse kasuks täie tõsidusega . </s> <s> Olime rühkinud visalt ja lõppeks jõudnud siia tähtsamasse instantsi , kus vastuseks tuli näiliselt lohutada tahtev , tegelikult aga sisutu viisakusfraas jumalagajätuks tülika külalisega . </s> <s> " I v zapase u nas vaš projekt ! </s> <s> " " 59 </s> </p>
<p> <s> Niisugusest jutuajamisest said kasu mõlemad pooled . </s> <s> Küllap jäi Kruus Stalinile meelde . </s> <s> Temast on teada , et ta mäletas nime- ja nägupidi tuhandeid oma hilisemaid ohvreid . </s> <s> Juba sellest lühikesestki kirjeldusest tunneme ära küllaltki kavalat ja ettenägelikku riigimeest . </s> <s> Siin on juba oskust vastasmängijalt võimalikult palju andmeid välja pigistada ja jätta omad tagasihoidlikult varju , enamgi veel — mängida ehk isegi poliitilist naiivikut : " Saksamaal on varsti revolutsioon , eesti töörahval ei tasu muretseda ... " </s> <s> Saksamaal toimuski revolutsioon , pealegi veel kahel korral — 1918. ja 1923. aastal . </s> </p>
<p> <s> Selles kirjatükis läks Kruus kaudselt pühamast pühama kallale . </s> <s> Kuidas , seltsimees Stalinile annate andmeid üle ettevaatlikkusega ? ! ? </s> <s> Jossif Vissarionovitši kujutati väikese mehena ! </s> <s> Detsembris 1917 ei olnud väikesel mehel rahvakomissariaatigi . </s> <s> Kuid ega see suuremat tähendanud . </s> <s> Hans Kruusi kirjeldusele käib risti vastu üks teine juhtum , kellegi hilisema välisasjade rahvakomissariaadi töötaja juut Peskovskiga , kes käib mööda Smolnõid , ega leia " oma " . </s> <s> Isegi vana esteet ja sübariit Menzhinski pakub talle otsemaid Riigipanga juhataja kohta , niipea kui kuuleb , et Peskovski on õppinud Londoni ülikoolis . </s> <s> " Ent Peskovski , teades pangaametnike streigist , otsustab oma otsinguid jätkata . </s> <s> Ta siseneb vastas olevasse kabinetti . </s> <s> See on " Iljitši kabinett , kus oma kabineti puudumisel töötab Stalin " . </s> <s> Ja nüüd ilmselt Peskovski tundis : jah , seal on Võim . </s> <s> Ta jäi paigale . </s> <s> " 60 </s> </p>
<p> <s> Nii erinevalt võivad kaks ajalookirjeldajat sündmusi näha . </s> <s> Kelle jaoks oli Stalin väike , kelle jaoks aga võrdlemisi suur mees . </s> <s> Jaan Kross toob " Mesmeri ringis " ära võimaluse — ilmselt eriti suure kunstilise liialdusena — nagu oleks Kruusil rahvakomissari oodates hirmus häda hakanud . </s> <s> Olla mees siis läinud koridori käimlat otsima , kuid need otsingud ei lõppenud tulemuslikult . </s> <s> Siis ta urineerinud vastastoas ahju . </s> <s> Ajalugu on talletanud mitmeid kurioosumeid , kuid sellist annaks ilmselt otsida . </s> </p>
<p> <s> 1921 . aasta suve algul sõidab Hans Kruus Eesti Iseseisva Sotsialistliku Tööliste Partei ( isesotsid ) esimehena Moskvasse Kominterni III kongressile . </s> <s> " Ta ise on jutustanud ühe EKP juhtiva tegelase ettepanekust : " isesotsid " võetakse Kominterni vastu , kui Hans Kruus astub Nõukogude luure teenistusse . </s> <s> H. Kruus keeldus ja EKP juhtkonna vastuseisu tõttu kukkus Kominterni astumise kavatsus läbi . " </s> <s> /— — — / Ja enne surma olevat ta ütelnud : " Kuradi kommunistid on minu elu kolm korda ära rikkunud . </s> <s> Esimene kord 1921. aastal , kui meid Kominterni vastu ei võetud , teine kord 1940. aastal , kui asjad ei läinud nii , nagu meie oleksime tahtnud ja kolmas kord 1950. aastal . </s> <s> " 61 </s> </p>
<p> <s> Otsekohene ülestunnistus ülimalt jultunud ettepaneku kohta . </s> </p>
<p> <s> Kahekümnendate parlamendilõvi </s> </p>
<p> <s> " Sotsialistid-revolutsionäärid istuvad pahemal tiival , akna all pehmetel punastel diivanitel , nagu tööinimese harjumused seda nõuavad . </s> <s> See on koht , kuhu päike iial ei paista , kus on aga alaline tõmbetuul : kodukorra järele on siin küljel aknad alati lahti . </s> <s> Vist loodetakse sellega Joonase temperamenti , mis kord Tõnissoni hauda viib , jahutada . </s> <s> Kruusi hallid püksid , mis Asutava Kogu avamisel " Maaliidu " reportööril kõige enam meele jäid , on ammu ununenud , kuid seda kuulsam on ta taskuraamat , mis Tõnissonile korduvalt peavalu valmistanud . </s> <s> " 62 </s> </p>
<p> <s> Kruus ja ta parteikaaslane Erich Joonas ( 26. aprill 1893 — 26. mai 1944 ) valmistasid Tõnissonile , Rahvaerakonna bossile peavalu oma paljastustega Eesti riikluse kohta ( miks vallandatakse ja koondatakse töölisi , kui propaganda on ometi ju küllalt rääkinud , et ühed sõdivad frondil ja teised taovad tsehhides rauda jne. ) Sotsialistide-revolutsionääride partei ei olnud aga venemeelne . </s> <s> Valijaskonna soovidele vastu tulles otsustati Eesti rajad enamlastest puhtad hoida . </s> <s> Seevastu Eesti vägede edasitungi Nõukogude Venemaa territooriumile , mida nõudsid Eesti Vabadussõjalaste Liidu liikmed , vastutasid nad energiliselt ja tõstsid kisa võimu iga sanktsiooni vastu , mis aktiivsete rahunõudjate ohjeldamisele oli suunatud . </s> <s> Kõik see kuulus vältimatult noore vabariigi poliitikaelu juurde . </s> </p>
<p> <s> Iseseisvad sotsialistid olid saanud hea juhi , kelle sõnaosavus oli suur . </s> <s> Kruus oli tegelikult sündinud poliitik . </s> <s> Talle kuulub isesotside võit ametiühinguis , ametiühing ei olnud nüüd ainuüksi kommunistide pärusmaa . </s> <s> Asutava Kogu koosolekul 1. juulil 1919 surusid esseerid läbi üleminekuvormeli " Vabariigi valitsuse seletusi lippude maha võtmise asjus 1. mail ja [ Ametiühingute ] kesknõukogu liigete arreteerimise kohta ära kuulates , ja neid seletusi rahuloldavateks tunnistades , avaldab Asutav Kogu soovi , et palgamiinimum kõigi tööliste kohta üle riigi maksma pandaks ning läheb päevakorra juure üle . " </s> <s> Kuna pooled Asutava Kogu liikmeist suhtusid üsna umbusklikult tööliste õiguste kaitsmisesse seadusandliku kogu tasemel , oli niisugune ülemineku-vormel haruldane ja vasakpoolsete suur võit . </s> <s> Kruus päris aru , miks konfiskeeris valitsus ametiühinglastelt punalippe ja loosungeid mitte avalikus kohas , vaid siseruumides ( peakorteris Suur–Karja 18 ) , Asutav Kogu aga reageeris palgaolude hukkamõistmisega , osutades , kus on tegelikud tööliste probleemid . </s> <s> Ametiühingute maja juures aga toimusid intsidendid ikka edasi , sest oli ilm missugune tahes , sealkandis tavatses ringi liikuda kolm–neli poliitilise politsei nuhki . </s> </p>
<p> <s> Keeruline tõestus </s> </p>
<p> <s> Kruusil õnnestus tõestada , et tema partei ei saa Kingissepalt mingeid direktiive ; et Kingissepa kirjad , mis leiti tema korteri läbiotsimisel 10. juulil 1920 , olid lihtsalt sõbralikud läkitused . </s> <s> Ja kui sotsiaaldemokraadid 1921. aastal 1. mai demonstratsioonist keeldusid , tahtis EISTP ( Eesti Iseseisev Sotsialistlik Töölispartei ) juht Kruus " Töös ja Võitluses " tõestada , nagu loobunuks sotsid töölisdemonstratsioonist selleks , et see enamlikuks kuulutada ja töölistega arveteõiendamiseks vabu käsi saada . </s> <s> Oli ju üle-eelmisest aastast kurb kogemus sotsist siseministri Hellatiga , kes käskis laiali ajada Venemaaga rahu tegemist nõudnud Ametiühingute Kongressi ja laskis 102 ametiühingutegelast ilma igasuguse kohtuta maalt välja saata ( 25 neist lasti maha ) . </s> </p>
<p> <s> Moskvas viibis Kruus 1921. aasta mai lõpust kuni sama aasta 23. augustini . </s> <s> Kolmanda Kominterni kongress olnud tulipalav . </s> <s> Tutvudes osavõtjate nimedega saab varsti kõik selgeks : Nõukogude Venemaa poolt Lenin , Radek , Trotski , Kollontai , Buhharin ; Eesti iseseisvate sotsialistide esindajad Kruus ja Martin Bleimann ( 1887—1938 ) . </s> <s> Stalin ei olnud veel asunud oma võimuaparaati looma , Nõukogude juhtkonnas valitses permanentse revolutsiooni teooria . </s> <s> Venemaa püüdis end esitada maailmarevolutsiooni lipulaevana , ent emakese Volga kaldad nälga surnud inimeste laipadega — sotsiaaldemokraatliku " Tuleviku " hinnangu järgi mitte enam kümnete , vaid pigem sadade tuhandetega — rääkisid küllalt selget keelt . </s> <s> Inimesi suri massiliselt , samal ajal eraldas valitsus raha revolutsioonileegi süütamiseks teistes riikides . </s> <s> Kevadel 1921 ilmus Karl Radek Saksa kommunistide ette ja nõudis viivitamatult sõjariistus mässu . </s> <s> Vana Clara Zetkin pidi seepeale peaaegu minestama . </s> </p>
<p> <s> Samal , 1921. aasta kevadel astusid Nõukogude Liidus jõusse majanduse tervendamise abinõud , kuid esialgu piirduti vaid väikeettevõtete denatsionaliseerimise ja suurimate kaevanduste kontsessioonidega . </s> <s> Mais , uue majanduspoliitika väljakuulutamise ajal , lähenes ülestõusnud Tambovi talupoegadele armeekindral Tuhhatševski armee ( 45 000 võitlejat , 706 kuulipildujat , 5 soomusrongi , 18 lennukit ) . </s> <s> Ülestõusu mahasurumise üldjuhiks Moskvas sai Trotski . </s> <s> Vähem kui kuu ajaga ( juuni keskel 1921 ) olid mässuliste talupojasalkade riismed metsadesse tõmbunud . </s> <s> Seal hävitati neid mürgise kloorgaasiga . </s> <s> Ent läänes jäi ülestõus tähelepanuta . </s> <s> Lääne kaupmehed elasid juba nepi kasvamise ja õitsemise uimas . </s> <s> Lenin muudab ära talupoegadelt vilja rekvireerimise korralduse ning lubas vilja ja leiva ülejääke müüa . </s> <s> Tekkis turg , suure Venemaa mõnedes paikades ilmnesid suurnälja vähenemise tundemärgid . </s> <s> Enamgi veel — 41 suurettevõtet antati kontsessioonilepingute alusel osaliselt väliskapitalil baseeruvatele tööstusettevõtetele , läänlased said kasu isegi Nõukogude teenindussfäärist . </s> <s> Kuid Lenin kirjutab Leonid Krassinile , kunagisele kapitalistide ekspropieerijale , nüüdsele väliskaubanduse rahvakomissarile : " Suurim viga on mõtelda , et nep on teinud terrorile lõpu . </s> <s> Me veel pöördume terrori juurde tagasi , kaasa arvatud ka majandusterrori juurde . </s> <s> Välismaalased ostavad juba altkäemaksudega meie ametnikkegi ära . </s> <s> Minu armsad , tuleb moment , mil ma hakkan teid selle eest üles pooma ... " 63 </s> </p>
<p> <s> Venemaad külastades võis Kruus näha Moskva vaksalites kerjuseid , keda miilits laiali tassib . </s> <s> On teada , et nii Kruus kui ka tema parteikaaslane Martin Bleimann ( kevadel 1921 mõisteti tema üle kohut miinilaev " Lennuki " Venemaale toimetamise asjus , kuid tal õnnestus Venemaale põgeneda ; 1932. aastal mõisteti tema üle kohut Nõukogude Liidus , väidetavalt väikeste poiste seksuaalse ahistamise pärast , 6 aastat hiljem hukati ta stalinlike repressioonide laines ) külastasid Venemaal viibides Novgorodi kubermangu . </s> <s> Nälginud laste näod , meeleheitele viidud maameeste salgad , keda punakaartlased raiuvad — kõik see võis jätta rusuva mulje ja ärgitada poliitikast loobuma . </s> <s> Samal ajal langes Eestis suhkru , jahu ja soola hind , ometi ei jõudnud üle 215 marga päevas teeniv vabrikutööline 1921. aasta suvel selle rahaga peret ülal pidada . </s> <s> Eestis arvestati elatusmiinimumiks veerand kilogrammi leiba ja üks kilogramm kartuleid päevas ning 7,5 kilogrammi heeringaid ja üks kilo rasvaineid kuus . </s> <s> Tavaliselt sai tööline paljudes ettevõtetes vabriku poest odavamalt kaupa , mistõttu elatisraha moodustas umbes veerandi palgast . </s> <s> Poissmees , väljaõppinud tööline võis toona lahedasti ära elada , kuid mida pidi tegema too , kellel veel naine ja neli last ? ! </s> <s> 6. aprillil 1921. aastal teatas sots Karl Ast Riigikogus , et läbiuuritult on töölise minimaaltasu 300 marka päevas . </s> <s> Sellest summast pidi ta maksma kõige rohkem korteri eest . </s> <s> Mõnel pool esines lausa tööliste paljaks röövimist ( " Üürid 60-kordseteks , palgad maha ! " teadustab " Tulevik " 15. veebruaril 1921 ) , ei ole mõtet rääkidagi töötatöölistest ( 1922. aasta ametlikel andmeil üle 11 000 , kuid see arv võis olla väga kõikuv , sest külvi- , heina- ja lõikusajal said väga paljud pikema jututa maal korteri ja kosti eest tööd ) . </s> </p>
<p> <s> Ent pidevad süüdistused esseeride/isesotside/ enamlastega / Moskva rahadega flirtimises jätkusid . </s> <s> Septembris 1920 kõneleb Kruus olukorda iseloomustades Riigikogus järgmist : </s> </p>
<p> <s> " Jutustaksin ... ühe loo , millel on ühendust minu korteri läbiotsimisega . </s> <s> Hra peaminister seletas " Vanemuises " , et vaadake , " Töö ja Võitluse " ( nii nimetatakse minu korterit viimasel ajal ) läbiotsimisega olla selgeks tehtud iseseisvate sotsialistide ühendus Vene enamlastega ja see ulatunud isegi kunni Viktor Kingissepp'ani . </s> <s> Missugused aga need materjaalid on , mis minu korterist leiti ja mis näitavad meie ühendust Vene enamlaste ja Viktor Kingissepp'aga ? </s> <s> Kas on need Vene ajalehed jne. ? Ma arvan , et see küllalt dokumenteeriv ei ole mingisuguste nõndanimetatud " kuritegelise " ühenduse kohta iseseisvate sotsialistide ja Vene enamlaste vahel . </s> <s> Ja missugused on siis need andmed , mis näitavad iseseisvate sotsialistide ja Viktor Kingissepa vahekorda ? " 64 </s> </p>
<p> <s> Koguteoses " Eesti . </s> <s> Maa . </s> <s> Rahvas . </s> <s> Kultuur " kõneldakse üsna delikaatselt Eesti majandusraskustest kahekümnendate algul . </s> <s> On kindel , et vaesemategi tööliste peredel oli äraelamiseks mõningaid ülimalt kitsukesi võimalusi , sest 1920. hakkas iga töölise pereliige saama vabrikuväravast pool kilo kartuleid päevas , sõltumata vanusest ja soost . </s> <s> Nagu vares rahvanaljandis suurustab : " Parem ikka , kui paljas vesi ! " </s> </p>
<p> <s> Jah , Eestis oli suuri raskusi , aga kõik see polnud pooltki nii kohutav kui Venemaal . </s> <s> Seal söödi ka puukoort ja koeri . </s> <s> Kuigi Venemaa oli suuteline eraldama nn. põrandaalust raha rajariikide kommunistidele , ei kujutanud ta esseeridele mingisugust maailmarevolutsiooni hälli ega maailma ümberkorraldamise keskust . </s> </p>
<p> <s> Albert Kivikas kirjeldab oma suurromaani teises osas meest , kes võiks potentsiaalselt olla toonane isesots Jaan Piiskar , Kruusi kolleeg " Töö ja Võitluse " toimetamisel : </s> </p>
<p> <s> " See imelik asjaolu sundis Joonatani ( Piiskar — A.R. ) nagu mõtlema hakkama , sest ta konutas nüüd tükk aega toolil ja vahtis seal sõnatult põrandale . </s> </p>
<p> <s> " Ja olete siis muidugi ka teadlik sotsialist ? " küsis ta siis . </s> </p>
<p> <s> " Ju ma ikka olen , " vastas Ahas . </s> </p>
<p> <s> " Nojah muidugi , " tähendas Joonatan , " see on juba teie teosteski näha . " </s> </p>
<p> <s> " Aga miks see [ sotsialistide-revolutsionääride ] partei siis lõhki hakkab minema , või õigemini , teie sellest välja tahate astuda ? " ei andnud see mõte Ahasele rahu . </s> </p>
<p> <s> " Aga kui teie minu asemel " Võitluse " toimetaja oleksite ja ei tea , kust selle väljaandmiseks raha tuleb ? " küsis Joonatan . </s> </p>
<p> <s> " Kuidas ei tea ? " ei saanud Ahas aru . </s> </p>
<p> <s> " Ei tea jah , " kinnitas Joonatan , " aga seda ma tean , et raha ka palju põranda all liigub . " </s> </p>
<p> <s> " Põranda all ? " kordas Ahas jälle . /— — — / " Tuleb seda siis sealt ? " </s> </p>
<p> <s> " Ma ütlen , et ma ei tea , " vastas Joonatan ... " 65 </s> </p>
<p> <s> Kivika romaanis kujutatakse toonaseid eesti kirjamehi abitute varjunimede all . </s> <s> Semper on raamatus Naatanaela nime all , Kruus esineb nimega Maran . </s> <s> Tuues töölisajalehe toimetusse oma novellette ( näiteks " Korjus " , mis ilmus " Töös ja Võitluses " nr. 4 1921 ) pidi Albert Kivikas suhtlema nii vastutava väljaandja Kruusi kui peatoimetaja Piiskariga . </s> <s> Niisiis , Maran pole " Nimedes marmortahvlil " keegi muu kui Kruus . </s> <s> Nimetagem teda teost tsiteerides ka häbenemata nii . </s> <s> Oli ju Kruus rahade illegaalse hankimise poolt . </s> <s> Neil nimedel on ka semantiline sugulus — nii kruus kui maran on mõlemad maalähedased asjad . </s> </p>
<p> <s> Tegelane Joonatan aga , kellest samuti üsna palju juttu , võib olla ükskõik kes . </s> <s> Võib olla Oskar Gustavson ( 14. veebruar 1889 — 1945 , hukkus ülekuulamiselt põgenedes ) , kõige tõenäolisemalt aga suurepärane ja andekas kirjanik Jaan Kärner ( 27. mai 1891 — 3. aprill 1958 ) , kes 1920. aasta lõpul EISTP-st välja astus ja kelle poeg Ülo seisis 1941. aastal NKVD ees ülekuulamisel . </s> <s> Olgem selle teemaga delikaatsed : </s> </p>
<p> <s> " " Kutsume hoorad siia ? " küsis Kruus laudkonnalt . </s> </p>
<p> <s> " Ah , hoorama tahad ka veel hakata ! " kluugutas Kärner ja pistis sealsamas rämeda häälega naerma . </s> </p>
<p> <s> " Hoorama nüüd ! " kissitas Kruus silmi . </s> <s> " Aga kenam istuda , kui ka mõni õrnema soo esindaja lauas on , viinalgi teine mekk . " </s> </p>
<p> <s> " Nojah , ega sina ilma naisteta kunagi läbi saa ! " lärmas Kärner edasi . </s> <s> " Ikka et maha demokraatlik vabariik , olgu nõukogude vabariik ja elagu viin ja sabariik ! </s> <s> Aga mina sinuga täna hooratalguid kaasa ei tee . </s> <s> Kui sina ühe litsaka siia lauda tassid , lähen mina ära koju . </s> <s> Jah , koju , nagu ma ennegi koju olen läinud . </s> <s> Seda ma ütlen , kohe koju ! " </s> </p>
<p> <s> " Kas sa siis juba nii täis oled , et koju lähed ? " küsis Kruus . </s> </p>
<p> <s> " Täis ? </s> <s> Mina täis ? " vihastus Kärner . </s> <s> " Kellele sa ütled — täis ? </s> <s> Mul pole veel kilkigi peas ! " </s> </p>
<p> <s> " No siis tuleb rohkem juua , proosit ! " hüüatas Kruus ja naeris . </s> </p>
<p> <s> Ei tulnud ka naiste lauda toomisest midagi välja , sest Ahas oli kategooriliselt selle vastu . </s> <s> Ta nagu ei võinud naisi nüüd enam ükskõikselt vaadata , isegi poolpurjus peaga mitte . </s> </p>
<p> <s> Kõrts aga tühjenes ikka enam ja enam . </s> <s> Tõusid need kaks naistki seal eemal lauas ja läksid minema . </s> <s> Ning hakkas igav , ei olnud enam õiget meeleolu tühjas kõrtsis . </s> <s> Mis sest viinast vaikselt nurga taga ikka endale niisama sisse ajada , mürtsu ja kärinat oleks pidanud ümberringi olema , siis olnuks sel alles õige mõte ja ka maitse . </s> </p>
<p> <s> Kruus maksis arve , ja nad läksid teist kõrtsi otsima , kus oleks lõbusam . </s> <s> Kuid lugu oli samasugune sel esmaspäeva õhtul kõikjal , igalt poolt haigutasid vastu ainult tühjenevad kõrtsid . </s> <s> Kuid parajat auru oli juba peas ja Kruus arvas , et nüüd oleks võinud alles õieti peale hakata . </s> </p>
<p> <s> " Ähh , mis ! " ütles ta siis . </s> <s> " Sõidame Kvissentali , ehk on mõni seltskond seal . " </s> </p>
<p> <s> Nad läksid Raekoja ette , võtsid seal ootava auto ja sõitsid suure lumevallide vahetsi linnast välja . </s> <s> Autojuht kahtles küll , kas nad säärase tuisanud teega Kvissentalini jõuavad , kuid nad jõudsid siiski . </s> <s> Maanteelt alla kõrvalteele ära pöörates auto küll ujus hangede vahel kui lootsik , jäi paaril korral puperdamagi , kuid turtsus ja müristas enda siiski jõekaldal asetseva väljasõidukohani . </s> </p>
<p> <s> " Aga siin on ju nii pime nagu araablase tagumikus ! " käratses Kärner , kui nad autost välja lumehange olid roninud . </s> </p>
<p> <s> Pime oli siin kõrtsis tõesti , tulekübetki ei vilkunud kuski akna augus . </s> <s> See tähendas , et siin ei olnud inimesi ja kõrtsmikki magas . </s> </p>
<p> <s> " Kas sõidame linna tagasi ? " küsis Kärner . </s> </p>
<p> <s> " Tagasi tuleb siit sõita muidugi , aga enne teeme väikesed vopskid ka siin ära , sest miks me muidu siis siia oleme sõitnud , " ütles Kruus ja põrutas kinnisele kõrtsiuksele . </s> </p>
<p> <s> Kõrtsmik tuli välja ja ajas ukse lahti . </s> <s> Ta ei olnud pahane ega rõõmus , ta oli lihtsalt unine . </s> <s> Nad astusid suurde tühja kõrtsiruumi , mis puuduliku valguse juures oli õudne kui koobas . </s> <s> Kõrtsmik juhtis nad tagumisse vähemasse ruumi , mis pidi olema mugavam . </s> <s> Siis küsis ta , üks silm ikka alles kangest unest kinni , et mida saksad soovivad . </s> </p>
<p> <s> " Mis muud kui viina , " vastas Kruus . </s> </p>
<p> <s> " Ehk tulete ja valite siis ka midagi suupisteks , " ütles kõrtsmik . </s> </p>
<p> <s> " Mis seal valida , tooge , mis teil on , aga tehke kähku , meil auto ootab väljas . " </s> </p>
<p> <s> Varsti oligi laud kaetud nii viina kui suupistetega , rutem kui uniselt kõrtsmikult oleks võinud oodata . </s> <s> Ta oli osav omas ametis nähtavasti magadeski . </s> <s> Nad jatkasid siis oma joomist , kuna pead vahepeal olid pisut selginud . </s> <s> Pidas ka Ahas teistega sammu ja tundis , et viin maitseb , nagu ta sel sügisel üldse oli tundma hakanud , et see talle imelikul kombel maitsma oli hakanud . </s> <s> Ta oli siis juba mõnedki korrad purjutanud purjutamise enda pärast . </s> <s> Oli nagu tahtnud ennast lahti raputada sellest endatunnet nii rõhuvast meeleolust . </s> <s> Paljut see küll kunagi ei olnud aidanud , oli ainult nagu enesepete , ning selle asemel oli alkohol hakanud peale rõhuma . </s> <s> Kuid ei tea , kas see oli vahepealsest autosõidust või neist uutest kvantumitest , mis ta siin nüüd sisse oli võtnud , et tal hakkas järsku iiveldama . </s> <s> Õhkki oli siin tühjas ja külmal ajal nähtavasti tuulutamata kõrtsiruumis paha oma seisnud tubakasuitsu , hapatseva õllehaisu ja muude ebamääraste lõhnade poolest . </s> <s> Ta tõusis siis lauast , viskas palitu ainult üle õlgade ja läks välja , et ennast seal pisut lahutada . </s> <s> Kõrtsi all oli jõekallas , kus ta istus kivile või lumest välja ulatuvale mättale ja laskis endale kanget tuult pähe lõõtsuda ja tuisku põue sadada . </s> <s> Ta ei mõtelnud seal midagi , tundis ainult , kuidas alkohol peas ringi käis , kõrvad kohisema pani ja kusagil miski ikka kogu aeg iiveldas . </s> <s> Aga pikapeale hakkas siin siiski külm ja juuksedki ähvardasid peas läbimärjaks sadada , kuna ta kübarat pähe ei olnud pannud . </s> <s> Ta tõusis ja hakkas siis kõrtsi tagasi kobima . </s> </p>
<p> <s> Jõudnud kõrtsi üldruumi , kus kõrtsmik magas , pea letil , kuulis ta , kuidas sõbrad tagumises ruumis vahepeal väga kõvade häältega rääkima olid hakanud . </s> <s> Ta ei pannud seda esialgu nagu tähele , sest viin oli ju ikka see , mis selle joojate hääled eriti valjuks tegi , eriti Kärneri oma . </s> <s> Kuid jõudnud juba peagu tagatoa ukseni , et sealt sisse astuda , sundis miski teda instinktiivselt korraga seisma jääma . </s> <s> See oli nende valjusti karjutud sõnade sisu , mis oli äkki äratanud ta tähelepanu . </s> <s> Sest Kärner ütles parajasti täis ägedust : </s> </p>
<p> <s> " Sa tead väga hästi , et ma ikka nende rahade vastu olen olnud põhimõtteliselt ja sellepärast ka parteist välja astusin ! " </s> </p>
<p> <s> " Aga kui need on antud ilma mingite tingimusteta , " vastas Kruus pisut rahulikumalt ja tasemalt . </s> <s> " Kui need mitte millegagi ei seo ja sellest kuhugi jälgegi järele ei jäta ? " </s> </p>
<p> <s> " Mis see tähendab , et ilma tingimusteta , kui aga rahad sealt on tulnud ! " käratses Kärner edasi . </s> <s> " Ma ütlen , see teeb meie asja poliitiliselt lihtsalt ropuks ! " </s> </p>
<p> <s> " Aga ütle , kulla mees , millega me oma lehel hinge sees hoiame ? " küsis Kruus . </s> </p>
<p> <s> " Siis võib see närakas parem ilmumata jääda ! " pahmitses Kärner . </s> </p>
<p> <s> " Nüüd valimiste eel ? " küsis Kruus . </s> <s> " Just nüüd , kus meil kõige suuremad shansid on hääli juurde saada ja me võime ka neid endid nende rahadega alt vedada ? </s> <s> No see ei oleks küll kellegi tark poliitik , kes seda võimalust ei kasutaks . </s> <s> Ja kas teised toetust ei saa ? </s> <s> Sotsiaaldemokraadid saavad suuri summasid oma Skandinaavia seltsimeestelt , seda sa tead ju ise väga hästi . </s> <s> Miks ei võiks siis ka meie toetust vastu võtta ja — ma rõhutan veel kord — kui seda ilma mingite tingimusteta antakse . </s> <s> Raha ei haise ! " </s> </p>
<p> <s> " Aga just haiseb ! " räuskas Kärner , ja ta hääl oli juba nii kõva , et oleks võinud kuulda seda juba läbi seinte väljagi . </s> <s> " Et sotsiaaldemokraadid toetust saavad , see on hoopis teine asi ! </s> <s> Need on ka sotsiaaldemokraadid , kes seda neile saadavad , aga meie ei ole enamlased ! </s> <s> Selles on ikka vaks vahet ! " </s> </p>
<p> <s> " Olgu , " nõustus lõpuks Kruus , nähtavasti , et seda juttu kord lõpetada , " aga pista rahad tasku ja ära jonni . " </s> </p>
<p> <s> " Ei taha su raha ! " punnis Kärner kangekaelselt , " mina ei taha sinu rahadega enam mingit tegemist teha . " </s> </p>
<p> <s> " Narr ! " hakkas nüüd lõpuks Kruus ka pahanema . </s> <s> " Just kui need minu rahad oleksid ! </s> <s> Need on lehe rahad ja ma maksan sulle sellega kaastöö avanssi . </s> <s> Raha sul vaja on , ja võid ka edaspidi saada , kui aga suvatsed kaastööd teha . </s> <s> Ja sinul kui lehe väliskaastöölisel ei tarvitse teadagi , kust need on tulnud , see on kõik ainult minu asi . " </s> </p>
<p> <s> " Aga kviitungit ma sulle nende peale ei anna , et mitte jälgi järele jätta , " ütles Kärner juba tasemalt urisedes . </s> </p>
<p> <s> " Sa oled ikka nagu laps ! " noomis sealsamas Kruus . </s> <s> " Ma ei saa aru , kuidas sa siis kviitungit ei või anda , kui sa kaastöö honorari saad ja enam parteiski ei ole ? " </s> </p>
<p> <s> " Olgu siis , saad ka kviitungi , " ütles Kärner ja hakkas seda vist sealsamas kirjutama . </s> </p>
<p> <s> " Noh , võtame siis viina , " ütles selle peale Kruus . </s> </p>
<p> <s> Ahas ei teadnud , miks temas korraga oli tekkinud vastupandamatu tung siit ära saada . </s> <s> Tühi kõrts oli muutunud talle korraga mingiks kohutavaks koopaks , kust rutem kui muidu oleks tahtnud välja hüpata . </s> <s> Endale märkamatult oli ta kogu selle kõneluse aja samm-sammult taganenud ja leidis enda nüüd välisukse juures . </s> </p>
<p> <s> " Aga kuhu see Ahas siis nii kauaks kadus ? " küsis korraga Kruus . </s> </p>
<p> <s> " Kes seda teab , " vastas Kärner , " küllap öögib väljas nurga taga . " </s> </p>
<p> <s> Need olid viimased sõnad , mida Ahas neilt veel kuulis . </s> <s> Siis oli ta juba tasakesi ukse avanud ja väljunud . </s> <s> Pisut aega seisatas ta veel väljas kõrtsi nurga juures ja näis nagu millegi üle mõtlevat . </s> <s> Kuid ta ei mõtelnud vist midagi , imeliku raskusega istus viin ta peas ja kehas . </s> <s> Ta tõstis pikkamisi ainult käed oma näo juurde ja katsus seda . </s> <s> Aga seal ei olnud midagi . </s> <s> Ometi aga oli tal tundmus , nagu oleks ta just nüüdsama saanud suure porikamakaga kõvasti vastu nägu ... </s> </p>
<p> <s> Sealsamas oli ta hakanud eemalduma majast pikkade sammudega . </s> <s> Alles tüki aja pärast märkas ta , et sumpab mööda jõekallast linna poole . </s> <s> Siit läks ju sinna otsetee . </s> <s> Õieti ei olnud see küll mingi tee , vaid ainult jalgrada , mida mööda Ahas nii tihtigi oli kevadeti ja sügiseti linnast välja kuni Kvissentalini oli jalutanud . </s> <s> Nüüd oli see jalgrada paksu lume all , mitte jälgegi ei olnud ees , aga Ahas teadis , et see siin lume all kuski ikka olemas oli . </s> <s> Öine taevas oli pime , aga lumi andis valgust maast , ja ta orienteerus enda kõrval jooksva lahtise jõega , mis oma tõrvmusti voogusid aeglaselt veeretas linna poole . </s> </p>
<p> <s> Jõudnud ei tea kui kaugele , jäi ta seisma ja vaatas tagasi . </s> <s> Kõrtsiaknad olid valged , Kruus ja Kärner jõid seal edasi . /– – –/ . </s> </p>
<p> <s> Siis nõnda oli nende rahadega ! </s> <s> Ahasele meenus nüüd öö ja hommik peale kirjanikkude kongressi , kui ta oli ööbinud Kärneri juures , olid meenunud need jutud , mida Kärner tookord oli ajanud purjus peaga , kuid hommikul kaine peaga tagasi võtnud . </s> <s> Ahasesse oli jäänud urgitsema küll väike kahtlus peale selle öise jutu tagasivõtmist , kuid ta oli siiski uskuma jäänud , et see nii ei võinud olla . </s> <s> Sest mis oleks see olnud ? </s> <s> See oleks olnud ju oma vabariigi müümine , sihikindel koostöö põranda-alustega , Viktor Kingissepaga . </s> <s> Aga sellele oli ju lihtsalt võimatu mõelda , Ahas ei tahtnud seda uskuda , liiga hirmus oleks olnud see , kui see oleks olnud tõsi . </s> <s> Ta oli Kruusi ikka ideeliseks võitlejaks pidanud . </s> <s> Kus aga võideldi ideede eest , seal pidi Ahase arvates olema ka aus . </s> <s> Ei olnud seda Ahase usku kõigutanud ka kõik hilisemad kõmujutud vastasparteide leerist , et sotsialistid-revolutsionäärid töötavad koos enamlastega , isegi mitte viimane Jaan Tõnissoni rünnak Asutavas Kogus iseseisvatele sotsialistidele , kui nad Tallinnast läbi sõites Tääkeriga seal olid olnud . " </s> <s> ( " Nimed marmortahvlil II " ) </s> </p>
<p> <s> Ma olin sunnitud Kivika tekstis nimed ära vahetama , sest prototüübid on liialt tõelähedased . </s> <s> Tõelähedane on ka Maran-Kruusi väide , et Kominterni rahad võetakse küll vastu , aga Eesti iseseisvuse hävitamiseks neid iial ei kasutata . </s> <s> Vaevalt küll , et isesotside juht jommis peaga oma pabereid ja rahasid laiali laotas , kuid viina ja alkoholi seoste kohta on ta kirjutanud järgmist : </s> </p>
<p> <s> " Ma ei ole kunagi karskuse apostel olnud . </s> <s> Ei mõtelnud seda ka 1. mail [ 1921 ] olla . </s> <s> Ja ei mõtelnud seda ka " Valvaja " [ karskusseltsi ] lipu alla minekuga tõestada . </s> <s> ( Muidugi , Kruus läks sinna ainult selleks , et hääli koguda ! — A.R. ) Liikusin rongis väga mitmes kohas : Kadriorgu minnes peaasjalikult oma partei lipu all , mis " Valvaja " lipu ees läks . </s> <s> Seda seletades ei mõtle ma kõrre võrragi lugupidamatust avaldada " Valvajale " , kelle töö vastu mul on täielik austus . </s> <s> " 66 </s> </p>
<p> <s> Need viis rida annavad visandliku ülevaate tolleaegsest poliitilisest kultuurist . </s> <s> Meenuvad tulised , mitte kuhugi viivad poliitilised vaidlused " Teataja " toimetuses , millest võib lugeda Tammsaare " Tõe ja õiguse " III osa lehekülgedelt . </s> <s> Kruus , kes on kunagi aupaklikult istunud Jakobsoni haual , haris " Töö ja Võitluse " kaudu rahvast rasketel aegadel ka üksi , kuigi Nõukogude Venemaa rahade eest . </s> </p>
<p> <s> Kominterni juhtivad tegelased Zinovjev , Radek , Dimitrov , Lenin , Stalin , Kun jt. vaatasid asjale veidi teistmoodi . </s> <s> EISTP-le raha andmine oli nende jaoks nn. töövariant . </s> <s> Stalini aegne propagandatalitlus nii ebakindlaid variante nagu EISTP enam toetada ei soovinud . </s> <s> " Vaba Maa " parastas : " Komintern , anna iseseisvale sotsialistile raha , siis lööb ta selle Tallinna ja Tartu kohvimajades sirgeks ... </s> <s> " 67 1919. aasta kevade " Vabas Maas " leidub aga katse Kruus poliitiliselt täielikult lömastada tema väidetavalt priiskava eluviisi pärast : </s> </p>
<p> <s> " " Ühed istuvad toredates kohvimajades , suitsetavad kallid sigarid ja maitsevad kõiksuguseid elumõnusi , kuna teised samal ajal igasuguse puuduse all kannatavad , " nii algas sotsialistide-revolutsionääride juht Hans Kruus oma kõnet töörahva nõukogudest Eestis kontsert-miitingul draamateaatris . </s> <s> Ütles veel , et see on vana tõde , tuhandeid aastaid vana , nii vana , et tema algust ei teagi . </s> <s> Rääkis veel pikalt-laialt , kuidas kõikide maade töölised on katsunud sarnase ilmakorra teiseks luua , nimetas Marxi ja Lassalle'i , kuid jättis nimetamata Trotski ja Lenini . </s> <s> Andis küll aralt ja nõrgalt mõista , et töörahva ideaaliks jäägu Venemaa nõukogude valitsus , töörahva diktatuur ja lõpetas . </s> <s> Kõneleja jättis aga faktilise märkuse tegemata , et ta otsekohe peale oma kõne lõpetamist " Empier'i " kohvimajasse ( tegelikult " Linden " Narva maantee 4 — A.R. ) ruttas ( ja tõesti ka läks ) suitsetama , tortisid sööma ja teisi elumõnususi maitsma . </s> </p>
<p> <s> Et seesugune elumaitsemine töölistele võimata , seda teadsid nad ka ilma H. Kruusi kõneta . </s> <s> Et aga sm. Kruus kohvimajast mitte kaua eemal ei raatsi olla , et ta kõnet lõpetades otsekohe " Empier'i " jooksma saab , seda seltsimehed töölised ei võinud teada , ei võinudki arvata , mispärast seltsimehe suu ei saa toredatest kohvimajadest ja sigaritest vaikida . /— — —/ Sellest tulebki , et neil puudus see järjekindlus , mis Anveltil ja tema kaaslastel sihtide saavutamiseks oli ja mida nad aralt ja haledalt ainult kopeerida püüavad . </s> <s> " 68 See artikkel ilmus nädalapäevad pärast Asutava Kogu kokkutulemist ja pidi mõjuma teerullina Kruusi poliitilisele karjäärile . </s> <s> Vastased leidsid teadagi , et esseerid on veel liiga tugevad ja nad tuleb sõimulugudega peajagu lühemaks teha . </s> </p>
<p> <s> Vaid aasta ja kaks kuud hiljem kirjutab seesama vaimukas " Vaba Maa " uuesti : " Küll " Lindeni " kohvimaja peremees teab , mis jook see isesotsidele kõlbab . </s> <s> " 69 </s> </p>
<p> <s> Kruusi vastus Observerile , Spitefulile ja Peet Johansonile : " Kuid , herrad sotsiaaldemokraadid , meie oleme teiega võitlusse astunud kindlate ja selgete põhimõtetega . </s> <s> Isiklikud nääklemised , kus " kohvimajad " poliitiliseks probleemiks tõstetud , jätame ka tulevikus teie eesõiguseks . </s> <s> Sest see ei paljasta muud , kui ainult teid endid , teie võtteid ja väljavaateid . </s> <s> " 70 Igatahes kenasti vastatud . </s> </p>
<p> <s> Kingissepa raha ja kirjad </s> </p>
<p> <s> Küllap Kruus ikka teadis , kust esseeridele raha tuleb . </s> <s> 1919. aasta juulis oleks see ka äärepealt tuvastatud . </s> <s> Tallinna kivitööliste ametiühinglane Kask , kes kevadel sõjaväljakohtu poolt rindel maha lasti , kandis taskus 27 000-margast summat ning väitis , et 10 000 läinud igatahes " Töö Häälele " , mida sel ajal toimetas esseer Jaan Kärner . </s> <s> Pole teada , mis vahenditega see tunnistus välja pressiti . </s> <s> Kommunistid taotlesid 1921. aasta kevadest saadik ühisrinnet esseeride-isesotsidega ning " Tulevik " oletas , et Kruus ja Semper ei lahkunud ise parteist , vaid löödi sealt lõpuks kommunistide poolt välja selle eest , et Kruus Moskvas lõbureisil käis . </s> <s> Ehkki sotsialistid-revolutsionäärid orienteerusid Pariisile , Berliinile , Londonile , nähes neis metropolides maailmarevolutsiooni keskuseid , tulevasi proletariaadi diktatuuri asupaiku , ja kommunistid tegid panuse Moskvale , pooldades Lenini ja tema mõttekaaslaste korda , tekkis nende vahel mõtteviiside sarnasuse tõttu algusest peale tihe side . </s> <s> Kruus , nagu ka sotsid Aleksander Oinas ( 28.detsember 1887 — 3. märts 1942 ) ja Alma Ostra-Oinas ( 16. september 1886 — 2. november 1960 ) ( vt. Kruusi 1921. aasta broshüüri " Oinaad " , mis ennustab , et sotside krahh järgneb otsekohe , aga ei järgnenud otsekohe ) läks avantüürile , lõi sidemed Viktor Kingissepaga ja püüdis isegi luua teatud valimisblokki : " Hans Kruusil oli 1920. aastal tõsine nõu Kominterni pääseda . </s> <s> Ta püüdis kõigiti kommunistidele meele järgi olla , tunnistas isegi 21 Kominterni vastuvõtutingimust omaks , kuigi ta neid ei täitnud . </s> <s> Hans Kruusi ja Freibergiga oli meil 1920. aastal palju tegemist . </s> <s> Nad olid pealekäivad inimesed ; mida rohkem neid " Kommunistis " ja lendlehtedes sai arvustatud , nende üle irvitatud , seda rohkem nad oma kirjades väitsid , et nad " just nii mõtlevadki " , kui meie , et kogu nende arvustamine meie poolt tulenevat " arusaamatusest " . </s> <s> Ja edasi , mida rohkem nad isiklikes kirjades vandusid truudust revolutsioonile , seda vähem nad tegid revolutsioonilist tööd . </s> <s> Kruus tahtis ammugi Kingissepaga kokku saada . </s> <s> Viimaks otsustasimegi niisuguse kohtumise korraldada . </s> <s> Viktor töötas välja plaani . </s> <s> Plaani teostamine algas sellega , et Kruusile saadeti Ristiisa ( olevat Viktor Kingissepa varjunimi olnud . </s> <s> Uhked varjunimed tolleaegsetel kommunistidel ! — A.R. ) poolt pisike sedelike , milles teda paluti " teeklaasi juurde " , Kruus tulgu sinna , kuhu teda viiakse . </s> <s> Kruus sai selle teate ootamatult , ta oli vist parajasti teel Lindeni kohvikusse ja püüdis vabandada , et ta täna ei saa , kas ei võiks seda teha homme . </s> <s> Vastus oli lühike : " Täna , praegu või mitte kunagi ! " </s> <s> Siis andis Kruus enese kommunistlike käskjalgade võimusesse . </s> </p>
<p> <s> Esiteks viidi Kruus kuhugi tööliskorterisse , pärast lühiajalist istumist tuli sinna teine tundmatu , käskis Kruusi endaga kaasa tulla ja läks toast välja . </s> <s> Tehes tänavatel mitmesuguseid keerdkäike , jõudsid nad tööliste linnajakku , seal ilmus nagu maa alt korraga kolmas " tundmatu " , võttis Kruusi saatja käest üle ja jätkas reisi edasi , jällegi " tuure " tehes , kuni viimaks jõuti linnaservale . </s> <s> Seal seisis ees neljas " tundmatu " , kes saatjaga paar sõna vahetas ja siis Kruusiga paar sõna vahetas ja siis Kruusiga edasi hakkas minema , kuna eelmine saatja maha jäi . </s> <s> Kruus kurtis juba kolmandale saatjale : " Oh , oleksin ma teadnud , et tee on niisugune , ei oleks täna tulnudki . " </s> <s> Neljanda saatjaga püüdis Kruus jällegi juttu ajada , kuid sai vastuseks ainult ühesilbilisi sõnu . /— — — / Jutt ei hargnenud . </s> <s> Kruus oli väsinud , palitu märg , mudaplekke täis , püksiviigid veninud välja . </s> </p>
<p> <s> " Seltsimees , kui kaugele me läheme ? " </s> </p>
<p> <s> " Veel natuke maad , " kõlas tume vastus . </s> </p>
<p> <s> Linn oli seljataga , märg heinamaa jalge all , kraavid vett täis , mingit teerada ees polnud . </s> <s> Saatja oli endiselt sõnaaher . </s> <s> Imelik paistis see mees Kruusile . </s> <s> Võhmib teine edasi , küür seljas , sonilott peas , pikad vurrud allapoole sorgus , säärsaapad jalas , seljas midagi palitutaolist , mille varrukaotsad narmendavad . </s> <s> Saatja toppis piipu , süütas selle siis põlema ja trügis ikka edasi . </s> <s> Viimaks peatus ühe heinakuhja juures , tegi ettepaneku seisma jääda . </s> <s> " 71 </s> </p>
<p> <s> Hans Kruus kirjutab " Oinaadis " : " Oinas kartis igasuguste " hirmu ja õuduse " juttude tekkimist ja ruttas nende juttude ärahoidmiseks [ enamlase ] Kingissepa kirjadega " Sotsiaaldemokraati " ( sotsiaaldemokraatide ajaleht 1920—1922 — A.R. ) . </s> <s> Kirjutus kandis pealkirja " Viktor Kingissepa rahuettepanek " . </s> <s> Ja selles seletati , kuidas Kingissepp äkki Asutava Kogu valimiste ajal äkki ootamata Oinasega " rahu üle " tahtnud läbi rääkida . </s> <s> Oinas olnud nõus . </s> <s> Pealegi olnud tal " partei keskkomitee poolt " volitus rahutegemise võimalusi selgitada " . </s> <s> Ja Kingissepp tulnudki , arusaadavatel põhjustel muidugi õhtul . </s> <s> Kuid edaspidistel läbirääkimistel selgunud , " et V. Kingissepa ettepanek mitte küllalt tõsine ei olnud ja nii siinsete kommunistide kui ka " Eesti kommunisti " ( s.t. endiste Narva kommuunameeste — A.R. ) poolt tarvilikku toetust ei leidnud . </s> <s> Kingissepa ja armsa ministri-herra vahelised kõnelused katkesid otsekohe ... " kui selgus , et ei saavutata konsensust ( tsitaadid " Sotsiaaldemokraadist " ja " Võitlusest " ) . </s> </p>
<p> <s> Plaanis oli niisiis , et Moskva , kes kartis , et Eesti väed oma liitlastega ründavad Petrogradi , annaks rahuettepaneku üle Kingissepale , kes toimetab selle Kruusi isesotsidele , kelle käest see Eesti valitsuseni jõuab . </s> </p>
<p> <s> Otto Rästase raamatu kordustrükk , millest tsitaat pärineb , ilmus veel Hans Kruusi eluajal 1961. aastal . </s> <s> Et põnevust mitte liiga suureks paisutada , märkigem , et neljas saatja oligi Kingissepp ise . </s> <s> Ta tegi heinakuhja kaks istekohta ja hakkas pärima : " Mida teie partei plaanitseb jne. " Selgus , et Kruus , too õlitatud frisuuriga salongihärra ei osanud heinakuhja kõrval poliitikat ajada . </s> </p>
<p> <s> Vanal ajaloolasel oli seda küllap ebamugav lugeda . </s> <s> Näiliselt ajalooline tekst , kuid kirjutatud temast endast , s.o. sündmusest , mida ta ise väga hästi mäletas ja ehk hoopis teisiti kui Rästas . </s> <s> Aga kes Kruusi tunnetest küsis . </s> <s> 1961. aastal olid niihästi Kruus kui Kingissepp juba legendiks muutunud . </s> </p>
<p> <s> Ent Rästas jätkas endise hooga Kruusi mustamist : " Komintern soovitas EISTP-le ennast veel tegevuses näidata , sõnadest tegudeni minna . </s> <s> Kruus sõitis Moskvast tühjalt tagasi . </s> <s> Kodus oli aga selle aja sees , kui pealik võõrsil käis , sündinud ebameeldivaid asju . /— — — / 1921. aasta lõpupoole hakkas Tallinna organisatsioon kasvama , ühes sellega kasvas ka vastasrind Keskkomitee ja kogu EISTP " tuntud liidrite " vastu . </s> <s> Tallinna organisatsioon oli selle vastasrinna keskuseks . </s> <s> Siitpeale puges opositsiooni pisielukas EISTP Keskkomiteesse ja niimoodi algaski isesotside " seesmine revolutsioneerumine " . </s> <s> Iseenesest oli arusaadav , et see " seesmine revolutsioneerumine " Kruusile , Piiskarile jt. sugugi ei meeldinud . </s> <s> Kruus tuli Moskvast tagasi , kodused asjad olid segi paisatud , Kominterni uksed sisseastumiseks kinni . </s> <s> Ometi lootis " kogu partei " , et Kruus on see mees , kes partei Kominterni viib . </s> <s> Kruusil ei jäänud üle muud nõu kui " puhkusele " küsida . </s> <s> Keskkomitee enamus tuli Kruusi soovidele vastu , andis talle neli kuud puhkust ja jäi nõusse , et Kruus kirjutab puhkuse ajal Kominterni III kongressi üle kirjaliku aruande . </s> <s> Kirjaliku aruandega sündis skandaalne lugu . </s> <s> Seni kui Kruus seda kirjutas , läks osa Keskkomiteest vastasrinna poole üle ja kirjalik aruanne kuulutati nõrgaks , poliitiliselt kõlbmatuks dokumendiks . </s> <s> Peale selle kõneldi Tallinnas veel Kruusi teisest ettevõttest , seekord õnnelikust : Kruus tutvunud ühe daamiga ja tulevane äi soovitanud väimehel poliitikast loobuda ja ainult teaduslikule tööle pühenduda . /— — — / Kruusist tehti suur küsimus , kuid peagi selgus , et Kruus mitte ainult poliitikast ei loobu , vaid et valitsuse poolt olid lõpetatud isegi kohtuprotsessid , mis Kruusi ja Joonase vastu olid tõstetud Asutava Kogu ja Riigikogu päevil . </s> <s> " 72 </s> </p>
<p> <s> Kruus ja tema partei pärast Moskvast naasmist , kronoloogiline järjekord : </s> </p>
<p> <s> 23 . august 1921. </s> <s> Kruus saabub Tallinnasse . </s> </p>
<p> <s> 25 . august 1921. </s> <s> Kruus õiendab " Vaba Maa " 13. augusti artiklit , milles oli väidetud , et Novgorodi ja Luuga kandis olnud isesotside juht ( s.o. tema ise ) Eesti-vastase luurerühma ninamees . </s> <s> Samas artiklis väideti , et Kruus ja Bleimann saanud Kominterni kongressile suunduvate välisdelegatsioonide rongiga juhtunud õnnetuses viga " või isegi surma " . </s> </p>
<p> <s> 30 . september 1921. </s> <s> Kruus puudub " haiguse pärast " EISTP Keskkomitee koosolekult . </s> <s> ( Tegelikult võis ka mitte olla haige – A.R. ) </s> </p>
<p> <s> 1 . oktoober 1921. </s> <s> Keskkomitee ( Piiskar , Abramson , Paul , Kauber , Gustavson , Hansen , Orras ) protokollist : " Loetakse ette sms Kruusi kirjalik teadaane , et tal tervislikel põhjustel pole lähemal ajal võimalik Riigikogu tööst osa võtta ja et ta valmis on oma tööst äraoleku ajal saadavat palka rühma tarvituseks andma , kuid jätab küsimuse otsustamise partei organite kätte . </s> <s> Koosolek otsustas Kruusile tervise parandamiseks puhkust lubada . </s> <s> Mis puutub Riigikogu liikme palgast loobumisse , siis leiab rühm , et see palk sms . </s> <s> Kruusile kulub ta põhjalikuks ravitsemiseks ja paneb seepärast ette seltsimees Kruusile oma palga vastuvõtmisest mitte keelduda . " </s> </p>
<p> <s> 27 . oktoober 1921. </s> <s> Rühma kassapidaja tasub Kruusile 4260 marka " esinduskuludeks " ( protokoll 59 ) . </s> </p>
<p> <s> 9 . november 1921. </s> <s> Otsustatakse , et Kruus peab hiljemalt kuue päeva pärast Keskkomiteele teatama , millal ta saab uuesti asuda Riigikogu rühma töösse . </s> <s> ( protokoll 62 ) </s> </p>
<p> <s> 18 . november 1921. </s> <s> Kamp ( Joonas , Piiskar , Gustavson , Lieberg , Orras , Keerdo ) otsustab nõuda Kruusilt 22. novembriks teateid , " kunas ta võimaliku leiab olevat Riigikogu töödest uuesti osa võtma hakata " . </s> <s> Mäletatavasti pidi see juba 15. novembriks selge olema . </s> <s> ( protokoll 65 ) </s> </p>
<p> <s> 22 . november 1921. </s> <s> Joonas peab küsima , millal saab Kruus rühma tööst osa võtta . </s> </p>
<p> <s> 14 . detsember 1921. </s> <s> Kruus on teatanud , et ta ei tule ülikooli lõpetamiseni ( s.o. oktoobrini 1922 ) Riigikogu rühma tööst osa võtma . </s> <s> Joonase ettepanekul vabastab Keskkomitee ta seniks ametist . </s> </p>
<p> <s> 17 . detsember 1921. </s> <s> EISTP Tartu organisatsioon protestib Kruusi vabastamise vastu ja väidab , et parlamenti ei ole ühtegi asjalikku meest Kruusi asemele panna . </s> <s> Kruusi valinud töörahva nimel kohustatakse teda Riigikogust mitte lahkuma . </s> <s> ( kõik 1921. aasta lõpu protokollid ERA f . </s> <s> 1747 , n. 2 , s.1 ) </s> </p>
<p> <s> 10 . veebruar 1922. </s> <s> Juhtub sama , toonitatakse veel kord , et Kruus on valitud riigiisade hulka Tartumaa tööliste häältega — ta ei tohi lahkuda . </s> </p>
<p> <s> 25 . aprill 1922. </s> <s> Iseseisvate sotsialistide parlamendifraktsiooni senine juht Jaan Piiskar saadab parteikaaslastele märgukirja , milles konstateerib , et parteisse on valgunud palju Nõukogude Venemaale sümpatiseerivat elementi , kellele ei meeldi Eesti iseseisvus ja kes sooviksid , et EISTP-d hakkaksid juhtima põrandaalused kommunistid . </s> <s> Piiskar rõhutab , et nõnda kaotaks EISTP oma algse mõtte ega suudaks enam toimida legaalse revolutsioonilise parteina Eesti parlamentarismi tingimustes . </s> <s> Piiskari arvates saavutasid võõrad jõud enamuse partei kodukorda rikkudes ja seega ei saa Riigikogu rühm alluda partei hiljutise kongressi otsustele . </s> <s> Rühm jätkavat oma tegevust endises sihis ja Kruus jääb nominaalselt nende hulka . </s> <s> Piiskari avaldusega ühinevad otsekohe ka tartlased . </s> </p>
<p> <s> Mai 1922. </s> <s> Uued isandad teatavad ülbelt , et parteis tuleb taastada distsipliin ja riigikogulaste vastuhakk lõpetada . </s> <s> Otto Rästase andmeil kirjutanud Kruus viimaks : " Olen teinud , mis võisin , et parteid päästa , aga ometi on Keskkomitee mind siiski välja visanud . </s> <s> Küll lasevad partei kinni panna , aga mis mina võin parata , kui keegi enam aru pähe ei võta . </s> <s> " 73 </s> </p>
<p> <s> Isesotsid leidsid , et Kruus on neile vajalik mees järjest kasvava Nõukogude-meelse opositsiooniga võitlemisel . </s> <s> Kruus aga oli tutvunud ühe daamiga , kes temalt oma osa nõudis . </s> <s> Parteikaaslased ei seadnud Kruusi iial dilemma ette – täna , praegu või mitte kunagi . </s> </p>
<p> <s> Kruusiga seondub " eesti mõtteloos " järgminegi kurioosum . </s> <s> Ajal , mil Gustav Naan ei olnud veel akadeemik , vaid filosoofiateaduste kandidaat ja Eesti NSV Poliitiliste ja Teadusalaste Teadmiste Levitamise Ühingu tegevliige , hüppas ta valimatult kallale kõigile ajaloolastele , kes vabariigi aegu olid propageerinud rahvusliku iseseisvuse ideed ( ärgem unustagem , et ka Jõeäär pidas oma üheksa ameti hulgas ajaloolase ametit , uurides Pöide maalinna ajalugu ) . </s> <s> Naan kirjutab : " Eesti kodanluse diktatuuri kojaideoloog Hans Kruus kirjutas " Eesti ajaloo " I köites : " Tol ajastul ( enne sakslaste sissetungi Eestisse XIII sajandi alguses — G.N. ) eestlased moodustasid kindlasti ühise rahvuspärase kultuuriga ja sisemise kokkukuuluvuse teadvusega seotud terviku . </s> <s> Kuid poliitiliselt jäi see detsentraliseeritud autonoomsete alade , maakondade ja kihelkondade liiduks , mille eri osadel oli omavahel sageli lahkuminevaid ja vastakaid huvisid . " </s> </p>
<p> <s> Tegelikult Eestis XIII sajandil ei olnud ega saanudki olla üksikute alade seotust ühtseks majanduslikuks tervikuks , eestlastel ei olnud ega saanudki olla tõeliselt ühist majanduselu , mille loob alles kapitalistlik tootmisviis . </s> <s> Ja just seepärast jäi Eesti ala poliitiliselt detsentraliseerituks . </s> <s> Ja just samal põhjusel ei saanud eestlastel tol ajal olla ka tõeliselt ühist kultuuri ega kokkukuuluvuse teadvust . </s> <s> Moodustavad ju poliitilised asutused ja ühiskondliku teadvuse vormid pealisehituse , mida ei saa olla ilma vastava materiaalse baasita . </s> <s> Kruusi jt. kodanlik-natsionalistlike ajaloolaste kontseptsiooni järgi aga teadvuse arenemine eelneb ühiskondliku olemise arenemisele . </s> <s> Püüdes põhjendada põhjendamatut langesid nad täiesti idealismi rappa . </s> <s> " 74 </s> </p>
<p> <s> Kodanluse diktatuuri kojaideoloog on liiga pehme ühe Stalini perioodi bolševiku suust . </s> <s> Oleks ehk pidanud midagi hirmsamat välja mõtlema , nii et oleks kõigil põhjust väriseda . </s> </p>
<p> <s> Ehkki eestlastel polnud veel 14. sajandi algul ühist majanduselu , tõusti Jüriöö otsustaval tunnil siiski üles ja mindi otsekui üks süda ja üks hing saksa feodaalide vastu . </s> <s> Täiesti arvestatav näide asjaolust , et rahvusliku kokkukuuluvuse tunne on täiesti mõeldav ka ilma kapitalistliku tootmisviisi arenemiseta ( esimesed manufaktuurid tekkisid Eesti alal teatavasti alles 17. sajandi keskpaiku ) ! </s> <s> Pealegi " unustas " Naan olulise tõsiasja , mida Kruus ei unustanud : vaimne ühtekuuluvus võib olemas olla ka äärmise poliitilise detsentraliseerituse ajajärgul , näiteks moodustasid välis- ja kodueestlased paarikümne aasta jooksul nii ühtse poliitilise terviku , et parteisse astunud eestlaste hulk ei ulatunud kunagi üle poole protsendi Eesti kogurahvastikust . </s> </p>
<p> <s> Kui Gustav Naani ja Hans Kruusi diskussiooni kuulanuks pealt näiteks Leole eestlaste vanem Lembitu , imestanuks ta väga " idealismi raba " üle , ent sekkunuks kindla peale vaidlusse : tõepoolest , keegi ei juhi kõiki eestlasi , eestlaste hulka kui tervikut , kuid naabrile minnakse appi , sest vaenlane on üks ja ainus . </s> <s> Lembitu nõustuks Kruusiga selle hinnangus , et vaenlane oleks võidetud meie-hingeelu kujundamise teel , kuid ta ei oskaks midagi kaasa rääkida teemal , kas " meie ajaloolise kutsumuse idee lähtub rahvuslikust osaduskonnast kõigepealt kui psüühilisest nähtusest , kus inimesed on seostatud ühteviisi mõtestatud rahvusliku teenimisega . </s> <s> " 75 </s> </p>
<p> <s> Oleme jõudnud Kruusi esseeni , mis 1940. aastal ka ajakirjas " Revue Baltique " ilmudes ( rahvusvahelisele lugejale serveeritud prantsuskeelsena " La notion de vocation dans l'ideologie nationale estonienne " , par H.Kruus ) , tõi autorile süüdistuse kodanlikus natsionalismis ja hiljem neli vangla-aastat . </s> <s> Taas tuleb pöörduda pealtnägijate poole . </s> <s> Kirjandusteadlasel Daniel Palgil oli küllaltki välja arendatud seisukoht Hans Kruusi osast Eesti rahvusliku ülikooli humanitaarteaduste poole kujundamisel : </s> </p>
<p> <s> " Hans Kruus oli noorena olnud es-er , sotsialist-revolutsionäär . </s> <s> 1930. aasta paiku oli tal ikka veel punase kuulsust . </s> <s> Kui ta sai doktoriks ja tal oli võimalus saada professoriks , siis muidugi ei sobinud enam punane olla . </s> <s> H. Kruusi seltskondlik väljanägemine ei olnud just tore . </s> <s> Ise uhke mees , kuid abielus Adam Bachmanni ( 1890—1966 ; Rahvaerakonna liige , töö- ja hoolekandeminister 28. juulist 26. oktoobrini 1920 , I ja V Riigikogu liige — A.R. ) naisega , naine töötas hambaarstina , teenis , kasvatas poega esimesest abielust , toetas uut meest ka , kellel polnud esialgu suuremat ametit . </s> <s> Ühele pretensioonikale individualistile polnud see mingi hiilgav positsioon . </s> <s> Kui olime ühiselt Eesti Kirjanduse Seltsi asju ajamas , muutus H. Kruus üsna kiiresti rahvuslaseks ja kodanlaseks . </s> <s> Kui 1931. aastal oli tarvis Tartu Ülikoolile eesti ajaloo professorit , siis pahempoolsus ei takistanud enam professoriks saamast . </s> <s> Ja siitpeale näitas H. Kruus tegudega , et ta on tavaline kodanik ja õige eestlane . </s> <s> Sellele arengule pani H. Kruus krooni pähe , kui Jaan Tõnisson hakkas 70-aastaseks saama : ta hakkas koguteose " Jaan Tõnisson töös ja võitluses " komitee esimeheks , vastutas teose üldilme eest ja kirjutas oma käega lõppkokkuvõtte . </s> <s> Koguteos ilmus 1938. a. ja Tõnissoni sünnipäeval detsembris 1938. a. oli H. Kruus niisama auväärne valge kui Jaan Tõnisson ise . </s> <s> Otse kangelane . </s> </p>
<p> <s> Prof . </s> <s> Kruus valiti siis ka Eesti Kirjanduse Seltsi esimeheks . </s> <s> F. Tuglas kaebas tervist ja ta oli 10 aastat esimees olnud . </s> <s> Kõikide arvates oli EKS saanud jälle sobiva ja soliidse esimehe . </s> <s> Miks ei võinud ta passida esimeheks sellele seltsile , mille oli aidanud ellu kutsuda J. Tõnisson ? </s> <s> Peaaegu kõlas nii , et EKS-i olid juhtinud Jaan Tõnissoni mehed alguses ja nüüd taas asus juhtima Tõnissoni mees , ainult vahepeal oli F. Tuglas teist masti . </s> </p>
<p> <s> Säärased mõtted kippusid tol ajal kallale , nii põhjalik muutus oli toimunud Hans Kruusiga kõikide silmade all . </s> <s> Kuid 1940. aasta näitas , et Hans Kruus oskas 180° all ümber pöörata : temast sai esimene punane rektor Tartu Ülikoolis ja ta oli juhtiv nõukogude korra eest võitleja . </s> <s> Peaasi on , kui karjääri saab teha ! " 76 </s> </p>
<p> <s> Nõnda seletas Palgi Kruusi kannapööret asjaoluga , et tulevase professori ja akadeemiku abikaasa tegi hambaarstina kõva tööd , pidades ülal niihästi meest kui last . </s> <s> Palgi versiooni järgi püüdis Kruus äärmusvasakpoolse imaagost vabaneda ja oli selle nimel valmis paljut tegema . </s> <s> Tõepoolest , Kruusi kui proletaarse internatsionalisti kuulsus oli kahekümnendail üldtuntud . </s> <s> Tema 1920. aasta arutlus Eesti margast levis üle kogu maa ning teenis pahameelt kõigis maakondades , isegi Saaremaal . </s> <s> Soomusronglased olid lausa tulivihased . </s> <s> Tuleb esitada katkend sellest mõttetust sõimust : </s> </p>
<p> <s> " Appi tuli [ noorele Eesti Vabariigile ] nn. idaraha , mille Saksa okupatsioon suurel määral maale oli toonud . </s> <s> See oli madala kursiga välisraha , kuid sellega võis ikka väljast midagi osta . </s> <s> Kuid ka idaraha tagavarad sulasid kokku ja hallparunid umbusalduses " 5-protsendilise " vastu peitsid oma välisvaluuta sukasäärde ja " maapanka " . </s> </p>
<p> <s> Välisrahast oli jällegi puudus , karjuv puudus . </s> <s> Ja " truud liitlased " ei jätnud oma kaitsealust hätta . </s> <s> Nad saatsid sõjavarustust , nisupüüli , heeringaid jne. </s> <s> Kuid kas nad hea mehe poolest seda tegid ? </s> </p>
<p> <s> Ei , Punane Piiter oli võtmata , punane Lätimaa veristamata . </s> <s> Ja Laidoner saatis väed Piiteri poole , Krasnaja Gorka alla , enne seda veristas punast Lätimaad . </s> <s> Suurtükiliha veeti välja idasse ja lõunasse , vastu saadi läänest nisupüüli , pekki , heeringaid , margariini . </s> <s> Eesti inimeseliha väärtust ei hinnatud rahvusvahelise rahakuningate börse järgi küll kuigi kõrgelt , sest Eesti " toetuse " arvele kirjutati võlaraamatusse suured , miljonilised summad . </s> <s> " 77 </s> </p>
<p> <s> Kruusi kõnele leiame " Vabas Maas " kokkusurutult lihtsa ja loogilise vastuse : </s> </p>
<p> <s> " Laupäeva õhtul ; 23. oktoobril 1920. aastal " Estoonias " kontsert-miitingul peetud vassingus Eesti marga üle toonitasite Teie , et kõik Eesti vabadusvõitlusest osavõtjad olnud väljaveokaup suurtükilihana Inglismaale . </s> </p>
<p> <s> Paneme imeks , et seesama herra Asutavas Kogus Eesti paremate poegade verega võideldud varandust tarvitab ja ka enesele selle riigi kassast , millest alati nii põlastavalt ja haavavalt räägib , häbiks ei pea Eesti markasid vastu võtta . </s> </p>
<p> <s> Nõuame tungivalt niisuguse laimduse tagasivõtmist liinil võitlejate sõjaväelaste kohta ja saame ka edaspidi selle järele valvama , et sarnaste üteluste tarvitajad oma sõnade eest vastutama peavad . </s> </p>
<p> <s> Endiste liinil võitlejate nimel A. Melsas , J. Sunts , N. Neuhaus , J. Beren jt. " 78 </s> </p>
<p> <s> Veel hiljemgi püüab Hans Kruus Vabadussõjale hinnangut anda , nüüd juba ajaloolasena . </s> <s> Ta kirjutab 1938. aastal : " Eesti ühiskond jõudis oma arengutee ühele suurimale pöördekohale riikliku iseseisvuse kättevõitmisega . </s> <s> Ta pidi selleks eelnenud võitlusega läbi tegema oma ajaloo suurimaid tuleproove . </s> <s> See oli samal ajal eelnenud ajajärgul kasvatatud rahvusliku isiksuse ja ühiskonna , eeskätt tema vaimsete ja moraalsete jõudude tuleproov . </s> <s> Selle õnnestumine oli ühtlasi võidukrooniks ka Tõnissoni paljukülgsele ja võimsale kasvatustööle meie ühiskonnas . </s> <s> " 79 </s> </p>
<p> <s> Ent sellega ei lõpe veel Kruusi hinnangud Vabadussõjale . </s> <s> Kaheksa aastat hiljem tuleb ta selle teema juurde tagasi , kirjutades ajalehes järgmist : </s> </p>
<p> <s> " Saksa okupatsioonile järgnes kodanliku Eesti võitlus koos vene mõisnike ja valgekaartlastega ning imperialistide interventsioonivägedega Nõukogude riigi vastu . </s> <s> Eesti kodanlus ristis selle oma klassihuvides " vabadussõjaks " , kuigi ta teadis , et kui oleks korda läinud nõukogude võim Venemaal kukutada , siis oleks lõpp olnud igasugusel jutul Eesti iseseisvusest . </s> <s> " 80 </s> </p>
<p> <s> Nagu näeme , kirjutas Hans Kruus Eesti lähiajaloost nii , nagu tal kästi kirjutada . </s> <s> Tema mõtteavaldused olid just sellised , et need oleksid toonud talle võidukrooni mistahes poliitilistes tingimustes , seejuures veel minimaalse aja- ning jõukuluga . </s> <s> 1938. aastal oli Jaan Tõnisson opositsiooniliider ja eesti rahvusliku liikumise sümbol ning Kruus hindas tema kasvatustööd väga . </s> <s> 1946. aastal oli ta — juba kadunuke — Koodi-Jaan , reaktsioonilise suurkodanluse üks juhte , Lääne imperialismi tallalakkuja jne. </s> <s> Vabadussõjas osalejad olid 1920. aastal " inimeseliha " , 1938. aastal kangelased ja 1946. aastal " valgekaartliku intervendid " , " kodanluse käsikud " . </s> <s> Vabariigi algusajal mõistis Kruus , et Venemaa poolt puhub äge punane tuul , mis võib Eesti iseseisvusmõtte minema pühkida . </s> <s> Ja teadlane nuusutas üsna andekalt seda tuult , sest tulnuks punased väed Tallinnani ja jäänukski sinna , saanuks Kruus otsekohe kinnitada : minul oli kogu sõjaaja punane lipp üleval , mina olin üks neist , kes pani teie pähe võidukrooni , vennad ! </s> <s> 1939. aastal tuli kõrgemalt poolt käsk , et Kruus peab jätma õppetöö ülikoolis . </s> <s> Samal aastal ( täpsemalt 17. mail ) valiti ta Üliõpilasseltside Vilistlaskogude Liidu kultuuritoimkonda koos sotsiaaldemokraat Aleksander Hellatiga ülesandega levitada " Akadeemiat " . </s> <s> Küllap mäletas ta hästi Hellati veretööd siseministrina Ametiühingute Kongressi laiali ajamisel , oli ta ju sel puhul Riigikogus mitu arupärimist esitanud . </s> <s> Kuid olukord oli muutunud : " Akadeemia " ümber kogunesid tuntuimad tõnissonlased ning ülikooli interdistsiplinaarne ja paljukülgne atmosfäär oli erakordselt soodus opositsioonipoliitika tegemiseks . </s> <s> 1939. aastaks olid Aleksander Hellati maailmavaatest järele jäänud vaid riismed , ta ei kujutanud poliitikamaailmas muud kui etturit . </s> <s> Kruus seevastu oli tõusev täht , sest tema käes oli rahvusliku liikumise ajaloo ametlik interpretatsioon . </s> </p>
<p> <s> 1940 . aasta augusti lõpul , kui Kruus sai Tartu Ülikooli rektoriks , pidi sekretäri ehk kirjatoimetaja kohalt tagasi astuma tema kasupoeg Hillar Randalu ( Bachmann ) . </s> <s> Uueks sekretäriks kutsus Kruus Heinrich Margi , kes oli aga alles hiljuti Antslas kandideerinud Eesti Töötava Rahva Liidu vastu . </s> <s> Et Margi maailmavaade oli tolerantne ja liberaalne , võttis ta töökoha vastu , liiatigi kui temal , rahvavaenlasel , tol ajal piisavalt vaba põli oli . </s> <s> Järgmisel päeval aga tõstis tema kandidatuuri küsimuse Tallinnas üles parteisekretär Nikolai Karotamm , kelle arusaamist mööda oli Kommunistliku Partei ametliku oponendi ilmumine ülikooli struktuuri üliõpilaste moraalse laostumise näiteks . </s> <s> Mark pihib 1996. aastal ajakirjale " Kleio " ( siis , kui kõik need sündmused olid juba saanud rahvusliku legendi osaks ) : " Kruus soovitas minna Karotamme juurde ennast kaitsma . " </s> <s> Karotamm väidab , et tema ei ole Marki tööle võtnud , tema ei ole õige mees ka vallandama . </s> <s> Saadab üle tänava sinnasamasse Tõnismäele hariduse rahvakomissariaati , et Mark kaitseks ennast Andreseni ees . </s> <s> " Andresen võttis mind lahkesti vastu ja ütles kohe , et siin on tegemist arusaamatusega : " Teie võite ametisse edasi jääda ja ma teatan sellest ülikooli rektorile . </s> <s> " " 81 </s> </p>
<p> <s> Sündmused jätkusid oma loogilist rada pidi . </s> <s> Ei pidanud olema just eriline hiromant , et neid täpipealt ette ennustada . </s> <s> Järgmisel hommikul võttis NKVD Kruusi läbi ning Mark vallandati ikkagi . </s> <s> Tõsi küll , klausliga võtta ta kunagi kauges tulevikus tööle hariduse rahvakomissariaati , kuid seda polevat iialgi toimunud . </s> </p>
<p> <s> " Hans Kruus ütles , et tema oleks väga soovinud , et meie koostöö oleks jätkunud , siis oleks tal olnud ükski kaastööline , keda oleks saanud usaldada . </s> <s> Ja siis lisas ta oma poliitilise kreedo : </s> </p>
<p> <s> " Mina ajaloolasena hindan olukorda nii , et Eesti jääb Vene alla pikemaks ajaks ; meil on valida 1 ) kas hakata vastu ja lasta eesti rahvas ära hävitada , või 2 ) panna rusikas käed püksitasku ja teha see mäng kaasa . </s> <s> Mina olen otsustanud valida teise variandi . </s> <s> " " 82 </s> </p>
<p> <s> See variant on lihtne ja mugav kõigile ja , nagu selgus , muidugi mugavaim Kruusile endale . </s> <s> Tema valikus ühtivad dissident ja valitsuse kõrgevõimuline funktsionär , massiteadvusest distantseeruv intellektuaal ja küüditamistele allkirja andja — kõik ühes isikus ja ilma erilise riskita . </s> <s> Võimalusega 6. juulil 1941 põgeneda . </s> <s> Ajaloolasele võis tõesti tunduda , et kollaboratsioonivõimelised isikud , kes suudavad rahva selgroo elastsemaks muuta , tõrjumaks võõra surve tagasilööke , suudavad tagada rahva säilimise . </s> </p>
<p> <s> Luuletaja Artur Adson väitis " Siuru-raamatus " , et esseeride ridades poliitikat tehes suutsid Semper ja Kruus tõelisest Vabadussõjast kõrvale hoida . </s> <s> See tähendab pigem : nad olid iseseisvuse pooldajad üksnes sõnades , tegudeks polnud neist asja . </s> <s> Adson ise kuulus 1917–1918 toitluskomiteesse , veidi hiljem aga teenis põllumajandusministeeriumi ametnikuna , nii et polnud ka ise suurem asi sõjamees . </s> <s> Eks hoidnud mõlemad supikatla taha . </s> </p>
<p> <s> Asja uurinud Jaan Krossi sõnade kohaselt suhtles Kruus 1940. aasta algul aktiivselt kõigi nn. tõnissonlastega ning dramaatilistel juunipäevadel palunud kaastõnissonlane , hilisem eksiilvalitsuse peaminister Heinrich Mark Kruusi hinnangut asjade käigule . </s> <s> Ajaloolane ohanud korra , tõmmanud hõlmad vöö vahele ja öelnud : " Mina teen kaasa ! " </s> <s> Ja kaasa ta tegigi . </s> <s> Nähtavasti oli tal võimalus Margiga nende mõne tunni jooksul , mis tal valitsusse tuleku otsustamiseks oli jäänud , nõu pidada . </s> <s> Kruus jutustab oma mälestustes , mis ilmusid ajakirjas " Acta Publica Universitatis Tartuensis " 1993. aastal , kuidas ta just sel suvel tõmbus eemale tsivilisatsioonist Tartu-lähedassse Valgemetsa , et forsseeritult lõpetada töö Eesti rahvusliku liikumise ajaloost . </s> </p>
<p> <s> " Hommikul kella nelja paiku oli mu naine telefonihelina peale ärganud . </s> <s> Keegi , selgus , et lennuväe ohvitser , küsinud vene keeles : " Davaite professora Kruusa ! " </s> <s> Tuli välja , et mulle oli Tallinnast lennuk järele saadetud . </s> <s> See jäi aga kasutamata , sest professor Kruus oli juba Tallinnas . </s> <s> Vares oli helistanud mu naisele ja teatanud umbes põhijoontes , mis on toimumas . </s> <s> Võtsin kohe ühenduse J. Varese korteriga Tallinnas . </s> <s> Varest ennast ei olnud küll kodus , küll olid seal telefonivalves Varese abikaasa ja Johannes Semper . </s> <s> Nüüd kuulsin juba mõnevõrra lähemalt arenevatest sündmustest Tallinnas . </s> <s> Semper kinnitas , et seal pidi võimalikult kiiresti moodustatama uus valitsus , mille peaministriks oli ette nähtud Vares ja mina võimalikult peaministri asetäitjaks ja kas ma olen nõus . </s> <s> Vastasin , et tervitan pööret , mis on toimumas , kuid ma ei oska otsekohe nii ruttu öelda , kas ma valitsusse tuleksin või mitte , et katsun kõige kiiremas korraks , juba õhtuks Tallinna jõuda , ehk on võimalik siis nõu pidada ja minu seisukohti selles asjas selgitada . </s> <s> Tõepoolest tuli see ettepanek väga kiiresti , välkkiirelt ... ja ma ei tahtnud järelekaalumatult seisukohta võtta , vaid ikka pisut järele mõelda , kuidas need asjad on . </s> <s> " 83 </s> </p>
<p> <s> Kruus oli inimene ideaalidega , kes , kui ta oleks üle elanud stagnatsiooniperioodi , väljunuks sellest kindlasti puhaste kätega . </s> </p>
<p> <s> Tuled sügisöös . </s> <s> Kruus külastab lõbustusasutust . </s> <s> Uudisjutt vahepalaks </s> </p>
<p> <s> Esseer Kruus astus Wiru uulitsa " kohvemajja " , puhkus külmanud kätele , astus leti ette ja võttis välja kakskümmend viis marka . </s> </p>
<p> <s> " Klaas kohvi , tükk musta leiba ja suur tükk kõige ehtsamat võid , " luges ta aeglaselt . </s> <s> Kõrtsimees pööras talle selja . </s> <s> Kruus silmitses seinal langenud sõdurite näopilte ja ütles hmm–hmm omaette . </s> <s> Siis langes ta pilk tammepuust letile , kus uhkeldas elusuuruses värske " Meie Mats " . </s> <s> Esimesel leheküljel leidus vendade Parikaste foto . </s> <s> Pildil leidusid inglise kommodoor Bertram Thesiger ( 1875—1966 ) , lömmis nina , kuid samas imetarga pilguga miinilaeva " Avtroil " püüdja ning kiire Eestile üle andja . </s> <s> Veel oli seal admiral Alexander Sinclair ( 1865—1945 ) ning Ado Birk ( *14.11.1883 Tarvastu vallas ‡ 02.02.1942 Sosvas Sverdlovski oblastis Venemaal ) , Maapäeva esimees . </s> <s> Ta oli fotol kikilipsuga , naeris laialt . </s> <s> Nende kõrvale mahtus vaevalt ära Inglise admirali Sinclairi adjutant Webster . </s> </p>
<p> <s> Teises reas seisid viisakalt püsti : Julius Seljamaa ( 8. apr. 1883 Sindi — 17. juuni 1936 ) , Jaan Teemant ( väga tõsine , halli habemega ) ning tsaari–aegne " herra " Karl Grau , riiklik süüdistaja ses noores vabariigis . </s> </p>
<p> <s> " Hah , " ütles kõrtsmik . </s> <s> " See pilt , see pole ju miski pilt ... " </s> </p>
<p> <s> Kruus vaatas pilti hindavalt , siis istus korraks lauda . </s> <s> Siis märkas , et tema lauda oli ka istunud tegelane , kes hoiab sedasamust " Meie Matsi " kuidagi kramplikult käes . </s> <s> Tema esimestest sõnadest oli aru saada , et tegemist oli venelasega . </s> <s> Venelane koputas ikka veel kommodoor Thesigeri nägu . </s> </p>
<p> <s> " Vot tot pirat , kto nas ugnetal , " jörises mees ja vaatas Kruusile silmi vidutades otsa . — " Kes te olete ? " küsis ehmunud Kruus . </s> </p>
<p> <s> " Rukavišnikov , Pavel Ivanõtš , mašinist " Avtroilja " . </s> <s> On nas vsehh võvez v malenkoi ostrov gde mõi vse vzdohhnuli . </s> <s> Vot polovinu rasstrelili . </s> <s> Zatšem zdessj kartinki krupnõhh pirat , vedj eta pivnaja prostova naroda ... " </s> <s> Nii järgneski veel hulk aega samalaadset juttu . </s> </p>
<p> <s> " Tasem , poliitilise politsei agendid kuulevad , " sosistas Kruus talle ettevaatlikult . </s> <s> " Eesti valitsejad ei küsinud eesti rahva käest , kui nad inglased siia kutsusid . </s> <s> Kodanlus pidas rahvavastast sõda ja peab praegugi . " </s> <s> Ja siis kohviklaasi taga : " Kõige kangemad " rahvapuhastajad " on praegu sotsid , kes mängivad kodanluse " koduelevantide " rolli , kes rahva hulgas stiihiliselt tekkinud " sõjaelevante " peaks maha rahustama , et rahvas siis inglaste kohal olekuga lepiks . </s> <s> Kui Afrikas põlistest metsadest elevante püütakse , keda pärast ikke ja piitsaga töösse pannakse ja siis võetakse koduelevandid appi . </s> <s> Need käivad siis metsaelevante paitamas ja meelitamas . " </s> <s> — " Pannimaaju . </s> <s> Zaderzhatj na meste naado . </s> <s> Krepko zaderzhivatj . </s> <s> Zadušitj jesli naado . " </s> </p>
<p> <s> Kruus vastab : " Aga teile soovitan ainult ühte : otsige oma ohvitserid üles , nad teenivad praegu kõik kas Eesti väes või Judenitši omas . " </s> <s> Nõnda sai sellest Pavel Ivanõtšist kiiresti lahti , ta läks tõsimeeli oma ülemusi otsima . </s> <s> Ent üks töömehe moodi mees , kes jõi samagonni õuna- ja kapsamahlaga , tundis tuntud poliitiku ära ja tuli nüüd omakorda juttu puhuma . </s> <s> Tal oli vägev kastanjapruun tukk ja tol ajal veel burzhui tunnuste hulgas leiduv sall . </s> <s> " Oled ju valitsuse mees , " alustas tundmatu oma juttu . </s> <s> " Asutava Kogu , " parandas Kruus . — " Teil seal võideldakse litside vasta ja hoitakse ära , et maalermeistrid ei puutuks kokku kihvtise tinavalgega . </s> <s> Mineva aasta tuhlitasite veel parunid ja vonnid kah ära , õiged mehed , kurat . </s> <s> Tule minu poole külla , ma pakun sulle kartulit heeringakastmega , samuti samagonni kapsamahlaga ; siis näed ka , kudas tööline elab . " </s> <s> Mindigi mitu tänavavahet edasi , aga rõskes korteris ei olnud töölisel seekord peale leiva midagi muud pakkuda . </s> <s> Eks söödi siis seda ja Kruus jõi peale parimat šampanjerit , mille ta möödaminnes poest oli ostnud . </s> </p>
<p> <s> " Aga mina ei saa mitte aru , miks teie kommuuna meestega ei saa rahu teha , " jätkas vana tööline . </s> <s> " See , et mõned üksikud punased polgud frondil meie poole üle on tulnud , ei tähenda veel suurt midagi . " </s> <s> — </s> </p>
<p> <s> " Punane kommissaar Viktor Kingissepp käis isiklikult siseminister Oina juures , et temale kompromatti teha , aga siseminister arvas , et sealtkaudu tuleb rahuettepanek ja seega saaks tema nagu rahu rajajaks või ristiisaks . </s> <s> Tema , Oinas . </s> <s> Enam kui kindel , et Kingissepal ei olnud seda võimu , et sõjategevust Viru rindel või kusagil mujal lõpetada . </s> <s> Ta tahtis põranda-alusena vaid korraks astuda riigi kõrgeima võimunina korterisse , et hiljem oleks , millega kiidelda . </s> <s> Kingissepp ehk seltsimees Ruuben , nagu olen kuulnud , et põranda-alune Wabariigi-vaenuline ollus teda nimetab , tahtis vaid , et sotsid tema külaskäigu tagajärjel üksteist poriga loopima hakkaksid . </s> <s> See õnnestuski tal täielikult . </s> <s> Parlamendikomisjoni juht Karl Ast , kellele rasv töölise kurnamisel juba väga liiga tegema hakkas , otsustas Oinast patuoinaks teha . </s> <s> Ast kirjutab omasugustele sotside skorpioonidele salongijutukesi . </s> <s> Nagu pooljuhuslikult on mul kaasas " Meie Mats " , mida üks samasugune jutuke ehib . </s> <s> Eks imetle : " Ah , musud olid bluusi all ! </s> <s> Hull lugu ! </s> </p>
<p> <s> Suudlesin teda kaelast , õlgadest , iseäranis kaela lähedalt kõrwalehe juurest . </s> <s> Kiskusin kleidi haagid selja takka lahti ning püüdsin kätt põue toppida . </s> <s> " " </s> </p>
<p> <s> " Ah saa kuradi poiss , kui hästi kirjutab , " ümises vana tööline heeringapead otsast lõigates . </s> <s> " Küllap nad õigust räägivad , et Eestis küllalt igalpool igasugust vaimuvara leida on . " </s> </p>
<p> <s> " Aga loeme edasi : " " Haiget teed ! " — kisendas ta naeru sekka . </s> </p>
<p> <s> Wiskles nagu hull sohwal , püüdes wastu panna . </s> </p>
<p> <s> Muutusin hoolimatuks ja räpakaks . </s> <s> Kõigest wõis ju jagu saada , ainult alustaljest mitte . </s> <s> " Hammastega pitside sekka ! " urises tema . </s> <s> " Ära kisu mu siidi , see läheb sulle kalliks maksma ! " </s> <s> Ja-jah , ärge naerge , ta rääkis tõepoolest iseäralikul kurguhäälel . </s> <s> Kuldsed kiharad langesid ta walgele kaelale ... " </s> </p>
<p> <s> " Jäta juba , " ühmas vestluskaaslane . </s> <s> " See jutt ei sobi hallituse õhkkonda . </s> <s> Mul pole ju kodus korralikku lillevaasigi ja sohva on enneveeuputusaegne . </s> <s> Mis kiharad ! " — " Tööline ei lähe kunagi seda teed , mida mööda läks Karl Ast . " </s> <s> — " Ma tahaksin sülitada ! </s> <s> Siin , kodus , ükskõik kui räpane see ka ei oleks , ei saa isegi sülitada korralikult . </s> <s> Kuradi burzhuid ! " </s> <s> Nad astusid klaasistunud öösse , kaugete habraste tähtede alla . </s> <s> Siin pani Hans Kruus mõlemad käed seljale ja ütles eriti autoriteetsel toonil : </s> </p>
<p> <s> " Vaesed saavad rikkaks ja rikkaks ja rikkad vaeseks . </s> <s> Seda on lähima tuleviku kohta ennustanud isegi kaardimoorid . </s> <s> Kui hääletad sotsialistide–revolutsionääride partei poolt , siis kolid sina Toompeale , aga rikkad herrad kolivad Sikupilli . </s> <s> Sa räägi seda ka oma seltsimeestele töölistele . " </s> <s> — " Sikupilli töölisubrikutes on nii kitsas , et seal istuvad isegi täidel kirbud seljas . </s> <s> Kui sms Ast nüüd oma näitsikukesega sinna kolib , mis siis saab neiu kiharatest ? </s> <s> Kudas sobivad sinna neiukese heledad kiharad , kui seal täiad ja kirbud juba ees on ? " — " Ametnikupreili kasutab karikakravedelikku , töölisnaine aga vabrikuseepi . </s> <s> Muide , kas tundsid , kuidas tuuled seina taga puhusid ? </s> <s> Ajavad veel su ubriku ümber , vaat siis . </s> <s> Ma arvan , me kohtume 1. mail . </s> <s> Härrassotsid istuvad praegu paleedes . </s> <s> Ilm ägab , pisarad tal laugel ... " — " Kuid kohtupäev ei ole kaugel ... </s> <s> Aga mida arvata härraskommudest ? </s> <s> Kas sa arvad , et ma ajalehti ei loe ? </s> <s> On rahvakomissariaatide tegelasi , kes vahetavad Eestist ja Lätist kokku röövitud varandusi kullaks . </s> <s> Nad teenivad ise vahenduselt nagu burzhuid mullu ja muiste . </s> <s> Frondil langevad töölisteklassi parimad pojad , nemad aga peesitavad mõnusalt päikese käes . </s> <s> Ei , saagu mis saab , mina astun rahvaväkke , " lõpetas vana kogenud tööline oma jutu . </s> </p></div2><div2 type="alaosa"><head> Orest Kärm </head>
<p> <s> " Nüüd jällegi tulen sinu juurde soovid paberil . </s> <s> On palve sulle : ole see , kes soovitab mind komparteisse liikmeks , tõenda seda , mis nõuetav ! </s> <s> ( Ainult trükitud soovitus on maksev . ) </s> <s> Oled usaldanud mind juba palju , usalda veel . </s> <s> Tea ühte , mul on puhas hing . </s> <s> Ka minus , maamehes on õiglust ja ausust . </s> </p>
<p> <s> Tunnen end niipalju , et võin ütelda : Sinu usaldust ei kasuta ma halvasti . </s> <s> Võtan seda sotsialistlikku ideed kuumimana kui ühtegi teist ideed . </s> <s> Tahan poliitiliselt võidelda sinu kõrval , olla sulle sama usaldatav kui sina minule . </s> <s> Sina määrasid minu — ja minu perekonna liikmete tuleviku ... " </s> </p>
<p> <s> Kiri Eesti NSV kommunaalmajanduse rahvakomissarile sm. Orest Kärmile </s> </p>
<p> <s> " Teedeministriks määrati insener Orest Kärm , kes ei olnud kommunist , kuid vasakpoolse hoiakuga . </s> <s> Ta ei läinud enamlastega kaasa , vaid jäi sakslaste tulles Eestisse . </s> <s> Saksa okupatsiooni alguspäevil olevat ta katsunud Rootsi põgeneda , arreteeriti aga sel teekonnal sakslaste poolt , " 84 teab ülimalt informeeritud allikas F. N. väliseesti ajakirjas " Rahvuslik Kontakt " . </s> <s> Meil Eestis on Orest Kärmi kohta veidi teistsugused andmed . </s> <s> Arhiividokumendi järgi aitas keegi õpetajanna Ellen Mihkli tütar Kärm ( sündinud 7. veebruaril 1905 ) 8. augustil 1944 Riguldis oma sugulast " suurkommunisti " Rootsi , teda eelnevalt varjates . </s> <s> Poliitiline politsei avastas süüteo järgmisel päeval ja kahe alaealise lapse ema võeti kinni.85 See naine tõenäoliselt hukkus . </s> </p>
<p> <s> Orest Kärm sündis 13. mail 1902. aastal Saaremaal Pärsamaa vallas ja omandas gümnaasiumihariduse Kuressaares . </s> <s> 1930. aastal lõpetas ta Tallinna Tehnikumi mullateaduse alal , 1935. aasta kevadel eksternina Tehnikaülikooli ehitusosakonna . </s> <s> 1937. aastast töötas Kärm Tallinnas " Eesti Turbatööstuses " . </s> <s> 1. mail 1940 nimetati ta Tallinna linna turbatööstuse juhatajaks . </s> <s> Teedeministriks sai Kärm ilmselt teise Saaremaa mehe Jõeääre kaudu , kes soovitas teda Nigol Andresenile . </s> </p>
<p> <s> Kärm kuulus juunikommunistide hulka , kes avastasid oma kommunistliku meelsuse alles siis , kui Nõukogude vägede sissemarss oli juba teostunud . </s> <s> Ja kui augusti lõpus hakkas parteikaaslane Johannes Lauristin lõplikult formeerima Eesti NSV Rahvakomissaride Nõukogu , kutsuti tehniliste teadmiste poolest rikas Kärm kommunaalmajanduse rahvakomissariaati juhtima . </s> <s> See asutus tagas linnades suurkodanlastelt kinnisvara äravõtmise . </s> <s> Sama töö maal oli põllumajanduse rahvakomissari otsustada . </s> </p>
<p> <s> Saksa-aegse poliitilise politsei arhiiv sisaldab " Orest Kärmi materjali " 86 Pabereid on kaustas vähevõitu , kuid need räägivad selget keelt sellest , et Kärm oli üks väheseid valitsuse liikmeid , kes tundis ka tegelikult tööliste hingeelu . </s> <s> Näiteks on siin materjal , mille lahendamine on antud Tallinna parteikomitee otsustada , kus Kärm oli ilmselt üks funktsionäre ( paberitest ei selgu küll milline ) . </s> <s> Vagunidepoo tööline J. Raidvere kirjutab enda väntsutamisest " klike ajal " tsehhi meistri poolt : </s> </p>
<p> <s> " See ei tundunud ülemustele hää , kui ma kaebama läksin . </s> <s> Madalast töötasust sai informeeritud ka ( raud ) teeameti juhatajat P. Orlet , kuid nähtavasti ka temale meeldis tööliste teenitud tasust " preemijaid " saada isegi pikendades veel tööjuhi pensionile minemise aega , olgugi , et on päris vigane 40 a. raudteed teeninud ja 73 a. vana . </s> <s> Sest kui kellekistki lahti tahetakse saada kül siis sobiv juhus leitakse nii oli ka minuga , nagu saatuse kiuste paha aimamata 4 detsembril 1939 jäid tööle minnes paremad saapad jalga , et aga samal hommikul kästi vana klassvaguni keret lõhkuma minna , panin oma ja naabri kapi vahel juba aastaid vedelevad vanad kannast katkised kalossid jalga oma heade saabaste pealmiste kaitseks lõhutava vaguni sisu eest . </s> <s> Hiljem lõunatamast tulles ütles minu naaber E. Jürine anna kalossid tagasi , vaidlesin et ka need on ültse tema omad viskasin nurka öeldes minu kapi alla ära kül niisuguseid risusid ära hoia , selle peale ta vihastas mind näkku lüües , lõin teda tagasi , lepisime kohe ära , maksin talle ka valuraha . </s> <s> Nüüd said me härrad põhjust mind vallandama hakata ... </s> <s> " 86 ( autori kirjaviis muutmata – A.R. ) . </s> <s> Sellele kaebavale pildikesele on võimuka naise käega kirjutatud : " Tallinna komiteele Kärmile uurimiseks . </s> <s> S. Telman . </s> <s> 20. IX . </s> <s> 40. " Salomonia Telman ( 1898—1967 ) oli tol ajal ENSV Riikliku Plaanikomisjoni arvestusvalitsuse direktriss ning vana kommunistina oli tema positsioon ilmselt kõrgem seltsimees Kärmi omast . </s> <s> Ja vaevalt et vagunidepoos toimuvat vaid vanade saabaste tasemel uuriti . </s> <s> Vastupidi , nagu tol ajal tavaks , võeti nüüd letti mitme taseme juhtkonnad ja tehti soovimatutest isikutest lagedaks . </s> <s> Kuidas see kõik täpselt toimus , pole siinkohal olulinegi , tähtsam on , et karjääritegemiseks võis vahel vanu saapaidki kasutada . </s> </p>
<p> <s> Orest Kärmile saadetud kirjas , mida on kasutatud selle peatüki motos , kurdab keegi Robert Nõmme Ida-Virumaalt Oonurmest , et ei taha küll rahvakomissari tülitada , kuid " nägin , kuis kohtlesid mind — seda ei unusta ma eales . </s> <s> Tahaks loota , et sinu ja minu poeg on samad seltsimehed ühisel võitlusrindel , nagu meiegi praeguses olukorras . " </s> <s> Seltsimees Nõmme oli oma kirja koostanud nii , et igasse lausesse jagus meelitus või paitus adressaadile , eesmärgiks üks – saada soovitus parteisse . </s> <s> Et tulevane seltsimees ikka kõike täpselt mõistaks ja ei jätaks midagi tähelepanuta , oli samasse lisatud soovituse blankett : " Soovitan teda Kommunistliku Partei ( enamlaste ) liikmeks ja vastutan sms . </s> <s> ROBERT NÕMME ( kirjutatud erakordselt suurte tähtedega ! – A.R. ) aususe ees . " </s> </p>
<p> <s> Orest Kärm sellele oma allkirja ei andnud . </s> <s> Võib-olla sai ta tõesti aru , et tegemist on aferistiga . </s> <s> Vaadakem teedeministrile näkku ! </s> <s> Kõrge laup ja sügavad silmakoopad , äärmuseni sirge nina : mees otsekui inseneriintuitsiooni elav kehastus ! </s> <s> Kahtlemata mõistis Kärm vastutust ja olukorra tõsidust ega saanud eksida Nõmme parteisse võtmisel . </s> <s> Inimene teostab mõtteoperatsiooni : Nõmme on aferist , kelle tegutsemine võib saada saatuslikuks teatavale hulgale inimestele , näiteks sealsamas Oonurmes . </s> <s> Tuntud Ameerika inseneripsühholoogiaspetsialist Fitts uuris autojuhi töökindlust piiratud nähtavusega olukorras . </s> <s> Ta avastas , et juhuslikke vigu esines sellistes situatsioonides väga harva , praktiliselt neid ei olnudki . </s> <s> Fitts arvutas välja , et suurel kiirusel , aga väga halva nähtavuse puhul ( vaid mõni meeter ) on tõenäosus autode kokkupõrkeks autojuhi vea tõttu tühiselt väike : 10–9 või isegi 10–10 . </s> <s> Nii jääb üle tegutseda ka poliitiliselt ohtlikus olukorras selle kondikava ja struktuuri täielikult mõistes . </s> <s> Algoritmiks on siin ettevaatlikkus , peatumine enne otsustavat sammu – kunst , mida tundis suurepäraselt Semper , olles Kunstide Valitsuses ja Kirjanike Liidu esimees . </s> <s> Kärmgi oli ettevaatlikkuse kehastus . </s> </p>
<p> <s> Selgituseks niipalju , et sakslased lasksid Robert Nõmme maha . </s> <s> Tema poeg Raivo ei kasvanud päris sotsialistlikus vaimus , tegutsedes hiljem Haljalas ja Rakveres autoteeninduse alal . </s> </p></div2><div2 type="alaosa"><head> Friedrich Niggol </head>
<p> <s> " Niggol ei olnud EK ( b ) P liige ega oleks selleks ka kunagi saanud oma eestiaegsete " pattude " pärast ( tähtsamate asjade kohtu-uurijana ta uuris ka kommunistide riigireetmise asju ! ) . </s> <s> Vaatamata sellele ta oli veendunud ideeline kommunist . </s> <s> Ta tegeles juba aastaid enne bolševike tulekut Engels-Marx-Lenin-Stalini kommunistliku imperialismiga , tundes seda kirjutatud sõna järgi põhjalikult . " </s> </p>
<p> <s> Elmar Tambeki mälestusee raamatus " Tõus ja mõõn " </s> </p>
<p> <s> Suur kohtu-uurija sündis 5. jaanuaril 1900 Tartus . </s> <s> Tsiteerigem tema enda elulookirjeldust : </s> </p>
<p> <s> " Alghariduse saanud osalt kodus , osalt algkoolis . </s> <s> Peale selle astunud Tallinna Aleksandri poeglaste gümnaasiumi , kus 6 klassi lõpetanud . </s> <s> Vene revolutsiooni algul astunud Tallinna linna poeglaste gümnaasiumi , milles VII klassi lõpetanud . </s> <s> Keskhariduse lõpetanud vene koolis . </s> <s> 1920. a. kevadel astunud Tartu Ülikooli õigusteaduskonda , mille lõpetanud 1923. a. kevadel . </s> <s> " 87 5. märtsil 1924 abiellus Friedrich Niggol kaks aastat noorema tallinlanna Erika Auguste Viederfeldtiga . </s> <s> Algul olnud abielu üliõnnelik . </s> <s> 2. augustil 1925 sündis neil tütar Heda-Anita . </s> </p>
<p> <s> Niggol oli rahukogu liige üsna paljudes kohtades : Haapsalus , Viljandis , Pärnus . </s> <s> 11. oktoobrist 1924 oli ta eriti tähtsate asjade kohtu-uurija Tallinnas , seega oli tal tegemist muuhulgas Augustin Hanseni , Hendrik Alliku ja Arnold Veimeri kohtuasjadega " 149 kommunisti protsessi " raames . </s> <s> Kohtuniku ametivande andis ta 18. jaanuaril 1926. </s> <s> Kahekümnendatel ja kolmekümnendatel on tema kuupalk järjest tõusnud : </s> </p>
<p> <s> alates 23. juulist 1923 68 krooni kohtuameti noorima kandidaadina ; </s> </p>
<p> <s> al . </s> <s> 7. aprillist 1924 108 krooni kohtuameti vanema kandidaadina ( summa ümber arvestatud markadest ) ; </s> </p>
<p> <s> al . </s> <s> 16. septembrist 1924 185 krooni tähtsamate asjade 3. jsk kohtu-uurijana ( summa ümber arvestatud markadest ) ; </s> </p>
<p> <s> al . </s> <s> 1. aprillist 1925 225 krooni samas ametis ; </s> </p>
<p> <s> al . </s> <s> 1. aprillist 1927 270 krooni Tallinna tähtsaimate asjade III jsk. kohtu-uurijana — seega tegeles ta ka Ado Birgi asjaga , kes 1926. aastal Eesti saadikuna Moskvas enamlaste salatalituse kätte jäi ; </s> </p>
<p> <s> al . </s> <s> 16. jaanuarist 1930 300 krooni Viljandi-Pärnu Rahukogu alalise liikmena ; </s> </p>
<p> <s> al . </s> <s> 23. märtsist 1932 310+60 krooni Rakvere-Paide Rahukogu abiesimehena ; </s> </p>
<p> <s> al . </s> <s> 5. veebruarist 1934 330+ ... krooni Rahukogu I astme tsiviilosakonna juhatajana ; </s> </p>
<p> <s> ... </s> <s> 1937 Kohtukoja liige ... 88 </s> </p>
<p> <s> Rakvere aastaist mäletab teda kõiketeadja Elmar Tambek . </s> <s> Ta mainib oma mälestustes lauahõbeda äravirutamist Niggoli majast Rakveres . </s> <s> Pärast seda teadis Tambek ise ettevaatlikum olla . </s> </p>
<p> <s> Tulevane kohtuminister oli väga haige inimene . </s> <s> Juba 27-aastaselt hakkas teda vaevama kopsutuberkuloos . </s> <s> 1928. aastal venis tema suvine ametipuhkus haiguse tõttu kõigile suvekuudele . </s> <s> 1929. aastal on Niggol haige olnud 15. märtsist 31. detsembrini . </s> <s> Kogu selle aja sai ta palka . </s> <s> Haiguspuhkusel on ta olnud veel ka 1933. ja 1934. aastal . </s> <s> Tambek mainib , et haiguse pärast olnud Niggol kibestunud , kibestumus aga viinud teda ideelise kommunismi rajale . </s> <s> Kommunistina ei olnud Niggol sugugi informeeritud sellest , mis võib sotsialismi ehitavas riigis juhtuda : " Kui 1939. a. sügisel baltlased hakkasid Saksamaale ümber asuma , sattusin Niggoliga vaidlusse bolševistliku ohu üle . </s> </p>
<p> <s> Niggol arvas , et eestlasil ei olevat kommunistidelt midagi karta , küll aga sakslastelt . </s> <s> Minu vastuväitele , et nälga ja elatusstandardi allaminekut võime N. Liidult kindlasti oodata , sest bolševikel endilgi ei ole midagi ja nad riisuvad meid otsekohe paljaks , kui Eestisse sisse pääsevad , vastas Niggol üleolevalt : " Ära räägi , mida sa ei tea , Elmar . </s> <s> N. Liidus on kõike külluses , nii et meiegi hakkame saama sealt kaupa . " </s> </p>
<p> <s> Vaidlesin vastu , et see ei ole õige , kuna isegi jalatsite ja riietuse alal on N. Liidus suur puudus . </s> <s> Seepeale Niggol seletas : " Siin sa eksid jälle . </s> <s> Loe ainult nõukogude lehti ja vastavat kirjandust , siis näed , et ka jalatseid ning rõivaid valmistatakse N. Liidus mitu korda rohkem kui tsaari ajal. </s> <s> Ajutine nappus on tingitud faktist , et iga tööline ja talupoeg on N. Liidus võimeline korralikult riietuma , mida ka tehakse . </s> <s> Seepärast vabrikud ei suuda oma toodangult sammu pidada suure kultuurilise tõusuga rahva hulgas . </s> <s> " 89 </s> </p>
<p> <s> Haige ja haavatud hing ihkas palju enamat , kui igapäevane kohtuametniku elu pakkuda suutnuks . </s> <s> Seda pakkus talle mõnda aega bolševism . </s> <s> Tambek peab tõenäoliseks , et Niggol oli kütkestatud oma klassivenna Harald Tummeltau tähelennulisest karjäärist Nõukogude luures . </s> <s> Tummeltau läks koos enamlastega 1918. aastal Venemaale , tegi kodusõja Punaarmee ridades kaasa , tõusis lõpuks kindraliks ja likvideeriti Stalini ajal. </s> <s> Ent oletada võib nii- ja teistpidi . </s> </p>
<p> <s> Üliõpilaspõlves võttis Niggol osa Sotsiaalfilosoofilise Üliõpilaste Seltsi tegevusest Tartus , kuulas seal ettekandeid ja koostas neid ise . </s> <s> Selts loodi 1922. aasta oktoobris , asutajaliikmete hulgas olid ka Anton Vaarandi , Oskar Sepre , Hans Heidemann , Olga Künnapuu ja Arnold Veimer . </s> <s> Kõik need tegelased , kelle roll Eesti ajaloos ei ole just kõige meeldivam . </s> <s> Niggol eemaldunud seltsist niipea , kui selle nimetusse ilmus sõna " proletaarlik " . </s> <s> Vanema kursuse juristina olevat ta kurtnud ajapuuduse üle . </s> <s> Kruusi sündroom ? </s> <s> Niggol ja ta kolleeg Edmund Sakkeus olid Sotsiaalfilosoofilise Üliõpilaste Seltsi asutajaliikmeteks ja kui sotsfillide nõudmised 1922. aasta novembris ülikooli tahvlile välja pandi , " rutanud eesti rahvaluule professor M. J. Eisen erutatult dekanaati : </s> </p>
<p> <s> " Kommunistid on ülikoolis ! </s> <s> Vestibüülis plakatil on päris punaste nõudmised . " </s> </p>
<p> <s> G . </s> <s> Suits rahustanud alalhoidliku mõttelaadiga teadlast ning lausunud mõne sõna kommunistide ja üleannetute üliõpilaste mõistmiseks . </s> <s> " 90 </s> </p>
<p> <s> 1940 . aastal professor Gustav Suits enam kommunistide suhtes nii mõistev ei ole . </s> <s> Vana luuletaja näeb ette , et suurte tsitaate tuleb edaspidi vangilaagris tundraservalt otsida ning kirjutab ajalooluuletuse " President " , milles tõlgendatakse Eesti Vabariigi presidendi vaikimistki ajalugu tegevaks . </s> </p>
<p> <s> Niggol suri tiisikusse Tallinnas , 27. mail 1942. </s> </p>
<p> <s> Ta oli üks neist , tänu kellele võis öelda : see valitsus ei ole kellegi rahvareeturite valitsus , need seal Toompeal on enam-vähem normaalsed inimesed . </s> </p></div2><div2 type="alaosa"><head> Juhan Nihtig </head>
<p> <s> Nihtig oli vaikival ajastul ajaleht " Uud Eesti " asjaajaja . </s> <s> August Rei tundis rõõmu , et valitsusse kuulus ka seltskonnategelasi ja edukaid ärimehi . </s> <s> Ta nimetab Nihtigit " edukalt tegutsevaks parteituks ärimeheks " 91 " Uus Eesti " oli üks edukama läbimüügiga ajalehti ja olla seal asjaaja oli muidugi auasi . </s> <s> 1935. aastal nimetati Nihtig Riigi Majandusnõukogusse , mis tähendas head karjääri ja suurt võimu , sest Majandusnõukogu juhtis suurel määral selle pooltotalitaristliku väikeriigi majandust . </s> </p>
<p> <s> 1942 . aastal tunnistas Nihtig ( 1940. aastal eestistatud nimega Narma ) ülekuulamisel NKVD-s , et kolmekümnendate lõpul värvati ta luureülesandeid täitma . </s> <s> Agendinimest Delovoi järeldub , et tema ülseandeks jäi majandusspionaazh . </s> <s> Ilmselt on tema toimik õigel ajal ära koristatud . </s> </p>
<p> <s> " Mul on kindlad andmed , et NKVD võttis Nihtig–Narma Kirde–Eestis küüditatute rongilt maha , et teda täiendavalt üle kuulata . </s> <s> See kõik juhtus ööl vastu 15. juunit 1941 , " kõneles kirjanik Jaan Kross märtsis 2000. </s> </p></div2><div2 type="alaosa"><head> Tõnis Rotberg </head>
<p> <s> " Kuna ma alles esimest korda </s> </p>
<p> <s> astusin normaalsesse ellu 30-aastasena , </s> </p>
<p> <s> siis ma tagantjärgi ei imestagi , et ta </s> </p>
<p> <s> ei läinud mul kuigi hästi . " </s> </p>
<p> <s> Tõnis Rotbergi metsavennast poeg Harlet </s> </p>
<p> <s> pärast kaheksa-aastast vangilaagrikogemust </s> </p>
<p> <s> Kindralmajor , hilisem sõjaministri asetäitja ( 1938–1940 ) ja sõjaminister Rotberg oli Vabadussõja kangelane . </s> <s> Peaaegu kogu Eesti aja teenis ta armee varustusvalitsuses . </s> <s> Ta oli üks haritumaid sõjaväelasi . </s> </p>
<p> <s> 1932 . aasta koguteos " Eesti avalikud tegelased " kirjutab : " Tõnis Rotberg sündis 9. septembril 1882. aastal Viljandi vallas Kalami talus . </s> <s> Kooliteed alustas ta Kuude vallakoolis jätkas õpinguid Suure-Kõpu kihelkonnakoolis ja 1895. aastast Viljandi kihelkonnakoolis , mille lõpetas 1896. aastal . </s> <s> Samal sügisel siirdus ta õppima Peterburi Eesti kooliseltsi II jaoskonna algkooli ja edasi Keiserliku Vene Tehnika Seltsi käsitöökooli . </s> <s> Kolm aastat praktiseeris ta rauatööd . </s> </p>
<p> <s> 1903 . aastal astus ta Vilno sõjakooli ja lõpetas selle 1906. aasta kevadel nooremleitnandina . </s> <s> Pärast seda teenis 4. </s> <s> Soome kütirügemendis . </s> <s> Sügisel 1912 lähetati ta taas Peterburi intendandiakadeemiasse kõrgemat sõjamajanduslikku haridust omandama . </s> </p>
<p> <s> Maailmasõja puhkedes suunati Rotberg 4. armee staabi intendantuuriosakonna vanema käsundusohvitseri kohusetäitjaks , hiljem käsundusohvitseriks . </s> <s> Ta lõpetas akadeemia 1916. aasta kevadel ja määrati järgmisel aastal rindele 188. jalaväediviisi ajutiseks intendandiks . </s> <s> 1917. aasta detsembris lahkus ta Vene sõjaväe teenistusest ja abiellus Anna Serjakovaga . </s> <s> Vabadussõja puhkedes astus polkovnik Rotberg kohe Eesti sõjaväkke . " </s> </p>
<p> <s> Ent vaadakem ka autasusid , mis on samuti paljuütlevad . </s> <s> Kujuteldavas hõbedases kastis lebavad 1. liigi 2. järgu Vabadusrist ja Kotkaristi 1. ja 2. klassi teenetemärgid . </s> </p>
<p> <s> Kindralmajor Rotberg oli see , kes peatas 21. juuni õhtul 1940 kurikuulsa verevalamise Sidepataljoni juures . </s> <s> " Kell lähenes südaööle kui " kohale jõudis uus sõjaminister ja veidi aja pärast 6 Punaarmee soomusautot . </s> <s> Sõjaminister ruttas hoonest välja läbirääkimistele punaste sõjajõududega . </s> <s> Lühikese kõneluse järel tuli ta uuesti tagasi ja andis käsu meeskonnal ja ohvitseridel relvad käest ära panna ja ruumidest lahkuda . </s> <s> Astuti ülestõstetud kätega välja nagu vangid . </s> <s> " 91 </s> </p>
<p> <s> Temast on palju kirjutatud . </s> <s> ( Vt . </s> <s> Mati Õun " Eesti kindralid " ( ilmumiskoht ja aeg ? ) ; Heino Tõnismägi " Eesti ohvitseride saatus " , " Looming " 9/1989 ; . </s> <s> jt. ) Tal oli tubli ennastohverdav poeg Harlet , kes oli isa ministriks oleku ajal Rotbergide talus Viljandi lähedal , et olla eemal kibedatest poliitikasündmustest . </s> <s> " Seal viibisin ma kuni sakslaste okupatsioonivägede saabumiseni . </s> <s> Minu isa , viibides tol ajal Värska sõjaväelaagris , taandus koos sõjaväega Nõukogude Liitu ja mu ema evakueerus Tallinnast Leningradi . </s> <s> " 92 Harlet Rotbergi ema oli venelanna , kes oleks Saksa võimudele kindlasti ette jäänud sel ajal , kui ZEV-i ( Zentralstelle zur Erfassung der Verschlepten Esten - Äraviidud Eesti Vabariigi kodanikkude registreerimise ja otsimise keskus ) rahva hulgas tunnustatud ja lugupeetud ülem Elmar Tambek kindral Rotbergi saatuse eest Saksa ajal kostis . </s> </p>
<p> <s> " Pärast Tallinna vallutamist sakslaste poolt siirdusin mina Tallinnasse , kus asusin tööle lihttöölisena Tallinna Elektritrusti , milline asutus ehitas " Viktooria " kõrgepingeliini Kopli poolsaarele . </s> <s> Olles seal tööl , märkasin ma ajalehes artiklit , kus oli räägitud Eesti ohvitseride vangilangemisest sakslaste kätte Staraja Russa all , kellede hulgas oli ka minu isa nimi . </s> <s> Selleks , et kiirendada minu isa vabanemist saksa vangilaagrist , astusin ma 15. oktoobril 1941 vabatahtlikult tol ajal parajasti formeeruvasse eesti vabatahtlike 193ndasse pataljoni 17ndasse kompaniisse , milline täiendati arvuliselt Narvas ja saadeti siis väljaõppele Volossovosse . </s> <s> " 93 </s> </p>
<p> <s> Siinkohal lõpevad Harlet Rotbergi isa puudutavad märkused . </s> <s> Harleti elu kujunes raskeks sagedaste töökohavahetuste , armastusest loobumiste ja joomatuuride tõttu . </s> <s> Lõpuks sai temast klaasikunstnik , kuid siis oli ta elu lõplikult õhtusse jõudnud . </s> </p>
<p> <s> Rotbergide perekond oli apoliitiline , väidab Harlet oma eluloos . </s> <s> Pereisa ei maininud kunagi poole sõnagagi mingisuguseid poliitilisi sündmusi . </s> <s> Veel 1932. aasta sügisel suhtles Rotberg üsna avalikult vabadussõjalastega ega orienteerunud poliitilistes küsimustes . </s> <s> Rotbergi võhiklus tuleb ka Andreseni kirjatööst välja.94 </s> </p></div2><div2 type="alaosa"><head> Neeme Ruus </head>
<p> <s> " Kriminoloogiliselt on mulle arusaadav , kuidas niisugune üksi-jäetud ja teiste poolt ebanormaalseks peetud andekas ja auahne , selgrootu ning vindiktiivne nooruk sattus bolševike sõiduvette . </s> <s> Neeme Ruus jäi EK ( b ) P liikmena samasuguseks kergatsiks kui varem . </s> <s> Rahmis siia ja äigas sinna , tegi suurt kisa ja tähtsat nägu , aga villa oli vähe . /— — — / </s> </p>
<p> <s> Sakslaste tulekul Ruus jäi EK ( b ) P 3. sekretärina Eestisse põranda alla . </s> <s> Ta püüti kusagil Tapa lähedal kinni , nagu mulle on räägitud . </s> <s> Autosse viimisel ta olevat langenud põlvili ja palunud nuttes teda mitte kohe tappa , sest temal olevat väga palju rääkida bolševike tegudest . " </s> </p>
<p> <s> Elmar Tambeki mälestusteraamat " Tõus ja mõõn " </s> </p>
<p> <s> Või bolševike tegudest ? </s> <s> Eeskätt Säre tegudest ! </s> <s> Pagulasajakirjas " Rahvuslik Kontakt " jutustab keegi kõiketeadja F. N. : " Ruus püüti kinni sakslaste poolt . </s> <s> Teda oli välja andnud parteiseltsimees Säre . </s> <s> " 95 SD ei andnud Tambekile , kui eestlaste küüditamise ja arreteerimisega tegelevale ametiisikule , Neeme Ruusi ülekuulamisprotokolle , teatades , et ZEVi ülemal Tambekil ei ole riiklikult oluliste materjalidega mingit pistmist . </s> </p>
<p> <s> Ruusi psühholoogilise palge iseloomustamiseks sobib Rootsi diplomaadi Carl Mothanderi arvamus : " Siseminister ( Mothander eksib . </s> <s> Ruus oli sotsiaalminister — A.R. ) Ruus ei olnudki südames kommunist , vaid tubli eesti patrioot , kes kandis punast linti selleks , et isamaa huvides teha ohtlikus olukorras kõik , mis vähegi andis . </s> <s> " 96 </s> </p>
<p> <s> Säre ja Ruus olid kolleegid-esperantistid . </s> <s> 1940. aasta juulis esines Ruus esperantokeelses ajakirjas artikliga , milles väitis , et nüüd alles algab rahvaste vahel õige kultuurivahendus . </s> <s> Mõni nädal hiljem pandi ajakiri sisekaitse ülema otsusel kinni . </s> </p>
<p> <s> Ruusi tegevusest Riigikogus on säilinud vaid üks memuaarne katke , mis kuulub majaomanike esindajale Oskar Rütlile : " 1939 : nüüd tegid ka Neeme Ruus , Jõeäär , Jaanus ja Jalak Riigivolikogus tähtsad näod ette ja ilmusid tihti kõnetooli kõnelema . </s> <s> Nad olid nagu pikemaks sirgunud ja nende vaade oli üleolev . </s> <s> Tartust sõitsid nüüd tihti Tallinna ka Hans Kruus ja Johannes Semper , nendega kaasas ka mõni nooreohtu kirjanik , ja meie saime eraviisilisi teateid , et need härrad ka Vene saatkonda külastasid . </s> </p>
<p> <s> Riiginõukogus niisuguseid vene–sõpru ei olnud . </s> <s> Küll oli aga niisuguseid saadikuid , kes ametlikkult vene–sõbralikkust pidid näitama , nagu Riiginõukogu esimees Mihkel Pung , Riigivolikogu esimees O. Pukk ja mitmed teised saadikud , kes olid Eesti–Vene sõprusühingu liikmed . </s> <s> Mitmel korral tarvitas oma suud vene–sõpruse hääks sots A. Oinas . </s> <s> " 97 </s> </p>
<p> <s> Ruus päris Riigikogus aru järgmistes küsimustes : </s> </p>
<p> <s> — elumajade ehituslaenu fondi kohta 19. jaanuaril 1939 ; </s> </p>
<p> <s> — vallaametnike töökohtadelt vabastamise kohta 9. märtsil 1939 ; </s> </p>
<p> <s> — alalisest elukohast administratiivkorras väljasaadetute kohta 11. märtsil 1939 ; </s> </p>
<p> <s> — rahva poliitilise organiseerimise kohta 7. veebruaril 1940 ; </s> </p>
<p> <s> — Saksamaale ümberasunute poolt välja toimetatud varade kohta 11. veebruaril 1940. </s> </p>
<p> <s> " Sündis 12.12.1911 kingsepa pojana . </s> <s> Hariduse omandas Pärnus , kus ta pidi keskhariduse omandamiseks varakult ise teenima omale ülalpidamist . </s> <s> Gümnaasiumi lõpetamise järel siirdus Rootsi , kus töötas aasta esperanto keele õpetajana . </s> <s> Rootsis viibimisel tutvus ta Skandinaavia maade ühiskonnaga , tehes tähelepanekuid sealse majandusliku ja kultuurse elu alalt . </s> <s> Ka on N.Ruus skandinaavlaste kutsel ja toetusel sooritanud õppereise Norras , Daanis , Belgias , Prantsusmaal , Šveitsis ja viibinud rootslaste stipendiaadina kauemat aega Genfis . " </s> <s> ( Neis maades tutvus ta paljude töölisjuhtidega . ) </s> </p>
<p> <s> " 1933 oli ta Eesti Haridusliidu konsulent , 1936. aasta sügisest tegutseb Tallinna Rahvaülikooli abijuhatajana . </s> <s> On töötanud kaasa Äri- ja Kontoriteenijate Ametiühingus , Tallinna Rahvaülikooli Seltsis , eraettevõtete ametnike Kojas , kultuurtegelises ja pensionikassas , esperanto seltsis " Esperanto " , spordiseltsis " Rünnak " jm. </s> <s> Oli Riigivolikogu ja Tallinna linnavolikogu liige . </s> <s> " 98 </s> </p>
<p> <s> Neeme Ruusi tütar Ingrid Rüütel jutustab : " Isa ja ema tutvusid Tartus ülikooliõpingute käigus . </s> <s> Ema omandas juristi kutse , isa kuulas erinevaid loenguid . </s> <s> Isast ei saanud sotsiaaldemokraati mitte oma sotsiaalse päritolu , vaid lugemuse ning kontaktide tõttu Põhjamaade sotsiaaldemokraatidega . </s> <s> Tema isal oli Türil kingsepatöökoda ja teda võis pidada tänapäeva mõistes edukaks väikeettevõtjaks . </s> <s> Ka vanaduspäevil , pärast sõda , tegi ta kodus väikest viisi kingsepatööd . </s> <s> Vanaema ütles hiljem , et Neeme pööraks hauas ringi , kui ta teaks , mis väikese Eestimaaga tehtud on . </s> </p>
<p> <s> Mul on isast vaid mõned põgusad mälestused . </s> <s> Mäletan sõjaeelset jutuajamist temaga . </s> <s> Isa oli mures ja tõsine . </s> <s> Ta ütles , et on kaks suurt vägevat lõukoera , kes tahavad meid alla neelata – need on Venemaa ja Saksamaa , ning mõtiskles : kumb on parem ? </s> <s> Ühe alla me peame heitma , muidu tuleb sõda ja meid kistakse päris tükkideks . </s> <s> Mina küsisin : kas me siis ära põgeneda ei saa ? </s> <s> Vastus kõlas : ei , ei saa . </s> <s> Ajal , mil see jutuajamine toimus , elasime Nõmmel , isa pühendas minule päris palju aega . </s> <s> Käisime pühapäeviti metsas suusatamas ja mängisime koeraga palli . </s> <s> Isal oli väga suur raamatukogu , kõik seinad olid riiuleid täis . </s> <s> Palju oli rootsi- ja taanikeelseid raamatuid . </s> <s> Rootslastega käis tal väga intensiivne suhtlemine . </s> <s> Isa idealiseeris Skandinaaviamaades levinud sotsiaaldemokraatlikku ühiskonnatüüpi ega tahtnud mõttes tegelda nõukogude korraga . </s> <s> Ajast , mil ta oli selleks sunnitud , mäletan ma veel ühte jutuajamist , samuti seoses loomadega . </s> <s> Isa ütles : " Nüüd on hunt läinud ja oinas läinud , mina olen järgmine ! " </s> <s> Nagu hiljem aru sain , vihjas ta sellele , et Nõukogude julgeolekuorganid olid maha lasknud või arreteerinud sellenimelised poliitikategelased ja ta suhtus pessimistlikult ka enda ellujäämisvõimalustesse . </s> <s> Tegelikult oli Hunt hoopis Unt . </s> <s> Olen kuulnud Nõukogude ja Saksa võimurite sõjaaegsest kokkuleppest , et mõned endised Eesti vasakpoolsed , keda Eestimaa Kommunistlik Partei jätab partisanidena tagalasse , antakse Saksa võimudele välja . " </s> </p>
<p> <s> Ruus oli viimane nõukogude töötaja , kelle uued seltsimehed ( Izmestjev jt. ) enne suure sõja algust ohverdasid . </s> <s> Pildike EKP kongressist 1941 : " Nähtavasti ... pausi ajal otsustatakse pealöögi suund , sest nüüd ütleb kongressi juhatav A. Pauk : " On tulnud ettepanek , et sm. Ruus esineks veel seletustega oma tegevuse kohta sotsialistlikus parteis kuni aastani 1940. </s> <s> Ruus ütleb , et astus jah , siis pettus , siis töötas EKP juhtimisel . </s> <s> Tunnistab oma vigu . </s> <s> Järgneb üksmeelne venekeelne rünnak . </s> <s> Ruusi ei kaitse õieti keegi . </s> <s> " 99 Veel 1941. aastal ei tundnud Ruus nõukogude enamlaste poliitilise kultuuri peensusi . </s> </p></div2><div2 type="alaosa"><head> Johannes Semper </head>
<p> <s> " Kiir olen , esialgu jahe , </s> </p>
<p> <s> kuid karge on ju iga koit . " </s> </p>
<p> <s> Johannes Semper " Koputus " ( 1929 ) </s> </p>
<p> <s> Luuletaja , reisija , inimene </s> </p>
<p> <s> " Juba ilmasõja kesten ei painutanud paljud ilmakirjanikkudest pääd oma maa patriootliku joovastustuju alla , vaid kyynitasid oma käed vennalikult yle kaevikute , kuulutaden inimsust , mis eest nad muidugi äraandjaiks tembeldati . </s> <s> Aga sest katsumisest syndis lõpuks tuntud rahvusvaheline kirjanikkude ja vaimutööliste liit Clarté , mis ühendab niisuguseid esimese kuulsusega kirjanikke , nagu seda on A.France , H.Barbusse , S. Lagerlöf , G. Brandes , E. Key , B. Shaw , U. Sinclair , H. Wells jt. , ning mis omal lipul kannab kõrgeid inimsuse ideid . </s> </p>
<p> <s> Selle rahvusvahelise liiduga oleme meiegi ideelised sugulased . </s> <s> Kuid enne kui tunda end kohustet olema rahvusvaheliselt toimida , on tarvis tähelepanu pöörda oma enese kodumaa oludesse . </s> </p>
<p> <s> Kuulaten inimsust otsiva däämoni häält , vahime ümber ja vaatame : kuhu oleme saabunud ? </s> <s> Kun oleme ? </s> <s> Mis näeme ? </s> </p>
<p> <s> Aeg on rautet saapakontsaga sinililled tallanud porri . </s> <s> Raginal on veoautode rattad yle sõitnud õiekesed . </s> <s> Peame meie siis need halastajad olema , kes yles noppigu paremad riismekesed ? </s> <s> Ei ! </s> <s> Uut , selgemat , paremat , suuremat ihkame meie . </s> <s> Tahame linna , kuid tahame yhtlasi puhtaks kasida pinna , kun liigume ja myrgi asemel sisse hingata puhast õhku . </s> <s> Kavva siis ikka vaikiden päält vaadata seda häbemattust ja ylbust , kavva siis valitseva väikekodanlase tyhjuse narriks olla ? </s> <s> Oleme kutsut vaimsete väärtuste loojaiks , mitte aga seks , et kõdi teha valitsejate jalatallale . </s> <s> Ei või kavvem kylmalt päält vaadata , kuidas ainult see aujärjel on , mis rahuldab soolikatarbeid ! </s> <s> Ei või enam hingata sen kitsan sulun , kuhu oleme ketitet oma kyna kylge ! </s> <s> Pää jaoks ei ole enam kuskil ruumi ! </s> <s> Sydagi tuksub ykskõikselt kui kulunud seinakell ! </s> <s> Jaa , uusi väärtusi on aeg kyll kaasa toonud : — paraadid , kehalise spordi , skoutide liikumise , Venemaalt sisse toodud sooboli ja kõige yle iseseisvuse de facto ja de jure . </s> <s> Kuldvasika , ah ei , aktsia- ja rahapaberist vasika ymber käib pilgar täien hoon ! </s> <s> Unustet on igivana väärtus — loova vaimu väärtus . </s> </p>
<p> <s> Nii sõidame paratamatult yle pää kaela rappa ! </s> </p>
<p> <s> Kõige elu tooniandja on väikekodanlane . </s> <s> Temap ongi meie esimene vaenlane ! </s> <s> Tema on võimumees , tema esindab riiki ja kultuuri . </s> <s> Tema elab ideaalideta tänasen päevan , sydametunnistuse pooride ummistuden ( surmanuhtlus on talle ikka veel normaalne ! ) </s> </p>
<p> <s> Selle uvve võimumehe , tõusiku yle , kes end igal pool kõrgilt ja halbilt laiutab , kes aru ei taha saada , mis on kunst , mis vaim , mis kultuur , kes vast alles siis kõigest sellest taipab , kui talle sellega naha pihta antakse , selle kultuuritu tõusiku yle kääname meie kummuli oma tõsiste ja vihaste sõnade myrgikarika ! </s> </p>
<p> <s> Võitlustung ihub meie sõnanooled vahedamaks . </s> <s> Sõnavälkudega tahame kopitanud õhku ozoonitada ! </s> </p>
<p> <s> Meie usume , et meie mitte yksi pole . </s> <s> Mitte kõigi silmi pole söönd õnnemäng vaimse tyhjusega , ei ole veel iga sydamesse kasvanud konnasilmad ! </s> <s> Ei lase kõik end kaasa kiskuda väikekodanlisest võimujoovastusest ning korruptsioonist , on veel tingimata olemas neid , kes arvavad , et iseseisval riigil ainult siis võiks olla mõtet , kui temaga käsi käen käiks iseseisev vaimne kultuur , kes enam söandavad uskuda ja loota vaimust , kui pyssikuulide , vangimaja , piirituse võimust ! </s> <s> Noorte sean on vist kyllalt neid , kes pole läinud peri vett , vaid keda uhkus juhib vastu vett , kes näevad , kuhu mylkasse vajub kodanline yhiskond ja kes seda taga ei nuta , vaid oma loomejõu pyhendavad vana ning pehkiva eemaletõukamisele ja uvve , parema synnitamisele . </s> <s> " 100 </s> </p>
<p> <s> Et kahekümnendate väikekodanlane oli salakaval ja võimuahne , oli näha sellest , et äsja adra tagant tulnuna ei osanud ta lauakombeidki . </s> <s> Mõnel vallapeol võis kohalik tuus kogemata kahvliga nina urgitseda . </s> </p>
<p> <s> Too ametliku kirjanduspoliitika poolt üsna tunnustatud geenius oli valitsusjuhile lähedasim inimene . </s> <s> Kas ei olnud Semper ja Barbarus " ikka ytenkoon " nagu Rohu lastejutu kuulsad jänesed Kikerill ja Mikerill ? </s> <s> Jah , seda nad olid ! </s> <s> " Semper kui vaba mees viibis igal suvel Pärnus Barbaruse juures külas , algul üksi , hiljem perekonnaga ja ikka nädalaid otsa . </s> <s> Arst Barbarus aga veetis Semperite Komsi talus Tartu lähedal harva paar päeva ja kiirustas siis jälle oma patsientide juurde tagasi . </s> <s> " 101 </s> </p>
<p> <s> Produktiivse literaadina leidus Johannes Semperil ka palju õnnestumisi . </s> <s> Olles ikka kindlal esteetilisel platvormil , suutis ta oma loomingus olla juba " Siuru " algusaastast peale revolutsioonilisest paatosest ja proletariaadi ülistamisest kõrgem , euroopalik , elitaarne ja peen . </s> <s> Ent meelekibedusega tuleb tunnistada , et poliitilise palge poolest kuulus Semper alias Asm just selle suurvõimule grimasse tegeva ahvikarja hulka , keda anastajail alati kohapeal näpuotsast võtta oli . </s> <s> Stalin maksis oma propagandaaparaadile raha selleks , et see vägevaks saaks . </s> <s> Ja sellisena oli see spetsialiseerunud just nende Semperite püüdmiseks , kes uskusid , et Nõukogude Liidus on kõik kodanikud võrdsed ja kõik vabadused garanteeritud . </s> <s> Winnie Puhhi mäletate ? </s> <s> " See on lõks ahhaade jaoks , ootan , et ahhaad siia sisse langeksid ... " </s> </p>
<p> <s> Ja partei keskkomitee poliitbüroo sai tolle " ahhaa " Semperilt omal kombel kätte . </s> <s> Pärast Nõukogude Liidus käimist laskis Semper oma " Loomingust " tihti looritatult läbi sellesama kommunismi kiidukoori , mida läänes juhatas prantsuse kirjanik Henri Barbusse . </s> <s> Tuglas on küll kirjutanud , et Nõukogude Liit sümpatiseeris Clarté' seltskonnast tõeliselt üksnes Barbusse'ile , kes katsus Stalini ja Moskva suhtes ikka lojaalne ja entusiastlik olla . </s> </p>
<p> <s> Hele juuniöö kolmekümnendate Moskvas . </s> <s> Kirjanik Barbusse , Clarté ideelise rühmituse juht magab hotellis " Metropol " ja einestab restoranis " Euroopa " . </s> <s> Ta lükkab öösel oma luksnumbri aknakardina kõrvale , et vaadata Moskva öö-elu . </s> <s> NKVD auto sõidab ringi , erariides ja mundreis nuhid püüavad Jezhovile vägistamiseks noori tütarlapsi . </s> <s> Nähes , et tütarlapsed korjatakse peale , heldib Barbusse hingepõhjani — missugune hoolitsus inimese eest ! </s> <s> Mundrimehed võtavad noored naised peale , et nood ei sattuks mõne öö-elu ohu otsa ! </s> <s> Või mis ohtudest saab üldse rääkida sotsialistlikus , õiglases riigis , kus isegi paljud kurjategijad püüavad alluda kommunismiehitaja moraalikoodeksile , karistades end tarbe korral ise ? ! </s> <s> Nimetagem neid öö-elu imesid pigem ahvatlusteks . </s> </p>
<p> <s> Barbusse läheb tagasi Pariisi ja kirjutab nüüd Venemaa vaenlastest , kes tema arvates püüavad risti lüüa Lenini-Stalini suurt sotsialismiehitust ega vaevu isegi omaks võtma oma süüd : " Me nägime , et " Leningradi keskuse " terroristlik organisatsioon , kust Nikolajev sai korralduse Kirovi tapmiseks , koosnes Zinovjevile , Kamenevile , Trotskile alluvaist alatuist jätistest , segatud tsaariaegsete bandiitide ja tumedate välismaiste niiditõmbajatega . </s> <s> " Leningradi keskuse " üks eesmärkidest oli kätte maksta opositsiooni laialilöömise eest ning tekitada riigile raskusi rahvusvaheliste suhete plaanis . </s> <s> " 102 </s> </p>
<p> <s> Barbusse on ei tea mitmendat korda Peremehe kabinetis Kremlis . </s> <s> Too koputab oma piibu hoolikalt puhtaks Kamenevi alalõualuust valmistatud peenesse tuhatoosi ja kirjutab " ÜK ( b ) P ajaloo lühikursuse " Barbusse'ile kingitavasse eksemplari pühenduse : " Heale kirjanikule ja vabadust armastavale prantsuse rahvale . </s> <s> Stalin " . </s> </p>
<p> <s> Kirjanik on tõelises ekstaasis . </s> <s> Ta läheb koju ja kirjutab : </s> </p>
<p> <s> " Stalin on erakordselt särav ja tugev isiksus , ja seejuures väga lihtne inimene . </s> <s> Temaga on raske kohtuda ja ainult sellepärast , et ta pidevalt töötab . </s> <s> Kui tuled tema juurde Kremlisse , siis trepil ja vestibüülis ei näe sa rohkem inimesi kui vaid kolm–neli . </s> <s> Sel orgaanilisel lihtsusel ja loomulikkusel pole midagi ühist mõne skandinaavia monarhi teeseldud lihtsusega , monarhi , kes suvatseb jalutada jalgsi tänavaid pidi , või siis näiteks mingisuguse Hitleriga , kelle käsul pasundavad kõik ta propagandistid , et ta ei suitseta ega joo veini . </s> <s> Stalin heidab regulaarselt magama kell neli öösel . </s> <s> Tal ei ole 32 sekretäri , nagu Lloyd-George'il ; temal on vaid üks sekretär — seltsimees Poskrebõšev . </s> <s> Stalin ei allkirjasta teiste poolt kirjutatut . </s> <s> Temale antakse materjal ja ta teeb selle kallal kõik ise valmis . </s> <s> Tema käe alt käib läbi kõik . </s> <s> Ja sellegipoolest jõuab ta vastata kõigile kirjadele , mis talle saadetakse — kas isiklikult või aparaadi kaudu . </s> <s> Vestluses on ta lihtne ja südamlik . </s> <s> " Tema avali südamlikkus " , — kõneleb Serafima Hopner ; " tema headus " , " tema delikaatsus " , — räägib Varvara Dzhaparidze , kes on temaga töötanud koos Gruusias . </s> <s> " Tema lõbusus " — vestab Orahelašvili . </s> <s> Ta naerab nagu laps ... </s> </p>
<p> <s> Kui Stalin usub rahvamassi , siis ka massid usuvad teda . </s> <s> Uuel Venemaal lasub tõeline Stalini kultus , kuid see kultus on juurteni rahvalik ja seda põhjustab suur usaldus . </s> <s> Inimene , kelle profiili kujutatakse loosungitel ja plakatitel kõrvuti Karl Marxi ja Lenini portreedega , — see on inimene , kes hoolitseb kõigi ja kõige eest , inimene , kes on loonud , mis on olemas ja kes loob , mis tuleb . </s> <s> Ta on päästnud . </s> <s> Ta päästab ... </s> </p>
<p> <s> Kui sinu ees avaneb öine vaade Punaselt väljakult , siis tunned , et oled maailma kõikide parimate inimeste sünnimaal . </s> <s> Samuti on siin endiselt olemas kõik see arhailine 1917. aasta eelsest ajast . </s> <s> Tundub , et too , kes lebab vaikselt oma mausoleumi klaaskirstus öövaikse Punase väljaku ääres , on ainus inimene maailmas , kes tõesti ei maga — ta valitseb kõige üle , mis laiub tema ümber ääretus avaruses : linnad , külad ... </s> <s> Teie ei teadnud teda , tema teid aga küll , ta isegi mõtles teist . </s> <s> Kes te ka ei oleks , te vajate niisugust sõpra . </s> <s> Kes te ka ei oleks , kuid parim teie elus on tolle teise inimese kätes , kes samuti kõige üle triumfeerib ja samas töötab , — inimese , kellel on teadlase helge pea , töölise nägu ja lihtsa soldati rõivad . </s> <s> " 103 </s> </p>
<p> <s> Kas Hitler leidis läänest niisuguseid hiilgavaid kaastöölisi ? </s> <s> Ei , ta pidi toetuma vaid oma rahvale , kusjuures parimad saksa kirjanikud põgenesid tema võimurite eest . </s> <s> Füürer jäi vaimsesse isolatsiooni , sest ta ei osanud kirjanduslikke ajusid ära kasutada . </s> </p>
<p> <s> Kirjutada inimesest , " kes hoolitseb kõigi ja kõige eest " riigis , mille rahvas elab alalises arreteerimise hirmus , kogupaukude , traataedade ja elektritoolide riigis , mis valmistub agressiooniks — kas pole see koletu risk kasutada propagandateenistuse huvides ära demokraatlike traditsioonidega ühiskonnast pärinevat kogenud kirjameest , kes juhtumisi võib " Metropoli " hotellist kaugemale näha ? </s> <s> Ei . </s> <s> Venemaal on läbi aegade eksisteerinud Potjomkini külad , vene rahvas tunneb väga hästi naeru läbi pisarate . </s> <s> Haual võetakse viina — see on loomulik . </s> <s> Kuid loomulikuks võib saada seegi , et unustatakse terve tänavatäis inimesi , kes veel enne 1936. ja 1937. aastat elavate kirjas oli . </s> <s> Sest allesjääjad tahavad ju elada ja Stalini nimi kõlab nii hästi ! </s> <s> Kirjanikule näidati just seda , mida taheti näidata . </s> <s> Kui Barbusse tuleks kaasaja Eestisse , siis sõidutataks teda hotellist Kadriorgu , kus ta kohtuks oma ametivenna – kirjanikust presidendiga . </s> <s> Muidugi , Kadrioru lossis näeks ta luksust ja vasakpoolsete vaadete tõttu tahaks ta otsekohe vaadata ka vaest keskkonda . </s> <s> Mida talle lubataks ? </s> <s> " Viime teid turismitallu Läänemaa kaunitel liivarandadel , tee peal aga kohtame keskmikke ning ka kehvikuid , sest Läänemaa talupoeg on ikka olnud alla Eesti keskmise . " </s> <s> Kuidas suudaks aga lääne kirjanik , kelle igat sammu valvatakse , hankida pisimatki informatsiooni-iva poliitiliste vangide kohta Nõukogude Liidus ? </s> </p>
<p> <s> Barbusse ei tulnud Moskvasse luurele . </s> <s> Ta tuli uskuma seda , mida tahtis uskuda ja nimelt : on võimalik luua õiglane riik . </s> <s> Emb-kumb tüüpi tõdemus " kas ekspluateerimine või lumepallina kasvav üliterror " ei sobi inimloomusega ja sellepärast ei uskunud Barbusse , et " Rahu ! </s> <s> Leiba ! </s> <s> Maad ! " lubades ei andnud bolševikud rahvale esialgu ühtegi kolmest lubatust . </s> <s> Inimene , kes on harjunud elementaarseimate inimõigustega , tabab väikese vale lennult ära : " Ahhaa , valetatakse ! " </s> <s> Suure vale ees on ta kaitsetu . </s> <s> Kes oli Henri Barbusse ? </s> <s> Lihtne mees maalt , kes oli harjunud kapitalistide hingetuse ja töösturite suvaga inimsaatuste suhtes , kuid harjunud ka tugevate ametiühingute ja Prantsuse seaduste igakülgse kaitsega . </s> <s> Kusagil pidi olema väljapääs kapitalistlikust ühiskonnast , kusagilt pidi ju minema Helge Tee . </s> <s> Nõukogude Liit oli tema jaoks mõistatus , Gordioni sõlm , mis ootas lahti raiumist . </s> <s> Oli selge , et Nõukogude Liit on tugevate sõjajõududega maailmariik , mille " pealisehituse " taga pidi kahtlemata peituma tugev majandus . </s> <s> Barbusse'i hämmastasid tööstusandmed , mida stalinlikud ideoloogid talle esitasid . </s> <s> Romain Rolland olevat aimanud , et kõik see saavutatakse piitsa , mitte präänikuga , kuid ta ei tahtnud seda aimdust avalikustada . </s> <s> Barbusse aga võttis omaks kaks teesi : </s> </p>
<p> <s> 1 ) Nõukogude Liidus ei ole võimalik mingi rõhumine , kuna seda juhib Stalin </s> </p>
<p> <s> 2 ) Stalin on mees rahva hulgast , tema sarm ja lihtsus pimestavad — seega Stalin on hea </s> </p>
<p> <s> Kobale kui äärmusküünikule ( ja mõnede teooriate järgi paranoikule ) omane sadistlik muhelus mahtus Barbusse'i meelest imehästi sarmi ja heasüdamlikkuse ühisnimetaja alla . </s> <s> Asi on lihtne — mees , kes juhtis hiigelimpeeriumi 30 aasta jooksul , ei rõhutanud seltskonnas — eriti väliskülaliste juuresolekul — iial juhiks olemist . </s> <s> Eriti kohutava terrori aastal kinkis Stalin kahele imelapsele-muusikule — Arnold Kaplanile ja Busi Goldsteinile kummagile 3000 rubla ja lisas talle omasel tagasihoidlikul viisil : " Teab , kas te nüüd mulle enam tänaval teregi ütlete , olete ju peaaegu miljonärideks saanud . " </s> <s> Oma raamatus kannab Barbusse need sõnad maailma avalikkuse ette . </s> <s> Või teine näide . </s> <s> Lion Feuchtwangeril lubati viibida Radeki-Pjatakovi protsessil . </s> <s> Ta kirjeldas seda oma raamatus " Moskva " nii : " Inimesi , kes seisid kohtu ees , ei saanud mingil juhul pidada piinatuteks või haletsusväärseiks . </s> <s> Süüdistatavad olid käitumises vabad , poputatud välimusega ja hästi riides . </s> <s> Nad jõid teed , nende taskuist tolknesid välja ajalehed . </s> <s> Protsess meenutas oma üldmuljelt pigem diskussiooni , mida peavad haritud inimesed . </s> <s> Jäi mulje , et niihästi süüdistatavaid , prokuröri kui ka kohtunikke ühendab peaaegu sportlik huvi tuletada maksimaalse täpsusega meelde kõike möödunut . </s> <s> Kui niisugust kohut suudab instseneerida lavastaja , siis sarnase meisterlikkuse saavutamiseks tuleb tal kulutada palju aastaid , palju proove . </s> <s> " 104 ( Zinovjev ja Kamenev on juba surma mõistetud Kirovi tapmise korraldamise eest , Radek ja Pjatakov , lootes päästa oma elu , teatavad ilma igasuguse piinamiseta , et Buhharin organiseeris vandenõu riigi ja partei juhtide mõrvamiseks . </s> <s> Kõik viis hukatakse , s.h. Radek ilma kohtuta vanglas – A. R. ) </s> </p>
<p> <s> Niisiis , näidisprotsess . </s> <s> Läänlaste jaoks oli Moskvas kõik näidis . </s> <s> Üksnes ettevaatlikumad neist ( Rolland , Gide ) suutsid näha dekoratsioonide taha . </s> <s> Semper ja Barbarus käisid Moskvas 1928. aasta suve lõpul , ega märganud midagi , mis nende lüürikumeelt kuidagi riivanuks . </s> <s> Nemad ei pettunud Venemaas , nagu pettus Kruus 1921. aastal . </s> <s> Viieaastase ulatusliku terrori järel oli maa veidi toibunum , vilja rekvireerimist esines nüüd suhteliselt vähem . </s> <s> Uus , veelgi võimsam nälja- ja terrorilaine algab alles veebruaris 1930 massilise kolhoseerimise ja kulakluse kui klassi hävitamisega . </s> <s> Tasuta orjatöö laagrites viib nõukogude toorme hinnad alla ; Briti turg on kolossaalselt odavast Vene metsamaterjalist ja puuvilla ( toodete ) st üle ujutatud . </s> <s> Valmistutakse esimeseks suurafääriks : nn. prompartei protsessiks pearõhuga rahvakomissar Rõkovi kimbutamisel . </s> <s> Umbes sel ajal avastabki Stalin Barbusse'i kui poliitilise kapitali : " Barbusse istub tagasihoidlikult juubeliistungil Suures teatris . </s> <s> Peremees käsib tuua ta saali sügavast põuest nähtavale . </s> <s> Nii veab Gronski [ " Izvestija " peatoimetaja ] mitte midagi taipava kirjaniku stseeni . </s> <s> Stalin ise tõuseb pidulikult , katkestab ettekande ja aplodeerib . </s> <s> Muidugi tõuseb ka kogu presiidium kohe aplodeerima , nende eeskujule järgneb mitte millestki aru saav , kuid siiski kuulekas saal . </s> <s> Aplausimürina saatel paneb Stalin vapustatud Barbusse'i oma kohale istuma , ise aga võtab tagasihoidlikult platsi hoopis kolmandasse ritta . </s> <s> " 105 </s> </p>
<p> <s> Kas pole midagi tuttavat ? </s> <s> Jah , see on tuttav ajast , mil välismaalastele olid siin valuutapoed ja normaalne teenindamine , oma inimene aga ei tohtinud kobiseda . </s> <s> Rahvaste juures on ikka kombeks : välismaalane on su sõber niikaua , kuni temast kasu tõuseb . </s> <s> Severjanin nautis aastaid meie juures merd , päikest ja šampust , sest ta oli maksujõuline ( polnud mingit vajadust teda propagandaaparaadis kasutada ) . </s> <s> Ent mõned raja tagant saabunud " ametiühingutegelased " saadeti üsna kähku Irboska lähistel piiri taha , tulistati neile kuklassegi , kuigi nad väitsid endal olevat üksnes vaga soovi päästa Eesti Briti imperialistide käest . </s> </p>
<p> <s> Rahvad vaatavad hoolega , et külalised neile kasu tooksid . </s> <s> Barbarus solvab luulekogus Eesti Vabariiki ja rahvusriiklust ? </s> <s> Las vaeseke elab end välja , on ta ju küll ja küll Vabadussõja ajal meie sõdurpoisse arstinud – Barbarus on meie mees . </s> <s> Ivanov Petserist kirjutas kohalikku ajalehte Eesti-vastase artikli ? </s> <s> Välja ! </s> <s> Las läheb tagasi oma kommunistlikku paradiisi ! </s> </p>
<p> <s> Nõukogude Liidust tagasi tulles kirjutas André Gide artikli , milles väitis , et Nõukogude Liidus puudub sõnavabadus , et iga katse kirjutada või öelda midagi partei liinist lahknevat võib kaasa tuua hirmsaid tagajärgi . </s> <s> Loomulik , et niisugust inimest teist korda enam sotsialistliku riigiga tutvuma ei lastud . </s> <s> Ja ega ta soovinudki Semperi kombel ümber õppida . </s> </p>
<p> <s> 1940 . aastal lakkas Tuglas pikaks ajaks kirjutamast ( 1943. aastal üllitas vaid mõne oma vana marginaali ) . </s> <s> Semper jätkas , kuid tema luuletuste tonaalsus oli juba järsult muutunud . </s> <s> Semper kirjutas vastavalt uutele kaanonitele ja sai peatselt Eesti NSV Kirjanike Liidu esimeheks . </s> <s> Ta kirjutas kõigest , mis võis uuele võimule kuidagi huvi pakkuda . </s> <s> Kirjutas isegi metsavendade saadetud anonüümkirjast , milles ähvardati temaga arved õiendada . </s> <s> Semper soovitas kirja autoril " närida oma verist südametunnistust " ja " vinnata end kas või hammaste toel valgele laevale " . </s> <s> Kunagisest filosofeerivast Pierrot'st oli saanud terava sulega mees ! </s> </p>
<p> <s> 1955 . aastal Semperi sulest ilmunud " Punastel nelkidel " pole vist kogu maailmakirjanduses võrdset või vähemalt võrreldavat . </s> <s> Avagem see omapärane raamat leheküljelt 372 : " Komisjon on arutihti meie praeguse kõige produktiivsema romaanikirjaniku teosed tagasi lükanud , nii ka tema viimase romaani . </s> <s> Aga nüüd olen ma päris kindlatest allikatest kuulnud ( kõneleja madaldas veelgi oma häält ) , et tema on meie tulevane haridusminister või koguni peaminister . " </s> </p>
<p> <s> Tõepoolest , 1939. aastal jättis Haridusministeeriumi ilukirjanduskomisjon fakultatiivsesse kooliprogrammi soovitamata Semperi sotsiaalse taustaga intelligentsiromaani " Kivi kivi pääle " ( 1939 ) . </s> <s> Mis aga puutub Semperisse kui " produktiivseimasse romaanikirjanikku " , siis selle nimele pretendeerivad küll teised . </s> <s> Ajavahemikus 1934–1939 ilmus Rohul kaheksa , Jakobsonil kuus , Mälgul ja Hindreyl viis , Metsanurgal neli ja Tammsaarel kolm romaani . </s> <s> Kas nüüd just kvantiteet kvaliteeti tähendab — võib-olla olid kolm Jakobsoni romaani ühe Tammsaare omaga ühte kaalu ; kuid on tõsi , et Semperilt ilmus kogu vabariigi aja jooksul kõigest kaks romaani : " Armukadedus " ja " Kivi kivi pääle " . </s> </p>
<p> <s> Vaevalt saab ka kõige paadunum iroonik enda kohta tõsiselt väita : see andekas mees on viljakas romanist ja nüüd saab temast veel riigimees kah ! </s> <s> Võib-olla koguni peaminister ! </s> <s> Enda isiku põimib ta " Punastesse nelkidesse " õige meeldival moel . </s> <s> Just nagu juhuslikult saab teose süzhees ringi uitav tööline teada , et " kuulus romanist " saab ka " haridusministriks " . </s> <s> Ning — lupus in fabula – kuna esialgu on veel vaikiv ajastu , saab sellest kõnelda vaid sosinal . </s> <s> Vaikiv ajastu assotsieerub ka natsikindral Halderi külaskäiguga Eestisse . </s> <s> Tema inspektsioonireisi Eesti armeesse on leheküljel 14 kirjeldatud nii : </s> </p>
<p> <s> " Ruumi sisustust silmitsedes suvatses saksa kindral läbi monokli korraks ka Riuhkrannale pilku heita . </s> </p>
<p> <s> " Põhja rass ! " tegi ta heakskiitva märkuse , mille peale paks staabiülem [ kindral Reek ] meelitatult muheles . </s> <s> Aga sealsamas tõmbusid saksa kindrali kulmud kortsu . </s> <s> Kas leidis ta korrapidaja näos puudu olevat tarvilikku tuimust või oli ta sealt välja osanud lugeda vaenulikkust ? </s> </p>
<p> <s> " Ein Intellektueller ? </s> <s> " " </s> </p>
<p> <s> Sellega lõpeb Semperi romaani esimene Eesti armeed solvav osa . </s> </p>
<p> <s> Niisugune vigurdamine annaks diplomaatilisele korpusele kauaks muigamist . </s> <s> Kui sedalaadi stseen ka kunagi aset oleks leidnud , poleks ohvitserid suutnud oma imestust varjata . </s> <s> Tolleaegsed Saksa tippkindralid , eriti Halder , ei olnud sugugi natsid , vaid asjalikud realiteete arvestavad rindemehed . </s> <s> Või kuidaks suudaks kirjaniku fantaasia kujutada Nõukogude kindralit , kes Tallinnas Eesti sõjameeste rivist möödudes neil näpuga üle tagumike tõmbab : " Näh , näpp õline ! </s> <s> Kohe näha , et proletariaat ! " </s> </p>
<p> <s> Teatavasti vallandas füürer 1942. aastal Halderi koguni kõigilt ametikohtadelt . </s> <s> Oma hilisemas teise ilmasõja ajalugu käsitlevas teoses " Tagebuch " peab kindral Halder kapral Adolf Hitleri sõjaaegset tegevust Saksamaa lüüasaamise ainsaks põhjuseks . </s> <s> Ta kritiseerib eriti Hitleri 1941. aasta detsembri otsust saata Saksa väed edasi niihästi Moskva suunas , kui ka lõunasse Stalingradi vallutama . </s> <s> Niipalju siis põhjarassi propageerijast Halderist . </s> </p>
<p> <s> Eesti Vabariiki kaitsnud sõjamehed vangutaksid Semperi poliitiliste fantaasiate üle uskumatult pead . </s> <s> Tõeline nauding on aga alles tulemas . </s> <s> Meenutan endiselt romaani " Punased nelgid " : </s> </p>
<p> <s> Leheküljel 15 rõõmustab Halder , et Eesti armee kahuritorud on suunatud ida poole ( s.o. Nõukogude Liidu poole , kellega Saksamaa vähem kui kuu aega pärast Halderi Eesti-visiiti sõlmib sõjalise liidu – A. R. ) . </s> </p>
<p> <s> Leheküljel 16 teatab staabiülem Reek kolleegile , et " kasvatada lihtrahvast võrsunud haritlasi on raskem kui jahikoeri " . </s> </p>
<p> <s> Leheküljel 18 Kaitseliidu nimetamine Eesti SA-ks oli Nõukogude propaganda tavasid arvestades harilik . </s> </p>
<p> <s> Leheküljel 24 kardavad Eesti sõdurid , et neid võidakse vastutusele võtta haakristi kui sümboli teotamise eest . </s> <s> Missugune jaburus ! </s> </p>
<p> <s> Kogu jant meenutab seitsmekümnendate aastate menuraamatut " Totu Kuul " , ainult et lõbusate ja vahvate marakannide asemel tegutsevad siin reaalsed inimesed , kellele võib ajaloost prototüüpe leida . </s> <s> Oskamatult karikeerituna ja täiesti pea peale pööratult kujutatakse tegelikke sündmusi , mis markeerisid Eesti Vabariigi tuha alla mattumist ( rahvariietes võetakse vastu vene tanke ) . </s> <s> Irvitatakse — seejuures veel mitte eriti vaimukalt — selle üle , mis tõi kogu Eestile kannatust . </s> <s> Valeta võimalikult jultunult ja keegi ei vaidle sinuga ! </s> <s> Või mida võib mõelda , kui Semper paneb oma 1951. aastal kirjutatud luuletuse " Gangsterid " motoks välimarssal Bernard L. Montgomery väidetavad sõnad : " Uus sõda saab meile tõeliseks peoks ja me tapame suurel hulgal inimesi . </s> <s> " 96 </s> </p>
<p> <s> Viiekümnendate alguses hoogustus NATO ringkondades poleemika esimese tuumalöögi intensiivsuse üle . </s> <s> NATO vägede staabiülem Montgomery hoiatas Briti valitsusringkondi , et NSV Liidu vastuse korral jääks just Suurbritannia tuumasõja eesliinile ja saareriigi häving oleks paratamatu . </s> <s> Montgomery oli seega teine aus rindemees , kellele luuletaja sõnad suhu pani ja kes seda tegelikult millegagi ära polnud teeninud . </s> <s> El-Alameini võitjale ei olnud loomuomane suurte tapatalgute korraldamine , tema taotles ainult läbimurret ja võitu . </s> </p>
<p> <s> Stalini-aegsed luuletused kirjutas Semper ajal , mil Nõukogude Eesti propagandistide kaader oli jõudnud vägagi vilunuks saada . </s> <s> Oli terve rida kirjanikke ( R. Sirge , A. Jakobson ) , kes ei soovinud ennast lauspropagandaga määrida ega puudutanud raskemaid , maailmavaateliselt keerukamaid probleeme ( pagulased , kodanliku Eesti valitsuste maha tegemine ) ja keda nõukogude võim siiski ei represseerinud . </s> <s> Sünge ajastu lemmikteemad olid sõda ja kolhoosid . </s> <s> Sõjaaegse tagalamehena ei tundnud Semper aga rindevõitluse täit pinget ega suutnud loomingus iial saavutada seda monumentaalsust , millest tunneme Paul Kuusbergi hilisemaid sõjaromaane . </s> <s> Semper ei tundnud ka olukorda maal . </s> <s> Ta oli eluvõõras isegi nende ühiskonnanähtuste administreerimises , mida 1940. aasta uus valitsus temalt ootas ( haridus , kultuur ) . </s> <s> Semper oli eelkõige pika elu jooksul teravnenud maitsega kirjanduskriitik ja elitaarse romaani koolkonna rajaja , läbi ja läbi esteet , kunstifilosoof , müütilise Arthur Valdese kuju elus kehastus . </s> <s> Kolhoosist või tehasest kirjutamine oleks võinud kauaaegse toimetaja jaoks kehvasti lõppeda . </s> <s> Endise maapoisina tundis ta muidugi talumehe päevatöid , kuid poole sajandi jooksul oli maal kõik muutunud . </s> <s> Põldudel mürisesid traktorid , lohistades enda taga keerulisi seadmeid , mille olemuse täpne ja kiire määratlemine ei olnud endisele maapoisile jõukohane . </s> <s> Ja siit tulevadki eksimused ametliku propagandaliini vastu . </s> <s> Sealsamas kogus " Kuidas elaksid ? " on luuletus lehma kolhoosi viimisest . </s> <s> Tulnuks kirjutada helgest homsest , mis lehma kolhoosi laudas ootab , Semper aga võtab vaatluse alla talumehe kahtlused : " Teab , kes suures karjas käies / teda silitab või lööb ... </s> <s> " 106 Võib-olla käis Semper ( loomulikult mitte ihuüksi ! ) tõesti maal oma silmaga vaatamas , kuidas kolhoosi loomine käib , sest tal jagub naiivsust mainida ka kolhoosijoomingut : </s> </p>
<p> <s> " Taati kutsuti küll kaasa , </s> </p>
<p> <s> meelitati koduteelt , </s> </p>
<p> <s> kuid ta sihtis üle aasa , </s> </p>
<p> <s> ei läind niisutama keelt . </s> <s> " 107 </s> </p>
<p> <s> Karistused ei jäänud tulemata . </s> <s> Eksimuste korvamiseks sõimas ja teotas Semper ülipüüdlikult kõike , mis ei olnud nõukogudepärane , s.t. kuulus " vüüreritele " . </s> <s> Kuid oli kirjanikke , kes kolhoosielu kirjeldamisel veelgi enam nõutud liinist kõrvale kaldusid . </s> </p>
<p> <s> Samal ajal meenutatakse Semperit läänes . </s> <s> Adson ja Visnapuu kirjutasid paguluses mõlemad mälestusi ja mõlemad mainisid vahejuhtumit Adsoni kaabuga , mille Semper olla omastanud ja hiljem Berliinis õppides sellega ringi käinud . </s> <s> Visnapuu annab veel teada , et Semperile anti kaabu ajutiselt kasutada ajal , kui see täitis " Siuru " Tallinna staabis ( Pikk tänav 34 , praegu poollagunenud maja ) kohvikannusoojendaja ülesandeid — ilma Adsoni suurepärase kohvita poleks aga " Siuru " vist eksisteerida saanudki . </s> <s> Luuletaja ei toonud kaabut iial tagasi . </s> </p>
<p> <s> ( Vrdl . </s> <s> " Armukadeduse " tegelane Hundva varastab samuti kohvikannusoojendaja ega suuda põhjendada , miks tal seda siiski vaja läheb . ) </s> </p>
<p> <s> " Armukadeduse " autor </s> </p>
<p> <s> Murranguline 1934. aasta andis eesti kirjandusele Hindi " Pidalitõve " , Jakobsoni " Vallutajad " , Kärneri " Soodoma kroonika " , Metsanurga " Ümera jõel " , Mälgu " Surnud majad " ja Tammsaare " Elu ja armastuse " . </s> <s> Kuus kanget romaani , lisaks veel Semperi " Armukadedus " . </s> </p>
<p> <s> " Armukadedus " on kahvatute kõrvaltegelastega varjuteater . </s> <s> Kui teha tekstile väike " kompuuteranalüüs " , selgub , et Semperi keel selles teoses on rikkam kui keelekasutus " Soodoma kroonikas " või " Ümera jõel " – omadussõnade hulk on värvikirevam , võrdlused kohatumad ja julgemad . </s> <s> Tuglas hindas romaani väga kõrgelt . </s> <s> Ta leidis , et prantsuse vaim on selle puhul taustaks . </s> <s> Romaani süzhee põhikoes on huvitav tendents , mida kohtame viiekümnendate aastate prantsuse " uue romaani " laines : kulissid , mille taustal tegelased tegutsevad , on ikka igavalt samad : korter—kontserdisaal—tänav . </s> <s> Roht paneb oma kangelasi rändama läbi saja erineva keskkonna ja alati jääb mulje , et autor kõiki neid keskkondi tunneb . </s> <s> Semper kujutab eranditult väikekodanlaste elu . </s> <s> Pole vihjetki , et kusagil võiks olla veel mõni muu reaalsus : </s> </p>
<p> <s> " Lõhnas vastu laialikantud roogade rasvu , mõrkjas-toorest õlut ja rõskeid laudlinu ... </s> <s> Ma ostsin eile kingad , lakid , välismaa töö , haruldaselt peen fassong ... </s> <s> Ma nägin ta seljas sinist sametkleiti . </s> <s> Selle rukkilillesinine värv oli silmale kosutav , kuid ühtlasi kerkis nagu tõke minu ja tema vahele ... </s> <s> Selle toa seinad olid täis maalisid ja miniatuure . </s> <s> Šeff juhtis meie tähelepanu ühele haruldaselt maalilisele , tuhmiks tõmbunud ikoonile ... " </s> </p>
<p> <s> Autor kasutab julgesti ameerikalikku meelituskutsungit " šeff " , mis oli üldiselt kombekohane tagasihoidlikemais ärides ja ametiasutustes ( ajalugu ei ole tänasele päevale pühendanud saladust , kuidas kutsuti ülemust kolmekümnendate aastate " Loomingus " ) , kuid oli tundmatu tööliste ja talupoegade juures , kus kõrgemal seisvat isikut tavatseti nimetada peremeheks . </s> <s> Kolmveerand " Armukadeduse " tegelaskonnast on haruldaselt peened inimesed . </s> <s> Alkoholi ohvriks langenud loovisiksused ( luuletaja Elfenbein ) esinevad Semperi romaanis harilikult paariatena , kellel ei ole põhitegevustikku palju asja . </s> </p>
<p> <s> Ballid , puhkekodud , tuusikud — Semperi tegelased võtsid neid endastmõistetavustena . </s> <s> Kodanlik mugavus oli Semperile enesestmõistetav reaalsus . </s> <s> Kaasaegsed meenutavad : " Minule paistis Semper olevat mittemidagiütlev kodanlane , kes vaevalt sai sõna suust ning suure tegemisega väljendada mõne korraliku mõtte . </s> <s> Ta käis ringi kui kuutõbine . </s> <s> Kogu aeg ta oli millegipärast hirmul . </s> <s> Isegi RO meeste valve ta laskis oma isiku kaitseks puhkekodusse tulla . </s> <s> " 108 Elmar Tambek tegi selle tagasihoidliku tähelepaneku 1940. aastal , kui Semper oli juba minister . </s> </p>
<p> <s> Mõneti banaalsest stiilist ja ümbritseva keskkonna üleekspluateerimisest hoolimata tuleb " Armukadeduse " Semperit siiski heaks ja tähelepanelikuks psühholoogiks pidada . </s> <s> Naiivne ja läbipaistev koketerii on Krista kujus hästi sobitatud deemonliku naise ideaaliga . </s> <s> Krista kuju on autoril tõesti üksipulgi koost lahti võetud ning selles lahtiharutamises pole mitte ainult kirjanduslikku , vaid ka psühholoogilist stiili . </s> <s> Semperi mõningad tegelaste psüühikakirjeldused näitavad , et ta oli tuttav niihästi biheiviorismi kui klassikalise psühhoanalüüsiga . </s> </p>
<p> <s> Kas Krista on õhuline daam prantsuspäraselt pika kaela ja kahvatu jumega , kes kannab Vahemere plaazhidele sobivat hetääride kunstsoengut ? </s> <s> Või on ta malbe blondiin suurte säravate silmade ja tulipunase suuga , pealtnäha naiivne maatüdruk , tegelikult aga kirelõõm ja armuprovokaator ? </s> <s> Romaani stiilikuivuse tõttu saab lugeja sellest vähe teada . </s> <s> Pole muud kui armukadedus ja veel kord armukadedus . </s> <s> Romaani lõpus saame teada , et mõlemapoolseid otse hullumeelsuseni minevaid kiivusehooge põhjustasid Krista peatse nurisünnitusega kaasnevad valud . </s> </p>
<p> <s> Kirjanduspoliitik ? </s> </p>
<p> <s> " Semperil on küüned rohkem oma poole , " lahkab kunagine kolleeg Artur Adson oma " Siuru-raamatus " Semperi " psüühi " . </s> <s> Näiteks toob ta stseeni kooli lõpetamiselt , mida " Siuru " seltskonnas levitas ilmselt naljaga pooleks Semperi koolivend ja sõber Barbarus . </s> <s> Lugu alanud koolivendade ateismist : kool taheti küll lõpetada , kuid leeri ega armulauale minna mitte . </s> <s> Õpetajate arvates ei olnud aga ilma leerita õpilaste küpsus piisav . </s> <s> Suure vaevaga peavad poisid leeri vastu , kuid armulaua ajal tahetakse küll üks suuremat sorti vingerpuss mängida . </s> <s> Poisid lepivad kokku , et armulauale minnakse sandaalides ja sokkideta . </s> <s> Järgmisel hommikul ilmub Barbarus kohale nii nagu räägitud , sandaalid paljaste jalgade otsas . </s> <s> Ent Asm ei ole hoopiski selline . </s> <s> Ta tuleb kohale lakk-kingades , igast tema liigutusest jääb mulje , et nii see just peabki olema , ainult Barbarus – veidrik – sai millestki valesti aru . </s> <s> Ja Adson võtab selle loo kokku : " Nii see on ikka olnud : nelja silma all on Semper alati täitsa sinu mees , suure hulga ees aga kõigi , või kui tahate : ei kellegi mees . </s> <s> " 109 </s> </p>
<p> <s> Ja nüüd siis tõeline kurioosum , Semperi enda hinnag sündmusele . </s> <s> Siin on midagi tõeliselt huvitavat : </s> </p>
<p> <s> " Ühel pühapäeva hommikul liikusid leeritules küpsetatud noorukid pastoraadi eest armulaua poole , ees hingekarjane talaaris ja köster , nende kannul tütarlapsed üleni valges ja viimastena poisid . </s> <s> Barbarus oli tulnud šilleri kraes ja sandaalides . </s> <s> See ebaharilik riietus äratas vanades naistes hämmastust : " Näe , pastlagi pal'la jala otsan nagu Ristusel . </s> <s> " " 110 </s> </p>
<p> <s> Veel eluõhtul kuuskümmend aastat hiljem saavutab " koolivend Semper " oma nimekaimu suhtes täielikku koomilist efekti . </s> <s> Barbarus jäänud ikka selleks tolaks , keda vahitakse . </s> <s> Takkajärgi hindab Semper seda olukorda nii , et temal olevat vaja olnud kohe ülikooli pääseda ega olnud aegagi pastoritega jahmerdada . </s> <s> Barbarusel nihkus ülikooli astumine veidi edasi . </s> </p>
<p> <s> Ja Adson võtab kokku : Semper olevat " õletule mees " . </s> <s> Kolmekümnendate aastate algul leidis Adson , et Semper oli volinikuna kirjanduse sihtkapitali nõukogus jätnud kirjanike huvid kaitsmata , sest ei protesteerinud kroonumeeste nõudmise vastu jätta rõhuv enamus preemiatest riigi , mitte aga kirjanike endi otsustada . </s> <s> Kuigi ta olnud " kaval kirjanduspoliitik " ... </s> <s> Kaasaegsete sõnul oli Semper oma rolliga rahul . </s> <s> Tollal loeti loomulikuks , et " kirjanduspoliitikud " on ühtlasi ka ise kirjanikud , erinedes ses mõttes tavapoliitikutest , kes olid küll võimelised sõdu kuulutama , aga isiklikult sõjaväljale ei ilmunud . </s> <s> Üheksakümnendate aastate eesti kirjanduse juhtijad-suunajad pole enamasti midagi algupärast kirjutanud . </s> <s> Kirjandust loetakse ju juhile sobimatuks nõrkuseks , pealegi kaasneb sellega paratamatu enesepaljastamine , milleks peab olema teatud annus hoolimatust ja eneseirooniat . </s> </p>
<p> <s> " Kogu aeg ta oli millegipärast hirmul . </s> <s> Isegi RO meeste valve ta laskis oma isiku kaitseks puhkekodusse tulla , " meenutab Tambek " meie kõige produktiivsema romanisti " käitumist 1940. aastal . </s> <s> Jaan Kross : " Kui delegatsioon läks Nõukogude Liitu paluma , oli Semper musta kõvakübara maha unustanud . </s> <s> Abikaasa tõi selle talle vaksalisse järele vineerkohvrikeses . </s> <s> " 111 </s> </p>
<p> <s> " Eksitus " ja " Ellinor " </s> </p>
<p> <s> Semper avaldas 1926. aasta " Loomingus " mõjuva ja ülitäpselt märki tabava novelli " Eksitus " . </s> <s> Siin läheb ta taas psühholoogilist liini pidi ( sama liin domineerib tema teises kuulsas novellis " Astrid " , milles on selgelt märgatavad Kivika , eriti mõne ta lühilaastu mõjutused ) . </s> <s> " Eksituse " novelli on korduvalt uuesti avaldatud . </s> <s> Väga poliitilise teemana on " Eksituses " vaatluse all juhuslikult kommunistide hulka sattunud õnnetu inimese tapmine Irboska veretöö ajal 2. septembril 1919 , mil 25 laialiaetud Ametiühingute Kongressi saadikut mõrvati soomusronglaste poolt selja tagant . </s> <s> Kahekümnendate aastate algul kehtis Eesti ühiskonnas vaikiv kokkulepe – seda kurba sündmust küll uuriti ( mahalaskmise initsiaator kapten Karl Lutsar jõudis siiski läände põgeneda ) , kuid sellel teemal ässitavat sõnavõtmist ei loetud heaks tooniks . </s> <s> Johannes Semper rikkus seda vaikivat kokkulepet . </s> </p>
<p> <s> Just see asjaolu ( samuti novellid " Karukollad " , " Kolm valaskala " ja " Astrid " , ehk ka mõned internatsionalistlikud fraasid kohvikuvestlustes ) said Semperi vastu intrigeerimise algpõhjuseks . </s> <s> Juba 1928. aastal ilmutas " Vaba Maa " peatoimetaja Eduard Laaman ülilühikese kirjatüki " Johannes Semper ja Nigol Andresen " , milles vaidleb vastu Andreseni arvamusele , nagu suudaks Semperi luule pakkuda midagi ka tunnetele , mitte ainult mõistusele . </s> <s> Ta väidab , et Semper ei ole poeedinatuur . </s> <s> Erakirjades märkis Semper mitmel korral , et Laaman on talle ohtlik , kuna teeb teda pidevalt oma lehes maha . </s> <s> Ja ilmubki Semperi romaani keegi Uhak , " Kodumaa Hääle " ( missugune vabamaalik pealkiri ! ) toimetaja , keda iseloomustatakse järgmiselt : " Ta oli spetsialist sõjaasjanduses ja välispoliitikas , ta arvustas kirjandust , teatrit ja kunsti , aga serveeris isuäratavalt ka kõiki linna kuulujutte . </s> <s> Tema sulg sai hakkama ka õpetusega , kuidas tuleb arstida karusmarja-jahukastetõbe ja kuidas seltskonnas viisakalt käituda . </s> <s> " 101 </s> </p>
<p> <s> Loomulikult tunneme selles kirjelduses ära " Vaba Maa " peatoimetaja Eduard Laamani ( 1888—1942 ) , kes võttis tõesti sõna sõjandusküsimustes ( kirjutas isegi raamatu " 1. detsember 1924 " põhirõhuga mässuliste relvadel ) ning arvustas ka kirjandust ja kunsti ( muuhulgas Barbaruse kogu " E. V. -r . " </s> <s> , mille pealkirja arvas tähendavat " Eesti Vabariigi raudteed " ) . </s> <s> " Loomingu " toimetajana pidi Asm-Semper kuulama Laamani ja ta ajalehe kaastööliste sagedasi torkeid : ei meeldinud neile ajakirja juures see ega teine . </s> <s> Kättemaksuhimuline suguvend Johannes teeb Laaman-Uhakust hirmsa rõvetseja , kes aasib kõrtsis teise mehe armastust : </s> </p>
<p> <s> " " ... abort laitke maha , kuni jah ja aamen ametlikult käes . </s> <s> Vana Leetmaaga laseb rääkida . " </s> </p>
<p> <s> Ta pöördus minu poole , nagu tõesti mina oleksin soovinud kuulda tema elutarka nõu . </s> <s> Olin püsti tõusnud : </s> </p>
<p> <s> " Korrake , kui julgete , ütelge veel kord ! " </s> </p>
<p> <s> Mu sõnad olid kindlasti abitud ja mõttetud , paljastasid mu pidamatust . </s> <s> Uhak oli vääramatu , ta vastas : </s> </p>
<p> <s> " Ma arvan , et ütlesin küllalt selgesti . </s> <s> Mistarvis korrata ? " </s> </p>
<p> <s> Marras oli rahustava käe minu käsivarrele pannud . /— — — / </s> </p>
<p> <s> " Teie ei korda siis ? </s> <s> Olete — tõbras . " </s> </p>
<p> <s> Hetk sügavaimat vaikust . </s> <s> Nägin Raudhamba hõõguvaid silmi , nagu oleks tal iga närv pingul , et lugu kipub ümmarguseks minema . </s> <s> Nägin Marrase kahele poole sirutatud käsi lepitust pakkumas . </s> <s> Nägin ehmunud Elfenbeini . </s> <s> Nägin püstitõusnud Uhakut oma täidetud õlleklaasist kinni hoidvat kui relvast . </s> <s> Võib-olla viirastus mulle ainult , et ta käega nõksaku tagasi tegi nagu hoovõtuks , viirastus ainult ettekäändeks , sest juba olin ma ta randmes kinni ja surusin ta käe ühes klaasiga vastu lauda , kus pudeleid ümber ja maha kukkus . </s> <s> Küllap see klirin lõi meile mõlemale uimana pähe . </s> <s> Uhak oli pahema käega mu käsivarres , tubli äigam lendas minu poolt vastase põske , täpselt sinna kohta , kuhu loodus oli kasvatanud käsna järelesügamiseks . </s> <s> Hetk hiljem tundsin kätt oma kõri kallal , aga ka minu käsi leidis mingi kindla obaduse . </s> <s> Nii me siis üldises kolinas ja rüsinas prantsatasimegi pikali . </s> <s> Marras katsus meid veel maas lahutada , kelnerid jooksid kokku , aga Raudhammas ( tõenäoliselt on Semper saanud Raudhamba kuju loomisel inspiratsiooni otse elust , sportlase ja luuletaja Aleksander Antsoni isikust — A.R. ) kargas ringi , laotas käsi ja käratas vahele : </s> </p>
<p> <s> " Mitte segada ! </s> <s> Mitte segada ! </s> <s> Litsu peale , Enn ! " </s> <s> Ta hoidis juurdejooksnuid vägisi eemale , ise ärevil , et vaatemäng liiga ruttu lõpeb . </s> <s> " 112 </s> </p>
<p> <s> Vanal lehmal ei saa iial ädalast küll ja kui oli kord välja kuulutatud " Vaba Maa " sõda " Loomingule " , siis pidi viimase liidril olema vähemalt moraalne õigus " Vaba Maa " juhti Laamanni oma romaaniski materdada . </s> <s> Juba ürginimene meisterdas samblast põdra kuju ja torkas selle siis odaga läbi , inspireerituna vajadusest vastane juba enne maha suruda , kui ta on võtnud reaalse kuju . </s> </p>
<p> <s> Ehk panite tähele , et kaklustseenis domineerib minajutustaja käitumises kaitsemotiiv . </s> <s> Printsiibiks on mitte esimesena lüüa , vaid suruda vastase ründav käsi jõuga allapoole , et iseenda haiget saamine oleks kohe alguses välistatud ? </s> <s> Ses valguses saavad mõistetavaks Adsoni meenutused Semperist kui inimesest , kes oli alati just selle poolt , kes peale kippus jääma , otsekui haukuv koer , kes tõmbab end kartlikult liistakana maadligi sirgeks , niipea kui teda kiviga on ähvardatud . </s> </p>
<p> <s> Semperi ja Laamani tüli kuulus just kahekümnendate aastate lõppu . </s> <s> " Loomingu " toimetamise ajal Laaman teda enam ei arvustanud , sest " Loomingu " ümber koondus niigi ähvardajate ring , kes mõtlesid eesti kirjanduse taset politseilike vahenditega tõsta . </s> <s> Vabadussõjalastel oli kunstist ja kirjandusest omamoodi arvamine . </s> </p>
<p> <s> K . </s> <s> A. Hindrey sõnul ( " Päevaleht " nr. 93 , 1921 ) ei olnud Asm Gripenbergi õhtul küllalt patrioot ega hoolinud sõdimisest ( loe : munade loopimisest boheemlaste poolt , millega 1919. aasta talvel soome tantsijannat Gripenbergi vastu võeti , ettekäändel , et Maggi Gripenberg tantsib halvasti ja " väikekodanlikult " ) . </s> </p>
<p> <s> Rahuaastal 1920 ei olnud isesotsid veel oma positsioone kaotanud , kuid Semper astus nende parteist välja ning loobus 7. septembril 1920 ka Asutava Kogu liikme staatusest . </s> <s> Abielu Tartu ärimehe tütrega tõi niigi majandusliku heaolu , pealegi näis ka sõda pikemaks ajaks lõppenud olevat . </s> <s> Parlamendisaadiku kohta ei olnud rindelt kõrvalehoidmiseks enam tarvis , isesotside partei liikmepilet oli aga suurkaupmehest äia juures pigem ebameeldiv kui meeldiv nähtus . </s> <s> Tuli aeg õppida ja reisida ! </s> <s> Semper sõidab naise kulul Berliini kirjandusteadust õppima . </s> <s> Seltsimees Kruus ei ole ikka veel mõistust pähe võtnud , ikka veel jandib ta " Töö ja Võitlusega " , Kingissepa kirjadega , hoolitseb tööliste kohtuliku kaitse eest ... </s> <s> Ah Kruus , Kruus , kogemus õpetab sind , experimentia est optima rerum magistra ! </s> </p>
<p> <s> Eesti Iseseisva Sotsialistliku Töölistepartei kirjanikest liikmete massiline väljaastumine 1920—1921 kujunes kurioosumiks , mille üle võis keelt teritada iga toonane kodanlik ajakirjanik . </s> <s> 2. märtsil 1921 kirjutab " Postimehes " keegi —m— pealkirja " Eelseisev pereheitmine iseseisvate sotsialistide peres " all : </s> </p>
<p> <s> " Hiljutised sündmused , nagu vileskandaal Riigikogus , Bleimanni protsess on kuuldavasti iseseisvate Riigikogu-rühmas käärimise sünnitanud . </s> <s> Mõnele kultuurilisemale iseseisvale näib ühe osa seltsimeeste avalik liginemine enamlusele , mis juba Venemaal hinge vaakumas , liiale minevat . </s> <s> Tähelepanemisväärt on , et juba minevase aasta lõpul seltsimehed Semper ja Jaan Kärner vaimus , ilma silma nägemata ja käe andmata erakonnaga jumalaga jätsid , et tänavu Otto Münther , kui ta mõni päev seltsimeeste jaburdamist pealt vaatas , Riigikogust lahkus , sest et ta mitte kohaseks ei pidanud sääraste meestega koos töötada . </s> <s> Ka Hugo Raudsepast kui poliitikust ei kuule enam midagi ja vististi ei eksi meie mitte , kui arvame , et ta sedasama teed läheb , mis Semper ja Kärner . </s> </p>
<p> <s> Õige silmanähtav on , et ka iseseisvate siiamaalne pealiider Hans Kruus ennast enam Riigikogus ei näita , kus jäme ots nüüd jämedatoimliste kisakõride kätte on sattunud . </s> <s> Ka Piiskar käib õige mureliku näoga oma okasrada ... " </s> <s> Iseotside loo nii dramaatilises valguses nägemine oli tegelikult kunstiline liialdus . </s> </p>
<p> <s> Omandanud läänes haruldast tarkust , mida eesti kirjanikest ehk vaid Tuglas valdas , saabub noor andekas luuletaja tagasi armsale isamaale . </s> <s> Ah , milline kolkapatriotism , milline rahvusriiklik enesekurnamine siin valitseb ! </s> <s> Alevisaksad lehvitavad sini-must-valgete lippudega ja korraldavad igal jaaniõhtul võidupidusid . </s> <s> Jagatakse mingeid asunikutalusid , loetakse massiliselt " Tasujat " ja põhjamaiseid loodusande loputatakse alla märjukestega , mis kannavad nüüd uusi uhkeid nimesid — " Asunik " , " Vabariik " ... </s> <s> Noor andekas luuletaja paneb kahtlemata tähele , et mõned endised kadakasaksadki on nüüd jälle puhastverd eestlasteks muutunud . </s> <s> Nii ta siis kirjutabki novelli " Karukollad " . </s> <s> Novelli tegelaskonnale paneb soliidse põhja peategelane . </s> <s> Üldajaloolane Korbetter elab külluses nagu hallparun , tal on veidi " võõras hääldus " ja ta naisel sini-must-valge tualettlaud . </s> <s> Proua sunnib ka härra Korbetterit riietuma rahvuslikult musta krae ja valgete kantidega sinisesse pintsakusse . </s> </p>
<p> <s> Ühiskonnakriitilise sisuga ajanovellis ei lahka Semper mitte sisulist poolt , ei näita , kuidas rikkad rikkaks ja vaesed vaeseks said , ei püüa ka pildistada nende maailmavaate rajajooni , vaid näitab eelkõige nende värvi ( sini-must-valge ) . </s> <s> Mõte , nagu klassivastuolude juures värv üldse midagi maksaks , kuulus Stalini arsenali . </s> <s> Gustav Naan kirjutab : " Isamaalis-rahvuslike momentide rõhutamine ( " Isamaa ilu hoieldes " ) tähendab ka kodanliku maailmavaate edasiarendamist . </s> <s> ( Sest rahvuse idee loob ajaloos esmajoones kodanlus . ) </s> <s> /— — — / Kodanlane on huvitatud kogu maa ühtsusest — ideoloogias peegeldub see rahvusliku eneseteadvusena . </s> <s> Näha Tõnissonis Jakobsoni ideelist järglast rahvuslikus liikumises tähendab vaadata ajaloole läbi tumedate kodanlik-natsionalistlike prillide , mis ei lase näha aja ja tingimuste erinevust . </s> <s> ( Seda viimast tegi kolmekümnendate aastate Kruus – A. R. ) " 114 </s> </p>
<p> <s> Semperi seisukohad muutusid internatsionalistlikeks ning ta loobus oma väikerahva-tunnetuse allakriipsutamisest just Berliini elu mõjul . </s> <s> Tollal oli maailmakultuuri suurtes metropolides ( New York , Pariis , Rooma , Berliin , ka Peterburg massterrori alguseni jt. ) moes vasakpoolsus . </s> <s> Kehtis nõue , et kas või osaliselt tunnustataks bolševismi saavutusi vasakpoolse maailmavaate ellurakendamisel . </s> <s> Mida tähendas kahekümnendate aastate alguses üks Eesti riik suurrahva vasakpoolsele intellektuaalile ? </s> <s> Ta polnud millestki taolisest kuulnudki . </s> <s> Ja kui oligi , siis vaid seda , et Eestis oli alatasa plahvatusohtlik , milline häiriv reaalsus kahtlemata kõiki irriteeris . </s> </p>
<p> <s> Kujutlegem nüüd mugavat Berliini õllelokaali , kus istus Semper oma uute tuttavate — suurrahvaid sakslasi , juute ja prantslasi esindavate sürrealistlike , anarhistlike , ühiskonnakriitiliste poeetide ja kunstnikega ( hiljem saadavad natsid seesugused küll koonduslaagrisse , kuid 1922. aastal on nad veel täies lugupidamises ) . </s> <s> Järgneb vestlus . </s> </p>
<p> <s> SEMPER : " Vennad , vaadake , ma tulen väikese rahva hulgast , kes võitles ennast vabaks , kihutas minema oma maale 700 aastat tagasi ilmunud võhivõõrad isandad ja andis ka enamlastele vastu näppe , kes teda anastama tulid . " </s> </p>
<p> <s> POEEDID : " Mis kuradi väikese rahva ? </s> <s> Kuidas nii : seal on teie jutu järgi veel mingi väike rahvas , kes võitleb tööliste , talupoegade ja soldatite nõukogudega ? </s> <s> Suured kapitalistid ja mõisnikud on need , vaat mis . </s> <s> Seda me tegelikult arvasimegi , et kusagil Venemaa ääremaadel leidub rahvas , kes on nõus toimima puhvrina rahvusvahelise reaktsiooni räpastes kätes . " </s> </p>
<p> <s> SEMPER : " Ei , härrased , saage ometi aru , meie ei ole venelased , meie oleme väike rahvas , eestlased , kellel on oma rahvusteadvus ja nüüd ka oma riik . </s> <s> Muidugi , see riik ei ole ju esialgu kõigiti õiglane , aga ta on siiski oma ja meil on aega seda korraldada . </s> <s> Enamlastega võideldes ei võidelnud meie mitte nende idee vastu , vaid selle vastu , et nemad kui venelased meid paljaks ei rööviks , nagu meie ajaloos korduvalt juhtunud on . " </s> </p>
<p> <s> POEEDID : " Meie oleme andnud tõotuse , et oleme mis tahes olukorras raha võimu ja kapitalismi närususe vastu , isegi meie hüüdlause kõlab — épater les bourgeois . </s> <s> Alguses ründame täissöönud tõusikuid šokiga , näiteks kunstiga kunsti pärast , siis aga läheme vabrikutesse , töölisubrikutesse ja teeme edaspidi kõike rahva nimel ning küünilise fašismi vastu . </s> <s> Siin meie keskel aga istub tõeline mustasajaline , kes arvab , et tema käputäis mingisuguseid ... kuidas te ütlesitegi ? </s> <s> Et käputäis ... iistlaseid tahab , et proletariaadi võidule nüüd Venemaalgi lõpp peale tehakse . </s> <s> Jah , kui needsamad iistlased oleksidki mingi maamuna peal vastselt üles leitud rahvus , mis kõneleb mingit omapärast dialekti , siis peab ta ometi arvestama suurt võitlust , mida peavad suured rahvad , selle maailma vägevad . </s> <s> Marx oli seni progressiivseima õpetuse looja , ja esmajoones toetub see just nimelt miljonitele saksa , prantsuse ja inglise töölistele . </s> <s> Ja kas pole õiglane , et asumaadelegi , mida meie suured rahvad valdavad , saab tulevikus õiglust looma seesama õpetus . </s> <s> Olukorras , kus isegi Kesk-Ameerika indiaanlased , vaata et Aafrika neegridki relva kätte võtavad , et lasta triumfeerida leeki , mis juba aastasadu on nende hingedes lõõmanud , hingedes , mis lausa kisendavad " mustade kolonelide " ebaõigluse vastu , ses olukorras leiduvad — kui paradoksaalne ! — veel mingisugused iistlased , vast tekkinud nagu seened pärast vihma . </s> <s> Ja rahvusvahelise kodanluse toel lähevad nad kallale maailma esimesele töörahva riigile . </s> <s> Ja mis veel kõige imelikum : üks sihuke istub siin meie , kapitalist sõltumatute boheemlaste seas ja muudkui levitab oma valgekaartlikku õpetust ! " </s> </p>
<p> <s> Kas Semper tahtis siis olla mustasajaline niisuguses progressiivses , lugupeetud ja internatsionaalses seltskonnas ? </s> <s> Mitte ühelgi juhul ! </s> <s> Pidi siis temagi mängima oma rahva suuremaks , kui see tegelikult oli , ja tõestama , et üllad ideaalid sobivad hästi ka Eesti popsitaresse . </s> <s> Oled huntide kambas , siis pead nendega koos ulguma . </s> <s> Muidugi , eeltoodud kõnelus ei olnud kindlasti just selline , kuid suurte rahvaste vabadel haritlastel on juba kord see omadus , et nad rängimatki šovinistlikku sõimu annavad nad edasi elegantsete vihjete ja mõistaandmiste vormis . </s> <s> Igal juhul nii , et väikerahva esindaja saab alaväärsuskompleksi . </s> <s> Jõudnud isamaale , kirjutab luuletaja : </s> </p>
<p> <s> " Ei ma hõisata mõista teistega võistu . </s> </p>
<p> <s> Pärast päevade valet </s> </p>
<p> <s> tulen tasa su juurde , </s> </p>
<p> <s> kui kõik vaibund vaikusse suurde , </s> </p>
<p> <s> et sind mõista siis mõistu . </s> </p>
<p> <s> Seal , kord lumes , kord roheline , </s> </p>
<p> <s> ikka vaikiv valude vahel , </s> </p>
<p> <s> läeb su kühmus talude ahel . " </s> </p>
<p> <s> Johannes Semper " Kodumaale " </s> </p>
<p> <s> Ilusad , meeldejäävad sõnad , mida tahaks korrata tänapäevalgi . </s> </p>
<p> <s> Et Semper oli suur luulerütmide asjatundja , olid tema mõjud ilmsed kuuekümnendate aastate eesti luules ( Alliksaar , Ehin ) . </s> <s> Ta huumoriga pikitud , veidi rafineeritud stiil tundub jätkuvalt aktuaalsena kaasaegseilegi loojaile ( Ats , Kalju Kruusa jt. ) , ehkki eesti luuletajail ei ole harilikult kombeks üksteiselt stiilielemente üle võtta . </s> </p></div2><div2 type="alaosa"><head> Boris Sepp </head>
<p> <s> " Sepp oli räpases riietuses , alati alkoholi järele haisev ning " paadialust " ning " pätti " meenutav mehe karikatuur . </s> <s> Hariduselt ja elukutselt Boris Sepp pidi olema ülikooli lõpetanud advokaate . </s> <s> Seda aga oli võimatu temast uskuda , sest oma juriidiliste teadmiste , esinemiste ja üldharidusliku taseme poolest ta ei andnud isegi algkooli lõpetanu mõõtu välja . </s> </p>
<p> <s> Võib-olla kunagi varem Sepp oli ehk midagi olnud , aga 1940. aastal ta oli lihtsalt joomar , narkootik ja vaimselt täiesti maha käinud inimesejätis . </s> <s> Mina tema jutust suuremat aru ei saanud , nii segane ja katkendiline oli see . " </s> </p>
<p> <s> Elmar Tambeki mäestused raamatus " Tõus ja mõõn " </s> </p>
<p> <s> " Sepp kujutas endast pesuehtsat kommunisti . </s> <s> Tema katkendlikust jutust aga selgus , et tal ei olnud kommunismist õrna aimugi . " </s> </p>
<p> <s> Elmar Tambeki mäestused raamatus " Tõus ja mõõn " </s> </p>
<p> <s> Võta või jäta , aga Sepp olnud siis täpipealt niisugune , nagu Luts kujutas nurgaadvokaat Vinti oma " Tagahoovis " ? </s> <s> Ta elas kogu oma elu väikelinnades ja küllap võis temagi kahetseda , kui tagahoovis küll kakeldi , aga kohtusse ei antud . </s> <s> Ministriks olles sai nurgaadvokaat Sepp omale ka " Villa Hortensia " . </s> <s> See oli maja Lai tänav 1 ( praegune Nukuteater ) . </s> <s> Ta elas korteris 7. </s> </p>
<p> <s> Sepp oli kunagise Saaremaa õigeusu-vaimuliku võsu , väidetavalt vene rahvusest , sündinud 1894.104 </s> </p>
<p> <s> Veel 19. novembril 1940 oli ta advokaat . </s> <s> Siis tuldi teda areteerima . </s> <s> Tambek väidab , et Sepp jäi kadunuks järjekordse joomingu ajal. </s> <s> Sepa poeg Jaan Sepp kinnitab oma avalduses Riikliku Julgeoleku Komiteele tema isa kohtuasi uuesti üle vaadata , et " Boris Sepp kadus võrdlemisi ruttu " . </s> </p>
<p> <s> Prokuratuur esitas 1941. aasta algul Sepale süüdistuse : " Pärnu ringkonna kohtu-uurijana areteeris süütuid inimesi , neile kuritegusid süüks pannes , ainult sellepärast , et nad olid kommunistid . </s> <s> Nii olid augustis 1924 Johannes Maksim , Jaan Pärn , Mihkel Pikkur , Pahka jne. , kokku 15 inimest kahtluse all riigiduuma endise liikme Nanilsoni tapmises . </s> <s> Isegi kodanlikus kohtus ei leidnud nende süü mingit tõestust . </s> </p>
<p> <s> Augustis ja septembris 1940 kogus Sepp enda ümber kaasvõitlejaid , levitamaks provokatsioonilisi avaldusi Nõukogude Eesti valitsuse kukutamiseks . </s> <s> Kogus ta enda ümber ka Nõukogude võimuga rahulolematuid juriste , nn " Tallinna advokaatide kolleegiumi " , ähvardades kahjustada valitsuse ja EK ( b ) P üksikuid liikmeid . " </s> <s> ( Tõlge vene keelest . ) </s> <s> Sepale viieaastase vanglakaristuse määramisel kasutati osavalt ära Johannes Semperi ja Jaan Pärna antud tunnistusi tema vastu . </s> </p>
<p> <s> Eriti kummaline on asjaolu , et niipea , kui Sepp kaotas oma rammusa jalgealuse uute võimurite juures , leidusid kohe 1924. aasta võitluspäevilt kaks tema vastu tunnistajat . </s> <s> Need olid eelmainitud Jaan Pärn ning Juhan Reeda poeg Maksim . </s> <s> Väidetavalt tapsid nad Jaak Nanilsoni ( 1880–1924 ) , kes muidugi ei kuulunud Riigiduumasse , nagu süüdistusaktis kirjas , vaid isesotside fraktsiooni liikmena II Riigikokku . </s> <s> Kuna Boris Sepale kättemaksu soovivate isikute ring oli 1940. aastal nii suur , siis tuleb Nanilsoni tapmise lugu siinkohal tervikuna ära tuua . </s> <s> See oli esimesi suuri asju , mida äsja piiri tagant Eesti Vabariiki saabunud Sepp juristina uuris ja arvatakse , et edukalt . </s> </p>
<p> <s> Nanilson oli erialalt põllutööline , tegeledes eriti edukalt hobustega . </s> <s> Poliitikasse siirdus ta Veebruarirevolutsiooni ajal ega saanudki sealt enam välja . </s> <s> Edaspidi ta muust ei huvitunudki . </s> <s> 1923. aasta kevadel valiti ta Abja kandist Töörahva Ühise Väerinna ( s.o. kommunistide ) nimekirja järgi II Riigikokku . </s> <s> Algul püüdiski ta seal kaasa lüüa . </s> <s> Siis aga tuli ebameeldiv juhtum : rahvaesinduses astus tema juurde poisike , andis talle määrdunud paberilehe mingi tekstiga ja lisas : " See on teie tänane kõne . " </s> <s> Saadik sai aru , et Kingissepp käskis tal kõnega esinema minna ja poisike oli ainult käskjalg . </s> </p>
<p> <s> Ära nähes , et niisugune tee ei ole tema jaoks , läks ta üle isesotside fraktsiooni , kuna tundis Piiskarit , Semperit ja Jonast ammust ajast . </s> <s> Tollal oli EISDTP-sse üleminek harilik . </s> <s> Osa Nanilsoni valijaid ei olnud sellega nõus . </s> <s> Nanilson tegi Abja kandis kihutustööd ja pööras ära paljud kohalikud kommunistid . </s> <s> Ka kippus ta mõnede lokaal-taskupoliitikute maatükkide poole käsa küünitama , soovides anda harimata maa osaliselt asunikele , nagu Kruusi parteis kombeks . </s> <s> Mõned mõisatöölised-kommunistid ähvardasid teda tappa . </s> <s> Neist ühe , Pärna juures nähti brauningut , millega võidigi julge poliitik hiljem mõrvata . </s> </p>
<p> <s> 1924 . aasta 16. augusti sündmustest Abja mõisas on hästi ja tabavalt kirjutanud " Vaba Maa " Pärnu eriväljaanne . </s> <s> Suurte üldistuste tegijad võivad siin veenduda , et kriitilistes olukordades ei tegutse naised just eriti ratsionaalselt . </s> </p>
<p> <s> " Jaak Nanilson sõitis laupäeva õhtul koju sotsialistide maakonnanõukogu koosolekult . </s> <s> Kurb sündmus juhtunud Abja raudteejaama ja mõisa vahelisel metsateel . </s> <s> Nanilson läinud ees , kuna abikaas natuke maad järel kõmpinud . </s> <s> Jõudnud võsandiku kohale , käinud järsku revolvri pauk . </s> </p>
<p> <s> Edaspidistest sündmustest on J. Nanilsoni abikaas seletanud , et sel ajal kui tema mehe peale lastud , jooksnud tema mehest mööda abi järele , kuna mees endisele kohale jäänud , ning , mõrtsuka käest kinnihaarates , tahtnud revolvrit sellelt äravõtta . </s> <s> Enne aga , kui ta kavatsust teostada oleks suutnud , lasknud silmini tõmmatud kaabuga mõrtsukas tema peale , mille järgi Nanilson maha langenud . </s> <s> Selle järgi lasknud mõrtsukas veel maaslamaja peale 3 pauku , kuna Nanilsoni abikaas jooksnud mõisast abitooma . </s> <s> Tagasi tulles pole aga enam muud leitud kui Nanilsoni laip . </s> <s> Tapmine sündinud laupäeva õhtul , umbes kella kümne ajal. </s> <s> Mõrvar olnud halli palitu ja nahkrihmaga , istunud põõsas , kust minu mehe peale lasknud , teadnud pr. Anu Nanilson veel nimetada . </s> <s> " 115 </s> </p>
<p> <s> Esmaspäeva öösel kella ühe ajal jõudsid kohale kohtu-uurijad ühes noore verekoeraga , kes oli kahjuks liiga noor jälgede ülesvõtmiseks . </s> <s> Kuid leidus tunnistaja , kes väitis , et laupäeva õhtul oli just toosama Pärn sõitnud abielupaar Nanilsonidega samas rongis ja läinud samuti Abjas maha . </s> <s> Et tol ajal ei osatud veel teha ballistilist analüüsi , otsustas bacc . jur . </s> <s> Boris Sepp , et Pärn koos oma sõprade Abermanni , Maksimi , Pikkuri , Pehki , Torni ja veel kaheksa kamraadiga on veretöös süüdi . </s> <s> Maksim ( mitte tolle 1905. aasta rahvakangelase Joosep Maksimi sugulane ! ) keeldus süüdistuskokkuvõttele alla kirjutamast . </s> <s> Pärn istus kaheksa aastat vangis ( vabanes 20. veebruaril 1932 ) ja küllap vandus oma vangimõistjaile kättemaksu . </s> <s> See võimalus avaneski tal 1940. aasta hilissuvel . </s> <s> 1936. aasta suvel toimetati tema kodus läbiotsimine , mis ei andnud mingeid tagajärgi . </s> <s> Edasi kaovad selle aferisti jäljed . </s> <s> Ühe KGB uurija andmeil ei olnud Pärn 1988. aastaks enam elavate kirjas , mis on 1896. aastal sündinud mehe puhul täiesti tõenäoline . </s> </p>
<p> <s> Nanilsoni casuse ajaks oli Boris Sepp elanud Eestis vaid kaks aastat . </s> <s> Revolutsioonisegaduses oli ta Venemaale välja rännanud , kust tema naine Maria-Erika kiiresti Eestisse opteerus . </s> <s> 1920. –1922 . aastani töötas ta juriidilisel alal Semipalatinskis ( Siberis ) ning astus ka komparteisse . </s> <s> 1922. aastal siirdus ta abikaasale järele Eestisse . </s> <s> Siin loobus mees otsekohe VK ( B ) P liikmestaatusest ning astus mõne aasta pärast hoopis Tööliste Parteisse . </s> <s> Tema esimene töökoht siin oli Rakvere ringkonnakohtus , kus oli algul nooremaks uurijakandidaadiks . </s> <s> Juba mõne kuu pärast tegi ta kiiret karjääri , saades nüüd vanemaks kandidaadiks . </s> <s> Sepa toimikus leidub ka märkus , et Petseri aastail kolmekümnendate alguses oli too tüse mees ka " kirikuseltsi liige " , mis paneb ülima kahtluse alla , tegelikult aga lükkabki ümber alusetu väite , et ta oli sel ajal " paadialust ja pätti meenutav inimese karikatuur " . </s> <s> 5. juunist kuni 10. septembrini 1937 elas Sepp Helsingis . </s> <s> 1939. aastal muretses ta omale pikaajalise kehtivusega dokumendi " mõnedes Euroopa riikides elamiseks " . </s> <s> Siinkohal võiks ju meenutada Sepa taotlust esitada kohtuametitesse vapslikke tegelasi , keda samuti paelusid Euroopa väikeriigid : Artur Sirk näiteks tundis vastupandamatut sümpaatiat pisitillukese Luxemburgi vastu . </s> </p>
<p> <s> 1937 . – 1939. aastani tehakse ümber Päikese kaks ringi , palju vett voolab ajamerre . </s> <s> Boris Sepa ellu mahtus sel ajal järgmisi huvitavaid fakte : " Sepp oli advokaatide seisusest välja heidetud . </s> <s> Töötas Nõukogude Liidu Tallinna saatkonna ülesandel nende kinnisvarade väljanuuskimise alal , mis endiste tsaaririigi kodanike poolt olid Eestisse maha jäänud . </s> <s> Need olid peamiselt endiste vene kodanike suvilad Narva-Jõesuus ja mujal piirilähedastes paikades . </s> <s> Vene saatkond Eestis kuulutas sellised kinnisvarad Nõukogude Liidu omanduseks , kui neil Eestis ei olnud seaduslikke pärijaid . </s> <s> Boris Sepp jätkas ka punase kohtuministrina laia elu Tallinna kõrtsides . </s> <s> " 116 </s> </p>
<p> <s> Eesti poliitilise politsei arvestuskaardil seisab : " Boris Sepp . </s> <s> Aeg-ajalt ülistab Nõukogude korda . </s> <s> Suur intrigaan , musta börsi tegelane . </s> <s> Kaastöölistega lööb läbi raha , mille sai vene valgete endistelt kinnisvaradelt . </s> <s> " 117 </s> </p>
<p> <s> Julgeolekule kirjutatud isikuankeedis on kirja pandud andmed tema perekonna kohta : " Noorem vend Valentin , elab Tveris , kunstnik . </s> <s> Pojad Georgi ( 21 ) , Jevgeni , keskkooli õpilane ( 16-aastane ; tegelikult oli tema nimi Jaan – A.R. ) ja Igor ( 11 ) , õpilane . " </s> </p>
<p> <s> Tambek ei väitnud siiski , nagu oleks Sepp kogu elu selline lontu olnud , et pimedates kohtades denaturaati pruukinuks . </s> <s> Vastupidi , ta toonitab , et kunagi oli ta äsja ülikooli lõpetanud noor lootustandev advokaat . </s> <s> Tambeki memuaarides on esikohal asjaolu , et nõukogulased said ise aru Sepa sobimatusest kohtuministri kohale . </s> <s> Kuid meie näeme temas ka vastuolulisi jooni . </s> </p>
<p> <s> " Vaba Maa " üks järglasi " Esmaspäev " julges juuli alguses Sepa ministrikohalt vallandamise puhul ( ja asendamisel Niggoliga ) panna oma veerule Sepa pilt en gros , et kõik ikka näeksid , milline päevakangelane on . </s> </p>
<p> <s> Kohtutoimikus ei ole mingit märki sellest , et Boris Sepp võeti 19. novembril kinni joomingult . </s> <s> Vastupidi , kaks juuti , kes olid kutsutud manukateks sellesse paljulapselisse kodusse , andsid tunnistuse asjade korrasolekust . </s> <s> Eriti korras olid paberid . </s> <s> Paberite hulgast ei avastatud nõukogudevastaseid . </s> <s> Viimaste kohta võib veel lisada detaili , et Sepa käekiri ei olnud küll teab mis kiita , kuid ületas oma korrektsuselt , samuti kirjatähtede ümaruselt nii mõnesidki NKVD kiirkirjutajaid . </s> </p>
<p> <s> 1941 . aasta veebruarikuus peetud " avalikul " ( avalikkuse moodustasid tollal saalis istuvad maskeerunud julgeolekuagendid ) sõjakohtuistungil võttis Sepp omaks , et tal ei olnud piisavalt tõendeid Pärna-Maksimi-Abermanni kamba süüdimõistmiseks . </s> <s> Kas see ka tegelikult nii oli , seda on seitsekümmend seitse aastat hiljem võimatu tõestada . </s> </p>
<p> <s> Uzhollagist ta välja ei tulnud , ta oli kogukas mees ega pidanud seetõttu karmidele tingimustele vastu . </s> <s> Sepp suri juba 1942. aastal . </s> </p>
<p> <s> 1940 . aasta oli Sepa tähetund . </s> <s> Ta kiidelnud ka ise oma ootamatu karjääriga . </s> <s> 22. juunil , valitsuse deklaratsiooni avaldamise päeval käisid Vares-Barbarus , Kruus ja Sepp Nõukogude saatkonnas Ždanovi jutul . </s> <s> Ždanov ei jätnud dokumendist kivi kivi peale ja tegi kõik ümber . </s> <s> Seejärel viis igaüks neist tagasi ühe eksemplari . </s> <s> Deklaratsioon tuli uuel kujul uuesti trükkida.118 </s> </p>
<p> <s> Advokaadina tundis ta isiklikult mõnesid kurjategijaid , sellest tekkis tal ka soov neid amnesteerida . </s> <s> Millised motiivid võisid veel olla selle sammu juures , pole selge . </s> <s> Kui selle kohta olidki mingid materjalid , siis on need tagantjärgi hävitatud . </s> <s> Sepa kohtuasjast ei selgu mingil kombel , et ta on kunagi töötanud kohtuministrina . </s> <s> Kuid krimkad võisid talle selleks survet avaldada . </s> </p>
<p> <s> Käsi peseb kätt meetod oli toonases kuritegelikus maailmas vast veel levinum kui praeguses . </s> <s> Vene vanasõna " heategu ei unune " korrutati ikka ja jälle . </s> <s> Ja Sepp ei olnud inimene , kes saanuks kiidelda oma kindla iseloomuga . </s> </p>
<p> <s> 22 . juunil valmistas Boris Sepp ette seaduseelnõu ainuüksi kriminaalkurjategijate amnesteerimiseks ( lisas veel , et poliitilised on amnesteeritud ja kõik korras ) . </s> <s> Eelmisel päeval vabastatud poliitvangid aga jagunesid nelja liiki : </s> </p>
<p> <s> 35 luurajat Nõukogude Sotsialistlike Vabariikide Liidu kasuks ; </s> </p>
<p> <s> 1 ( Johanna Vebermann ) kõige lihtlabasema Pätsu-vastase lendlehe eest ; </s> </p>
<p> <s> 3 inimest 1. detsembri 1924. aasta mässus osalemise eest ; </s> </p>
<p> <s> 3 inimest lõugade laksutamise eest . </s> <s> ( Lähemalt Olaf Kuuli artiklis kogumikus " Luuramisi . </s> <s> Salateenistuste tegevusest Eestis XX sajandil " , Kohtla-Järve 1999 ) </s> </p>
<p> <s> Boris Sepa poeg Jaan poos ennast üles aasta pärast Tambeki raamatu Tallinna trüki ilmumist ja muude kompromiteerivate materjalide teadasaamist . </s> <s> Selgus ju ka tema isa seotus NKVD-ga . </s> <s> Jaan Sepp näitas end vana range kasvatusega inimesena , kes vastutab isegi oma isa eest . </s> <s> Laekunud kompromiteerivad andmed andsid tema südametunnistusele signaali – see on nüüd pakis saadetud harakirinuga ; kui mu isa kohta on selgunud niisugused andmed , siis ei saa ma enam edasi elada . </s> <s> Allakirjutanu silmis on Jaan Sepp kahtlemata kangelane . </s> </p></div2><div2 type="alaosa"><head> Maksim Unt </head>
<p> <s> " 21. juuni öösel linnas ringi sõites ja revolteerijaid rahustades tegi Maksim Unt palju ära , et tol ööl ei läheks linnas suuremaks verevalamiseks . " </s> </p>
<p> <s> Elmar Tambeki mälestusteraamat " Tõus ja mõõn " </s> </p>
<p> <s> Siseminister Maksim Undi omakäeline elulugu pakub õige põnevat lugemiselamust : </s> </p>
<p> <s> " Minu isa on pärit kehvast pooleteramehe perekonnast , kus oli 10 või 12 last . </s> <s> Vanemad ei suutnud oma lastele kooliharidust anda . </s> <s> Minu isat aitas koolitada tema kõige vanem vend , kes oli Karksis küla rätsepaks . </s> <s> Selle venna abil käis minu isa Tarvastu Kihelkonnakoolis . </s> <s> Kooli lõpetades oli tema töötanud lihttöölisena taludes , metsatöödel , on olnud poeselliks ning peale sõjaväeteenistuse ärakandmist on jäänud üleajateenijaks . </s> <s> Üleajateenijast on tema läinud Pärnu arestimaja järelvaatajaks . </s> <s> Minu isal oli 4 last , kaks poega ja kaks tütart , 3 last on surnud . </s> </p>
<p> <s> Mina ise olen sündinud Pärnus . </s> <s> Koolihariduse sain Pärnu linna alevi algkoolis , kust siirdusin gymnaasiumi . </s> <s> Sinna sissepääs oli õige raske , kuid et mina eksamil aineid , peale usutunnistuse , hästi oskasin , siis usutunnistus ei saanud mulle komistuskiviks . </s> <s> Õppisin Pärnu gymnaasiumis . </s> <s> Suvevaheaegadel käisin ka tööl . </s> <s> Maailmasõja puhkedes , kui 1915. aastal Pärnut sai pommitatud , evakueeriti gymnaasium Muromisse . </s> <s> Ka mina sõitsin 1915. aasta sügisel Muromisse oma õppimist jätkama . </s> <s> 1916. aasta kevadel saabusin Muromist tagasi . </s> <s> Ka kool tuli sama aasta suvel või sügisel tagasi . </s> <s> Edaspidi sain oma õppimist jätkata Pärnus , Muromis kooliskäimine oli võimalik ainult sellepärast , et minu vend , kes oli Peterburi ülikooli üliõpilane , oli mobiliseeritud sõtta . </s> <s> Et aga tema oli lipnikuks , kuna enne sõjaväeteenistusse astumist käis tema vabatahtlikuna sõjaväeteenistuses ära , sellega sai tema 8 kuuga oma sõjaväeteenistuse läbi , siis juba sõjaalgpäevil võeti tema teenistusse . </s> <s> Vend saatis oma palga kodu isale , ning see võimaldas Muromis ka minu õppimise ning pidi võimaldama sõja lõppedes ja venna ellujäämisel , tema õppimise ülikoolis ning pärast mäeinstituudis . </s> <s> 1916.a. , kui kool toodi tagasi Pärnu , õppisin Pärnus . </s> <s> Et minu vend Petrogradi ülikoolis kuulus äärmiselt pahempoolsete üliõpilaste ridadesse , ning et minu vend ja mina 1905. aasta revolutsioonile järgnenud reaktsiooni aastail saime õpetust läti revolutsionääridelt , kes istusid Pärnu arestimajas ( mina ja minu vend veetsime peaaegu kogu päevad nende kambrites ) , siis revolutsiooni puhkedes oli see teretulnud . </s> <s> Gymnaasiumis sai kaasa löödud liikumisele . </s> <s> 1917. a. sakslaste pealetung ja alatine tagala pommitamine sundis evakueerima gymnaasiumi ja kõiki teisi asutusi . </s> <s> Ka minu isa koos ema ja minuga sõitis Pärnust ära . </s> <s> Kuna isa õde oli Kaukasuses , siis otsustas isa sõita sinna . </s> <s> Elasime isa õe juures Telavi linna lähedal , kus isa õemees oli ühes suures tsaari viinakeldris tööliseks . </s> <s> Ei tahtnud leppida olukorraga , et ei saa kooli lõpetada , ja selle pärast otsustasin , et tuleb minna mõnda linna , kus saab õppimist jätkata . </s> <s> Vanemad aga arvasid , et kui saab tagasi sõita kodumaale , et nemad siis seda teevad . </s> <s> Isa andis raha ja asusin võimalust otsima kooliskäimiseks . </s> <s> Vahepeal tulid suured sündmused . </s> <s> Hakkas kodusõda . </s> <s> Kaotasin sidemed vanematega ning otsustasin ka koju sõita . </s> <s> See ei olnud aga nii kerge . </s> <s> Haigestusin . </s> <s> Põdesin tüüfust , kollatõbi ja veel muid haigusi . </s> <s> Hääde inimeste abil jäin ellu . </s> <s> Kui sain terveks , katsusin ikka läänepoole minna , et jõuda kodumaale lähemale . </s> <s> Sellel rännakul sattusin Sevastoopolisse , kust 1920. aasta juulikuus õnnestus laevaga välja sõita . </s> <s> Laev läks Bulgariasse . </s> <s> Laeval olid eestlased , lätlased ja leedulased . </s> <s> Bulgariast Varna linnast sain rahvusvahelise punaristi abil koos teistega sõidu läbi Bulgaria , Lõuna-Itaalia , Austria ja Saksamaa Lätti , kust pääsesin Eestisse ja sellega ka koju . </s> <s> Eestis olen teeninud : Lastekaitse ühingus , Pärnus , Laukni saeveskis prakerina , lihttöölisena maamõõdu töödel , 3da diviisi õppekompaniis 3 järgu kingsepana , Pärnu Maavalitsuses maanõunikuna , Pärnu Tööliste Ühingus ja Pärnu Ehitustööliste Ühingus asjaajajana ; siseministrina ja Töö Rahva Komissarina . </s> <s> Jõudes koju tagasi , oli klassisõda lõppenud , Pärnu vanglas oli vahiall palju kommuniste . </s> <s> Kommunistid tegid korjandust vangimajas ning mina toimetasin selle korjatud raha Pärnu Ametiühingute Kesknõukogu asjaajaja sm. Apersoni kätte . </s> <s> Teepeal , kojusõidul Saksamaal Aldtami laagris , kus tuli tükk aega seista ning kus oli palju vene sõjavange , kohalik sõdurite komitee korraldas miitingul , kus kõnelesin sellest koledusest , mida valged väed korraldasid lõuna venemaal tööliste ja punaarmeelaste kallal . </s> <s> Valimiste puhul ka Riigikogusse või maavalitsuste esinduskogudesse hääletasin mina ja kogu perekond ühisväerinna kandidaatidele . </s> <s> 1925. a. </s> <s> U [ M ? ] . </s> <s> Martna ülesandel kogusin Pärnu käitistes töölistelt allkirju memorandumile valge terrori vastu Eestis . </s> <s> Kuna minu isa kahtlustati kommunistide sõbralikkuses ja ka abistamises , ema aitas ja andis Klement'ile ja O.Künnapuule , kui võimalik oli , üht kui teist , ja selle pärast taheti 1925. a. minu isa vallandada . </s> <s> Gustavsoni ja teiste kaasabil jäeti vanamees veel kohale , et näidata , et asi pole nii hull nagu seda on räägitud ja et mina elasin oma isa juures riigikorteris , siis otsustasin astuda Kaitseliitu . </s> <s> Kuid juba 1927. a. linnavolikogu valimistel sügisel ühel koosolekul kus kõneles O. Kask , nõudsin Kaitseliidu summade andmist töötutele . </s> <s> Samal ajal arvati mind Kaitseliidust välja . </s> <s> Isa tagandati ametist 1926. a. , peale organiseerisin Pärnu Tööliste Ühingut , kus olen sellest ajast peale sekretäriks . </s> <s> Organiseerisin Pärnus ja Pärnumaal ka palju teisi töölisorganisatsioone . </s> <s> Kuuludes E.S.T.P. organiseerisin selles parteis pahempoolset vastasrinda ning olin leppimatu parteikongressidel iga kompromissiga , mis tehti parempoolsetega . </s> <s> E.S.T.P. konverentsil Pärnumaal 1933. a. nõudsin puhtklassivõitluse rada minna , teised soovisid minna koos Pätsu ehk Laidoneriga . </s> <s> 1933. a. sain esimese karistuse keelatud koosoleku pidamise eest kr. 200 ehk 20 päeva türmi . </s> <s> Samal aastal algas koostöö sm. Tarkpeaga . </s> <s> 1932. a. korraldasin Pärnus töötute rongkäigu . </s> <s> Vapside liikumise ajal aktiivsusega võitlesin selle vastu ning organiseerisin töölisi ja noori võitlusse selle vastu . </s> <s> 1933. a. ühisrinde organiseerimisel lasksime koos sm. Tarkpeaga välja ühise üleskutse Pärnumaa töörahvale Pärnu töölisorganisatsioonide poolt . </s> <s> 1934. a. organiseerisin Pärnu sadamatööliste streiki . </s> <s> Selle pärast mind vangistati ja 1935. a. koos sm. Tarkpeaga mõisteti vangi 6 kuuks . </s> <s> Mitmetel kordadel korraldati läbiotsimisi . </s> <s> Nõukogude Liidu saatkonnaga sattusin kontakti kas 1932. a. või 1933. a. </s> <s> Sain sealt põrandaalust kirjandust sm. Kljavinilt , mida levitasin . </s> <s> Olen levitanud põrandaalust kommunistlikku kirjandust . </s> <s> Olen annud nõukogude liidu Saatkonnale , sm. Kljavini ja teiste kaudu mitmesuguseid andmeid : nagu Pätsu riigipöörde kohta , sõjaväelisi ja muid . </s> <s> Ka sm. Ismestjevi [ TASS-i korrespondent Eestis ] kaudu andsin andmeid . </s> <s> 1933. a. koos sm. Jõeääre ja Andreeseniga lahkusin E.S.T.P ning moodustasime uue rühma . </s> <s> Sm. Andreeseni ülesandel organiseerisin põrandaaluse trükikoja , kus koos naise , sm. J. Tamme ja I. Velme'i ( K. Villemson'iga ) trükkisime lendlehti , mida toimetasin sm. Andreeseni ja Abeni kätte ja mida ise levitasin . </s> <s> 1934. a. vanglast vabanedes koos sm. F. Tammega moodustasime põranda aluse rakukese Pärnus , mille juhtimisel kõik aktsioonid said ettevõetud . </s> <s> 1935. a. saeveskitööliste organiseerimine ja palgavõitlus , mille pärast sain karistuse — väljasaatmise Pärnus[t ] . </s> <s> Sellest rakukesest kujunes see keskus , mis juhtis Pärnus töölisliikumist . </s> <s> Kust pärast võtsid osa sm. B. Kumm , V. Rea ja J. Tamm . </s> <s> 1940. a. juuni kuu 18 päeval sain telefonilise ja telegraafilise käsu , ilmuda Tallinna , mida ka kohe tegin . </s> <s> Tallinnas sain kokku sm. Särega . </s> <s> Teadsin temast juba varem . </s> <s> Ka sm. Lauristiniga oli minul kokkupuutumisi . </s> <s> Väljakutsusid mind sm. Ruus ja Ismestjev . </s> <s> 18. juuni õhtul sain kokku sm. Botškareviga , kes küsis minult , kas olen nõus hakkama Siseministriks . </s> <s> Ütlesin , et kui usaldatakse , võtan ülesande vastu . </s> <s> 19. juunil sain kokku sm. Šdanoviga , kaks korda ja peale selle sm. Botškareviga . </s> <s> 20. juunil oli 2 kokkusaamist sm. Šdanoviga ja ka Botškareviga ja sama 20. juuni õhtul andis sm Šdanov minule ülesande organiseerida öö jooksul miitingu ja väljaastumise 21. juuniks . </s> <s> Saades korralduse , asusin seda kohe täitma ning tegin selle teatavaks sm. Särele . </s> <s> Öö jooksul said kõik ettevalmistused läbiviidud nii Tallinnas samuti provintsis ning 21. juunil toimus väljaastumine ja võimu võtmine . </s> <s> 21. juuni öösel tuli kord maksma panna , mis sai ka minu poolt tehtud . </s> <s> Peale selle oli palju kokkupuuteid sm. Šdanoviga . </s> <s> Sellest ajast peale töötan nende ülesannete juures , mida partei on minule pannud . </s> <s> " 119 </s> </p>
<p> <s> " 1940. aasta pöördelisel suvel ajakirjanduses ilmunud materjali põhjal tundsid Saraatovi oblasti talupojad M. Unti ära . </s> <s> Selgus , et kodusõja aastail Wrangeli ja P. Krasnovi armees teenides oli M. Unt toime pannud ränga riikliku kuriteo ( rahva varanduse riisumine eriti suures ulatuses ) . </s> <s> Talle langetati tollal tagaselja surmaotsus ja 31. juulil 1941 viidi otsus täide , " kõneleb tark raamat.120 Kuidas aga asi tegelikult oli , muidugi ei tea . </s> </p>
<p> <s> Vaid üks eesti memuarist on kirjeldanud Maksim Undi arreteerimist , seega on tema tekstil eriline kaal . </s> <s> See on ei keegi muu kui meile juba tuntud presidendi kantseleiülem Elmar Tambek : </s> </p>
<p> <s> " Siseminister Unt oli omaette tüüp . </s> <s> Energiline ja kõige hakkajam mees Varese kabinetis . </s> <s> Tavaliselt Vares saatis Undi Pikale tänavale õiendama , kui midagi oli liimist lahti . </s> </p>
<p> <s> Unt ei olnud kellegi kommunist ei välimuselt ega sisemiselt , kuigi ta sai isegi EK ( b ) P liikmeks . </s> <s> Rõõmsa täissöönud näoga ja tugeva rasvakihis kerega ta sarnanes rohkem lõbusale elumehele kui mornile maailmarevolutsiooni ettevalmistajale ja tegijale . </s> </p>
<p> <s> Unt armastas hästi elada , hästi süüa ja hästi juua . </s> <s> Sellest " pahest " ta ei vabanenud ka bolševike ajal. </s> <s> Ta asus elama kindral Laidoneri majja Õllepruuli tänavas ( praeguse Ameerika saatkonna suveresidentsi lähistel Tuvi ja Suur-Ameerika tänavate vahel — A.R. ) , kus korraldas päris ehtsaid lukulluse sööminguid vähjakaelte , linnukeelte ja muude seesuguste delikatessidega ning ehtsate prantsuse veinide ja konjakitega . </s> </p>
<p> <s> Unt oli minu arvates karjerist ja mängis kahepaikset mängu . </s> <s> Ta oli bolševike juures eeskujulik kommunist ja antibolševike juures korralik eestlane . </s> </p>
<p> <s> Bolševike esimese okupatsiooni ajal oli ta mulle täpseks poliitiliseks baromeetriks . </s> <s> Kui sakslaste ja bolševike vahekorrad olid head , olin Undile seltsimees Tambek . </s> <s> Muutusid need vahekorrad aga teravaks , muutusin Undile härra Tambekiks . </s> </p>
<p> <s> Undi juures olime nagu tormivarjus ... " 121 </s> </p>
<p> <s> Tambek , kes töötas Undi juures siseministeeriumi süsteemis apoliitilisel kohal , tundis linnukeelte sõpra hästi . </s> <s> Väga kiiresti sai Tambek tuttavaks bolševike kantseleikeelega . </s> <s> Ses keeles kõneldi aina organiseerimisest , mitte aga tegemisest või rajamisest ( vt. Undi seletuskirja oma eluloo kohta ) . </s> <s> Vaid kümme kuud saigi Unt Töö-Rahvakomissariaati organiseerida , siis aga hakati üht-teist " välja selgitama " : </s> </p>
<p> <s> " Maikuus 1941 Unt kadus äkki ega ilmunud enam komissariaati . </s> </p>
<p> <s> Undi kadumise päeval , lõunatunnil , kohtasin Unti viimset korda Eesti kindlustuse maja trepil . </s> <s> Unt oli just minemas oma " kolgata teele " . </s> <s> Ta oli näost kahvatu , nagu haige , vaatas mulle imelikult otsa , pöördus isegi ümber ja tahtis mulle midagi ütelda . </s> <s> Lõi aga siis käega , nagu lootusetust väljendades , istus autosse ja sõitis minema . </s> </p>
<p> <s> Autojuht seletas , et tema sõidutanud Undi Pagari tänavale NKVD majasse . </s> <s> Sisse minnes käskinud Unt ennast oodata . </s> <s> Autojuht oodanud tüki aega , siis tulnud majast keegi mees ja käskinud tal ära sõita , sest Unt olevat lahkunud juba pool tundi tagasi " teise ukse " kaudu . </s> </p>
<p> <s> Undi arreteerimise põhjuste ja edaspidise saatuse kohta liikus Eestis kahesuguseid kuuldusi . </s> </p>
<p> <s> Ühe versiooni järgi Unt olevat 3 a. kinni mõistetud oma luksuslike ning burzhuilike eluviiside pärast . </s> <s> Teise versiooni järgi Unt olevat surma mõistetud seepärast , et vaielnud parteis eestlaste küüditamise vastu . </s> </p>
<p> <s> Esimese versiooni allikat tuleb otsida bolševike juures ja teiste oma Undi sõprade ning lähimate inimeste ringis . </s> <s> Eriti kaitses viimast versiooni Undi abikaasa Eestis . </s> </p>
<p> <s> Kumbki versioon ei ole õige , nagu kuulsin Lembit Lüüsilt . </s> </p>
<p> <s> Undi kadumise põhjus oli palju proosalisem või , kui tahate , palju romantilisem kui ülaltoodud põhjused . </s> </p>
<p> <s> 1918 . </s> <s> a. Unt mobiliseeriti Venemaal punakaarti . </s> <s> Ta jooksis Denikini väkke üle ja tõusis seal ohvitseriks . </s> <s> Denikini armee lagunemise järele Unt põgenes Balkanile , kust tuli Eestisse . </s> <s> Eesti ajal Unt oli olnud Pärnu Kaitseliidus . </s> </p>
<p> <s> Kõik need andmed olid kantud Undi teenistuslehte ja teenistuskirjadesse . </s> </p>
<p> <s> Saanud Varese siseministriks , Unt nõudis kõik kättesaadavad teenistuskirjad oma kätte , hävitas need ära ja laskis koostada uue teenistuskirjelduse , kus puudusid nimetatud kompromiteerivad andmed . </s> </p>
<p> <s> Üks endine teenistusleht , nimelt Sõjaministeeriumi 4. osakonnas , jäi Undil hävitamata . </s> <s> Ta kas unustas selle või ta ei saanud seda sealt kätte või lootis ta , et ega sealt hakka seda keegi otsima . </s> </p>
<p> <s> Ent saatus tahtis teisiti . </s> </p>
<p> <s> 1941 . </s> <s> a. algul Moskvas peetud Undi raadiokõnet ja Undi nime kuulis Ukrainas keegi naine , kes seni oli pidanud oma poja isa surnuks . </s> <s> See naine oli Undi seaduspärane abikaasa , kellega Unt oli abiellunud Denikini väes teenides . </s> </p>
<p> <s> Õnnelik oma mehe leidmise üle , naine sõitis Moskvasse , et Unt üles otsida . </s> <s> Kui naine jõudis Moskvasse , oli Unt juba Eestis tagasi . </s> </p>
<p> <s> Kui naine hakkas taotlema Eestisse sõidu luba , tuli kogu Undi kodusõjaaegne avantüür ilmsiks . </s> </p>
<p> <s> Unt olevat mõistetud 8 a. sunnitööle . </s> </p>
<p> <s> Võrdlemisi kerge karistus N. Liidu oludes . </s> <s> Tingitud arvatavasti Undi esinemisoskusest ja tema teenetest E. V. mahamüümisel . </s> <s> " 122 </s> </p>
<p> <s> Juba Jõääre ( kes end väidetavalt kihvitanud ? ! ) elust jutustades muutis Tambek surnud elusateks ja elusad surnuteks . </s> <s> Tegelikult Undiga ei liberaalitsetud . </s> <s> Eesti Vabariigi viimane siseminister Maksim Unt vabastati töölt EK ( b ) P KK protokolliga nr. 8 ( 31 ) 21. maist 1941. a. ja lasti seejärel maha . </s> </p>
<p> <s> ESTP ja Marksistliku Töörahvaühenduse riigikogurühma liikmena pärib Maksim Unt valitsuselt aru : </s> </p>
<p> <s> — " töömuretsemise " ja töötasu maksmise korra kohta hädaabitöödel 30. märtsil 1933 ; </s> </p>
<p> <s> — töölt vallandatud tööliste kohta 16. juunil 1938 ; </s> </p>
<p> <s> — Pärnu kahe uute vabrikute ehitusrahade ja tööliskonna kohta 27. oktoobril 1938 ; </s> </p>
<p> <s> — alkoholimüügi ajutise keelu kohta äreval ajal — 8. novembril 1938 ( Eesti Vabariigis oli pea kogu aeg ärev ) ; </s> </p>
<p> <s> — vanaduspensioni vähendamise kohta . </s> </p>
<p> <s> Vahepealne eemalolek parlamentaarsest tegevusest oli tingitud eeluuurimise all olekust Pärnu arestimajas 4. juulist 21. juulini 1934 ning türmis istumisest septembrist 1934 veebruari alguseni 1935. </s> <s> Need jamad sai Unt kaela Pärnu sadamatööliste streigi organiseerimise eest samal aastal . </s> <s> Streigikomitee esindajana kohtus riigikogulane Unt asja uurima tulnud sotsist teedeministri Otto Sternbeckiga , kes andnud karmi käsu , et kui streik kohe ei lõpe , koheldakse vastuhakkajaid kaitseseisukorra seaduse täie karmusega . </s> <s> " Kui streigikomitee liige rkl Unt julges ministrile paar sõna vastata , käratati temale rusika raksatades lauale : " Ega teie pole Riigikogus , kus korda ei ole . </s> <s> Kas teie üldse enam Riigikogu näete , teiega räägitakse teisel kohal teist juttu . " </s> <s> See ennustus täitus õige ruttu ja politsei arreteeriski järgmisel päeval Maksim Unti . </s> <s> Riigikogu on ta siiski veel näinud . </s> <s> " 123 </s> </p>
<p> <s> Katkendid Maksim Undi pikimast parlamendikõnest , milles ta poliitilise kapitali hankimiseks näitab , et tunneb lihtsate tööliste elu eriti hästi : </s> </p>
<p> <s> " Kuidas on olukord siin Pärnumaal ? </s> <s> Pärnumaal on eriti suured saeveskid maad leidnud , sest sinna parvetatakse palju metsa . </s> <s> Aga kui me vaatame praegust olukorda , siis sadam on saematerjalist täitsa tühi , mida eksporditi Pärnu sadama kaudu . </s> <s> Tööstus on osalt seismas . </s> <s> Vallandatud on töölisi Vylhuizanis 55 , 1. lina- ja takuketramise vabrikus 23 , puutööstuse artellis 18 , R. Strycki mootoritehases 25 , trükikoda " Oma " -s — 2 , Saarde põllumajandusühisuses 10 , as Lihaproduktis Mõisakülas 160. </s> </p>
<p> <s> Paar nädalat tagasi sattus mulle kätte töötatööliste kaart , mis näitas numbrit üle 1400 inimese . /— — — / Aeg oleks rahvasaadikutel sellega rehkendada . </s> <s> Kui see nii edasi läheb , võib tulla palju halbtusi , rahutused võivad maad leida . </s> </p>
<p> <s> Kui Baieri osariigi peaminister omas kõnes juhtis tähelepanu sellele , et praegu on Saksamaal töötatöölisi igal pool , et Saksa keskvalitsuse peaülesanne peaks olema selle kõrvaldamine , aga mitte tääkidega täristamine , sest töötud ei karda kuulipildujaid , siis on selge , et ka meie töölistel , kui nende olukord ei parane , ei tule karta tääke ja kuulipildujaid . </s> </p>
<p> <s> " Lavassaare " turbatööstuses on vallandatud üle 200 töölise . </s> <s> Kuhu panete need inimesed ? </s> <s> Nemad on leidnud ainult ühe kuu jooksul teenistust . </s> <s> Kihnu saarel ei ole praegu üldse mingit teenistust . </s> <s> Kõik laevad seisavad . </s> <s> Inimesed on kodus . </s> <s> Nad ei tea , mida teha . </s> </p>
<p> <s> Võtame meie kraavitööd . </s> <s> Mul on väga palju tegemist kraavitöölistega , ja ma pean ütlema , et inimesed ei teeni tõesti niipalju , et selle rahaga ära elada . </s> <s> Ajakirjandus kirjutab alati , et inimesed võivad minna maale tööle , aga ma võin selle kohta öelda , et Pärnu maavalitsuse tööbörsil on küllalt meestöölisi , aga nende järele nõudmist ei ole . </s> <s> Nõutakse tööbörsilt naistöölisi selleks , et neile veeretada meestööliste tööd . </s> </p>
<p> <s> Võtame veel ühe ala , nimelt kalapüügi Pärnu rannikul . </s> <s> Käesoleval talvel Pärnu kalamehed said tormi tõttu rängasti kannatada . </s> <s> Pealegi on kalahind langenud ja nad ei teeni peaaegu midagi . </s> </p>
<p> <s> Pärnus , kui möödunud talvel oli tööbörsil registreeritud üle 2000 töötatöölise , saeveskis lasti töötada vange . </s> <s> Küsiksin härradelt kodanlastelt , kuidas tahate nende inimeste olukorda parandada , kes tööpuuduse all kannatavad . </s> <s> Kui ei võeta radikaalseid abinõusid tööpuuduse lahendamiseks ette , kui ei võeta mõistust pähe , siis töölisklass peab teisiti talitama . </s> <s> ( Vahelhüüe . ) </s> <s> " 124 </s> </p>
<p> <s> Olgu märgitud , et Undi kõnes mainitud vallandatud töölised leidsid pelgupaiga Pärnu vaestekvartalis , mida nimetati ka Vaeste-Patuste aleviks . </s> </p>
<p> <s> Tambeki iseloomustusele – kõige hakkajam mees Varese kabinetis – võiks lisada : ka kõige missioonitundlikum . </s> <s> Tuletagem meelde 22. juunit 1940. </s> <s> Unt oli vähemalt pool ööd linnas ringi sõitnud ja revolteerijaid rahustanud ning Toompea riigilippu kaitsnud . </s> <s> Laupäeval , 22. juunil oli ta aga esimene Toompeale tulija . </s> <s> Koguteose " Eesti rahva kannatuste aasta " andmeil oli tal tarvis öösel kinni istunud politseinikke vabaks kaubelda , et nood võiksid jätkata oma kohustuste täitmist . </s> <s> Muuseas , " Uudislehe " andmeil olid tol ööl Undi käes ka tähtsamate pankade välisuste võtmed . </s> <s> Peaminister Vares-Barbarus olevat aga ilmunud tööle viimasena , laias kübaras ja triibulistes pükstes ( nn. " sakos " ) , nagu tõeline härrasmees kunagi . </s> <s> Tema raadiokõne oli lõppenud eelmisel õhtul enne südaööd , seejärel oli ta kohustustest vaba . </s> <s> Ta ei teadnud midagi kallaletungist Sidepataljonile ega väidetavast eos peatunud kallaletungiproovist presidendilossile , millest oma mälestustes kirjutab Tambek . </s> <s> Löö kodanlast , löö " lohele " saba pihta ... </s> <s> Tarapita ! </s> <s> Võib-olla oli riigimehetöö Varese-Barbarusele algul tema kunagiste luulekujundite jätk — ja luuletamine on ju teadagi tegevus , millega kuidagi ei sobi alustada hommikul kella üheksast . </s> </p>
<p> <s> Tekkis paradoksaalne olukord , milles vastutuse tegelikust suurusest said pigem aru Undi taolised lihtsad , poolkirjaoskamatud inimesed ; neil oli riigipöördeliste sündmuste mõistmisel tuntav eelis eluvõõraste intelligentide ees . </s> </p>
<p> <s> Sellepärast osutus kahtlemata võimalikuks , et Unt vaidles nii paljude eestlaste küüditamise vastu . </s> <s> Puhtpraktiline inimene valitsusest poleks iialgi mõistnud " massioperatsiooni " vajadust . </s> <s> Teha eestlastest nii paljude kuritegude abil nõukogude korra vastased ! </s> <s> Milleks ? ! </s> <s> Unt võis küüditamist ja teisi aktsioone lihtsalt saboteerida , oma tegevusele teadlikkuse varjundit andmatagi . </s> <s> Mõistagi ei protokollitud tema sellekohaseid sõnu ja nende tunnistajaiks võis olla vaid proua Unt . </s> </p>
<p> <s> Kui Unt oleks üliaktiivselt tegelenud eesti rahva alistamisega ja isegi omal käel järjest uusi " klikevaenulisi " ja rahvavaenlasi leidnud , küllap oleks võim siis ta vanad patud meelsasti unustanud . </s> <s> Aga asi just selles oligi , et ta pidas end süsteemiga hästi kohanduvaks inimeseks , kes kulisside taga osavalt tegutsedes suudab rahvast tabanud lööki pehmendada ja kergendada . </s> <s> Olla n.-ö. mitme isanda teener . </s> <s> Võib-olla ma ülehindan Undi missioonitundlikkust ja rahvuslikkust , kuid faktidele tuginedes teen ma seda heameelega . </s> <s> Faktide reale võiks lisada Jõeääre ülekuulamisel antud tunnistuse valitsuse teisest istungist 23. juunil , mil Unt olevat teinud ettepaneku mälestada end poliitilistel motiividel tapnud siseministri abi August Tuulset leinaseisakuga , mis ka sündis.125 </s> </p>
<p> <s> Ta arreteerib 19. juulil kindral Laidoneri , 31. juulil aga president Pätsi . </s> <s> Presidenti püüab ta alguses " kaasa meelitada " , ähvardades , et vastasel korral võib keegi ta elu kallale kippuda ( Tambek ) . </s> <s> Valimiste ajal manitseb ta Jaan Tõnissoni mitte organiseerima vastasrinda : " Miilits oli Valgas vastaskandidaadid kaasa viinud , neid relvaga ähvardades sundinud kandideerimisest loobuma . </s> <s> Seepeale võttis Tõnisson kohe kõne siseminister Maksim Untiga ja küsis , kas siseministril on teada Valga võimumeeste vägivald Riigivolikogu liikmete kandidaatide kallal ja kas selline vägivald toimub siseministri teadmisel ja loal . </s> <s> Siseminister M. Unt vastas : " Valga vahejuhtum on muidugi seadusevastane ja lubamatu , aga Teie , härra Tõnisson , peaksite siiski mõistma , et praegu ei ole mõistlik vastasrinna organiseerimine . " </s> <s> Jaan Tõnisson lõpetas kõneluse lausega : " Meie võitleme eesti rahva õiguste eest kõigi legaalsete vahenditega , niikaua kui meil selleks võimalust on . </s> <s> " " 126 </s> </p>
<p> <s> Maailmapraktikas ei ole kombeks , et vägede ülemjuhataja annab end vangi , eriti veel juhul , kui tal on ligi kuu aega põgeneda . </s> <s> Ülemjuhataja kohus on minna eksiili ja organiseerida sealt vastupanu . </s> <s> Kui võõrväed ujutavad üle maa , olgu kolonel Rebane siin vägede eesotsas , kindral Laidoner aga otsigu läänes uusi liitlasi . </s> </p>
<p> <s> Käol puudub pesa , kuhu võiks toetada pea . </s> </p>
<p> <s> Novell valitsuse tegelastega </s> </p>
<p> <s> Ragisevad püssid turritasid kõrge koolimaja kaheksast väiksemast ja ühest suurest aknast välja . </s> <s> Vastasmaja krobeline sein oli võetud koondtule alla . </s> <s> Nii see käis : lühikesed haugatused , siis jälle ragin , siis kellegi nördimuskarje . </s> <s> Ligi kolmkümmend toru sirutus lahtistest akendest . </s> <s> Kramplikud käed püssilagedel ei värisenud . </s> <s> Siin tulistas korrapidaja abi nooremseersant Laine koolimaja saali kenast kaarjast aknast , seal aga surus vastast reamees Bernhard Johanson , laubal higitilgad suveõhtu kuumusest , hommikul hoolega puhtaks kaabitud lõuapärad pingutusest kokku pigistatud . </s> </p>
<p> <s> Aasta valgeimal ööl kaitses väike vabariik end püssitulega , tema seaduskord oli aga seatud silmitsi võõra võimu salakavalate sihtidega . </s> <s> Oldi vastastikku halastamatud , sest teati ette , et leppimine ei ole enam võimalik . </s> </p>
<p> <s> Lahing koolimaja eest oli täies hoos . </s> <s> Eesti sõjaväele olid okupatsiooni esimestel tundidel ainult koolimajad jäetud , nüüd aga ähvardas see viimanegi post käest minna . </s> <s> Vaenlane oli kiiresti pugenud autode , sirelite , väravapostide , isegi paari majanurga varju . </s> <s> Peale tulev öö värvis vaenlaste revolutsioonipunased käelindid tumepunasteks , nii et need said lõpuks ruskeiks nagu hüübinud veri sügavas haavas . </s> <s> Kõigil käelintidel leidus lühend RO ( " rahvaomakaitse " ) . </s> <s> Juba oli üks niisugune mees asfaldile sadanud ja lebas seal kägaras . </s> <s> See oli tumedavereline pruunika nahaga , kuulu järgi , nagu hiljem selgus , Brasiiliasse emigreerunud ja sealt hiljem naasnud eestlane . </s> <s> Mõned teised olid oma püssid hirmuga tema kõrvale visanud ja kiirustades taganenud , kuulid peade ümber vihisemas või kõigest jõust jooksvaid jalgu riivamas . </s> </p>
<p> <s> Reamees Bernhard Johansoni oli juba lapsepõlves Päärnaks kutsutud . </s> <s> Temal oli lapsepõlv nagu paljudel teistel : ta oli lõbus , punapõskne , hakkaja . </s> <s> Agulipoiss , kes koolis ja gümnaasiumis tundis hinnete kirjust seltskonnast põhiliselt " viit " . </s> <s> Muide , ta ei kuulunud inimeste hulka , kes hoiduvad vestluskaaslasele silma vaatamast , otsekui võiks see vaatamine segada mõttelõnga . </s> <s> Tal oli aval ja selge silmavaade , ta jälgis inimese pilku just nagu midagi otsides sealt . </s> <s> Aga nüüd paistis vaid tema hele juuksetutt aknalaua ja -raami tagant ning ta vaatas üksnes sihtmärke — tema pilukil silm sihtis hoolega . </s> <s> Lausa tulise vihaga sihtis ta vastasele pähe ja rindu , jälgis , kuidas taganesid ja komistasid kaks RO-last , kellest ühte oli ilmselt tabanud Päärn . </s> <s> Ja poiss tundis uhkust , kuuldes oma püssitoru metalset häält , tajus , kuidas terasõõnsus laseb läbi surmavaid läkitusi ohtlikul kiirusel 850 meetrit sekundis . </s> <s> Ja tundis ka alateadlikku , instinktiivset uhkust sellest , et kuhugi püssikabale on kirjutatud " Eesti Sõjaväearsenal " . </s> </p>
<p> <s> Püssiprahvatused olid nüüd harvemad , kõlasid vaid siis kui mõni laup või käsi nähtavale ilmus . </s> <s> Sel hetkel hakkas vastane paremini tabama . </s> <s> Keegi vastasmajade vahelise värava juurest , kes seni ei olnud saavutanud piisavalt head laskepositsiooni , tulistas ühe lasu teise järel akendesse . </s> <s> Klirisesid viimased klaasid ning kümnegrammised terasplönnid vajutasid end sügavalt hoone seina . </s> </p>
<p> <s> Lasud muutusid nüüd harvemaks . </s> <s> Tänavaotsast paistis Nõukogude sõjaväemasina nina . </s> <s> Siis teise oma . </s> <s> Ja siis hakkas paljunäinud maa rappuma . </s> <s> Koolimaja ebakindlad kuurid vabisesid , nõrk püssirohusuits hajus hoone ümber . </s> <s> Vene tank näitas oma piklikku lõusta , roomikud lõgisesid ja metall helkis öiselt . </s> <s> Pisike auto hoidis targasti tanki varju . </s> </p>
<p> <s> Keegi ei tulistanud enam , sest äsjane vaenlane ei julgenud palju välja tulla . </s> <s> Mehed hoidsid end tagasi , kuni keegi väiksemalt autolt läbi ruupori ühe lause ütles . </s> </p>
<p> <s> " Sidepataljon , tulistamine lõpetada ! " kõlas ütlemata rahulik hääl . </s> <s> See oli ilus eesti keel , mis sealt tuli , selge kui siniallika vesi . </s> <s> Päärn otsis silmadega hüüdjat . </s> </p>
<p> <s> " Lõpetage tulistamine , " teadustati aeglaselt . </s> <s> " Siin uue valitsuse sõjaminister Rotberg . </s> <s> Valitsuse otsus on Eesti armee arusaamatuste ära hoidmiseks ajutiselt desarmeerida . " </s> <s> Mehine hääl kordas seda uuesti , kuni väike lahtine auto jõudis maja ette . </s> <s> Tank jäi veidi kaugemale . </s> <s> Lisaks neile lähenesid kaks suurt veoautot , pilgeni punaarmeelasi täis , kõik laskevalmis püsside ja automaatidega . </s> </p>
<p> <s> Eesti sõdurid kadusid akende juurest . </s> <s> Selleks korraks oli lahing lõppenud . </s> </p>
<p> <s> Koolimaja uks avanes aeglaselt . </s> <s> Samal ajal astus autost välja kindralmajori mundris lühike punapäine minister . </s> <s> Otsekohe astusid kõrge saabuja juurde kaks äärmiselt räsitud , otsekui vette kastetud RO-last . </s> <s> Nad jäid temast viisaka poolsammu võrra tahapoole . </s> <s> Neist mööda , surmavalt haavatud tunnimehe juurde tormasid sanitarid . </s> <s> Ministrile lähenes pataljoni korrapidaja lipnik Feldmann , tõmbus valveseisangusse ja raporteeris hoogsalt : </s> </p>
<p> <s> " Härra kindral , lubage ette kanda . " </s> <s> Härra kindral noogutas . </s> <s> " Kannan ette , mõnikümmend minutit tagasi algas siin kallaletung meie uuele kasarmule tundmatute tsivilistide poolt . </s> <s> Tunnimees lasti maha , avasime akendest vastutule . </s> <s> Kandis ette pataljoni korrapidaja lipnik Maripuu . " </s> </p>
<p> <s> " Vabalt . </s> <s> Korraldage kõigi relvade kiire ära andmine . " </s> </p>
<p> <s> Maripuu pöördus pärast rivistumiskäsklust poiste poole , silmad iseäralikult hiilgamas : " Kaasvõitlejad ! </s> <s> Olite mehised , vabariik jääb teie tänuvõlglaseks . </s> <s> Kuid vastupanu on mõttetu , sest Punaarmeega seob meid sõjaline pakt . </s> <s> Sellepärast käsin kõik relvad siia murule ritta panna . " </s> </p>
<p> <s> Noruspäi kõnniti nüüd näidatud kohani , kus iga sõdur oma püssi ohates maha pani . </s> <s> Punaviisnurklased hakkasid neid kingitusi pikkamisi üles korjama . </s> </p>
<p> <s> " Kuradid , " ütles Päärn päris valjusti , kuid laskude teravast kõlast huugavad kõrvad ei kuulnudki teda . </s> <s> Tunnimees avas kanderaamil veel korraks silmad , kuid oli juba silmnähtavalt " ära " . </s> <s> Päärn otsis rivist autojuht Männikust , kuid veendus kohe , et see oli asjatu : sohver toodi alumiselt korruselt ja mitte omal jalal . </s> <s> Autosse panemisel kopsatasid tema elutud käed vastu maanteekruusa . </s> </p>
<p> <s> Hoolimata ohtudest , mis öös veel võisid varitseda , magas Päärn sel ööl tumedat , rasket , unenägudeta und . </s> <s> Ent nagu on kombeks heas majapidamises , kus võõrad on sorimas käinud — võidetud lahingu järel käisid seal RO-maidad — vaatas ta kõigepealt oma tagasihoidliku sõdurikummuti üle , veendumaks et kõik ta asjad on ikka alles . </s> <s> Kõigepealt silus kõige kallimat , mis tal üldse oli : fotot purskkaevu veerel lopsakas maastikus istuvast heledapäisest neiukesest . </s> <s> Noor daam oli rõivastunud laia lepatriinutäpilisse puna-musta seelikusse , ta oli oma kulmud kõrgele , veidi sõjakavõitu tukani tõstnud ning tema suunurkades väreles üllatus ühes hajameelse kõiketeadjaüleolekuga , mis mõnede veetlevate ja armastusega kindlustatud piigade juures tavaline . </s> <s> Neiu käsi oli suunatud tema taha , mingi kõrge marmorkuju poole , see pehme käsi kaardus tahapoole nagu hakkaks murduma . </s> <s> Selles poosis meenutas tundmatu neiu impressionistide piltilusaid modelle , kes on ühtaegu madonnad , baaridaamid ja tantsijannad . </s> </p>
<p> <s> " Anni , " pomises Päärn ja lisas hardal sosinal , nagu annaks ta mingit vannet : " Anni . </s> <s> Lõpmata naiselik . </s> <s> Tulistasin kodupinna pühaduse ja sinu eest kah . " </s> <s> Tema sõnad said sosinaks , sosin vaevu märgatavaks suuliigutamiseks . </s> </p>
<p> <s> " Kägu muneb ikka teiste lindude pessa , " õiendas üks lahingusuitsust pruunikas ja tedretähnidega sõdur . </s> <s> " See on temal kohe sihuke reegel . </s> <s> Ja nõnda tulevad ka venelased teiste rahvaste külje alla elama . </s> <s> See on neile jõle popp , kui saab abielluda välismaalasega . </s> <s> Nad näevad heameelega võõrast oma külje all ja ronivad meeleldi tema pessa . " </s> </p>
<p> <s> Tol korral sellest rohkem ei räägitud . </s> </p>
<p> <s> Siis aga jõudis kätte sügis ja Päärnal oli õnnestunud lõppevast Eesti sõjaväest demobiliseeruda . </s> <s> Tal käis isu ülikooli järele , kus neiu juba õppis . </s> <s> Anni korraldas Päärnale " lahtiste uste päevad " , võttis ta ühele pidulikule aktusele kaasa . </s> <s> Nõnda sattus lihtne sõjamees valgete pluuside , sukapaelte ja pärlmutterkraede maailma . </s> <s> Kõrgkool , kuhu nad suundusid , oli aga ülimalt maskuliinne , see tähendab , et üle üheksakümne protsendi üliõpilastest olid meessoost . </s> <s> Anni ja Päärn sisenesid meesüliõpilasi täis auditooriumi , kus iga hetk pidi kõnelema seltsimees Maksim Unt — töö rahvakomissar . </s> <s> Päärnale see esineja sobis , sest ta tahtis palgest palgesse näha inimest võimu juures . </s> <s> Vähemalt näis ta seal olevat . </s> <s> Niisugune kogemus võis elluastujale väga kasulikuks saada . </s> </p>
<p> <s> Ema oli noormehele kaua kapis olnud halli rätsepaülikonna selga usaldanud , Anni aga kandis sinisetriibulist kooliseelikut . </s> <s> Ta silmad olid auku vajunud , ta tundus väsinu ja haprana . </s> <s> Vaevalt jõudsid nad istuda , kui kõnetooli ilmus pikk soliidse rahuliku olemisega kiilaspäine mees , prantsuspärane naeratus huulil . </s> </p>
<p> <s> " Andresen , " arvas Päärn . </s> </p>
<p> <s> " Ta ei ole mingi Andresen , tegemist on Maksim Undiga , töö rahvakomissariga , " vastas Anni sosinal . </s> <s> " Elukutselised revolutsionäärid on kõik veidi ühesuguse olekuga . " </s> </p>
<p> <s> Unt kõneles kuivalt ega naeratanud . </s> <s> " Mu nimi on Maksim Unt ja ma olen näinud küll ja küll revolutsioonilisi ümberkorraldusi meie maal . </s> <s> Võib öelda , olnud neis vahetu osalinegi . </s> <s> Teie kui tulevaste inseneride osa meie ühiskonnaelus ei ole võimalik alahinnata . </s> <s> Kõnelemine teile paneb mulle kohustuse ütelda just praegu midagi niisugust , mida te kusagilt mujalt ei kuule . </s> <s> Niisiis , asja juurde . </s> </p>
<p> <s> Nagu te teate , panid kaukamehed seni 80%—90% töölise töö väärtusest seni oma taskusse . </s> <s> Tööline ei suutnud oma tulusid suurendada omal algatusel . </s> <s> Uues ühiskonnas ei ole kapitaliste , kuid tootmise juures peab kokkuhoid , eriti materjali kokkuhoid olema endiselt enesestmõistetav . </s> <s> Kahjuks tean treialeid , kes treivad kuuse-ehteid ja kapi käepidemeid , malenuppe jne. lihtsalt oma kodu jaoks . </s> <s> See aga on riiklike metallivarude raiskamine . </s> <s> Meil on vabariigis vaid 300 tonni utiili-vanarauaressurssi . </s> <s> Selle raiskajad ei saa uues ühiskonnas olla usaldusväärsed . </s> <s> Enam heaperemehelikkust , seltsimehed ! </s> </p>
<p> <s> Nüid teiste asjade juure . </s> <s> Kui asute tulevikus juhtivale-suunavale tööle , siis järgige palun modern tootmise põhjusmõtteid . </s> <s> Detailide kohale toimetamine laost sujuvaks . </s> <s> Selleks kasutage konveierimeetodit . </s> <s> Vajalik detail olgu tööpingi juures punktipealt . </s> </p>
<p> <s> Teine reegel : iga töölise töökoha juures olgu vähemalt kaks panipaika prügi tarvis . </s> </p>
<p> <s> Kolmas reegel : kui tehasesse jõuab uus põlvkond stantse , jälgige , et need sobiksid samadele alustele , mis eelmisedki . </s> <s> Ja lõpuks , neljas reegel — kasutage mitmesuguseid fiksaatoreid , mis vabastavad opraatori vajadusest pidevalt polte ja mutreid kruvida . " </s> </p>
<p> <s> Unt pidas pausi . </s> <s> Saali jahedusest hoolimata olid ta laubale ilmunud ka pärlisarnased higipiisad . </s> <s> " Ja mis kõige olulisem , " lõpetas ta , " teha oma tööd targutamata ja vaikides , arukalt . </s> <s> Ainult nii saame hakkama Nõukogude Liidu rahvaste vennalikus peres . " </s> </p>
<p> <s> Hallipäised ja nooremad parteilased presiidiumis vangutasid päid : Untis ei olnud ju kröömikegi agitaatorit ! </s> <s> See kägu on nüüd küll valesse pessa munenud . </s> <s> Niisugust torumehejuttu võis ju ajada mistahes tööline . </s> <s> Aga et rahvakomissar räägib midagi niisugust — seda polnud ju varem lihtsalt nähtud ... </s> <s> Kõige nooremate parteilaste näojooned olid karmid ja otsustavad , ninad idealistlikult sirged ja lõuad ettepoole suunatud . </s> <s> Kõik kandsid lipsuta pintsakuid nagu puussepp Erich Kadakas , kes Pätsilt poliitiliste vangide vabastamist nõudmas käis . </s> <s> Nende pilgud lausa torkisid tagasihoidlikult kõnepuldist taandunud Unti . </s> <s> Esineja sai õige nõrga aplausi . </s> <s> Kuid kiiduavalduste suurus oli niikuinii suhteline . </s> </p>
<p> <s> Prorektor hakkas õppeplaanist rääkima ja Päärn lubas Annit kohvikus oodata . </s> <s> Kui palju säravat parketti ja sambaid siin leidus ! </s> <s> Poiss ostis mõtlikult vorstileiba , kuid ei puutunud sellesse enne Anni tulekut . </s> <s> Kohvik tühjenes . </s> <s> Peagi jõudis tüdruk sinna ja Päärn tundis , et kusagil südame põhjas on ta talle veidi kadegi — noor daam oli tarkusetemplis lausa omainimene ! </s> <s> Anni sättis kelluka moodi pihikuserva ja istus . </s> <s> Päärn tahtis talle demonstreerida oma poliitilist haridust . </s> <s> Kraamis kusagilt välja suvise ajalehe arhiivist võetud ja publitseeritud materjaliga Johann Laidoneri kohta : kuidas valitsus oli vähendanud ja lõpuks hoopis kustutanud kaitseväe juhataja vekslivõlgu . </s> <s> Dokumendid , mida eelmise valitsuse ajal rangelt saladuses hoiti , olid nüüd paljastatud . </s> <s> On selge , et see ei saanud toimuda ilma siseminister Undi loata . </s> <s> Mäletati Undi ministriaega : mees oli võtnud kõik arhiivid oma kontrolli ja lausa isaliku hoolitsuse alla . </s> </p>
<p> <s> Päärn näitas Annile paberit , kus valitsus garanteeris , et kui Pikalaenu Pank loobub nõudmisest kindral Laidoneri vastu Vabariigi Valitsuse arvel . </s> <s> Tegemist oli aktsiaselts Eko võlaarvega summas Kr. 47 800 ning K. Lauseni ja kindral Laidoneri arvega saldo 1. detsembril 1938 miinus Kr. 160 000. </s> <s> Laidoneri kohustati " tähendatud kohustuste katteks " tasuma üksnes 18 000 krooni ja sedagi vaid 2000-krooniste sissemaksetena , nõudmata intresse . </s> <s> Nende tähtsate dokumentide juurde paigutas ausameelne " Kommunist " veel kellegi M. Sanitari kommentaari : " Kui teras mujale läheb , siis ei saa sellest alasit teha , peab tegema mõõga . </s> <s> Kui aga mõõkagi teha ei anna , tehakse pisike nõel ja kui seegi välja ei tule , siis tehakse lihtsalt vette üks väike " sussdi " . </s> <s> Nõnda sussitati ka kindralihärra võlad ära , sest miks peab lugupeetud sõjakangelane nende maksmisega ennast vaevama , " kui selle jaoks on ju ometi olemas riiklikud institutsioonid . </s> <s> Päärn rääkis sellest kõigest Annile väga põhjalikult , ja paistis , et neiut asi huvitas . </s> <s> Poiss palus tüdrukut endale appi , et ta aitaks naiselikust loogikast lähtudes mõista , kuidas sõjasangar küll nii madalale laskus , et hakkas end veksliafääridega määrima . </s> <s> Laidoner suvatses ju lasta oma majanduslikud möödalaskmised Eesti maksumaksjal kinni tampida . </s> </p>
<p> <s> " Vaata kui imelik , Anni , et meie armastus just nii pöördelisele ajale sattus , " ütles Päärn . </s> <s> " Riigid tulevad ja lähevad , aga rahvas — nende alus , jääb . " </s> <s> Ja peale väikest arupidamist : " Võib-olla olid Laidoneri veksliafäärid õigustatud — mine tea , mis kinnisvara selle raha eest osteti ja kuidas see meie riigile kasuks tuli . </s> <s> Meie riiki aga ei ole enam ja see on kõik . " </s> </p>
<p> <s> Maksim Undil oli möödunud kolm-neli-viis ( isegi kuni seitse ) rasket ülekuulamist , kõik erinevate uurijatega , kuid midagi tarka või uurimist edasi viivat ei olnud ta ikka veel öelda suutnud . </s> <s> Ta oli näoga seina ja seljaga uurija poole , et ta oma endiseid töökaaslasi-tšekiste ära ei tunneks . </s> <s> Talle püüti selgitada , et ta on kommunistide ridadesse pugenud reetur . </s> <s> Pandi ta peadpidi paraskisse ja peksti mitmeharulise piitsaga , magada lasti vahel tunnijagu ööpäevas . </s> <s> Undile anti nuusutada koramiini , mis on nikotiinhappe dietüülderivaat ja mille keemik dr Hoffmann 1938. aastal avastas ühe väikese rukkipõllu taimeparasiidi peas . </s> <s> Mõistagi olid kõik meelemürgid olemas ka NKVD arsenalis . </s> </p>
<p> <s> Niisuguste lõhnadega kaua vastu ei pea . </s> <s> Uurimisaluse kehast lasti ka läbi elektrivoolu . </s> <s> Ta kannatas selle kõik vapralt välja , jäi üsna külmaks ja väitis kangekaelselt , et ta on süütu , et ta on maailma ausaim kommunist ega tea mingisugustest salasepitsustest midagi . </s> <s> Ta mõtles tuttavatele , kes veel vabadusse olid jäänud . </s> <s> Siis ilmusid tema näkku väga paljud kortsud . </s> <s> Harilikult pole nii hulgaliselt kortse ühelgi neljakümne ühe aastasel inimesel . </s> <s> Kuid Unt muutus kribuliseks nagu pargitud nahk . </s> </p>
<p> <s> Erinõupidamine määras Undile mahalaskmise ühes kõigi õiguste kaotamisega . </s> <s> Eksministrit aga ei lastud kohe maha . </s> <s> Alles mõne päeva pärast viidi ta , habetunud ja kõhn , kinnisesse halli furgooni . </s> <s> Kuigi kevad oli täielikult oma õigustesse astunud , leidus elu viimases kongis siiski küllalt jäist niiskust . </s> <s> Sealsamas tema kõrval konutas veel kaks seltsimeest . </s> <s> Üks oli teadvuseta ja oigas ning tema kohta midagi olulist teada ei saanud , teine aga oli endine kommunaalmajanduse rahvakomissariaadi töötaja , kes oli endale lubanud " klikevaimulisi " väljendusi . </s> </p>
<p> <s> Unt ja tema seltsimees tulid metsalagendikul maha . </s> <s> Just seal nad maha lastigi . </s> <s> Puud kohisesid , õied ja püssirohusuits lõhnasid teineteise võidu , teineteist oma lõhnaomadustega üle trumbates . </s> <s> Loodus tärkab ja inimene ei taha surra , ta tunneb , kuidas süda tuksub ja käed liiguvad . </s> <s> Kusagil eemal mainivad tšekistid tema perekonnanime ja seegi tundub nüüd armsam kui kunagi varem . </s> <s> Heinamaal on auk ja selle kaldad liiga järsud . </s> <s> Nende ümber levib noore , alles küpsust saavutava heina lõhn . </s> <s> Augus on veriseid mehi , pandlaid , metalli , raudrohtu , timuteid , kruusa ja liiva . </s> <s> Mingi mehe suur pea jonnaka lõuaga on keeratud ebaloomulikult viltu . </s> </p>
<p> <s> Unt seisab näoga augu poole ja teab , et püstolite laadimiseks läheb veel aega . </s> <s> Teine ministeeriumiametnik nutab , on transis . </s> <s> Kõigil on käed kinni seotud peenikese traadiga , nii peenikese , et vaid käte punsunud nahk tunnistab selle traadi teravust ja tugevust . </s> </p>
<p> <s> Augus on suur laipade virn . </s> <s> Pole enam mingit vahet , kes mingisugune inimene oli , laipadena on nad kõik ühesugused loppis . </s> <s> Näod on kõigil pilves , keegi ei naerata ja juba on uuedki hukatavad valmis sulanduma nende hulka . </s> <s> Nad on valmis astuma ühe sammu alla , auku . </s> </p>
<p> <s> Ka Unt on valmis seda tegema . </s> <s> Tema jalg on juba õhus , ta ootab lasku kuklasse . </s> <s> Kusagil hauguvad kurjad koerad , kes samuti ei vaata hea pilguga vangide kohesele mahalaskmisele , nad tahavad enne rebida , liha proovida . </s> <s> Niisuguse ebakindla ja hajuva pildiga maailma lõpetab Maksim Unt . </s> <s> Pilk koertele , pilk püstolilaadijatele , pilk mustale mullale täpipealt augu äärel — need on tema viimased sammud ja viimased mõtted . </s> <s> Pärast ajusurma ei tule enam teadagi ei samme ega mõtteid . </s> <s> Käed ettepoole , jalad täiesti lõdvad , kõht tagasi langemas . </s> <s> NKVD arst võis vähemalt selle hukkamise kohta kirjutada täiesti positiivse iseloomustuse : kõik läks nagu kellavärgis , vigadeta . </s> <s> Iga hukatava teadvuses väike plahvatus ja valguse kustumine . </s> </p>
<p> <s> Veri pritsib . </s> <s> Püstolikukk ei ole päriselt tagasi paiskunud , seda peab veel kohendama . </s> </p></div2><div2 type="alaosa"><head> Johannes Vares-Barbarus </head>
<p> <s> " Meie oleme näinud , et kaovad väikesed ja suured riigidki , kaovad valitsused , üksikud juhid , ent rahvas kui riigi sisu ja tuum jääb . /— — — / </s> </p>
<p> <s> Kes on sündinud eestlaseks , see ka jääb selleks — ükskõik missugustes olukordades . /— — — / Meie kõik oleme patrioodid ja armastame oma maad ja rahvast kui meie iseseisvuse alust ja tuge . </s> </p>
<p> <s> Meie rahvas ei ole nii suur , et võiksime sellele korralagedusega kaotusi ja kahju tuua . " </s> </p>
<p> <s> Vares-Barbaruse raadiokõnest " Eesti rahvas on terve ja kaine " </s> </p>
<p> <s> Aprill 1944. </s> <s> Punaarmee pommitab Pärnut ja Viljandit . </s> <s> Rahvas jõuab kiiresti äratundmisele , et venelased viskavad pomme küll äärelinna , kuid linna keskele mitte . </s> <s> Kohe tekib ka kuulujutt : Viljandi on dr. Varese kodulinn , Pärnu aga koolilinn . </s> <s> Küllap on dr. Vares keelanud punalendureil neisse linnadesse pomme visata . </s> <s> " Niipalju tal vaesekesel , tähendab , siiski võimu oli , " arutavad " asjatundjad " . </s> <s> See on kahjuks vale . </s> </p>
<p> <s> 1940 . aasta juunivalitsusse kuulusid mehed , kes soovisid päästa , mis päästa annab . </s> <s> Eestlased võõrvõimude struktuuriüksustes — see on omaette teema . </s> <s> Lahingus Durbe järve ääres ( Leedumaal ) 1260 oli nii kitsas tee , et ratsudega läbi ei pääsenud . </s> <s> Pidi sadulast maha tulema . </s> <s> Jalameesteks keeldusid hakkamast Taani kuninga vasallid ja mõned orduvennad . </s> <s> Eestlased seadsid ülemjuhataja fakti ette , et ratsudelt peab maha tulema kogu vägi , mitte ainult üksikud erandid . </s> <s> Eestlaste soove võeti kuulda , sest nad olid head sõjamehed . </s> <s> Niisiis maadligi hiiliv vastupanu juba rahvuse algusest peale ! </s> </p>
<p> <s> Ent kunagi ei ole eestlaste passiivses , võõrvõimude poolt aktsepteerituna nn. sisemises ja pooleldi märkamatus vastupanus jõudnud kõrgetele võtmekohtadele nii nõrku isiksusi kui Johannes Vares-Barbarus ... </s> </p>
<p> <s> Vabariigi presidendi asjaajaja ja asjadevalitseja Elmar Tambek palus peaminister Vareselt heaperemehelikku suhtumist Kadrioru lossi . — " " Ma otse vannutan teid , hr doktor , kui kunstiinimest , olge heaperemehelik nende vastu ! </s> <s> Sest Eesti Vabariigi President vajab neid ükskord jälle . " </s> </p>
<p> <s> Vares oli püsti tõusnud . </s> <s> Mulle jumalagajätuks kätt andes ta lubas : " Olge mureta , hr Tambek . </s> <s> Mina teen teie palve oma südameasjaks . " </s> </p>
<p> <s> Tulin ära . </s> <s> Varese käesurve oli väga lõtv . </s> <s> Sellest mehest ei olnud suurt asja . </s> <s> Kahtlesin väga , kas ta suudab oma lubadust pidada . </s> <s> " 127 </s> </p>
<p> <s> Omapärane seisukoht Varese ja tema tegutsemismotiivide kohta oli suursaadikul Moskvas August Reil , kes pidas tarapitalase õiglussõnumit vemmalvärsikesteks . </s> <s> Et kui luuletad , siis oled tingimata üks igavene vemmal . </s> <s> Eesti üks asjalikumaid poliitikuid ei pidanud vajalikuks kunstnikuhinge avalduste mõistmist : </s> </p>
<p> <s> " Vares oli niihästi mulle kui presidendile isiklikult peaaegu täiesti tundmatu . </s> <s> Ainus asi , mida me teadsime ja mida vast ehk võis teataval määral lugeda tema poliitiliste vaadete ja sümpaatiate näitajaks , oli see , et ta oli vahete-vahel avaldanud epigramme ja muid vemmalvärsse , millistes ähmasel ja segasel kujul peegeldus midagi vasakpoolse radikalismi taolist , mis oli moeasjaks ühes väikeses kirjanduslike boheemlaste ringikeses . </s> <s> Keegi ei olnud neile poliitilise värvinguga enda-väljareageerimistele vemmalvärsside kujul erilist tähtsust omistanud . </s> <s> Neid peeti üldiselt ilmsüütuteks veiderdamisteks , millistega Vares-Barbarus ja mõned teised sama sorti luuletajad olid püüdnud tähelepanu äratada ( épater le bourgeois ) . </s> <s> Mõte , et temal võiks mingi ühendus olla kommunistide urgitseva põrandaaluse tegevusega , näis lihtsalt fantastiline olevat . </s> <s> Sellepärast jäi tõeliseks mõistatuseks , mispärast just see mees oli välja valitud uue , " sovjetisõbraliku " valitsuse juhiks Eestis . </s> </p>
<p> <s> Nõupidamisel peaminister J. Uluotsa ja sõjavägede ülemjuhataja kindral J. Laidoneriga kella nelja ajal pärast lõunat , millisest nõupidamisest president palus ka mind osa võtta , iseloomustas esimene , kes Varest üsna hästi tundis temaga gümnaasiumis ühes klassis olles , teda kui edevavõitu isikut , kelle käremeelsust keegi ei olnud kunagi tõsiselt võtnud . </s> <s> Maha arvates see tema nõrkus , oli ta peaministri arvates üsna korralik inimene ja lojaalne kodanik . </s> <s> Ta luges ettekujutamatuks , et see mees võiks teadlikult ja tahtlikult töötada ses suunas , et aidata eesti rahva suveräänseid õigusi ja rahvuslikku vabadust hävitada . </s> <s> Kuid ka peaminister ei suutnud ühtegi seletust leida , mispärast just see mees oli Moskva poolt välja valitud selleks , et teda " sovjetisõbraliku " Eesti valitsuse etteotsa seada . </s> </p>
<p> <s> Kuid olgu kuidas tahes , sellest ei saanud juttugi olla , et keelduda Ždanovi soove täitmast . </s> <s> Varese nimi oli üles kerkinud siis , kui president oli Ždanovit informeerinud oma kavatsust teha minule ülesandeks uus kabinett moodustada , tuues lühidalt ka selle valiku põhjused . </s> <s> Ždanovi vastus oli olnud , et hr Rei kandidatuur ei ole praegu vastuvõetav . </s> <s> Kohe selle järele oli ta Varese nimega välja tulnud . </s> <s> " 129 </s> </p>
<p> <s> " Värsid surevast tütarlapsest " ja teiste Barbaruse meistriteoste vemmalvärssideks pidamine näitab palju eelkõige Rei sisemaailma staatikast . </s> </p>
<p> <s> Murdumatum kui 1940. aastal oli Vares kooliajal . </s> <s> Tsaariajal olid kõik üllatunud , kui ootamatult kerkis päevakorda tema Pärnu gümnaasiumist väljaheitmine . </s> <s> Vares tõlkis noortepärasele kooliajakirjale " Molodaja Zizn " Nietzsche artikli . </s> <s> Keegi pidas seda liiga uuemeelseks ja nii sattus ajakirja esimene number kellegi kõrvalise käest poliitilise politsei kätte . </s> <s> Ühel hommikul teatas gümnaasiumi direktor õpetajate toas , et õppeosakonna kuraator on Pärnusse jõudnud , et isiklikult toimetada juurdlust . </s> <s> Põrandaaluses õpilaskoondises , kes ajalehte välja andis , oli omavahel tülli mindud ja asjast seega sandarmitele teatatud . </s> </p>
<p> <s> Vahepeal oli poliitilise politsei ülem Riiast käinud kohapeal ja asja kui lapsikuse lõpetanud . </s> <s> Lubamatuna paistis temale vaid lehes olev märkus , et Pärnu tütarlaste gümnaasiumis kasvatatakse hoori . </s> <s> Ometi ei lõppenud asi sellega ning kohale ilmus õppeosakonna kuraator ise . </s> <s> Õhtuks kutsuti kokku pedagoogikanõukogu . </s> <s> Kuraator võttis sõna esimesena . </s> <s> Mees ütles , et ehkki poliitiline politsei ei leidnud süü tunnuseid , ei tohi pedagoogid sellest siiski nii kergelt mööda minna . </s> <s> Karistamiseks esitas kuraator kolm õpilast . </s> <s> Süüdlasi iseloomustas ta nii : esimene — sakslane – hakkanud nutma ; teine — juut — keerutas välja ; kolmas — eestlane – aga karjus väga kangekaelselt : " See on minu veene ja minu idee ja mina olen selle kirjutanud . " </s> <s> Nii jäi eestlane kõige suuremaks süüdlaseks , kelle range karistamise suhtes ei saavat olla mingit kahtlust . </s> <s> Tema koht ei olevat enam ei Pärnu gümnaasiumis ega üheski teises Vene impeeriumi koolis . </s> <s> Ometi sai Vares , pärast suuri hingelisi heitlusi , veel ka ülikooli , kuid eesti ülikoolis pole ta iial õppinud . </s> <s> Arstiteaduslikke aineid anti paremini Kiievi ülikoolis . </s> </p>
<p> <s> Ta hakkas sotsialismi uskuma niipea , kui see 1917. aastal nähtavale ilmus . </s> <s> Tema ülikeerukalt värsistatud mõtted polnud lõppkokkuvõttes muud kui poleemika iseendaga : kas sotsialism pannakse siin- ja sealpool piiri kehtima või mitte ? </s> <s> Neist uskujaist oli kirjandusmaailmas mõjukaim Louis Aragon ( 1897—1982 ) . </s> <s> Üksnes eesti kommunistid ei suutnud esialgu piisavalt hästi hinnata Varese valitud revolutsioonilise poeedi teed ( vt. Otto Rästas " Põrandaalused " , lk. 129 ) . </s> </p>
<p> <s> Vasakpoolsete poeetide suurimaks komplimendiks üksteisele oli vihje " aragonismidele " . </s> <s> Semper kirjutas Barbarusele 5. aprillil 1932 : " Raske südamega kiirustan Sulle vastama . </s> <s> Asi puudutab just Sinu " aragonismi " . </s> <s> Nähtavasti Sa ei kujutle hästi olukorda , mis " Loomingu " ümber on tekkinud , kui nüüd saadad avaldamiseks kasvõi ainult luulelised võrdlused sirbist , vasarast ja viisnurgast . </s> <s> Küsimus ei ole mitte uutes kallaletungides minule rahvuslaste poolt , mis jumal-teab kui tähtsad pole , vaid palju enam , ehk otsesõnu öeldes " Loomingu " olemasolus . </s> <s> " 129 Mainitud sirbist ja vasarast oli juttu Barbaruse luuletuses " Vabakevad 2 " , millest loeme : " et veren viisnurk , sirp , — sest vasar , / ning maailm suurim ääs ja alas , / kun vormin teoseks iseenese . " </s> <s> ( ilmus kogus " E. V.-r " ) . </s> <s> Sirbi ja vasara motiive on Barbarusel niihästi varem kui hiljem , ent selle konkreetse luuletuse lükkas tuttav toimetajahärra tagasi ( " Sinu vereliblede koostis esitatakse asitõendina ja seda kasutatakse " Loomingu " vastu " , kirjutab Semper sealsamas ) . </s> </p>
<p> <s> Rahvuslaste Liit ründas Semperi " Loomingu " toimetamist eriti teravalt alates maist 1932. </s> </p>
<p> <s> Lisaks vasakpoolitsemisele oli Varesel " teine pool " – mugav kodanlaseelu , millest on olnud väga palju juttu nii pagulasajakirjanduses kui ka Eestis taasiseseisvumisajal ( väga hea töölise kuutöötasu kippus kriisiajal 50 krooni kanti , samal ajal maksis Vares ainuüksi oma Pärnu maja eest üüri 200 krooni kuus ) . </s> <s> Et ta oli rahva hulgas hinnatud , siis Vabariigi mõnitamist talle eriti ette ei heidetud , teda ei süüdistatud kommunismis , samuti puuduvad andmed , nagu oleks teda pidevalt ja järelejätmatult jälginud polpoli agendid . </s> <s> Vares tuli võrdlemisi lihtsalt elust läbi , kuid tema raskes iseloomus peitus raskepärane seksuaalne ego , milles tähelepanu oli iseendal kui ihaldusobjektil : </s> </p>
<p> <s> " Sääl tuli meile vastu , ühe jala peal liblikkergelt keksiden , poeet Johannes Barbarus — suur karvane mees , oma roosat lillelist ihu igale vastutulijale anduva naisena 10 marga eest pakkuden . </s> <s> Seesinane lummutis ... </s> <s> " 130 Seda on võimalik võrrelda ridadega Barbaruse " Vahekordadest " : " Oo , ostke ka mind , luuletajat-meest , / kodanlised daamid , oma hinge lupanaariumi , / kui haruldast taime te sydameakvaariumi ! </s> <s> " . </s> </p>
<p> <s> Barbaruse " Fata-Morganas " kriipsutatakse ihade nautimist ju otsekohe alla . </s> <s> Seejuures meedikule kohaselt , väga suure füüsilise tajutavusega : " Kuis õnnes võrratu , kui saan , mu Monna-Liisa , / Su rüppe pitses' ( s.t. pitsides ) peita rõõmupiisa . </s> <s> " 131 </s> </p>
<p> <s> Mitte ainult Kingissepp ja Rästas ei pahandanud siurulaste ja tarapitalaste erootilise loomingu peale . </s> <s> Peagi kirjutas keelemees Johannes Aavik , kes ka ise tarapitalastega läbi käis ja muuhulgas oma artikleid " Tarapita " albumis avaldas : " Et seesuguse erootika esilepuhkemine meie luules sündis just sõja ajal , siis on see kõige taunitavam nähtus . </s> <s> Mõtelge ometi : keset pingutusi , viletsusi ja hädi ... — nemad laulsid oma erootilisi elamusi ja naudinguid , omalt poolt veel tõstes ja edendades sõja-ajale omast lodevust ja rikkumust . </s> <s> " 132 Jah , mis see siis lõpuks oli ? ! </s> <s> Lõpetagem Aaviku mõttekäik : see oli viide Üliinimesele : mina , ecce homo võin laulda ka siis , kui Surm peab lõikust , keegi ei suuda seda takistada . </s> <s> Barbaruse ja Semperi eeskuju oli Huysman ( kulla- ja hõbedapillerkaari " A rebours " autor ) , rafineeritud naudingute ülistaja . </s> <s> Selles loomingus oli midagi , mis otsekui sundis nartsislikkusele . </s> <s> Barbarus oli oma aja laps ja see aeg käskis pärast ipriidipilvi rindel kaevikute kohal mõtelda peenetele daamidele ja lõhnaõlipilvedele . </s> <s> Veel kord võeti kilbile deviis " Ilu päästab maailma ! " ega tehtud vahet , oli see siis segipaisatud , dadaistlik ilu või range kubism . </s> <s> Metsikusteks peeti igasugust vägivalda , välja arvatud revolutsioonivõitlus , eriti just Venemaal . </s> </p>
<p> <s> " Mis see on ? </s> <s> Kas vahest midagi pärvärsi ? </s> </p>
<p> <s> Huysmanliku naudingu siin sulgen värssi . </s> </p>
<p> <s> Puuduten ta kuuma kaela , käsivarsi , </s> </p>
<p> <s> kallistaden seda ihu kirglist , kõhna , </s> </p>
<p> <s> jäänd mu peole nahast , higist , juustest lõhna , </s> </p>
<p> <s> mille sean on odöör Coeur de Violette . </s> </p>
<p> <s> Haistan sellen seon aroomitsevat kätt . </s> </p>
<p> <s> Meeli valdab enne tundmatu akkord : </s> </p>
<p> <s> Seda lõhna tahaks tajuda veel kord ! </s> </p>
<p> <s> Mis see on ? </s> <s> Ma rahun paigal olla ei kärsi . </s> </p>
<p> <s> Pean pärvärsi tunde üle kandma värssi . " </s> </p>
<p> <s> Johannes Semper " Lõhnade akkord " 133 </s> </p>
<p> <s> " Olen armukade vahel : nahk , riie , metall </s> </p>
<p> <s> katab naise , langeb ümber ta kaela . </s> </p>
<p> <s> Ah oleksin mina see siidpehme sall , </s> </p>
<p> <s> käed moodustaksid kallistava paela . </s> </p>
<p> <s> Jään seisma : daam — automaat , mannekeen , </s> </p>
<p> <s> vaateakende šarm — Kolombiina </s> </p>
<p> <s> mu een äkki , — olengi õrn Arlekiin , </s> </p>
<p> <s> ah , muus , jäta järel' , ära piina . " </s> </p>
<p> <s> " Elu koosneb vitriinest , vaateakendel hing : </s> </p>
<p> <s> pesu — tundmused õrnad , mehe igatsus — kleit </s> </p>
<p> <s> meeleoluks naise jalal muutub kuldblond king , </s> </p>
<p> <s> siidsukk uvertüürina kuulutab reit . </s> </p>
<p> <s> Bluus — kerge siidpilv , samet — peopesa kuum </s> </p>
<p> <s> ümber piha , ümber võpatava rinna . </s> </p>
<p> <s> Ainult riietet kohal on väärtuslik tuum , </s> </p>
<p> <s> ainult katte all väärib oma hinna . </s> <s> " " </s> </p>
<p> <s> Johannes Barbarus " Vitriinid öös " 134 </s> </p>
<p> <s> Ta oli hellitatud ja äärmuseni egotsentriline , samas Euroopa arenenud riigi tüüpiline kodanik , kes isegi sõja ajal mõtles armastuse õrnusest . </s> </p>
<p> <s> Huvitav on Varese luulet võrrelda mastaapsema loojaga , kelleks oli Richard Roht , " Üksinduse meeleolude " ( 1914 ) dekadentlik salongikunstnik . </s> <s> Rohul on samalaadsed " valged unenäod " nagu Barbarusel või Karl Ast-Rumoril ja temagi hakkab hiljem otsima ühiskondlikumat tõde , mis kuuluks ainult talle enesele . </s> <s> Kõigil kolmel on ühiseks ideaaliks kahvatu , pika katmata kaelaga naine , kelle salongist viiks kangelase tee suurte tegudeni rahva päästmisel . </s> <s> Vares kirjutab oma varajases kangelaslaulus , mis kannab endas märki pikaajalistest mõtisklustest soomeugri ürgkangelaste üle : </s> </p>
<p> <s> " Käind läbi maad , küll kiskjana ürglaantes </s> </p>
<p> <s> Ma luurand saaki — hirve , nõtket naist : </s> </p>
<p> <s> ehk tuleb ootamata metsa salaradu , </s> </p>
<p> <s> see kaval vingerdaja — põgeneja madu , — </s> </p>
<p> <s> Ehk tabaks looma , suruks maha vaist , </s> </p>
<p> <s> Naispaind'va keha , — pöörlev himu soontes ! ... </s> </p>
<p> <s> Selg küürus , adra taga käinud vaevas , </s> </p>
<p> <s> Ma palehigis saavutanud söögi , </s> </p>
<p> <s> Käind tapperina sõjalaste reas , — </s> </p>
<p> <s> Rind tugev kilbis , kübar raudne pääs ; </s> </p>
<p> <s> Kui tulin — tõrjund vaenuliste löögi , </s> </p>
<p> <s> Mind ootsid naiste käed , kui laht'ne õnnetaevas . " </s> </p>
<p> <s> Johannes Barbarus " Fata-Morgana " 135 </s> </p>
<p> <s> Tema loomingut lugedes veendume , et lausa väga paljud Varese luulekujundid on pärit meditsiinist . </s> <s> Vares oli elukutseline halastaja . </s> <s> Palju andmeid kõneleb sellest , et väga vaestelt patsientidelt ta raha ei võtnud . </s> <s> Gulliveri' " Laputa " eeskujul luuletab ta naist kirjeldades : " kui nad tahavad näiteks kiita naise või mingi looma ilu , nad kirjeldavad teda rombide , ringide , parallelogrammide , ellipsite ja teiste geomeetriliste terminite abil või oskussõnadega , mis on võetud muusikast . " </s> <s> ( " Gulliveri reisid " ) Sügavalt haritud ja väga lugupeetud inimesena läkski Barbarusel päevast päeva matemaatikat vaja , sest lisaks arstipraksisele oli tal veel ka leiutaja-ratsionaliseerijatöö . </s> <s> Ta püüdis meditsiinilise abi andmist veelgi enam lihtsustada , leiutades uut tüüpi pleuramõõduaparaadi.136 </s> </p>
<p> <s> Tänu oma arstiametile tundis ta oma tulevast naist , keda ravis Narvas , Vabadussõja lahingute vaheajal . </s> <s> Ta kirjutab 1919. aasta " Odamehes " ( 3/4 ) sõja õnnetusi ja häda naise ilule vastandades ehtbarbarusliku luuletuse " Preili Siuts'ile " ( kannab seal veel uhket ja armastatud neiupõlvenime Ille ( Emilie ) Roode ) : </s> </p>
<p> <s> " Ma tulin sõjakeerus Narva ... </s> </p>
<p> <s> Käes hilissügis , pargid a'avad karva , </s> </p>
<p> <s> teed soppund jooksvad orgu , tõusvad mäkke </s> </p>
<p> <s> ja kõrgilt vahib kallaste graniit , </s> </p>
<p> <s> kui kaugel mürtsub , raksub dünamiit , </s> </p>
<p> <s> kui rutul mehed tegevasse väkke . " </s> </p>
<p> <s> Põnevusjutt Barbarusest </s> </p>
<p> <s> Mis on tagantjäreletarkus ? </s> <s> " Juba palju , palju aastaid tagasi aimasin ma , et korralikust tohtrist saab riigikukutaja . " </s> <s> 1924. aastal sõitis Pärnus ringi päris ohtralt taksojuhte , kellest Barbarus kirjutas novellis " Ametivennad " . </s> <s> Kirjutas mitte just meeldivas plaanis ( taksojuhtide vilgas tegevus ahmib voorimeestelt leivatöö ära ) . </s> <s> 30. novembri 1965 " Eesti Päevalehes " kirjutas aga vana Pärnu taksojuht Hans Laos ilusa tõepärase seiklusjutu , mille peategelaseks Johannes Vares-Barbarus : </s> </p>
<p> <s> " Üks mu kindlamaid " kundesid " oli tuntud Pärnu arst dr. Johannes Vares , kirjanikunimega Barbarus , kellest 1940. aastal sai üks Eesti Vabariigi hävitajaid . </s> <s> Mul tuli teda järjekindlalt sõidutada haigete juurde ja vahel koguni maale . </s> <s> Meil oli väga tihe kontakt ja niipea kui temal oli vaja kuhugi sõita , helistas mulle ... </s> <s> Sõidu ajal oli meil tavaliselt elav jutuajamine , kuid niipalju kui mäletan , poliitikat meie üldse ei puudutanud . </s> <s> Isegi sellele vaatamata , et pärast Vabadussõda valitsesid meil võrdlemisi keerulised olukorrad . </s> </p>
<p> <s> Nii selgesti on jäänud meelde , et ööl vastu 1. detsembrit 1924. a. helises jälle mu korteris telefon . </s> <s> Kui võtsin kuuldetoru , kuulsin dr. Varese ärritatud häält , kes käskis mul viibimata kohale sõita , kuna teda ootavat keegi raskesti haigestunud taluinimene Tahkurannas , kus ühes kohas pöörasime üksikusse talusse sisse . </s> </p>
<p> <s> Mulle tundus imelikuna , et sel korral kogu sõidu ajal ei lausunud dr. Vares pea ühtegi sõna . </s> <s> Ta istus otsekui sügavatesse mõtetesse vajununa ja mina ei tahtnud teda ka segama hakata . </s> <s> Arvestasin endamisi , et tema mõtted viibivad raske haigusjuhtumi juures , millest tingituna on ka sõnaaher . </s> </p>
<p> <s> Kohale jõudes astusime mõlemad talumajja . </s> <s> Dr. Vares läks kohe haige juurde tagumistesse ruumidesse , kuna mina jäin teda eestoas ootama . </s> <s> Seekordne haige läbivaatus vältas ka erakordselt kaua — üle kahe tunni . </s> <s> Kes oli haige ja mis haigus teda oli tabanud , selle üle meil tagasiteel juttu üldse polnud . </s> <s> Samuti ei saanud sellest ka hiljem kuulda . /— — — / Kui olime Tahkuranda sõitnud sügisöö pimeduses , siis tagasi sõites hakkas idas paistma koidupuna . </s> </p>
<p> <s> Jõudnud umbes Uulu mõisa lähedusse , sõitis meile vastu teine taksoauto . </s> <s> Seda nähes koputas dr. Vares mulle õlale , andes märku peatumiseks . </s> <s> Täitsin ka selle soovi . </s> <s> See jäi samal ajal seisma ja nüüd nägin , et dr. Vares kohtus selles autos istunud pika , tihedate vurrudega mehega . </s> <s> Teda nähes meenus mulle linnas kuuldud jutt salapärasest vuntsidega mehest , kes mõni päev tagasi oli kohale ilmunud ja keda nähti mitmel pool ringi luusimas . </s> <s> Nagu räägiti , olid need tal ühel tantsuõhtul , kusagil kõrtsis eest maha kukkunud , mille üle ta hirmsasti kohkunud . /— — — / </s> </p>
<p> <s> Ka dr. Vares lahkus autost ja kohtus selle vuntsidega mehega . </s> <s> Nad liikusid autodest vähe eemale , kus alustasid jutuajamist , kätega vehklemise saatel . </s> <s> Seejuures paistis eriti elavas hoos olevat too vuntsidega mees . </s> <s> Nagu läbi hommikuse vaikuse kuuldud üksikutest lausetest võisin aru saada , olevat Tallinnas toimunud kommunistide riigipööre , kuid see surutud maha . </s> <s> Dr. Varese jutuajamine võõra mehega kujunes üsna lühikeseks , mille järele mõlemad istusid autodesse . </s> <s> Meie sõitsime tagasi Pärnu , kuna teine taksoauto sõitis Kabli poole . " </s> </p>
<p> <s> Barbarus on samuti kirjeldanud toonase ajastu meeleolusid ja nimelt nii : </s> </p>
<p> <s> " Arm voolab minust — altruismi laava , </s> </p>
<p> <s> ma otsin ylesse ja aitan mässuohvert , </s> </p>
<p> <s> seon , puhtaks pesen iga saadud haava </s> </p>
<p> <s> ja ruttan kõikjale , kun tarvis arsti — tohtert . " </s> </p>
<p> <s> ( " Vahekorrad " , lk 21 ) </s> </p>
<p> <s> Niisiis ei mingit juttu , et luuletaja ise võiks mingilgi moel mässus osaleda , kui ühe selle öö haige ravimiseks kulub tervelt kaks tundi . </s> <s> Jutt ärakukkuvatest vuntsidest pole aga just väga usaldatav . </s> <s> Tihedaid vurre kandis toona enamik punastest , nii et selle tunnusmärgi järgi on konkreetset meest ajaloost raske üles leida . </s> <s> Siiski vastab niisugusele kirjeldusele Pärnu revolutsionäär Aleksander Sipria , kelle rippuvad vuntsid sattusid alailma supi sisse . </s> <s> Aga kes teab , võib-olla oli koguni tegu suure Johannes Jürna endaga . </s> </p>
<p> <s> Aleksander Jõeäär . </s> <s> Missuguselt pinnalt tekib fašism ? </s> </p>
<p> <s> " Kui väike rühmitus , kelle selja taga seisab paremal juhul vaid väike osa töölistest , kellel puudub vähimgi side oma maa proletariaadiga ja kes pealegi poliitilise propaganda asemel läbi ajama peab vaid majanduslikkude nõudmiste püstitamisega , see on kihihuvide rõhutamisega , — ennast kogu tööliskonna esindajana laseb tõmmata läbirääkimistesse koguni fashistlikult meelestatud isikutega , siis on sellega kogu võitlusrinne segi paisatud . </s> <s> Ei saa enam aru , kus on sõber , kus vaenlane . </s> <s> Kuradi väljaajamine Peltsebuuliga pole aga kunagi andnud häid tagajärgi . </s> <s> Võideldes demokraatia eest ja fashistlikkude führerite vastu väljaspool ei vaja tööliskond ka seespool führereid , kes iseenda algatusel etteotsa kipuvad . </s> </p>
<p> <s> Killustumise tulemus oleks see , et laialised töölisringkonnad oleksid välja lülitatud demokraatlikust rindest , Riigivolikokku pääseks paremal juhul vaid kääbusrühmake tööliskonna esindajaid , kuna igat sorti fashistid selletõttu tööliskonna arvel oma esindajate arvu aina suurendaksid . </s> <s> Sellega oleks hulgaks ajaks ette määratud ka tööliskonna poliitiline orjastamine , lisaks majanduslikule . </s> </p>
<p> <s> See oleks tööliskonna isehakanud juhtide tegutsemise tagajärg . </s> <s> See oleks ühtlasi küll nende poliitiline enesetapp , kuid kahjuks lasevad nad sellega mitte ainult endid õhku , vaid mõjuvad kaasa ka selleks , et otsustavas lahingus kaotab Eesti tööliskond , kaotab demokraatia . </s> </p>
<p> <s> Seda ei tahtnud marksistid , ja sellest on tingitud nende edaspidine tegutsemine koos ESTP ametliku tiivaga , kui selleks võimalused avanevad ; selle asemel , et pühas vihas raevutseda selle koos töötamise üle , peaksid kõik töölisliikumise tegelased oma isiklikkude sümpaatiate ja antipaatiate peale vaatamata , sellega ühinema . </s> <s> Raevutseda on õigus vaid meie vastastel , kellele ühise koostöö tõttu esineme tugevamate vastastena . </s> </p>
<p> <s> Mida taotleb Tööliskoda , kus on väljaspoolt ametiühinguid ametisse palgatud isikud ? </s> /---/ <s> Esiteks , juhtivust ametiühingute üle . </s> <s> Teiseks , kogu töölisklassi eemaldamist ametiühinguist , isegi ideoloogilist eemaldamist . </s> <s> Kolmandaks , teisitimõtlejate eemaldamist töölisliikumisest . </s> <s> Ühe sõnaga : kogu töölisklassi võtmist hoolekande alla ja vaba isetegevuse hävitamist töölisklassist . </s> <s> Eks sedasama ole püüdnud kätte saada mõni teinegi varemalt , kuid tagajärjetult . </s> </p>
<p> <s> Et sarnaseid püüdeid kogu ametiühingulise ja töölisliikumise monopoliseerimiseks märgata on , seda avaldab kõige kujukamalt oma lihtsameelses otsekohesuses kirjutis viimases " Trükitöölise " numbris ( 7/1937 ) . </s> <s> Kui kirjutised " Tööliskoja Teatajas " Nr 9 ja " Vaba Maa " nr. 207 neid püüdeid veel kuidagi maskeeritult ja läbi lillede paista lasevad , siis " Trükitööline " ei vaja enam mingit viigilehte ega lille . </s> <s> Seal kirjutab keegi vanadest ametiühinglastest , kindla poliitilise ilmavaatega inimestest , kes alati ausalt oma veenete eest on võidelnud , sarnases iseloomulikus toonis , mis vägisi sunnib küsima , kas selle kirjutise autor tõepoolest ei ole tabavalt iseloomustanud ennast ja oma mõttevendi , kui ta väidab : " Viimasel ajal ( vanad ametiühinglased , kellest ta kirjutab , igatahes pole esile kerkinud viimasel ajal , vaid osa neist on seisnud meie ametiühingulise liikumise hälli juures ) hakkab esile kerkima ka mõningaid tüüpe , kes püüavad ametiühingulist liikumist muuta oma ratsuks ja sihiks on võetud muuta need organisatsioonid ja neis tegutsevad isikud kas sõnakuulelikeks pollitilisteks tööriistuks , või vastasel korral kõrvaldada need meie tööstusliikumisest . " </s> </p>
<p> <s> On tuntud tõsiasi , et keskmine kodanik otsustab teiste üle harilikult iseenda seisukohast ja arvab , et teised tegutsevad samadel motiividel kui teine seda teeb . " </s> </p>
<p> <s> ( " Tööliskonna ühinemise kaudu demokraatiani " , Tallinn 1937 ) </s> </p>
<p> <s> Hans Kruus " Kuidas Härta nukk uue kleidi sai " </s> </p>
<p> <s> Mänguplatsil lamas ühe tüdruku roosa mängunukk , paljas kui porgand . </s> <s> Ja siin tekkiski mul mõte , mille kohe välja ladusin : </s> </p>
<p> <s> " Kuule , Härta , sul pupe paljas ; ma teen talle kleidi selga . " </s> </p>
<p> <s> Juuresolijad pahvatasid naerma . </s> <s> Keegi lausa röökis . </s> <s> Tüdrukud kilkasid . </s> <s> Mul oli heameel : ometi kord olin minagi menukas olnud ja mitte üksi need naabermaja poisid . </s> <s> Rõõm aga oli üsna üürikene . </s> </p>
<p> <s> " Eks sa tee jah , " ütles naabermaja poiss . </s> <s> " Ilmad hakkavadki juba külmaks minema . </s> <s> Aga Ants , sul ju õmbluskool veel läbi tegemata . " </s> </p>
<p> <s> Naerdi jällegi , kuid mitte enam nii maruliselt kui äsja . </s> <s> Keegi saksik tüdruk kisas : </s> </p>
<p> <s> " Kui intressant ! " </s> </p>
<p> <s> Tundsin , et naabermaja poiss on jällegi minust üle . </s> <s> Ühtlasi hakkasin mõtlema , et lastekari vist ei naernudki minu õnnestunud ütlust , vaid kelkimist . </s> <s> Niisiis polnud naerukisa mulle tunnustus , vaid mind naerdi lihtsalt välja . </s> <s> Kohe kerkis minu ette kohutav väljavaade : kui nüüd juhtubki nii , et pean nukule kleidi selga õmblema ! </s> </p>
<p> <s> Arutati , kas Ants saab nukule kleidi selga õmmeldud . </s> <s> Arvamused läksid lahku . </s> <s> Osa poisse ja kõik tüdrukud arvasid , et saab küll . </s> <s> Teine osa kahtles . </s> <s> Naabermaja poiss kordas jällegi , et mul on õmbluskool lõpetamata ja väitis , et kleidi õmblemisest ei tule midagi välja . </s> <s> Olukord oli kriitiline . </s> </p>
<p> <s> Asja arutamine kestis edasi . </s> <s> Juba oli juttu tähtajast , milleks kleit pidi valmis saama . </s> <s> Küsiti ka minult , kui kaua mul aega läheks . </s> </p>
<p> <s> " Eks see ikka mõnda aega nõua , " arvasin ma . </s> </p>
<p> <s> See ebamäärane vastus ei rahuldanud kedagi . </s> </p>
<p> <s> Jällegi segas vahele see neetud naabermaja poiss : </s> </p>
<p> <s> " Mis seal siis ikka teha on ? ! </s> <s> Lõikad riidetükist kleidi välja , lased masinaga küljed ja otsad ümber ja , näe , pupel ongi munder valmis . " </s> </p>
<p> <s> Mõtlesin ahastuses , et kust ma selle õmblusmasina võtan . </s> <s> Emal seda ju polnud . </s> <s> Teistele ma seda aga ei öelnud . </s> <s> Lohutas mõte , et õmmelda võib ju ka käsitsi . </s> </p>
<p> <s> Kleidi valmisõmblemise tähtajaks suruti vägisi peale järgmine päev . </s> <s> Härta võttis liivalt oma nuku ja ulatas selle üsna graatsilise ning õrna liigutusega mulle . </s> <s> Kõikide nägudele jäi uudishimu . </s> <s> Lapsed hakkasid laiali minema . </s> <s> Mina läksin , Härta roosakas nukk käes , oma toa poole , pea täis väga murelikke mõtteid . </s> </p>
<p> <s> Oli õhtupoolne aeg . </s> <s> Ema oli väljas . </s> <s> See oligi hea . </s> <s> Nii sain olukorra üle omaette järele mõelda . </s> <s> Et kleidi jaoks oli vaja riiet , see oli selge . </s> <s> Kust seda võtta ? </s> <s> Ja edasi — kust ses välja lõigata ? </s> <s> Kuidas kokku õmmelda ? </s> <s> Need olid kõik rasked küsimused . </s> </p>
<p> <s> Mõtlesin juba , et kui õige kõnelda kogu sellest asjast emale ja paluda teda nukule kleit selga õmmelda . </s> <s> Aga nagu piinlik oli sellise asjaga ema ette astuda . </s> <s> Ja mis siis juhtub , kui ema ei nõustu kleiti õmblema ? </s> </p>
<p> <s> Hoovipealse maja katusekambris elas õmbleja Beloussov , kelle tütre Veeraga saime hästi läbi ja sageli ka koos mängisime . </s> <s> Kui õige teda paluda ? </s> <s> Aga Veera või tema mamma kaudu võis teistele lastele teatavaks saada , et mina ei õmmelnudki kleiti . </s> <s> Nii ei jäänudki muud üle kui ise asja kallale asuda . </s> </p>
<p> <s> Jah , aga kust võtta riiet ? </s> <s> Mul tuli meelde , et suure kapi põhjas on ema riidelappide kott . </s> <s> Sealt võis ehk tõesti midagi leida . </s> <s> Varsti oli kott lahti . </s> <s> Ja siin leduski üks sinise põhjaga väikeste valgete tähnidega sitsriide tükk . </s> <s> Mulle meenus , et sellest riidest oli juba üsna ammu tagasi olnud emal pluus . </s> <s> Viimastel aegadel polnud seda enam kuskil näha , arvatavasti oli ära kantud . </s> <s> Seda parem ! </s> <s> Nii ei teki ka suuremat pahandust , sest emal pole vaja enam selle riidega pluusi paigata . </s> </p>
<p> <s> Ma panin riidetüki lauale ja selle peale Härta nuku . </s> <s> Pöörasin siis teise riidepoole ümber nuku . </s> <s> Ja ennäe , riidetükist jätkus , jäi veel ülegi . </s> <s> Panin koti kappi tagasi ja otsisin käärid üles . </s> <s> Nüüd oligi käes uus häda : kuidas lõigata ? </s> <s> Ma olin riietatud nukkusid küll näinud ja neid käeski hoidnud , kuid polnud kunagi tähele pannud , kuidas nende kleidid on õmmeldud . </s> </p>
<p> <s> Mulle meenus , et kapis rippus ema jakk . </s> <s> Võtsin selle ja asusin uurima , kas ei saaks siit eeskuju ka kleidi väljalõikamiseks . </s> </p>
<p> <s> Otsustasin õmmelda midagi kotitaolist ja siis üle õlgade riide nõelaga kokku tõmmata . </s> <s> Oli ette näha , et säärase kaelusega kleit ei saa küll vajalikult efektne . </s> <s> Aga lugu sellest ! </s> <s> Siis oleks järgnenud varrukate külgepanemine ja lõpuks alumise ääre palistamine . </s> <s> Ja nii olekski kogu see värk valmis olnud . </s> <s> Taskut ma ei kavatsenudki õmmelda . </s> <s> Mõõtnud nuku keha järgi kleidi laiuse välja , panin käärid riidesse . </s> <s> Süda põksus küll , kui käärid riiet hammustasid . </s> <s> Ei tea , kuidas see kõik läheb ! </s> <s> Kui lõikamine oli lõpule jõudnud ja ma riide nuku ümbert lahti lasksin , siis selgus minu suureks imestuseks , et riiet oli kleidi jaoks imevähe läinud . /– – –/ </s> </p>
<p> <s> Just siis , kui ma selle küsimuse kallal juurdlesin , kostsid väljast lähenevad sammud . </s> <s> Uks avanes . </s> <s> Ja tuppa astus ema . </s> </p>
<p> <s> See oli hull silmapilk . </s> <s> Kahmasin välkkiirelt nuku ja varjasin selle selja taha . </s> <s> Lauale jäid kaks riidetükki , ühel neist lebasid käärid . </s> <s> Ema oli neid juba märganud , peita neid oli juba hilja . </s> </p>
<p> <s> " Mis õmblustööd sa siin teed ? " küsis ema . </s> <s> Ma ei vastanud midagi . </s> <s> Lihtsalt ei osanud . </s> </p>
<p> <s> " Ja mis asi sul selja taga on ? " jätkas ema küsimist . </s> <s> Ma panin nuku lauale . </s> <s> Varjamisel polnud enam mõtet . </s> </p>
<p> <s> " Ah , sa teed pupele kleiti , " hüüatas ema imestavalt muiates , kuid siiski sõbralikult . </s> <s> Ma ei saanud ikka veel sõna suust . </s> </p>
<p> <s> " See on ju tütarlaste töö , " lausus ema edasi . </s> </p>
<p> <s> Tütarlaste töö ? ! </s> <s> Mul oli juba nutt kurgus . </s> <s> Kirusin endamisi naabermaja poissi . </s> <s> Aga ühtlasi olin tige ka enda peale . </s> <s> Kes küll käskis mind olla nii ettevaatamatu , et võtsin üles selle kleidi õmblemise asja ! </s> </p>
<p> <s> " Kuidas sa siis mõtled seda kleiti teha ? " piinas mind ema oma küsimustega edasi . </s> </p>
<p> <s> Olin jäämas ikka suuremasse kimbatusse . </s> <s> Nüüd ma mõtlesin , et muud väljapääsu enam pole , kui kogu lugu puhtsüdamlikult emale ära rääkida . </s> </p>
<p> <s> Nii see sündiski . </s> <s> Püüdsin kõnelda loost emale võimalikult lühidalt . </s> </p>
<p> <s> Ema kuulas mu juttu tähelepanelikult , siis nagu mõnevõrra hajameelselt , kusjuures ta silmad pöördusid kord minu poole , seejärel kestvamalt lauale , kus ühel riidetükil lamas nukk , teisel ikka veel käärid . </s> </p>
<p> <s> " Missugusest tükist sa siis kleiti tahtsid õmmelda ? " </s> </p>
<p> <s> Mul hakkas vilkuma lootusetäht . </s> <s> Ema selline huvi asja vastu lubas loota , et kogu lugu võtab siiski veel hea pöörde . </s> <s> Ma näitasin käega väiksemale riidetükile , millel lebas jällegi ihualasti roosa nukk . </s> </p>
<p> <s> Ema võttis nuku , pani selle kõrvale , keeras siis väiksema riidetüki kahekordseks , pani ühe ääre nukule kurgu alla , mõõtis kahekordset riidetükki nuku keha järele ja lükkas lõpuks riide eemale , öeldes : </s> </p>
<p> <s> " Ei , sellest riidest küll kleiti ei saa . </s> <s> Tükk on väikene . " </s> </p>
<p> <s> Siis keeras ta suurema riidetüki samuti kahekordseks , mõõtis ka seda nuku ümber ja lausus : </s> </p>
<p> <s> " Jah , sellest tükist saab küll kleidi . " </s> </p>
<p> <s> Ema hakkas pliidi alla tuld tegema : oli vaja valmistada õhtulist.Kui tuli juba pindude kallal pragises , astus ema jällegi laua juurde , passitas suuremat riidetükki veel kord nuku keha ümber ja ütles siis : </s> </p>
<p> <s> " Kuule , poja , ma teen selle kleidi valmis . " </s> </p>
<p> <s> " Kas homseks ? " küsisin . </s> </p>
<p> <s> " Homseks jah ! " </s> </p>
<p> <s> Minu rõõm oli piiritu . </s> <s> Ema ütles ju " poja " , mis oli tema juures alati erilise õrnuse avaldus . </s> <s> Ja see nõusolek kleidi suhtes ! </s> <s> Oleksin lausa hüpanud emale kaela ümber . </s> <s> Et aga sellised tundeavaldused meie perekonnas polnud enam pikemat aega kombeks , siis jäi kaelustus ka seekord ära . </s> </p>
<p> <s> Ema asuski kohe asja kallale . </s> <s> Ta keeras riidetüki veelgi hoolikamalt kahekordseks , passitas midagi ja pistis riidesse kolme kohta nööpnõelad . </s> <s> Nüüd võttis ta käärid ja lõikas nõelamärgete järgi riidesse poolümmarguse augu . </s> <s> See kõik oli ju hoopis teisiti kui mina kavatsesin teha . </s> <s> Mul tekkis juba väikene hirm , et ema rikub viimati ka suure riidetüki ära . </s> <s> Kuid üsna pea selgus , et mu kartus oli asjatu . </s> <s> Ema pistis nuku pea läbi riidesse lõigatud augu . </s> <s> Ja ennäe , kleidi kaelus hakkaski kujunema . </s> </p>
<p> <s> Siis seadis ema ka külgedelt riide nuku keha järgi , pistis ka siia mitmesse kohta nööpnõelu . </s> <s> Seejärel võttis ta käärid . </s> <s> Ettevaatlikult , kuid siiski imekiiresti liikus nende ülemine haru mööda riiet . </s> <s> Üks külg oli lõigatud , järgnes teine . </s> <s> Siis tuli järg kleidi alumiste äärte kätte . </s> <s> Kui ka see töö oli lõpetatud , võttis äsjane riidetükk juba kleidi ilme . </s> </p>
<p> <s> Ema vaatas tehtud tööd ning küsis siis : </s> </p>
<p> <s> " Kas teeme pikkade käistega või lühikestega ? " </s> </p>
<p> <s> Ma ei teadnud esialgu midagi vastata . </s> <s> Hakkasin kiiresti meelde tuletama , missuguste käistega olid tüdrukute kleidid õues . </s> <s> Kuid mul ei tulnudki meelde , missugused need käised olid . </s> </p>
<p> <s> Ema aga arvas : </s> </p>
<p> <s> " Pikkadega ärme teeme . </s> <s> Tüdrukud niisuguseid ei kanna . </s> <s> Teeme keskmistega . " </s> </p>
<p> <s> Hans Kruusi " Sajand lõppes , teine algas " ( 1964 ) on vahest õnnestunuim autobiograafiline teos Eestis kuuekümnendail aastail . </s> <s> Õnnestunud on eelkõige selle põhjalik sisu ja rõhuasetus nimelt sajandite murdepunktile . </s> <s> On huvitav märkida , et Kruus ei kirjutanud ülipakse ja kohati igavaks kippuvaid memuaaride köiteid nagu Oskar Luts , vaid jagas mälestused mingite omaduste järgi kahte kategooriasse : " Sajand lõppes , teine algas " — teos lapse esimestest maailmamuljetest Õpetajate Seminari astumiseni 1907 ning " Ajaratta uutes ringides " — Veebruarirevolutsioonini Petrogradis . </s> <s> Tegevust sotsialistide-revolutsionääride parteis suvekuudel 1917 ja edaspidi Kruus kajastada ei tahtnud , sest ta ei tahtnud " pärleid kuradi kommunistide sekka loopida " , milline mõtteviis süvenes professoris tema pika elu viimaseil aastail . </s> </p>
<p> <s> Aleksander Jõeääre teine ülekuulamine Moskvas 17. juunil 1951 , mil ta murdus </s> </p>
<p> <s> KÜSIMUS : Teid on arreteeritud Nõukogude riigi suhtes vaenuliku tegevuse eest . </s> <s> Teeme teile ettepaneku anda tunnistusi selle õõnestustegevuse kohta . </s> </p>
<p> <s> VASTUS : Õõnestustegevust partei ja nõukogude valitsuse vastu ei ole teinud ja seega ei saa ma ka anda mingeid tunnistusi selle kohta . </s> <s> 1919. aastal Saaremaal elades astusin menševike parteisse , kuid veendudes nende reaktsioonilises rahvavaenulikus poliitikas , astusin nendega võitlusse , taotledes liitu kommunistidega . </s> <s> 1940. aastal , kui moodustati esimene rahvavalitsus dr Varese juhtimisel , mis sai nõukoguliku valitsuse eelkäijaks , kutsuti mind põllutööministri kohusetäitjaks ning leidsin , et minu revolutsioonilised teened õigustavad täielikult seda ametinimetust . </s> </p>
<p> <s> KÜSIMUS : Te petsite parteid ja nõukogude võimu enne aresti , kuid uurimise all teil seda teha ei õnnestu . </s> <s> Rääkige , kui kaua te olite menševike partei liige . </s> </p>
<p> <s> VASTUS : 1919—1934 kuni selle formaalse laialisaatmiseni Pätsi valitsuse poolt . </s> <s> Selle partei liidrite menševistlikke vaateid ei ole pooldanud ei varem ega hiljem . </s> </p>
<p> <s> KÜSIMUS : Miks te siis olite 15 aastat seotud eesti menševikega , kui te kohe alguses veendusite selle liidrite reaktsioonilises rahvavaenulikus poliitikas ? </s> </p>
<p> <s> VASTUS : Ma tahtsin menševike parteid seestpoolt lõhestada . </s> </p>
<p> <s> KÜSIMUS : Uus vale . </s> <s> Ja esseeridega semmisite samuti ? </s> </p>
<p> <s> VASTUS : Eesti esseeride partei ühines 1925. aastal menševikega ning mul tuli olla nendega samades ridades . </s> </p>
<p> <s> KÜSIMUS : Kas hääletasite menševike ja esseeride parteide ühendamise poolt ? </s> </p>
<p> <s> VASTUS : Tunnistan , et hääletasin küll . </s> </p>
<p> <s> KÜSIMUS : Kas sellepärast , et kindlustada menševike parteid või ajada sisemist lõhet ? </s> </p>
<p> <s> VASTUS : Et kindlustada . </s> </p>
<p> <s> KÜSIMUS : Kas sedasama tahtsid ka liidrid ? </s> </p>
<p> <s> VASTUS : Jah . </s> </p>
<p> <s> KÜSIMUS : Tähendab , toetasite oma liidrite poliitikat ? </s> </p>
<p> <s> VASTUS : Antud juhul jah . </s> </p>
<p> <s> KÜSIMUS : Kuidas seda seostada teie esialgse tunnistusega , et seisite oma reaktsioonilistele liidritele vastu ? </s> </p>
<p> <s> VASTUS : Minu esialgsed tunnistused ei vasta tegelikkusele . </s> <s> Esseerid astusid menševikega liitu selleks , et isoleerida kommunistid , aga mina toetasin seda blokki täielikult . </s> </p>
<p> <s> KÜSIMUS : Andke tunnistusi selle kohta . </s> </p>
<p> <s> VASTUS : Ausalt öeldes oli minu poliitiline tegevus 1919. aastast peale , s.o. kogu selle aja , mil olin menševike partei liige , suunatud bolševike ja nõukogude võimu vastu . </s> <s> ( Räägib sellest , kuidas ta ESDTP valimisnimekirjas agiteeris Eesti iseseisvuse poolt , nimetas selle partei " reaktsioonilisi liidreid " Reid , Oinast ja Asti . </s> <s> Peatub lähemalt sellel , kuidas ta parlamendis 1921—1934 ja 1938—1940 laulis " kiidulaulu kodanlik-natsionalistlikule poliitikale " ning allus Teiseks internatsionaaliks nimetatavale kontrrevolutsioonilisele keskusele , mida juhtisid kuritegelikud Dan ja Adler . </s> <s> Tunnistab üles , kuidas ta on reetnud eesti töölisklassi ja talurahva . ) </s> </p>
<p> <s> ( Aleksander Jõeääre juurdlustoimik , ERA f . </s> <s> 130 , s. 15585 ) </s> </p>
<p> <s> Nii mõnedki Varese valitsuse liikmete hingeelulised käänakud on selle raamatu lugejatele nüüd teada . </s> <s> Enamik neist ei jätnud teise ilma kadudes maha lähedasi , kellelt võiks ehk veel midagi küsida . </s> <s> Aega on liiga palju mööda läinud ja isegi saatuseaastal ehitatud okupatsioonivägede rajatised on nüüdseks põrmu varisemas . </s> <s> Liiga palju mõtteid ja sündmusi on jäänud saladuseks ja kui arhiivid midagi näitavadki , siis katkendlikult , taustu lisamata . </s> <s> Inimesed on palju ebameeldivat sunnitult unustanud . </s> <s> Rahva ajaloolisele mälule on ehk koormavaks tunnistus , et riik okupeeriti näitemängu , lavastuse abil , mida mitmed meie hulgast innukalt kaasa mängisid . </s> </p>
<p> <s> 20 . augustil 1991 kuulutati välja Teine Vabariik , esimese õigusjärglane . </s> <s> Tekkisid poliitikud , kes kuulutasid , et " parempoolsusel ei ole alternatiivi " . </s> <s> Rahva sotsialismiaegsed säästud sattusid pikkamisi pankade haarmete vahele ja toidu eest pidi välja käima järjest rohkem raha . </s> <s> Suurtööstus , mässulava läbi aegade , löödi põhiliselt laiali . </s> <s> Teine vabariik tekkis hoopis teistes tingimustes , kui esimene . </s> <s> Ta tekkis sotsialismiks nimetatud ühiskondliku eksperimendi varemetele , ujus välja vendluseühiskonnast partokraatia lipu all . </s> <s> Ja tekkiski paradoksaalne olukord : püstitati tõeliselt uusvasakpoolne loosung : " Uued valitsused ja parlamendid ilma endiste kommunistideta ! " </s> <s> Uue loosungi püstitajad aga ei mõelnud kommunistide all enam neid karme kujusid , kes kord räpastes aguliurgastes ja varjatud metsataludes üleilmlist revolutsiooni taotlesid . </s> <s> Kommunisti mõiste oli ühiskonnas tundmatuseni muutunud . </s> <s> Nüüd tähendas see privilegeeritud valgekraed , kelle kätte sattusid hoovad , mille abil oli võimalik omatahtsi kujundada tärkavat ettevõtlusühiskonda . </s> </p>
<p> <s> Paistis , et kahekümnendate aastate erakondlik süsteem oli uueski vabariigis etaloniks , sest otsekohe tekkis sotsiaaldemokraatlik partei , kes püüdis üleminekut ühelt süsteemilt teisele töötaja jaoks valutumaks teha . </s> <s> Mida aeg edasi , seda vähem oli aga sotsiaaldemokraatidest kuulda ja lõpuks sulandusid nad teistesse erakondadesse . </s> <s> Samas hakkas tulema signaale , et üks või teine kuulus poliitik on seotud maffiaga . </s> <s> Niisugused pretsedendid puudusid Vabadussõja-järgse ühiskonna poliitilisest pildist . </s> <s> Tänapäeval võib olla sidemetes allilmaga ja ikkagi kanda vasakpoolse nime . </s> <s> Tollal oli vasakpoolsele juba tõsiseks etteheiteks kohvimajas istumine . </s> <s> Isegi Viktor Kingissepp , keda kõik tänitasid selle eest , et ta Vene rahadega Eesti riiki kukutab , ei võtnud seda raha ju endale , vaid jagas kõik ideeliselt välja . </s> <s> Me veendume nende faktide põhjal , et sajandi alguse eestlane oli hoopis ideelisem , uskus , usaldas ja lootis rohkem . </s> <s> Millest niisugune vaimne allakäik ? </s> <s> Ei tea . </s> <s> Üks mu tuttav filosoof väidab , et eestlaste hea keskmine on sõjas surma saanud , küüditatud , tööpataljonides ja vangilaagreis surnud , raja taha põgenenud . </s> <s> Jäänud on halb keskmine , kelle hulgas on protsentuaalselt palju rohkem nahahoidjaid . </s> <s> See arutlus paistab tõesti silma loogikaga . </s> <s> Millal hea keskmine end uuesti taastab ? </s> <s> Käesoleva raamatu teemaga ei ole sellel mingit pistmist . </s> <s> Minevik ja tulevik ei sõltu teineteisest nii suurel määral . </s> </p>
<p> <s> " Astub mu värss jakobiinlaste sammul , " kirjutas Vares-Barbarus ( " Rajus Euroopa kohal " ) . </s> <s> Sõber Andresengi seostas end vanade prantsuse sotsialistidega . </s> <s> Ja mis häda oli Barbarusel jakobiinlasi idealiseeridagi , kui nende terrori ajal hukkus suurlinnas Pariisis kõigest kolm korda niipalju inimesi , kui neelas meri koos " Estoniaga " ? </s> <s> Abstraktselt mõtleva inimese jaoks kuulub see verine mälestus pigem miljonilinna võlude kui pahede hulka . </s> <s> Niikaua kui maailmarevolutsioon ja ekspropieerijate ekspropieerimine kuulusid äraproovimata ilmaparandamisretseptide hulka , tegi egotsentriline ja konfliktne luuletaja sellele väsimatult propagandat . </s> <s> Kui teda aga 36 tundi Nõukogude saatkonnas kinni peeti ja ilmselt ka midagi sisse süstiti ( millest siis muidu need Varese minestamised " ministrite kabineti " komplekteerimise läbirääkimistel , millest teadis kuulujutte rääkida toonane Töölisorkestri dirigent Nikolai Goldschmidt ) , siis ei kõndinud Barbaruse värss enam sugugi mitte jakobiinlaste , vaid juba stalinlikul sammul . </s> <s> Allakirjutanu seletab seda metamorfoosi üksnes tohtrihärrast luuletaja šoki tagajärjena . </s> <s> Sest inimene , kes ei ole seesmiselt vägivallaks valmis , on selle ees ikka ja jälle kaitsetu — ja kes siis on vägivallaks vähem valmis kui staazhikas arst ! </s> <s> Katk ründab linna kui metsik loom , lüües välja kord ühes , kord teises kvartalis , võttes kord kopsuvormi ja tõustes siis esile veriste muhkudena ; aga võõras armee haarab linna tervikuna , mida ükski loom eales ei suuda . </s> </p>
<p> <s> Ja katkupisik ei suuda just doktorit omale tööriistaks valida , et too tema levikule veelgi enam kaasa aitaks . </s> </p>
<p> <s> Kõuehäälne Jõeäär kui Danton , kindlusetu Barbarus kui 1792. aasta vapper žirondiin Barbaroux , kes on hästi lõhnastatud ja kannab rinnas siniseid , punaseid ja valgeid nelke , " Siuru " –aristokraat Semper kui hertsog Philippe Egalité , kes suvatseb uutel aegadel tänaval vestelda isegi lihtsate kodanikega ? </s> <s> Võib-olla on need siiski liiga meelevaldsed ajaloopildid . </s> <s> Ent siiski , paralleelid on ilmsed . </s> <s> Lihtne maamees Unt , kelle terror piirdub vaid mitmesuguste kultuuriühingute sulgemisega , aktiivne Ruus , kes alailma ringi sahmib ja siiski midagi ära ei tee , salapärane Andresen , kes sõbrustab Hommikteatri näitlejannadega ja välgutab oma kuldseid pilke ( ja veel seesuguseid pilke , milles " sügav kuld punakaslillalt fosforeerival põhjal " ) , vana poliitikakala Kruus , kelle elukäik on täis vastuoksusi — nemad olid käesoleva raamatu peategelased . </s> <s> Nähtamatu niiditõmbajana varitsesid nende taga kommunistlik partei ja J. V. Stalin isiklikult , kasutades vahemeesteks NKVD-d , SARK-i ja teisi neljatähelisi monstrume . </s> </p>
<p> <s> " Ja neile anti meelevald , et nemad inimesi ei pidanud tapma , vaid et needsinatsed pidid neid piinama viis kuud ; ja nende piinamine on otsekui skorpioni piinamine , kui ta inimest on salvanud . </s> </p>
<p> <s> Ja neil päevil võtavad inimesed surma otsida , ja ei leia seda mitte , ja püüavad ära surra . </s> </p>
<p> <s> Siis hakkavad nemad ütlema mägedele : langege meie peale ! </s> <s> Ja mäekinkude vastu : katke meid ! " </s> <s> ( Ilm . </s> <s> 9,6 . ) </s> </p>
<p> <s> Barbaruse raamatu ots . </s> </p>
<p> <s> Miks tundsin huvi Vares-Barbaruse valitsuse liikmete vastu ? </s> </p>
<p> <s> " Ega venelased oma urgitsemist jäta , " rääkis nüüd poeg isale . </s> <s> Meie vabrikus ja kuulu järele Krulli juures ja sadamatehastes liikusid eile ja tunaeile murrakuga eesti keelt kõnelevad töölisriietes mehed ja kutsusid meid täna paraadiajal Presidendi kõnele vahele karjuma " Maha Päts " , " Maha töölistevaenuline valitsus , elagu Nõukogud ! " </s> </p>
<p> <s> " Eks näe , kas julgevad ! " sõnas isa ja libistas käe oma Vabadusristile . </s> </p>
<p> <s> Villem Saarsen " See , mida ma nägin " </s> </p>
<p> <s> Mäletan üht varasuve õhtut peenramaal segametsade keskel , kui isa kõneles , et Päts müüs meid maha ja venelased olid meist kümnekordselt üle . </s> <s> Olin siis viieteistkümneaastane , kuid sain juba teada , et 1940. aasta jagas meie rahva saatuse armutult kaheks . </s> <s> " Oleksime me siis natukenegi vastu hakanud , oleks meie saatus kujunenud võib-olla teiseks , " lisas isa . </s> <s> Tol päeval oli ilm tõepoolest soe ja näitleja Sulev Luik luges raadiokuuldemängus Koidula kirju . </s> <s> Kasvuhoone klaasid kiiskasid kui sulametall ; vaatasin seda ja mõistsin , et ajalugu ei ehita ühegi rahva saatuse ümber sooja kasvuhoonet ja igaüks peab oma koha päikese all kätte võitlema , muidu tõugatakse ta armutult kõrvale . </s> <s> Tagasi vaadates näen neid hetki justkui läbi une , näib , nagu kohiseks ikka veel seal kusagil kõrgustes sügav mürkroheline tammemets . </s> <s> See oli mul puhtrahvuslik mõte . </s> </p>
<p> <s> Ei meenugi vast see hetk , mil esmakordselt tajusin , et ma oskan oma mõtteid kõigile arusaadavalt väljendada . </s> <s> Sündisin mitte kaugel kohast , kus langes Kreuks ning peagi pärast sündi viidi mind kusagile endise Õllepruuli tänava kanti , kus kord asusid Laidoneri ja Maksim Unti korterid . </s> <s> Seal veetsin pool oma lapsepõlvest ning ma meenutan alati härdusega neid aegu . </s> <s> Nõukogulikul ajal hüüti seda Pioneeride tänavaks . </s> </p>
<p> <s> Ajalootund oli ikka mu lemmikuks . </s> <s> Kuid tundsin vajadust sellest distantseeruda , et mitte kannatada meelelaadi liigse kuivuse all ning eelistasin loomingulisust . </s> <s> Vihkasin sõjajõhkrusi , </s> </p>
<p> <s> kellegi tapmist või tulistamist , kuid samas mõistsin , et ajalugu on liiga suur süsteem selleks , et olla lõpuni hea , lõpuni mõistev . </s> <s> Suurtel rahvastel on ajaloo kohta omad ütlemised : ajalugu ei tehta valgetes kinnastes Nevski prospektil , Piccadillyl , Viiendal Avenüül jne. </s> <s> Ajalugu on meis ja toimib läbi meie , ta läbistab meid iga hingetõmbe juures , kui asume näiteks Valtu vana mõisa varemeil ja vaatame , kuidas kividki hakkavad juba pehkima . </s> <s> Minul on tulnud Valtu mõisa-asemel elada , alguses suvitajana , siis aga juba päriselt . </s> </p>
<p> <s> Vares-Barbaruse valitsuse teema juurde ei tule ma enam tagasi . </s> <s> Kahekümnendate aastate algusest kirjutan aga küll , kuna see on minu lemmikteema . </s> <s> Kahekümnendad võluvad sellega , et inimkonna liitekohad olid n.-ö. soojad , inimesed külgnesid ja hoidusid üksteise ligi nagu pesamesilased jäises talvetuules . </s> <s> See oli aeg , mil Barbarus kirjutas värsid surevast tütarlapsest . </s> </p>
<p> <s> Kui otse küsida , kes oli valitsuse liikmetest värvikaim kuju , siis vastaksin otse : ilmselt professor Hans Kruus , kes võttis kahekümnendate ülimalt kirevast poliitikaelust osa eksootilisimate parteide — esseeride ja isesotside esimehena . </s> <s> Kahekümnendad aastad teevad kirevuse ja meeldivalt hullumeelsete ootamatuste armastajaile tõelist rõõmu . </s> <s> Asusin selle ainevaldkonna vastu huvi tundma 1994. aastal , mil arhiivid ei olnud veel kaugeltki avanema hakanud . </s> <s> Kirjutasin siis " Pühapäevalehte " artikli " Ärid kuuliaukudega majades " , sest mulle tundus ülihuvitav , et Tallinnas veel leidub niisuguseid vanu puitasumeid , kus inimesed elavad võib-olla juba Vabadussõja ajast saadik ning peavad neid ikkagi , ka pärast seistmekümne aastast ajavahemikku täiesti elamiskõlblikeks . </s> <s> Oli palav suvi ja Kingissepa salakorteri kõrvalmaja lõhnas lahti koorunud värvist . </s> <s> Nimetatud artikkel " Pühapäevalehes " on justkui mingi kokkuvõte kahekümnendate aastate poliitikaelu mõistmiseks , aitab hästi kaasa Kruusigi teemale : </s> </p>
<p> <s> " Kui mõni aasta tagasi kuulutasid sildid linna tänavanurkadel Anvelti , Kreuksi , Tombi , ja teiste Nõukogude agentide kunagisest olemasolust , siis nüüd paistab pilgust Tallinna tänavapildile , et " revolutsioonivõitlus " on unustatud kui halb unenägu . </s> </p>
<p> <s> Eesti kultuuri on putšistidest jäänud vaid jäljed ( August Gailiti kirjeldus romaanis " Üle rahutu vee " , Kiisa rahvusvaheliselt tuntud mängufilm " Surma hinda küsi surnutelt " jms. ) </s> </p>
<p> <s> Nii mõneski endises salakorteris on oma paiga leidnud poekesed ja teenindusettevõtted , mille omanikud ei oska vist ümbritseva " kangelaslikku " ajalugu uneski näha . </s> </p>
<p> <s> 3 . mail 1922 hukati sõjaväljakohtu otsuse põhjal üks legendaarsemaid erakorralisi komissare Eestis Viktor Kingissepp . </s> <s> Kingissepa oli üles andnud Eduard Malm , kes ülesantu sõnul oli alles 1918. aastal Musumäel paljakäsi võidelnud saksa kuulipilduriga . </s> </p>
<p> <s> Need olid karmid ajad . </s> <s> Praegu laiutab Karu tänaval , Kingissepa endise salakorteri vahetus läheduses hotell " Dorell " . </s> <s> Ahtri tänav , mille Kingissepp läbis oma kõmu tekitanud öise jalutuskäigu ajal ( vt. pealkirjad tolleaegses ajakirjanduses : " Õudne öö " jne. ) on hoopis maha jäetud ( kui " Vaibaparadiis " välja arvata ) . </s> </p>
<p> <s> Malmi ja Kingissepa kinnipüüdmise ajal istus teist aastat vangis Mari Rikko , tüüpiline salakorteri perenaine , kes 1918—1920 õppis mässajate varjamist . </s> <s> " Revolutsionäär " Madis Puki korteris jäi ta riigikukutajatele süüa tegema ja nende pesu pesema . </s> <s> Kuna tal aga lapsi polnud , siis pidi ta ka vahel lendlehtedega mööda linna jooksma . </s> <s> Aastast 1920 pidi prl. Rikko oma õpingud seoses vanglasse siirdumisega katkestama , nutust ja lubadustest hoolimata . </s> </p>
<p> <s> Kui 29. novembril 1924 jagati majas Kadaka tee 9 ( praegu Mustamäe tee ) viimaseid korraldusi relvastatud väljaastumiseks , lasti majja küll kõik soovijad , kuid välja mitte kedagi enne , kui polnud selge , mis inimestega tegemist . </s> </p>
<p> <s> Kirjalikud teated olid kommunistide vahel keelatud ( E. Laamani andmed ) . </s> <s> Teateid edastati teatud üksikuil telefonidel koodide abil . </s> <s> Inimeste ring , kes teadis ülemkomissari nime- ja nägupidi , oli kitsas , sama kehtis salakorterite asupaikade kohta . </s> <s> Õpiti sõjaväekaartide kopeerimist ja dokumentide võltsimist . </s> </p>
<p> <s> Vastavalt ajalehes " Vaba Maa " ( edaspidi VM ) 1. juunil 1921 edastatud infole jagunes vene luurevõrk ( nn. EKP ) " poliitilisteks kihutuskondadeks " ja " sõjalist ja poliitilist salakuulamist toimetavateks haruosadeks " ( viimaseid juhtisid resident-spioonid , nende vahelejäämise korral resident-ülemagendid ) . </s> </p>
<p> <s> Mässule kihutaja pidi olema haritud , luuraja vähese haridusega , aga nupukas . </s> <s> Sellegipoolest , nagu VM tunnistab , suutsid kommunistidki vahel vaimukad olla : </s> </p>
<p> <s> " Neil on palju paroole ja mõned neist on otse vaimurikkadki . </s> <s> Mõnes paigas näiteks oli märguandeks punane roos , mille aknale seadmine tähendas , et tee sellesse majja on takistusteta . </s> <s> Kui roos aknalt puudus , oli kardetav majja tulla . </s> <s> Ükskord ilmusid kaitsepolitseinikud sinna läbiotsimist toimetama . </s> <s> Korteripidaja teeb ennast joobnuks , lällutab ja trambib jalgadega . </s> <s> Võtab siis otsekui juhuslikult punase roosi aknalt ning viskab selle — näitamaks oma suurt meelepaha , mida kutsumata külalised talle sünnitanud — põrandale . " </s> <s> ( VM 1. juuni 1921 ) . </s> </p>
<p> <s> Põrandaaluste üks harilikumaid paroole oli lihtne ja maakeelne — " On Eedi kodu ? " </s> <s> ( Laaman , 1925 ) . </s> <s> Et sellega võidi ka valesid inimesi õnge võtta , võeti vahel appi terve lavastus : " Müüb Maali täna valget või kirjut seepi ? " — " Ei , kirjut täna ei ole . " </s> <s> — " Oi kui kahju ! " </s> </p>
<p> <s> Märkimisväärsed on ka kommunistide varjunimed : Bojets , Bogatõrr , Sokol ... </s> </p>
<p> <s> Kreuksi rünnakrühmlased hukkusid tulevahetuses kaitsepolitsei patrulliga 7. detsembril 1924. </s> <s> Eelmise päeva õhtul olid kõik kolm — Georg Kreuks , Vladimir Bogdanov ja Rudolf Pälson rännanud salajasi radu ning jõudnud öövaht Rakfeldi korterisse Vilmsi tänav 50 majas . </s> <s> Nad palusid öömaja , mida Rakfeld ka lubas . </s> </p>
<p> <s> Hommikul kella kuue ajal sai politsei teada , et öövahi juures varjavad end ohtlikud tüübid ning asus kohe tegutsema . </s> <s> Maja piirati sisse ja mindi siis kitsast treppi mööda teisele korrusele , kus asus Rakfeldi korter . </s> </p>
<p> <s> Algul käis tulistamine mõlemalt poolt läbi ukse , " revolutsionäärid " kasutasid automaatrevolvreid ja püstolkuulipildujaid . </s> <s> Kui uks oli sõelapõhjaks lastud , said politseinikud abijõude juurde . </s> <s> Ägedas vastastikuses tulistamises politseiga said surma Pälson ja Bogdanov . </s> <s> Kreuks , nähes edasise vastupanu mõttetust , laskus aknast vihmaveetoru mööda alla , kuid langes tulevahetuses patrulliga . </s> </p>
<p> <s> 29 . juunil 1994 istus sama maja taga jahedas vilus vanaproua , kellelt küsisin , kas ta 24. mäletab . </s> <s> " Olin tollal maatüdruk , selles majas ma veel ei elanud , " vastas väärikas proua . </s> </p>
<p> <s> 9 . detsembri VM annab huvitava pildi nn. Iru lahingu toimumispaigast : " Ühe katuse all on mitmed ruumid ( järgneb ruumide loetelu — A.R. ) Seinal on auk augu kõrval . </s> <s> Edasi näeme seda , mis jäi järgi Arnold Sommerlingist ( järgneb selle kirjeldus ) . </s> <s> Majaperemehe jalad paistavad voodi alt . " </s> <s> Tekst on väga huvitav , selle autor oleks justkui sattunud haruldasse muuseumi ja kirjeldaks seal kõike . </s> </p>
<p> <s> 25 . märtsi õhtul 1925 lasti Vene piiril maha isik , kel oli EKP Keskkomitee liikme Osvald Tuule pass . </s> <s> Enam Tuul oma passi ei näinud . </s> <s> Alates 1931. aastast ei nähtud Tuult ennastki . </s> <s> ( VM ) </s> </p>
<p> <s> August Riismanni , uue suurkomissari Tartu maanteel asuva salakorteri piiras kaitsepolitsei ümber 20. aprilli õhtul 1926. </s> <s> Koos majaperenaisega oli Riismann valmistanud hulgaliselt terrorile õhutavaid lendlehti , samuti pidanud andmekeskust . </s> </p>
<p> <s> Riismann nagu Kingisseppki elas Moskva käest saadud luksuses . </s> <s> Viis päeva pärast arreteerimist lamas ta juba märjas kevadmullas . </s> <s> Kaitsepolitsei ei soovinud pärast detsembrimässu kommunistidega enam liberaalitseda . </s> </p>
<p> <s> Nagu kirjutab VM , tervitas ühe Riismanni käsilase arreteerimist vaimustatud rahvahulk , järgnedes hotelli ( ! ) poole konvoeeritavale käsilasele ja tema valvajatele . </s> </p>
<p> <s> VM : " 3. augustil sai tulevahetusel Sõja tänaval ( praegune Salme tänav — A.R. ) surma Venemaalt Eestisse saadetud isik , kes asendas Riismanni . </s> <s> Tema taskust leiti Leineri nimeline dokument , kuid kõneldakse , et ta Otto Räästas oli . " </s> <s> ( VM , 5. august 1927 , päevauudised , artikkel " Eesti Kommunistliku Partei juht surma saanud " ) . " </s> </p>
<p> <s> Nõnda olid kommunistide suurimad autoriteedid selleks korraks enamjaolt kõrvaldatud . </s> <s> Ent rahvasuus elasid nad edasi . </s> <s> Tartus ütleb üks üliõpilane teisele : " Lähen Pälsonisse ... " </s> <s> Ta mõtleb sellega ühiselamut endisel Pälsoni tänaval . </s> </p>
<p> <s> Kommunistlikud kangelased on jätnud oma jälje . </s> <s> Kui suur mõju oli kommunistlikel agitaatoritel töörahva hulgas , võib taas lugeda tollase VM ridade vahelt . </s> <s> Nii kirjutatakse seal 5. aprillil 1926 : " Praegu peavad sotsialistid töölisvanematega läbirääkimisi 1. mai tähistamise asjus . " </s> <s> Artiklist selgub , et arutati , mis värvi lippe ja millist ideoloogiat 1. mai tähistamisel kasutada . </s> <s> Kommunistid läbirääkimistel ei osalenud . </s> </p>
<p> <s> Nõnda on tombid ja sommerlingid vaid varjud , peitepildid , kes tänu satraapide aastatepikkusele ideoloogiale otsekui istunuks iga eesti pere söögilaua taga . </s> <s> Igavikust kajab nende kurjaennustav hääl : " On Eedi kodu ? </s> <s> " " </s> </p>
<p> <s> See artikkel on kirjutatud kommunismivastases vaimus , kõik toonased kangelased on " kangelased " . </s> <s> Siiski oli neil umbes viieteistkümneprotsendiline rahva toetus , rahvas vaid imestas , kuulnud sõna " kommunist " . </s> <s> Nii mõnigi maamees kavatses raja taha vaatama minna , mida see kommunist siis endast õige kujutab ... </s> <s> Sõdalased muidugi teadsid sest ainevaldkonnast nii mõndagi , kuid paljuke siis neid oli ! </s> </p>
<p> <s> Aga ajaloo sügavikest kõlab isesotside retoorika : " Maha demokraadiline vabariik ! </s> <s> Elagu viin ja sabariik ! </s> <s> Maha sotside koduelevandid , kes käivad tihnikus üksnes selleks , et meelitada oma palgist kinni hakkama metsikuks läinud sõjaelevante ehk organiseerimata ja revolutsiooniliselt meelestatud töölisi ! " </s> </p>
<p> <gap rend="viited"/> </p></div2></div1>
    </body>
  </text>
</TEI>
</teiCorpus>
</teiCorpus>
