<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> PALVERÄND UUDE MAAILMA </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> PALVERÄND UUDE MAAILMA </head>
<p> <gap rend="sisukord"/> </p>
<p> <bibl> <author> <s> INDREK HARGLA </s> </author> </bibl> </p>
<p> romaan </p>
<p> <s> Tänusõnad </s> </p>
<p> <s> Keegi ei kirjuta pikka romaani üksi . </s> </p>
<p> <s> Ma tahan tänada kõiki neid , kes aitasid mul palverännata uude maailma , kõiki neid , kes otseselt või kaudselt sellest avastusretkest osa võtsid . </s> </p>
<p> <s> Kõigepealt olgu tänatud minu abikaasa Heli , kes aitas parandada igat lehekülge selles raamatus ja kelleta tammunuks ma suures osas pimeduses nendes teemades , millest kirjutasin . </s> </p>
<p> <s> Ma tänan kultuuriajaloolast Astri Schönfelderit , kes käsikirja kannatlikult läbi luges ja valgustas mind olulistes detailides renessansiaegse Euroopa olmes ja naiste elus ; </s> </p>
<p> <s> luuletaja Liisi Ojamaad , kes tõlkis ladina , oksitaani ja kastiilia keelest kõik need imekaunid trubaduuride ballaadid selgesse eesti keelde ja aitas mul nii seda kadunud ajastut selgemini mõista ; </s> </p>
<p> <s> oma toimetajaid Linda Uustalu ja Krista Kaera vaeva ja hindamatu abi eest ; </s> </p>
<p> <s> füüsikadoktor Valentin Abramovit asjatundlike märkuste ja kommentaaride eest astroloogia , salateaduste ja maagia rakenduslikes küsimuses ; </s> </p>
<p> <s> literaat Juhan Habichtit , nagu ikka , osundamise eest lollustele , mida ma olin käsikirja algvarianti sisse kirjutanud ; </s> </p>
<p> <s> medievalist Raul Sulbit , tema jaksas koos minuga sumbata Akvitaania ajaloo umbsõlmedes ja leidis lõpuks kadunud kuningasuguvõsa ... </s> <s> Raul , Akvitaania ei unusta sind ! </s> </p>
<p> <s> Ma tänan Eesti Kultuurkapitali . </s> </p>
<p> <s> ESIMENE RAAMAT </s> </p>
<p> <s> VÕLUTEATER </s> </p>
<p> <s> I Öine külaline </s> </p>
<p> <s> Nad olid seitse päeva ühtejärge teel olnud , loobudes etendustest ja pikematest peatustest , sest liikusid kuuldused , et Alam-Antrauschi metsadesse on siginenud rohkesti teeröövleid . </s> <s> Kuigi neil midagi märkimisväärselt hinnalist – peale hobuste muidugi – polnud , ei usaldanud Gunard neid paiku , kiirustas üha edasi , et seni kuni ilusad ilmad püsivad , jõuda rikkasse Genterdami linna . </s> <s> Ja nii nende kahest vankrist koosnev killavoor liikuski , tõmmates ainult aeg-ajalt külade lähedastel väljadel hinge . </s> </p>
<p> <s> Igavesed hulkurid - kaks meest , naine , poisihakatis , kaks hobust , kaks tuvi ja jänes . </s> </p>
<p> <s> Päevavalgust jagus veel hilise õhtutunnini , öö hakul aga süüdati vankrinurkades tõrvikud , millega hobused olid juba harjunud , ning sõideti edasi . </s> <s> Gunard ja Rico olid vaheldumisi ohje hoidmas ja valves , Aidann pakkus ennast samuti öösiti esivankrisse pukki , aga mehed nõudsid , et ta korralikult välja magaks . </s> <s> Küll ta jõuab öövalves olla , kui kord oma trupiga ringi sõidab . </s> </p>
<p> <s> Kiirustati Genterdami vabalinna poole , sest seal olid sel aastaajal pidustused . </s> <s> Aidann märkas , et lõikus oli põldudel lõppenud ja seda tähistati suurejooneliste laatadega , kuhu koomuskitegijad , silmamoondajad , rändnäitlejad ja muu seesugune rahvas oli alati oodatud . </s> <s> Laatade ajal peeti hilja õhtuni tantsupidusid , ja siis oli linnakodanike ning kaugemalt kokkuvoorinud rahva kukkur rohkem valla - teenistus tõotas hea tulla . </s> <s> Sel suvel polnud neil ju sugugi halvasti läinud . </s> <s> Kõikjal Alam-Antrauschis , Luxembourgis , Westfalenis ja Brabanti maades tasuti neile etenduste eest heldelt ja Gunard pidas juba endamisi plaani , kuidas muretseda uued vankrid ja setukad . </s> <s> Varsti võib olla selleks hilja , räägiti , et ka rändteatreid hakatakse maksustama samuti kui kaupmehi ; neile taheti peale panna maanteesundus ja tollimaksud . </s> </p>
<p> <s> Genterdam oli sisemaa linn , kus said kokku idast ja lõunast tulevad kaubateed . </s> <s> Linnast voolas läbi kena Lauble jõgi ja kauneid kunste võeti siin alati hästi vastu . </s> </p>
<p> <s> Etenduste ajal Genterdamis pidi Aidann esimest korda iseseisvalt üles astuma , talle usaldati kuulus Egiptuse trikk surnud tuviga . </s> <s> Kõige raskem oli tuvi joonistamine , ülejäänu tuli kavaluse ja näitlejavõimete abil . </s> <s> Aidann kiiresti joonistas kriidiga tahvlile tuvi silueti . </s> <s> See pidi olema tehtud rutuga , hoogsalt ja suurelt , et oleks ka tagapool seisjatele selgesti nähtav ning ei tekiks kahtlust , et tegemist on tuviga . </s> <s> Siis tuli lausuda võlusõnad ja naljaka koogutamise saatel lüüa tugevalt nuga tahvlisse , otse tuvi südamesse . </s> <s> Tahvel oli kinnitatud pöörlevale alusele ja pärast hoopi keeras see vaatajale teise poole ning samal hetkel kukkus aluselt surnud ja veritsev päris-tuvi vaatajate ette . </s> <s> Trikk oli lihtne ... muidugi kui sul oli tuvipuur kenasti kaasas . </s> <s> Aeg-ajalt pidi linde viljaterade ja paeltega põldudelt püüdma . </s> <s> Senimaani oli Aidann tuvitrikis lava taga kaasa löönud , tema ülesanne oli elus tuvile nuga südamesse torgata ning lind õigel hetkel keerlevale alusele asetada . </s> <s> Rahvas armastab verd , rääkis Gunard ikka . </s> <s> Sestap voolas ohtralt verd ka tema kurbmängudes . </s> </p>
<p> <s> Siin Genterdamis , oma kodumaa pealinnas , astub Aidann esimest korda ise üles . </s> </p>
<p> <s> Ööl enne Genterdami jõudmist sadas vihma ja järgmisel hommikul lõhnas õhk imevärskelt , vili oli põldudelt tõepoolest koristatud ning Gunard ja tema kaaskond polnud ainsad , kes voorisid linna poole . </s> <s> Nad läbisid räpased eeslinnad ja leidsid end enne uhkeid linnaväravaid järjekorrast . </s> <s> Kõik , kes tulid laadale vankritega , pidid ühe marga linnamaksu maksma . </s> <s> Näis , et Genterdamis armastati korda , sest väraval kirjutati kõik vankrid üles . </s> </p>
<p> <s> " Kes ja kuhu ? " küsis kirjutaja , kes oli hoolimata varasest hommikutunnist tülpinud välimusega . </s> </p>
<p> <s> " Kuulus Gunard ja tema teater , " teatas Gunard uhkelt . </s> </p>
<p> <s> " Koomuskitegijad , menestrelid ? " </s> </p>
<p> <s> " Näitlejad ning kõige võimsamad võlukunstnikud , " kuulutas Gunard , nii et see kostis ka kaugemale . </s> <s> Seepeale pööras mitu huvitatut pea nende poole ja mõned isegi hüüatasid tunnustavalt . </s> </p>
<p> <s> " Mitu inimest , mitu hobust ? " </s> </p>
<p> <s> " Mina , Gunard , minu naine Catarina , maag Rico di Lucca ja õpipoiss Aidann , " vastas Gunard . </s> <s> " Kaks vankrit , nagu sa ise ei näeks ! " </s> </p>
<p> <s> Kirjutaja kiikas vankreid , vangutas mõtlikult pead , luges nad igaks juhuks üle ja teatas : " Poolteist marka . " </s> </p>
<p> <s> Kuumavereline Rico oleks hakanud vaidlema , ent Gunard ei teinud suurejooneliselt väljagi , paotas oma kukru ja luges kirjutajale marga ja poolese peo peale . </s> <s> Mündid kukkusid tuhmi kõlksatusega laual lebavasse kotti . </s> <s> Kogunenud rahvas vahtis huviga nende kirevaks maalitud vankreid , Aidann tundis õhus teatavat ootust ja ärevust . </s> <s> Võib-olla oli sõnum rändnäitlejate tulekust varem linna jõudnud ja neid juba oodati . </s> <s> Aga võib-olla olid nad seisvas killavooris tõesti kõige pilkupüüdvamad ja silmatorkavamad . </s> </p>
<p> <s> " On's siin Vahimehi ka , auväärne isand ? " küsis Gunard kirjutajalt häält tasandades . </s> </p>
<p> <s> Too vaatas vilksamisi ringi ja pomises : " Pool marka . " </s> </p>
<p> <s> Gunard libistas mündi kirjutaja pihku , sedapuhku pistis too raha vöö vahele . </s> <s> " Räägitakse , et keegi on tulemas . </s> <s> Praegu pole märgata . </s> <s> Aga olge valvel ! </s> <s> Vabalinn küll , aga ... " </s> <s> Mees vaikis tähendusrikkalt . </s> </p>
<p> <s> " Aitäh , sõber . </s> <s> Küll me oleme valvel . </s> <s> Tule meid vaatama , etendus on vägev . " </s> </p>
<p> <s> Kirjutaja naeratas ning tegi käega liigutuse , mis tähendas , et küllap ta tuleks , kui asjatoimetused lubaksid . </s> </p>
<p> <s> Kui nad väravate vahelt linna vurasid , volksas Aidann Gunardi kõrvale esiistmele ja imetles kaunistatud tänavaid . </s> <s> Tänavad olid kitsad ja nende kohal rippusid lipud , vanikud , vapid ja lehvivad plakatid . </s> <s> Kõikjalt kostis rõõmsat elevuskisa , rahvas ummistas tänavaid ning vankrid liikusid väga aeglaselt . </s> </p>
<p> <s> " Tead sa kuhupoole minna ? " küsis Aidann Gunardilt . </s> </p>
<p> <s> " Sinna kuhu rahvas , poisu , " vastas mees rõõmsalt . </s> <s> " Meie tee on alati sinnapoole . </s> <s> Igal linnal on ainult üks peaväljak . </s> <s> Seal on raekoda ja muu seesugune . " </s> </p>
<p> <s> Nii oligi . </s> <s> Keskväljak oli suur ja selle ääres maailma kõige kõrgema torniga raekoda . </s> <s> Nad leidsid vaba nurga , laadaplatsist pisut linna poole ja hakkasid oma kraami lahti pakkima . </s> </p>
<p> <s> Gunardi Võluteater polnud tegelikult eriline . </s> <s> Sel oli lihtsalt õnne olnud , et ellu jäi , sai anda etendusi ja hankida sellega teenistust . </s> <s> Kõik nad olid tegelikult omamoodi õnnetud rändajad , kuigi neile meeldis mõelda , et koomuskitegemine ongi nende elu ja kutsumus . </s> <s> Ajad olid rasked , vaevalt paarkümmend aastat tagasi oli Must Surm taas maad laastanud ja kusagil oli alati sõda . </s> <s> Seda oli vaja teada , et hoida sõja- ja katkukolletest eemale . </s> <s> Ka Aidann oli katkuaja laps . </s> <s> Nii hüüti vanemate poolt hüljatuid või päästetuid , kes olid surmast puutumata jäänud . </s> <s> Gunard ja Catarina leidsid pisikese poisi paadist . </s> <s> Siis polnud ta veel Aidann , vaid nuttev imik , kes oli lootsikusse kinni seotud . </s> <s> Lootsik oli ühest suuremast linnast allavoolu kaldasse kinni jooksnud ja lapsekisa oli rändnäitlejate tähelepanu endale tõmmanud . </s> <s> Ta oli külmast , hirmust ja näljast poolsurnud ning ainult karjus veel viimase jõuga . </s> <s> Jah , see oli õnn , et ta leiti . </s> <s> Loomulikult võinuks ta enne päästmist ära külmuda või nälga surra , ent nii oli tal vähemalt lootust . </s> <s> Keegi ei teadnud , kas olid vanemad või keegi muu maimukese sinna pandud . </s> <s> Ehk oli seda teinud mõni halastav hing , kel endal veel haigust küljes polnud , ent kellel puudus jõud linnast põgeneda . </s> <s> Kes teab ? </s> <s> Poisil polnud kaasas muud kui paar riidehilpu , mis ei kõnelenud just kõige kõrgemast päritolust . </s> <s> Jõgi oli pakkunud talle pääsu surmast ; jõgi ja kellegi hoolitsus . </s> <s> Saatus oli ta lastetutele Gunardile ja Catarinale kinkinud . </s> <s> Nad olid tänanud taevast , söötnud poissi rukkipudruga ning reisinud nendest kohutavatest paikadest eemale . </s> </p>
<p> <s> Muud saatust peale koomuskitegija ja rändnäitleja elu polnud neil poisile anda . </s> <s> Ning ta oli selle vastu võtnud . </s> <s> Pärast lapse leidmist olid Gunard ja Catarina mõelnud sinna linna kunagi tagasi minna ; kuulata järele , kas ehk on tema vanemad veel elus või keegi , kes oskab tema kohta midagi öelda . </s> </p>
<p> <s> Hiljem olid nad sellest mõttest loobunud . </s> <s> Aidann kuulus truppi . </s> <s> Oli nende poeg , Aidann . </s> <s> Mis nimi poleks tal ka varem olnud , jäi see jõekaldale paati . </s> <s> Saatuse annid tuleb vastu võtta , mitte tagasi lükata , elu ise peab otsustama , ja kes oleme meie , et saatuse õiglus kahtluse alla seada , arvas Gunard . </s> <s> Isegi juhul , kui Aidanni vanemad oleksid elus , ei tunneks nad oma poega ära . </s> </p>
<p> <s> Aidanni ei õpetatud Catarinat emaks ja Gunardit isaks kutsuma . </s> <s> Seda ei saanud näitlejad temalt nõuda ega soovinudki . </s> <s> Ainult see laps , kes sünnib Catarina ihust , võib teda emaks hüüda . </s> <s> Seda õigust ei soostunud naine oma lapselt ära võtma . </s> <s> Last aga ei tulnud ja võib-olla oligi nii parem , sest siis pidanuks nad mõneks ajaks paikseks jääma . </s> </p>
<p> <s> Nii et nad olid Aidannile lihtsalt Gunard ja Catarina ning nende killavoor poisile koduks . </s> </p>
<p> <s> Linnasagimine ei olnud Aidannile uudis ega üllatus . </s> <s> Temale ei tähendanud see rõõmsat elevust , vaid ettekuulutust raskest tööst . </s> <s> Et vankritest lava üles seada , dekoratsioonid kokku panna , trikid ette valmistada , kostüümid selga ja värvid näole - selleks kulus tavaliselt pool päeva . </s> <s> Alles õhtul võis etendusele mõelda , kuid tavaliselt olid nad liiga väsinud , et samal päeval üles astuda . </s> <s> Ent täna õhtul tuli esineda , sest laat kestis vaid kaks päeva ning sellist võimalust ei tohtinud käest lasta . </s> <s> Magama saavad nad hilja õhtul ning järgmisel päeval tuleb kogu päev esineda . </s> <s> Kolmandal päeval oma kolud kokku pakkida ja jälle teele . </s> <s> Kuhu ? </s> <s> Ehk kuulsasse sadamalinna Boulogne'i , võib-olla mägede poole friiside juurde Gulbachetri või hoopis mõnda tee peale jäävasse väiksemasse külla . </s> <s> Seda teadis vaid Gunard ja tegelikult ei teinud ta reisiplaani kunagi pika aja peale ette . </s> </p>
<p> <s> Kõik sõltus sellest , kuidas Vahimehed liikusid . </s> <s> Kus neid võis eest leida , sinna Võluteater ei kippunud . </s> </p>
<p> <s> Rico ja Aidann töötasid vahetustega , seevastu Gunard oli kogu aeg ametis . </s> <s> Ent vahetus ei tähendanud puhkust - kes parasjagu ei kangutanud kaste lahti või ei seadnud keerulisi mehhanisme kokku , pidi rahva seas trupi etendusest kuulutama . </s> </p>
<p> <s> See amet meeldis Aidannile kõige rohkem . </s> <s> Tal oli vilepill ja sellel mängimine oli üks kümnest oskusest , mida Gunard oli talle õpetanud . </s> <s> Jah , poiss oli alles viieteistkümnendas eluaastas , ent juba oskas ta kõiksugu akrobaatikatrikke , vilepilli puhuda , tõrvikute ja nugadega žongleerida , lihtsamaid osi etendada ( peamiselt naisterahvaid , sest Catarina hakkas vanaks jääma ) , mõistis laulda , teadis peast kümneid salme , oskas kuigivõrd tantsida ja muidugi õppis usinalt maagiakunsti . </s> </p>
<p> <s> Kui Aidann ja Gunard olid riputanud vankritele suure eesriide , millele olid õmmeldud tähed ja südamed , saatis vanamees poisi Rico asemele rahva sekka . </s> </p>
<p> <s> " Kas sa tead , mida vaadata ? " küsis ta . </s> </p>
<p> <s> Aidann noogutas . </s> <s> Silmi . </s> <s> Ta pidi uurima silmi . </s> <s> Koomuskitegija pidi kõigele lisaks olema ka hea vaatleja , seda oskust läks näitleja elukutses kõige rohkem tarvis . </s> <s> Eluliselt tarvis . </s> </p>
<p> <s> Ja siis sukeldus poiss , vilepill huulil , rahvamöllu . </s> <s> Tal olid seljas kirevad narrirõivad , ning kui ta nägi inimeste vahel sobivat vaba ruumi , kinnitas ta kiiresti vilepilli nööridega kõhule ja viskas hundiratast , nii et lapilised riided lehvisid igas kaares . </s> <s> Siis võttis ta kopsud õhku täis ja hüüdis poolenisti laulval häälel nagu jaksas : " Kuulake , head Genterdami inimesed , ja ärge pärast öelge , et te pole kuulnud , et kuulus Põhjamaade võlur ja maailma vägevaim näitleja Gunard on oma Võluteatriga teie linna tulnud . </s> <s> Maailmakuulsad maagid Gunard Taanlane ja Tulede Käskija , võrratu Rico de Lucca ! </s> <s> Täna ja homme näitavad nad imetrikke , mis käivad isegi Egiptuse maagidel üle jõu ! </s> <s> Tulge vaatama kurbmängu hirmsast kättemaksust ja reetmisest ! </s> <s> Gunard Taanlane ja Rico de Lucca ... " </s> </p>
<p> <s> Siis tantsiskles ta edasi , puhus pilliviisi ja passis inimesi . </s> <s> Ta jõudis turulettide juurde , kus müüdi kanu , lambatallesid , seapõrsaid , mune , pekki , juustu , leiba , õlut ja kõike muud suupoolist . </s> <s> Hõrgud lõhnad tungisid poisile ninna ja ta lasi kõlada ilusatel viisidel . </s> <s> Vahel juhtus , et selle eest anti talle mõni mahlakas pekivorst või käntsakas leiba . </s> <s> Hommikusöök , mis koosnes juustust ja kuivanud leivast , oligi kõhtu õõnsa tunde jätnud ning lava ülesseadmise ajal polnud aega süüa . </s> </p>
<p> <s> Lettide taga oli raad lasknud veristada härja , kelle keha vardas hõõguvate sütete kohal ringi aeti . </s> <s> Alles õhtuks saab see valmis ning siis hakkab ohtralt voolama õlu ja vein , inimesed muutuvad veelgi lõbusamaks ja rõõmsamaks . </s> <s> Siis on nad ka helded ja jagavad lahkesti münte kotikesse , millega Aidann või Catarina käib rahva seas ringi . </s> </p>
<p> <s> Loomulikult polnud nad ainsad koomuskitegijad sel kenal päeval Genterdamis . </s> <s> Kahe inimese pikkustel karkudel kakerdasid ringi veel kaks või kolm maalitud näoga meest , ühes neist tundis Aidann ära Gunardi sõbra Micheli . </s> <s> Nad vahetasid kiire tervituse ja liikusid mõlemad omas suunas edasi . </s> <s> Ka pillimehi oli rohkesti , nad kõndisid ringi , lõid trummi , puhusid torupilli ja laulsid lorilaule . </s> </p>
<p> <s> Oh , ja neid oli siin veel - miimid , akrobaadid , tantsijad , loomade taltsutajad , žonglöörid , maadlejad , menestrelid ja jutuvestjad . </s> <s> Keegi ei pruukinud teenistuse pärast karta - inimesi oli tõesti palju ja kõik saavad oma osa . </s> <s> Kindlasti jagub ka taskuvarastele ja kerjustele , kuigi esimeste saak ei pruugi olla palju suurem kui teiste aus teenistus . </s> </p>
<p> <s> Aidann vaatas inimesi . </s> <s> Suuremat osa neist ta teadis ja ei kartnud - siin olid rikkad kaupmehed ja pürjelid oma prouade ning lastega , tublid käsitöölised , kes sel päeval kolisid linnaväljakule või tõid omad tööriistad keldritest tänavale , kus nad siis valmistasid või parandasid kingi , ihusid nuge , tagusid rauda vankrite varustuseks ja majapidamisriistadeks . </s> <s> Gildid näitasid oma meisterlikkust - lihtsast savist , veest ja liivast meisterdavad nad tellija silme all potte ja anumaid , kuumutavad neid ahjus ; õmblevad nahast lähkreid ja kangast rõivaid ; puusepad klopsivad toole ning mööblitükke kokku ; klaasipuhujad võluvad torude otsast pudeleid ; kiviraidurid teevad tavalisest veidi odavamalt rikaste majadele peremärke . </s> </p>
<p> <s> Kõik see oli huvitav ja tore , ent Aidann ei unustanud ennast uudistama , vaid hüüdis igal võimalikul juhul kuulutust Gunardi teatrist , mängis vilepilli ning tegi oma trikke . </s> <s> Ja muidugi uuris ta tähelepanelikult inimeste nägusid - nende silmi õieti . </s> <s> Ta otsis silmi , mis ei naera . </s> <s> Sellistel pidustustel pidid inimesed lõbusad olema , selleks siia ju tuldigi . </s> <s> Aga tulid ka teistsugused - Vahimehed . </s> <s> Jah , mõnikord võis neid eristada riietuse järgi , kui nad ei soovinud ennast varjata . </s> <s> Kuid enamasti olid Vahimehed maskeerunud või ei kippunud endast kuulutama . </s> <s> Ent oma silmi ei osanud nad varjata , nende külma ja uurivat läiget ei saanud peita aadlikuue alla . </s> </p>
<p> <s> Kui Aidann jõudis retkelt tagasi , olid Rico ja Gunard saanud lava peaaegu kokku . </s> <s> Õigupoolest oligi nende peavanker lavaks . </s> <s> See oli teistest pikem ja mahukam , üleni kaetud vanker , mille üht külge sai alla lasta . </s> <s> See tehtud , tuli vankri sisemusest võetud osadest kokku sobitada lavaesine platvorm . </s> <s> See lükati allalastud küljega kokku . </s> <s> Järgmiseks tuli üles seada dekoratsioonid , asetada kõik etendusel vajaminevad esemed omale kohale , kinnitada eesriie , sättida paika vintsid ja vinnad ... </s> <s> Rahvas ei andesta untsuläinud etendust , hakkab sind mädanenud kaalikate ja munadega loopima - teiste äpardumine valmistab neile rõõmu , mida nad omalt poolt veel kinnitada üritavad . </s> <s> Inimese hing on juba selline ! </s> <s> Eks vahel lenda kivegi sekka . </s> <s> Muidugi juhtus ka Gunardi Võluteatril äpardusi , nemadki olid kaalikaga vastu pead saanud , nende üle oli naerdud ja irvitatud . </s> </p>
<p> <s> Tihti tuli see sellest , et Gunard tahtis teistest parem olla . </s> <s> Ta ei leppinud ühe lihtsa vankri , algeliste dekoratsioonide ja kulunud näidenditega . </s> <s> Ei , Gunard soovis teistest rändtruppidest üle olla , sest tal oli oma unistus - jõuda mõnda kuninga- või hertsogikotta ja hankida palgalise näitleja koht . </s> <s> Seal saaks ta kirjutada ise näidendeid , täiustada maagiatrikke , nautida puhkust . </s> <s> See oli Gunardi unistus . </s> </p>
<p> <s> Sellepärast koosneski nende kava nii tavalisest teatrist kui ka imetrikkidest . </s> <s> Just need kaks meelitasid rohkem rahvast kokku ja panid neid sageli vaimustusest röökima . </s> <s> Ei Aidann ega Rico polnud kunagi kuulnud ühestki teisest trupist , kes esinenuks nii kurbmängu kui võlukunstiga . </s> <s> Ja see " võlukunst " nõudiski kõige rohkem ettevalmistamist . </s> <s> Raskeimgi eksimus teatritüki ajal pole võrreldav ebaõnnestumisega maagiatriki sooritamisel , oh ei . </s> </p>
<p> <s> Tavalise möödapaneku - kui sõnad lähevad meelest või dekoratsioon kukub ümber - selle nad andestavad . </s> <s> Aga kui võlukunst välja ei tule või mis palju hullem , kui pettus ilmsiks saab - seda ei anta iial andeks . </s> <s> Kellelegi ei meeldi end petta lasta . </s> </p>
<p> <s> Äpardunud trikkide eest olid nad peale kaalikate ka kivisid saanud , veel praegugi võis Rico paremal põsel verevalumit märgata . </s> <s> Kui kuulike , mis peab võlusõnade saatel kaduma , sul hoopiski krae vahelt välja veereb , võid lihtsalt peksa saada . </s> <s> Kui hõlma vahelt kukub välja härjapõis ploomimahlaga , just siis , kui sa oma südamesse noa surusid ( tera läheb muidugi noapideme sisse , mitte ihusse ) , võid samuti kerge tohlaka saada . </s> <s> Kui aga tuleraud on märg ? </s> <s> Hetkel , mil tuleb peiduvarju tagant takutuust süüdata , mida hookus-pookuses sõnadega põlema manatud . </s> <s> Ja vaatajad näevad varju taga tulerauaga närviliselt rapsivat kätt . </s> <s> Siis lendab kive , kaalikaid ja surnud rotte . </s> <s> Sest muidugi on auväärt publikum end kõige tarvilisega juba ette varustanud , oodates kahjurõõmsalt oma etteasteks hetke . </s> </p>
<p> <s> " See on ainult silmapete , " oli Gunard Aidannile seletanud , " silmapete ja ei midagi muud . </s> <s> Ma ei suuda ju tegelikult sinu sisse mõõku torgata . </s> <s> Vähemalt mitte nii , et sa ellu jääksid . </s> <s> Ja sellepärast me peidamegi sind kasti . </s> <s> Nad ei mõtle kunagi sellele , miks peab torgatav just kastis olema . </s> <s> Ent ainult see ongi oluline - kõik trikid sünnivad peidus . </s> <s> Kõige tähtsam on vaataja tähelepanu mujale juhtida . " </s> </p>
<p> <s> " Aga päris võlukunst ? </s> <s> Kas sa seda mulle ei õpetagi ? " </s> </p>
<p> <s> " Seda pole olemas , Aidann . " </s> </p>
<p> <s> " Räägitakse , et on . </s> <s> Sindki ju peetakse võluriks . " </s> </p>
<p> <s> " Sa tead , et ma pole seda . </s> <s> Kõige taga on vaid kavalus ja töö . </s> <s> Päris võlukunsti , " siinkohal tavatses Gunard alati ohata , " pole olemas . </s> <s> Või pole mina seda kunagi näinud . " </s> </p>
<p> <s> " Nõiad ja deemonid on ju olemas ? " </s> </p>
<p> <s> " Ma ei tea . </s> <s> Ma tean vaid seda , et on inimesi ja nähtusi , mida hüütakse nõidadeks ja deemoniteks . " </s> </p>
<p> <s> " Aga imed ? " </s> </p>
<p> <s> " Imed ? </s> <s> Ma tõesti ei tea ... </s> <s> Räägitakse , et neid juhtub või on juhtunud . </s> <s> Pühakud olevat neid korda saatnud . </s> <s> Ent isegi kui see nii on , ei allu imed sureliku tahtele . </s> <s> Sellepärast nad ongi imed . </s> <s> Muidu oleks nende taga jällegi vaid kavalus ja töö . " </s> </p>
<p> <s> Loomulikult oli Aidannil ka oma unistus . </s> </p>
<p> <s> Õhtul hakkas linnaväljakul voolama vein ja õlu , rahvas kogunes lõkete ümber , söödi , joodi , tantsiti ja lauldi . </s> <s> Täna ei suleta väravaid varakult , täna ei vii linnavalvurid öiseid pidulisi kartsa , täna lõbutsetakse hommikuni . </s> <s> Ka Rico polnud ühtegi Vahimeest silmanud , tundus , et nad võisid julged olla . </s> <s> Ja isegi kui nad on siin , ei pruukinud kohe midagi halba juhtuda . </s> <s> Üldse ei pruukinud . </s> <s> Ent selles ei saanud kunagi kindel olla . </s> </p>
<p> <s> Hakkas kergelt hämarduma . </s> <s> Nad süütasid ümber vankrite tõrvikud , Rico ja Aidann istusid lavaks muudetud vankri küljele ja mängisid pille . </s> <s> Catarina hankis lihunike käest härjaverd . </s> <s> Inimesed kogunesid , juba kostis hõikeid , et miks nad ei alusta . </s> <s> Aga alustada tuleb alati õigel ajal , kui huvi on üles köetud ja lava taga kõik ettevalmistused tehtud . </s> <s> Siis lipsavad Rico ja Aidann minema ning lavale astub Gunard . </s> <s> Algab kurbmäng troonilt tõugatud printsist . </s> </p>
<p> <s> Gunard oli kunagi seda lugu kuulnud , kunagi ammu oma kodumaal . </s> <s> See oli talle meelde jäänud , ei lasknud lahti , kummitas ja tükkis välja . </s> <s> Gunard leidis , et selles on kõik kurbmängu jaoks vajalik olemas , palju rohkem , kui pakuvad lihtrahvale esinevad moraalitsevad komejandid . </s> <s> Gunardi teater tahtis olla eriline , tahtis saada kuulsaks , ja sellepärast ei astunudki ta üles samasuguste tükkidega nagu teised . </s> <s> Jah , ülejäänud trupid võisid rahulduda draamadega karjustest , moraalitsevate tükkidega pühakute elust või rahvasuust pärinevate jantidega . </s> <s> Ent tema , Gunard Taanlane , tahtis pakkuda midagi enamat . </s> </p>
<p> <s> Gunardi lugu oli järgmine . </s> <s> Kõigepealt astus ta esile jutustajana . </s> <s> Rääkis printsist , kes oli tarmukas ja vapper ning ühel päeval suundus üle mere sõjaretkele . </s> <s> Paljud tema mehed langesid raskes võitluses ja temagi sai haavata . </s> <s> Pikal ja raskel tagasiteel kohtus ta hiiglasega , kes ennustas talle kohutavat õnnetust . </s> <s> Vihahoos tappis prints Amlith hiiglase . </s> <s> Hiiglast mängisid Rico ja Aidann , poiss istus Rico kukil ja vehkis mõõgaga ja Gunard torkas talle piigi kõhtu . </s> <s> Siis pritsis Rico altpoolt veidi punaseks värvitud äädikat , ploomimahla või härjaverd - mida parasjagu kasutada oli - , ja rahvas kisas vaimustusest . </s> <s> Kõige raskem osa oli kukkumine - hiiglane pidi põlvili vajuma ja alles siis aeglaselt pikali heitma . </s> <s> Prints naasis lõpuks koju ja leidis , et vahepeal on kuningast isa ära surnud ning ema onuga abiellunud . </s> <s> Onu oli halastamatu jõhkard , kes printsi juba surnuks pidas . </s> <s> Prints kuulutas end siiski kuningaks , et ise troonile asuda . </s> <s> Ema keelitas teda loobuma . </s> <s> Rico etendas siis tapetud kuninga vaimu , kes kuulutas , et just vend oli ta mürgitanud . </s> <s> Kui Rico rääkis hauatagusel häälel , tuli suust suitsu ja õudset tulekuma . </s> <s> See oli Gunardi Võluteatri teine tõmbenumber . </s> <s> Lugu ise aga jätkus ajast , mil prints oli kodumaalt lahkuma sunnitud . </s> <s> Tema vastu tõusis ka ta noorem vend , kes lootis ise kuninga mõrvata ja tema asemele asuda . </s> <s> Prints tappis oma venna . </s> <s> Lõpuks etendati uhke mõõgalahing , milles kõik võitlejad said surma , ning kuninganna - teda mängis Catarina - nuttis ja anus kõigile halastust . </s> <s> See jäi tal saamata . </s> <s> Kõige lõpuks kasutas murtud südamega naine enda kallal pistoda . </s> <s> Selleks oli Catarinal ees võlts topeltkõht , mille sees põis härjaverega . </s> </p>
<p> <s> Gunard tavatses tihti oma etendusest rääkida ja selle üle mõtiskleda , iseäranis siis , kui ta oli kummutanud mõne peekri veini rohkem kui tavaliselt . </s> <s> Nende mõtiskluste käigus leidis ta oma kurbmängule uusi jätke ja stseene . </s> <s> Ja nii pidigi trupp sageli uusi lauseid õppima ja etendust ümber tegema . </s> <s> Kunagi polnud Gunard ühegi versiooniga lõplikult rahul . </s> <s> Mõnikord oli ta kuulnud kuskilt õpetliku loo või kellegi traagilise elusaatuse kohta , mille kohe etendusse sisse põimis . </s> <s> Ka siis , kui ülejäänud olid ammu magama jäänud , istus vanamees üleval ja pomises habemesse loo võimalikke arenguid ja lõppe . </s> <s> Iga sündmus peab viima teiseni , leidis ta . </s> <s> Ja kui me muudame ühte , peavad muutuma ka teised . </s> <s> Ainult mitte lõpp . </s> <s> Kurbmäng saab lõppeda ainult ühtmoodi . </s> <s> Pisarad vaatajate silmis tähendasid edu . </s> </p>
<p> <s> Niipalju kui Aidann teadis , polnud Vahimehed seda etendust näinud . </s> <s> Ja poiss kahtles , kas neil üldse saaks midagi selle vastu olla . </s> </p>
<p> <s> Nende etenduse teine osa oli maagia . </s> <s> Siis astusid üles " maailmakuulsad maagid " Gunard Taanlane ja Rico de Lucca . </s> <s> Noh , ja esimest korda Genterdamis ka võlurisell Aidann . </s> <s> Tänaseks olid nad kokku leppinud mõned lihtsamad ja mõned raskemad trikid . </s> <s> Muidugi esitati leivanumbreid , milles Gunard torkab mõõku läbi kastis asuva Aidanni ( sel ajal avab poiss vankri põrandaluugi ja mõõgad lähevad läbi tühja kasti ) , etendati Aidanni tuvitrikki , sõnadega takutuusti süütamist , juppideks lõigatud nööri imelist taastekkimist , kuulikese kadumist topsikutesse ja palju muud . </s> <s> Ainult Catarina pooleks saagimist nad sedapuhku ei teinud , sest naine kaebas seljavalu ja see trikk oli ainsana tõeliselt eluohtlik . </s> <s> Lisaks näidati veel lihtsamat sorti asju , nagu müntide kadumine sõrmede vahel ja jänese väljavõlumine linakuhila alt ( trupi viienda liikme , vana isajänese Bartholomeose etteaste ) . </s> <s> Lõpetuseks neelas Rico tuld , puhus suust tulejugasid ja hoidis käes tulikuuma raudora . </s> </p>
<p> <s> Kõik läks ootuspäraselt . </s> <s> Aidann jälgis kramplikult Gunardi esimest ja kõige tähtsamat reeglit - ära vaata rahvast . </s> <s> Maagiaetendust andes tuleb tegelda ainult oma trikiga ja mitte piiluda publikut . </s> <s> Peale selle oli Gunardil veel kaks kuldreeglit - ära kunagi korda oma trikki samale vaatajaskonnale ning ära iialgi avalda triki saladust . </s> </p>
<p> <s> Rico trikid tulega - need , mis rahvast kõige enam juubeldama panid - olid Aidanni teenindada . </s> <s> Tema assisteeris Ricot , numbrite vahepeal rääkis Gunard rahvale Rico müstilistest tegudest . </s> <s> Palju seal teha polnud , ent tuli olla kiire , osav ja tähelepanelik . </s> <s> Näiteks kummardus Rico hetkeks ja sel momendil võttis ta , tõstes käe korraks suu juurde , sealt välja pähklikoore , mille sees oli tulikuum segu . </s> <s> Läbi selle hingates paiskusidki tema suust tulejoad . </s> <s> Kõike tuli teha hoolsalt ning sundimatult , nagu näiteks poetada Ricole tilluke topsike sulavahaga , mida artist määris märkamatult keelele , et seejärel tuld neelata . </s> </p>
<p> <s> Laval teadma täpselt iga oma liigutust ja olema kindel , et kõik õnnestub . </s> <s> Ja see teadmine tuleb ainult igapäevasest harjutamisest , uskumisest oma oskustesse ja õnnest . </s> <s> Viimast ei asenda miski . </s> </p>
<p> <s> Ent kui Aidann plaksutamise peale kummardas , et Ricol oleks aega peita taskurätikusse justkui põlevana söödud tulekivi , lasi ta hetkeks silmad üle rahvahulga käia . </s> <s> Ja ta nägi silmi , mis ei naernud . </s> <s> Need olid päris tagareas , nukrad silmad , mis vaatasid ükskõikselt ja ei naernud . </s> </p>
<p> <s> Ta jõudis ka näha , et need kuulusid ühele tüdrukule . </s> <s> Ja samal hetkel mõistis Aidann , et oli pilgu liiga kauaks tüdrukule suunanud . </s> </p>
<p> <s> " Aidann ! " sisistas Rico ja pani suu kinni . </s> <s> Poiss tõstis pilgu ja lasi taskurätikusse keeratud väävlikivi endale pihku libistada . </s> </p>
<p> <s> Aga tegelikult läks neil tõesti hästi . </s> <s> Rahvas juubeldas , karjus vaimustusest ning Aidann ja Catarina kogusid kokku kaks kukrutäit raha - üle lugedes oli seal nelikümmend seitse keisri marka , viisteist vana hõbetaalrit ja kamaluga veeringuid . </s> <s> Nad poleks oodanudki , et nii kenasti läheb . </s> </p>
<p> <s> Järgmisel päeval oli raskem , sest Gunardi kindel nõudmine oli , et samu trikke teist korda enam ei tehtaks . </s> <s> Nii et Bartholomeos võis sel päeval rahulikult heina nosida ja tuvipuuris jäi üks emalind ellu . </s> <s> Aga Rico teadis lugematuid trikke tulega ja Gunard kärkis Catarina peale niikaua , kuni too lubaski seljavalule vaatamata end pooleks saagida , ning õhtuks oli neil sada marka koos . </s> </p>
<p> <s> Vahimeestest polnud kummalgi päeval märki ja neid naeruta silmi Aidann enam ei näinud . </s> <s> Kolmandal päeval pakkisid nad oma kraami kokku , söötsid ja jootsid hobuseid . </s> <s> Õhtuks olid nad nii väsinud , et otsustasid vaid linnaveerele liikuda , kus ikka veel suitsesid lõkked , sest rahvas pidas tantsu- ja laulupidu , ning seal ööbida . </s> <s> Vankrid seati kõrvuti , keskele püstitasid nemadki lõkke , Rico kadus kogu ööks külatüdrukutega lõbutsema , Gunard hankis kuskilt veinilähkri , Catarina torises oma vanamehe peale , kuni lõpuks lõi käega ja kobis magama . </s> </p>
<p> <s> Kõik oli nii nagu alati . </s> </p>
<p> <s> Aidann valvas tuld ja oli Gunardile vestluskaaslaseks , kuigi saatis igatsevaid pilke taamal kumavate tulede poole ja kuulas pillimängu . </s> </p>
<p> <s> " Millal me keisrilinna läheme ? " küsis Aidann lõpuks ja liigutas lõkkes hagu , nii et sädemed lendasid . </s> <s> " Sa räägid sellest alati , aga me ei asu kunagi sinnapoole teele . " </s> </p>
<p> <s> " Ma pole veel valmis , " ohkas Gunard . </s> <s> " Me peame sinna minnes pääsema Tema Kõrguse juurde pidustustele . </s> <s> Selleks korraldavad nad ülevaatamisi . </s> <s> Ja sinna lähevad parimad . </s> <s> Ainult üksikud valitakse välja . </s> <s> Ei , me pole veel küpsed . " </s> </p>
<p> <s> " Mina pole küll meist paremaid näinud , " arvas Aidann . </s> </p>
<p> <s> " Aga nad on olemas ! </s> <s> Mitte siin laadaplatsil , vaid õukondades . </s> <s> Meidki valitakse kunagi , kui ma mõtlen välja veel mõned trikid , mis neid tummaks löövad . " </s> </p>
<p> <s> " Või õpime me kunagi päris võlukunsti ... " </s> </p>
<p> <s> " See ongi päris võlukunst , poja . </s> <s> Ainus ja päris . </s> <s> Pea alati meeles , et kui nad naeravad ja raha annavad , siis on see päris . " </s> </p>
<p> <s> " Ma olen mõelnud , " ütles Aidann ettevaatlikult , " et kui meil poleks seda kurbmängu , äkki siis naeravad nad rohkem ? " </s> </p>
<p> <s> " Mitte mingil juhul ! " hüüatas Gunard . </s> <s> " Sa ära mõtle selliseid lollusi ! </s> <s> Kõigepealt tahavad nad nutta - nad tuleb nutma panna - ja siis on naer kergem valla pääsema . </s> <s> Meie tugevus on selles , et kasutame kurbmängus võlutrikke , seda ei tee keegi teine . </s> <s> Aga ikka pole me veel piisavalt head , et keisrikoja ette ilmuda . " </s> </p>
<p> <s> Ja sel hetkel köhatas keegi nende selja taga . </s> <s> Nad ei olnud kuulnud , et keegi oleks lähenenud , ent küllap mattis lõkke praksumine ja muusika kära võõra lähenemise hääled . </s> <s> Nüüd pöörasid poiss ja vanamees ennast kiirelt ümber ja jõllitasid tulnukat . </s> </p>
<p> <s> See oli keskeas mees , kes kandis aadliku rõivaid - põlvini ulatuvat uhkete krookvarrukatega ererohelist ürpi , musti sametpükse ja nahast ratsasaapaid . </s> <s> Tal olid õrnalt hallid juuksed , mis hoidsid raamina pea ligi ja näo ümber , väike kikkhabe ja paabulinnusulega barett . </s> </p>
<p> <s> Mees lihtsalt seisis ja ütles : " Ma nägin teie etendust . </s> <s> Mulle meeldis see . " </s> </p>
<p> <s> " See on teist väga suuremeelne , isand , " kogeles Gunard ja ajas ennast Aidanni kaasa tõmmates püsti . </s> </p>
<p> <s> " Ei põrmugi , " vastas mees . </s> <s> Tal oli kalk ja jäine hääl . </s> <s> " Mulle lihtsalt meeldis see . " </s> </p>
<p> <s> " Me täname aulist isandat , " kogeles Gunard , olles silmanähtavalt kõrgest soost võõra ilmumisest jahmunud , ja üritas kummardada . </s> <s> See kukkus tal hädiselt välja . </s> </p>
<p> <s> " Siit kolme päevatee kaugusel on parun Van Broughteni loss , " sõnas tundmatu . </s> <s> " Sõita tuleb otse kuni Scremsi jõeni , sealt läbi metsa läände . </s> <s> Parun armastab väga maagiat ja kurbmänge . </s> <s> Ja tal on praegu igav . </s> <s> Teevaevad katab see . " </s> <s> Ta osutas kindas käega oma jalge ette rohule , kus lebas kõhukas kukkur . </s> <s> Nad polnud seda varem märganud . </s> </p>
<p> <s> " Ma ... ma ei oska Tema Kõrgeausust küllalt tänada . " </s> <s> Gunard proovis jälle kummardada . </s> <s> " Me oleme vaid vääritud koomuskitegijad , kes kindlasti pole nii suurt au ära teeninud ... " </s> </p>
<p> <s> " Me kohtume Broughtenis , " lõikas mees vahele . </s> <s> " Parun on teie üle väga rõõmus . " </s> </p>
<p> <s> Siis ta noogutas , seisis nagu järele mõeldes , kas on kõik vajaliku öelnud , noogutas taas oma sõnade kinnituseks , keeras väärikalt ümber , astus vankrite vahelt karjamaa poole ja viivu pärast neelas pimedus ta endasse . </s> <s> Sama äkki , nagu ta oli ilmunud , ta ka kadus . </s> <s> Gunard , kes kindlasti oleks tahtnud veel midagi öelda , kokutas ainult ja pomises midagi enda ette , lõpuks tõstis maast kukru ja sõlmas selle lahti . </s> </p>
<p> <s> " Püha jumalaema , " sosistas ta siis , kui lasi mündid pihkudele voolata , " sa saatana siiruviiruline perseauk ... </s> <s> Me oleme rikkad ! </s> <s> Kristuse haavad , me oleme rikkad ! </s> <s> Rikkad ! " </s> </p>
<p> <s> " Kuidas ? " küsis Aidann ja astus lähemale , et kõlisevaid münte vaadata . </s> </p>
<p> <s> " Siin on ju ... tuhat kuradit , siin on ju terve varandus , Catarina , CATARINA ! " </s> </p>
<p> <s> Seda seal oli . </s> <s> Mitte küll uued keisrimargad , ent kena kuhil vanu hõbetaalreid ometi , markadesse ümberrehkendatult paarsada kindlasti . </s> <s> See tähendas uusi hobuseid ja vankreid , see tähendas muretut talve , see tähendas veel paljutki . </s> </p>
<p> <s> " Mida sa karjud , vana loom ? " </s> <s> Catarina ilmus öösärgis vankrilävele . </s> </p>
<p> <s> " Sa vaata ainult ! " hüüdis Gunard ja tõttas oma naisele kukrut näitama . </s> </p>
<p> <s> Rohkem sel ööl Aidann Gunardit ei näinud . </s> <s> Ta istus lõkke ääres ja mõtles , kas temagi nii rõõmustada mõistab . </s> <s> Raha oli muidugi tore ja alati tarvilik . </s> <s> Õieti oligi ju raha see , mille pärast nad vankritega mööda maad liikusid ja oma trikke õppisid ning näitasid . </s> <s> Raha - teenistus , eluspüsimine , söök , jook , ulualune . </s> <s> Ja siis jälle rännak . </s> <s> Uue rahani . </s> <s> Aidann mõtiskles , et mida Gunard siis teeks , kui teeniks korraga nii palju raha , et ta ei peaks enam ringi rändama . </s> <s> Kas tõesti loobub ta siis oma teatrist ja elab mugavalt kusagil lossis ? </s> <s> On's see tema unistus ? </s> <s> Kas Gunard jääb rahule rikkusega , kui ta pole leiutanud uusi trikke , pole oma kurbmängu lõpuni mõelnud ega täiuslikkuseni viinud ? </s> <s> Ta ei teadnud vastuseid , ükskõik kui väga ka ei püüdnud neid leida . </s> <s> Gunard on vana ja ilmselt rahuldub oma unistuse täitumisega - ja ilmselt on ta selle ka ära teeninud . </s> </p>
<p> <s> Ent jääb veel Aidanni enda unistus . </s> <s> Tõeline maagia peab olemas olema ! </s> <s> Imeteod peavad olema võimalikud ka ilma sulavaha , fosforilahuse , käteosavuse ja silmamoondtamisteta . </s> <s> Ja seda uskusid ka Vahimehed - pidid uskuma , sest miks muidu võlukunstnikke kardeti ? </s> <s> Aga seda Aidann veel ei mõistnud , kust läheb piir imede ning kurja nõidumise vahel . </s> <s> Mõnikord , kui Gunard oli päris kindel , et Vahimehi pole läheduses , rääkis ta etenduse ajal Egiptuse nõiast Dedist , rääkis , mis imetrikke oli see mees teinud , ja tihti tabas Aidann oma kasuisa häälest ka teatava aukartuse ja harduse . </s> </p>
<p> <s> Millegipärast tõi Vahimeestele mõtlemine meelde öise külalise . </s> <s> Poiss istus ja üritas meenutada , mis selle üliku juures oli talle imelik tundunud . </s> </p>
<p> <s> Ühtäkki ta taipas ... </s> <s> Ja lõkkesoojast hoolimata tundis Aidann külmavärinaid . </s> <s> Ta oli harjunud võõraste puhul alati nende silmi vaatama ; oli õppinud neist naeru või selle puudumist otsima . </s> <s> Silmad on hinge ja mõtlemise peegel - nii oli Gunard õpetanud . </s> <s> Aidann ei teadnud , mida pidi ta arvama nendest silmadest , milles tegelikult polnud ei naeru ega naeru puudumist , silmadest , milles polnud mitte midagi . </s> </p>
<p> <s> Silmadest , mis ei pilkunud . </s> </p>
<p> <s> II Grethel </s> </p>
<p> <s> Hommikul hakkas vihma sadama , sellist tihedat ja sumbset seenevihma , mis ei teinud õieti märjaks , vaid rippus hägusalt uduse loorina karjamaa kohal , pakkudes ometi värskust ja ühtlasi kuulutust lähenevast sügisest . </s> <s> Teele asusid nad varavalges , kui Rico oli saanud magada vaid mõned tunnid ja Gunardki paistis kuidagi unine ja räämas . </s> <s> Catarina seevastu oli lausa värskus ise , kamandas laagriplatsil , kuidas hobuseid rakendada , ja lõkerdas naerda . </s> <s> Aidann imestas , mis pannud oli mammi seljavalu unustama ja nii hoogsalt tegutsema . </s> <s> Küllap oli see raha , millest Gunard oli talle öösel rääkinud . </s> <s> Ja Ricogi kargas rõõmust õhku , nipsutas sõrmi ja kuulutas , et nüüd ei topi ta mitu päeva vastikut vaha oma keelele , kui selline summa on koju tulnud . </s> <s> Ähkides tuletas Gunard talle meelde , et see on alles ettemaks ja suuremad rahad ootavad neid Van Broughteni lossis . </s> </p>
<p> <s> " Kes see oli , kes käis ? " uuris Rico . </s> <s> " Mõni kannupoiss või ? " </s> </p>
<p> <s> " Ei , mitte , " arvas Gunard . </s> <s> " Pigem mõni koja-aadlik . </s> <s> Ta oli harjunud käskima . " </s> </p>
<p> <s> " Noh , me maandume , et sellise rahahunniku otsa käskimatagi , " hõiskas Rico . </s> </p>
<p> <s> " Tal olid kum ... " alustas Aidann . </s> </p>
<p> <s> " Lossides ei ole mingeid Vahimehi , " ütles Gunard Aidannile tähelepanu pööramata . </s> <s> " Seal ehk teeksime selle triki saatana sabaga ? </s> <s> Kui tollele parunile sellised asjad meeldivad , siis sabatrikk peaks talle iseäranis meele järele olema . " </s> </p>
<p> <s> Saatan ise oli selle triki juures täiesti kõrvaline tegelane . </s> <s> Kogu lugu seisnes sabas , selle näilises tükkideks lõikamises , mille maa-alune isand nõiasõnadega jälle terveks kasvatas . </s> <s> Rico etendas saatanat , punases ürbis ja hõõguvate sarvedega - ühe nendest võttis ta vahepeal peast ära . </s> <s> Raudsarved kinnitusid kapuutsi all kantavale raudkiivrile , mida muidugi polnud näha . </s> <s> Saba lõikamine oli kõige lihtsam pettetrikk ja käteosavus , vanakurja enda nägemine oli aga lihtsamale rahvale alati nii vapustav , et isegi käteosavust ei pidanud eriti varjama . </s> <s> Saatanaks riietatud Rico õhkas vahepeal suust tuld , läbi pähklikoore iseenesestki mõista . </s> <s> Tegelikult oli see üks Rico lemmiknumbreid , kuid Vahimeeste tõttu ei saanud ta seda tihti esitada . </s> <s> Pole enam vanad ajad , rääkis Gunard ikka , mil Kümme Saatanat oli iga etenduse tõmbenumber ja seda lavastati üle kogu maa . </s> <s> Tavaliselt olid saatanad rumalad ja lasid end haneks tõmmata . </s> <s> Gunardki oli noorena ühte mänginud , kuni hakkas maagiat õppima ja leidis , et selle abil saaks saatanat palju mõjuvaks muuta . </s> </p>
<p> <s> Genterdam jäi vihmas ja udus selja taha , jälle oli Võluteater teel , ent sedapuhku väga ülevas meeleolus . </s> <s> Aidann loksus teises vankris , Rico hoidis ohje . </s> <s> Poiss mõtles endiselt öisele külalisele ja sellele , kas mitte lõkke heidetud varjud talle vingerpussi ei mänginud . </s> <s> Ta üritas oma lauge pilkumata hoida , kuni pisarad silmanägemise ähmastasid . </s> <s> Lõpuks uinutas vankrirataste ühtlane vura ta unele . </s> <s> Temagi polnud ju öösel palju magada saanud . </s> </p>
<p> <s> Gunard konutas juhtvankris , juhtis hobust ja võitles samuti pealetükkiva unega . </s> <s> Ta ninasõõrmeis oli endiselt raha lõhn , see lummas meeli ja tegi korraga kõik nii kergeks ja rõõmsaks . </s> <s> Nagu oli teinud ka Catarina , kes seljavalu ootamatu kadumise pärast end kümmekond aastat nooremana tundis . </s> <s> Ta võiks seda sagedamini tunda , mõtles Gunard , kohe väga palju sagedamini , kõigi pühakute nimel . </s> <s> Vankrid veeresid aeglaselt , tee oli kitsas nagu siinkandis ikka . </s> <s> Alles Alam-Antrauschist välja jõudes , lõuna poole , seal hakkavad nad laiemaks muutuma , nii et kaks vankrit saavad üksteisest mööduda ning porigi ei uputa . </s> </p>
<p> <s> Mitte kaugel Genterdami heinamaadest , kohe maantee ääres enne väiksemat silda paistis , justkui oleks udu sees kaks kogu . </s> <s> Nad seisid ja ootasid . </s> </p>
<p> <s> Mingid kerjused , mõtles Gunard . </s> <s> Noh , mõne krossi võiks neile isegi visata . </s> <s> Öeldakse , et see toob õnne . </s> <s> Oma rõõmu tuleb teistegagi jagada . </s> </p>
<p> <s> " Ptruu ! " hõikas ta , kui vankrid tee ääres seisjatega kohakuti jõudsid ; esimene , kogukam neist oli tõstnud käe , et vankreid peatada . </s> <s> See oli naine ja ähmaselt oleks mehele nagu meenunud , et kas ta neid näojooni mitte Genterdami rahvahulgast ei mäletanud . </s> <s> Aga ta ei kartnud midagi , tema hing oli lustlik ja sel päeval tahtis ta kõigile head teha . </s> </p>
<p> <s> Naine ja tüdruk - sest teine seisja oli tõepoolest nooreohtu tütarlaps - astusid ebalevalt vankritele lähemale . </s> </p>
<p> <s> " Mis nüüd , " hüüdis Rico tagumisest vankrist , " miks me peatusime ? " </s> <s> Ilmselt oli ta tukkuma jäänud ja vana ruun astus vaguralt esimese vankri jälgedes . </s> </p>
<p> <s> " Mis teil mureks , head inimesed ? " küsis Gunard . </s> </p>
<p> <s> Naine oli rohmakais linaseis talupojarõivais , mille peale oli hommikujaheduse peletamiseks villane rätik heidetud . </s> <s> Peas kandis ta musta tanu . </s> <s> Tema nägu oli sügavalt kurb ja murelik , hiljuti nutetud pisarad polnud veel jõudnud kuivadagi , kui juba uued silmanurka kogunesid . </s> <s> Ta astus veel sammukese , patsutas rahustavalt hobust ja kummardas Gunardile . </s> <s> Neiu seisis tema selja taga , seljas samasugused rõivad . </s> <s> Tõenäoliselt olid nad ema ja tütar . </s> <s> Nad hoidsid teineteisel käest kinni ja vanem naine tõmbas tüdruku voorile lähemale . </s> </p>
<p> <s> " Andke andeks , et ma julgen teid peatada , " ütles naine vaikselt . </s> <s> " Minu nimi on Charlotte ja see on Grethel , " lisas ta tüdrukule osutades . </s> <s> " Me oleme Ockeghemi külast , siit lähedalt , parun Bonifacius del Rusticato talupojad . </s> <s> Olgu Jumal teile kaitsejaks ja püha Nicolaus teenäitajaks ! " </s> </p>
<p> <s> " Aitäh heade soovide eest , naine , sedasama soovin ma teilegi , " vastas Gunard viisakalt , olles veidi üllatunud naise peenest kõnepruugist . </s> <s> " Me oleme maailmakuulus maag Gunard Taanl ... hmm ... " ta köhatas , " ... tähendab , mina olen Gunard Gunardi teatrist ja see on meie killavoor , mis tuleb pidustustelt Genterdami vabalinnast . " </s> </p>
<p> <s> " Ma tean , " noogutas naine ja nuuksatas . </s> <s> " Me olime üleeile linnas ja nägime teid . " </s> </p>
<p> <s> Rico hüppas tagumisest vankrist välja ja lähenes kõnelejatele . </s> </p>
<p> <s> " See on Rico , " sõnas Gunard malbelt , " minu hea sõber . </s> <s> Kuidas me saame teile kasulikud olla , head naised ? " </s> </p>
<p> <s> " Mis on , kas kerjused ? " küsis Rico ja haigutas . </s> </p>
<p> <s> " Pigem , " nuuksatas naine veel kord , " on mul teatriisandatele ettepanek . " </s> <s> Ja hoolimata nutetud näost õhkus Charlotte'ist kindlusetunnet ja väärikust . </s> <s> Korraga ajas ta selja sirgu , lähenes Gunardile ja küünitas mehe poole , haarates ta kämblad oma pihkude vahele , ning ütles : " Kui ma tohin teie väärtuslikku aega hetkeks kuritarvitada , siis kõneleksin teile , miks söandasin teid peatada ja niivõrd pealetükkivalt käituda , palun . " </s> </p>
<p> <s> " Meil pole kiiret , emand Charlotte , " vastas Gunard suuremeelselt . </s> <s> " Hea meelel kuulan sinu juttu ja ettepanekut . " </s> </p>
<p> <s> Õrnalt lükkas ta naise käed eemale ja hüppas hoogsalt vankrilt maha . </s> <s> Kaarega hüpe ei tulnud tal kõige paremini välja , õieti oleks ta peaaegu kukkunud , sest akrobaatikas hakkas vanamees juba kohmakaks muutuma . </s> </p>
<p> <s> Rico mühatas ja haigutas veel kord , kehitas siis õlgu ja kükitas teepervele . </s> </p>
<p> <s> " Me nägime teie etendust ja minust oleks inetu salata , et just sellepärast me laadale läksimegi . </s> <s> Meie hea isand parun lubab meil laatade ajal linnas käia . </s> <s> Me elame külas väga vaeselt , sest minu mees hukkus õnnetul kombel aasta tagasi , jättes maha neli last - kolm tütart ja ühe poisi - ning väeti põllulapi . </s> <s> Mina tegelesin seni külarahvale kangakudumisega , ent nüüd pean ka põllul ise hakkama saama ja kõik lapsed toitma-katma . </s> <s> Grethel on neist vanim ja meheleminekueas aga mitte sellest ei tahtnud ma rääkida . " </s> </p>
<p> <s> " Kas siis pole kosilasi või ? </s> <s> See on ju võimatu ! " küsis Gunard lõbusalt Gretheli poole pilku heites . </s> <s> Ent ta ei jõudnud teda õieti silmitseda , sest naine rääkis edasi . </s> </p>
<p> <s> " Ma ei soovi teid tüüdata juttudega , kui raske meil on ... ilmselt saate sellest isegi aru . </s> <s> Minu soov ja palve on , et te Gretheli endaga kaasa võtaksite . " </s> </p>
<p> <s> Rico ja Gunard võpatasid üllatusest , tahtsid midagi öelda , ent Charlotte rääkis edasi : " Ma saan aru , et minu palve on kummaline , ja tunnistan , et mulle endalegi väga valus öelda . </s> <s> Ja mitte ainult selles pole asi , et me väga vaesed oleme , ega selles , et ümbruskondsed noormehed minu tütart pelgavad . </s> <s> Me tulime vaatama teie võlukunsti ja nägime , mida soovisime . </s> <s> Kõrgeauline Gunard , minu tütar on sündinud ebaharilike võimetega , ta tunneb maagiat , mida mina pole tema sisse sünnitanud . </s> <s> Ja ütlemata kurval kombel on sellest sõna levinud ja tänu meie heale isand del Rusticatole - andku Issand talle pikka iga - on minuni jõudnud kuuldused , et Vahimeeste Ordu on Gretheli enese jaoks üles märkinud . </s> <s> Siinkandis on nähtud prokuraator Andreast . " </s> </p>
<p> <s> " Ma ... ma ei mõista , " pomises Gunard . </s> <s> " Ebaharilike võimetega ? </s> <s> Millest sa ometi räägid , hea naine ? " </s> </p>
<p> <s> " Ma palun teid , " ütles Charlotte . </s> <s> Ja see oli siiras ning väärikas palve . </s> <s> " Võtke ta kaasa ja viige siit minema . </s> <s> Sinna , kus on ohutum ... temasugustele ja kus poleks Vahimehi . " </s> </p>
<p> <s> " Me oleme ise neile pinnuks silmas , " sõnas Gunard ebalevalt . </s> <s> " Viimastel aastatel pole nendest kuskil rahu ja tegelikult oleme me vaid vaesed hulkurid . " </s> </p>
<p> <s> " Ma nägin teie teenistust . " </s> <s> Charlotte'i suunurgas väreles kurblik muie . </s> <s> " Te olete suur kunstnik , Gunard . </s> <s> Ainult vähestele on antud sellist annet ja meisterlikkust . </s> <s> Ja just teiesuguste juures võib Grethel ennast julgena tunda . " </s> </p>
<p> <s> " Emand Charlotte , see on tõesti väga ebaharilik palve . </s> <s> Meil pole tõtt-öelda vajadust ... " alustas Gunard , kuid Rico katkestas ta . </s> <s> " Mida sa teha oskad ? " päris ta heasüdamlikul toonil Grethelilt . </s> <s> " Ja ütle , kas sa üldse tahad meiega tulla ? " </s> </p>
<p> <s> Kõik vaatasid nüüd neiu poole . </s> <s> Seni oli ta vaikinud ja polnud võimalik aru saada , kuidas ta ise palvesse suhtus . </s> <s> Grethel oli vast seitsme-kaheksateistaastane , sihvakas , ent veidi ümarik - siiski kauni tütarlapsekehaga , mis oli hiljuti õide puhkenud , et viimased lapseea vormid naiselikele allutada . </s> <s> Tal olid kukla tagant patsi sõlmatud tumepruunid juuksed , väike terav nina , veidi punnis põsed ja lõual väike sünnimärk . </s> <s> Tüdruk oli veetlev . </s> <s> Isegi väga . </s> <s> Aga ta näoilme oli eemalolev , uhke ja kõrk . </s> </p>
<p> <s> " Ma olen külas kõige parem laulja ja tantsija , " ütles neiu siis . </s> <s> " Kõige parem siin ümbruskonnas . " </s> </p>
<p> <s> " Tahad sa üldse meiega tulla ? " kordas Rico . </s> </p>
<p> <s> " Kolmkümmned marka , " vastas Grethel , " siis ma olen nõus . " </s> </p>
<p> <s> " Misasja ? " kogeles Gunard ja vaatas hämmingus kordamööda Rico ja Charlotte'i poole . </s> </p>
<p> <s> " Emal on raha vaja , " sõnas tüdruk rahulikult . </s> <s> " Muidu surevad tema ning minu väikevend ja õekesed nälga . </s> <s> Ma tulen teiega kaasa , kui maksate emale kolmkümmend marka . " </s> </p>
<p> <s> " Isandad , " hüüdis seepeale Charlotte , " oh , ärge kuulake teda , minu süda on rahul - niivõrd kui ema süda üldse olla saab , kui te lihtsalt ta siit ära viite , ja meie saame ise hakkama . " </s> </p>
<p> <s> " Ema , " katkestas Grethel , " me rääkisime sellest . </s> <s> Kui keegi viib oma poja meistri juurde õpipoisiks , saab ta raha . </s> <s> Sest meister õpetab teda ja õpipoiss teeb tööd , millest meister omakorda tulu saab . </s> <s> Aga peres on ühed töökäed vähem . " </s> </p>
<p> <s> " Kuid sina oled ju tüdruk , " naeris Gunard . </s> </p>
<p> <s> " Aga mis see loeb ? " kähvas Grethel kiiresti vastu , " tüdruk või poiss , teatril pole ju vahet . </s> <s> Üks poiss teil juba on , ma nägin , see , kes seal kokutas ja komberdas ning seda labast tuvitrikki tegi . </s> <s> Ma tulen teile õpipoisiks , kui maksate emale kolmkümmend marka . " </s> </p>
<p> <s> " Oota nüüd , " naeris Rico . </s> <s> " Las ma mõtlen , kas ma saan kõigest õigesti aru . </s> <s> Sinu ema tahab sind meile anda , sest ei jõua peret üksi toita ja kardab , et Vahimehed sind kinni võtavad . </s> <s> Miks , seda ma ei tea . </s> <s> Ja sa oskad laulda ja tantsida . </s> <s> On tõsi , et me oleme teater ja anname etendusi , kuid lisaks sellele tegeleme ka võlukunstiga . </s> <s> Oma tükis saame hõlpsasti ilma tüdrukuta läbi ja laul ning tants on maagiaks nagu vähevõitu . " </s> </p>
<p> <s> " Just nimelt , " lõi nüüd Gunard sekka , " me pole otsinud õpipoissi , sest üks meil juba on ja pealegi üsna andekas . </s> <s> Ning kuigi ma tunnen teile sügavalt kaasa , Charlotte , sest me ise ka oleme vaesema ja lihtsama rahva seast pärit , on meil keeruline tüdrukut kaasa võtta . </s> <s> Me pole rikkad , vankrites on ruumi vähe , me rändame ja anname etendusi - täna siin , homme seal , kunagi ei tea , mida võib homne päev tuua . " </s> </p>
<p> <s> " Isand Gunard , " kummardas naine , " ma ei käi teile peale , ma ei nõua . </s> <s> Ma palun . </s> <s> Sest ma kardan , et kui mu tüdruk siia jääb , siis ühel päeval tulevad Vahimehed , võtavad ta kinni ja põletavad ära . " </s> </p>
<p> <s> Mehed vakatasid kohkunult . </s> </p>
<p> <s> " Jah , " ohkas naine , " minu tütart peetakse nõiaks . " </s> </p>
<p> <s> " Ma olen sulle öelnud , et ära räägi niimoodi , " kihvatas Grethel , " ma pole mingi nõid ! " </s> </p>
<p> <s> " Näita neile , tütreke , " ütles Charlotte ja pühkis põselt pisara . </s> </p>
<p> <s> Tüdruk tahtis midagi öelda , vaatas pingsalt oma ema , siis meeste otsa , ohkas alistunult ja tõstis käe ning näitas üle teekraavi kuivanud tamme poole . </s> <s> Kõik jälgisid ta ettesirutatud kätt , mis hakkas kergelt värisema , ka tüdruku keha vappus , ta sulges silmad , tema laup tõmbus pingutusest higiseks , ent huuled olid kõvasti suletud . </s> <s> Ja siis , otsekui oleks ta endast midagi välja laadinud , vajus ta teepervele põlvili . </s> </p>
<p> <s> " Vaadake ! " sosistas Charlotte . </s> </p>
<p> <s> Esmalt ei saanud keegi aru , mis oli toimunud või mida tüdruk tegi , siis heitsid nad veel kord pilgu kuivanud tammele . </s> <s> Puu kõige ülemised oksad hingitsesid kergelt suitsu , kostis õrn praksumine , seejärel varisesid paar oksaraagu maha ja helepunane leek lahvatas puust . </s> </p>
<p> <s> See toimus nii äkki , nagu oleks keegi niiske puu kiiresti kuivatanud , õliga üle valanud ja siis sellele kümnest kohast korraga tule otsa pannud . </s> <s> Ühtäkki oli tamme ülemine osa leekides ja üle teegi võis kuumust tunda . </s> <s> See kestis mõned hetked . </s> <s> Siis leegid kadusid , nagu poleks neid olnudki . </s> <s> Ainult aurav suitsuvine ja mitu mahalangenud söestunud oksa andsid tunnistust sellest , mis oli puuga juhtunud . </s> </p>
<p> <s> Gunard ja Rico sööstsid üle teekraavi . </s> <s> Nagu kokkulepitult haarasid nad maast mõned söestunud ja kohati veel hõõguvad oksad , tõstsid need üles ja nuusutasid . </s> <s> See polnud võimalik ! </s> <s> On mitu moodust , kuidas asju eemalt põlema süüdata , kuid see kõik on ainult silmapete , illusioon . </s> <s> Kõik koomuskitegijad teavad , et enne tuleb põletatavad asjad töödelda - näiteks fosforiga - , kuid see jätab jälje . </s> <s> Ilmselt olid mõlemad mehed jõudnud mõelda ka tõrvale või mõnele põlevale õlile , kuid nad polnud tüdruku liigutustes midagi kahtlustusväärset märganud . </s> </p>
<p> <s> Ja kui nad oma hämmingus pilgud taas naiste poole pöörasid , nägid nad neid läbi leekide . </s> </p>
<p> <s> Vankrite ees , otse tee peal olevast porilombist tõusis tulejuga , mis lahvatas ligi inimesekõrguselt üles , vahetas siis mitu korda värvi , muutudes erepunasest lillaks , oranžiks , roosakaks ja lõpuks taevasiniseks . </s> <s> Siis leek kustus , ent mitte vette ja sisinaga , vaid iseenesest . </s> </p>
<p> <s> " Ta oskab niisugust asja ka , " sõnas Charlotte vaikselt . </s> <s> " Ja ma ei tea , mida kõike veel . </s> <s> Ta ise ka ei tea . </s> <s> Nüüd mõistate , et Võluteatris peetakse neid oskusi vaid silmamoonduseks ja kavaldamiseks . </s> <s> Siin ümbruskonnas aga teatakse , et Grethel teeb seda kõike iseenesest . " </s> </p>
<p> <s> " Kas , kas , " kogeles hämmingus Gunard , " tüdruk ei saa siis neid võimeid vaka all hoida ? " </s> </p>
<p> <s> " Liiga paljud teavad juba , " vastas naine . </s> <s> " Vahimehed teavad . </s> <s> Keegi ei võta teda enda juurde . " </s> </p>
<p> <s> " Ja teda otsib prokuraator , " lisas Rico ja naeratas . </s> <s> " Otsi parem kolmkümmend marka , Gunard . </s> <s> Teist korda saatus meile sellist võimalust ei paku . " </s> </p>
<p> <s> Grethel toetas ennast vastu vankrit . </s> <s> Oli näha , et tüdruk oli kurnatud , ta otsaees olid külmad higipiisad ja silmis roidunud läige . </s> <s> Ta hingeldas raskelt ja värises . </s> </p>
<p> <s> " See on võimatu , " hüüdis Gunard . </s> <s> " Seda ei saa olla ! " </s> </p>
<p> <s> " Ma kardan tema pärast , " vastas Charlotte . </s> <s> " Hoidke teda hästi ! " </s> </p>
<p> <s> Seepeale puhkes ta nutma , jooksis oma tütre juurde , kallistas ja kaisutas teda . </s> </p>
<p> <s> " Ema , emake , " soigus tütar ja ta käed klammerdusid Charlotte'i kaela ümber . </s> </p>
<p> <s> " Ära räägi midagi , Grete , nii on parem , me oleme selle juba otsustanud . " </s> </p>
<p> <s> Mehed seisid juhmilt , vaatasid ema ja tütart ja siis teineteisele otsa . </s> </p>
<p> <s> " Me peaksime Catarinaga nõu pidama , " pomises Gunard segaduses . </s> <s> " Äkki ta arvab , et ... " </s> </p>
<p> <s> " Ta arvab , et sa oled puruloll , kui tüdrukut üles ei korja , " ütles Rico vaikselt . </s> <s> " Ma olen kuulnud , et seda sorti asjad on võimalikud , ent pole neid kunagi näinud . </s> <s> See ongi tõeline maagia , Gunard . </s> <s> Maailm on lõpmatult mitmekesine . " </s> </p>
<p> <s> Aga Gunard ronis siiski vankrisse , kolistas seal veidi ringi ja mõne aja pärast naasis unise Catarinaga . </s> <s> Too laskus ettevaatlikult alla ja siis oli seal juba kolm nutvat ja kallistavat naist . </s> </p>
<p> <s> " Mis sa arvad , on ta tõesti nõid või ? " küsis Gunard Ricolt . </s> </p>
<p> <s> Rico kehitas õlgu . </s> <s> " Ta oskab midagi , mida meie ei oska . </s> <s> Me ei oska isegi ette kujutada , kuidas on see võimalik . </s> <s> Navareses elas kunagi naine , kes oskas otse õhust ja mittemillestki endale lilli kätte võluda . </s> <s> Isegi talvel . </s> <s> Ma olen seda ise näinud . </s> <s> Ja keegi ei öelnud , et ta on nõid , seda peeti imeks ja tema juures käidi palverännakkutel . </s> <s> Siis oli üks mees Werenbergis , kes oskas pilguga asju liigutada . </s> <s> Sellised võimed on olemas , Gunard . " </s> </p>
<p> <s> " Me võime ta ju kaasa võtta , ent Vahimehed ? " </s> </p>
<p> <s> " Sina otsustad , Gunard , sina . </s> <s> See on sinu teater . " </s> </p>
<p> <s> " Ma olen täna nii helde , " ohkas vanamees , " ja ma olen vist juba otsustanud . " </s> </p>
<p> <s> Rico naeratas . </s> <s> " Mõtle Aidanni peale ka , " soovitas ta siis . </s> <s> " Sina oled juba vana , Gunard , aga mina ju näen , kui üksik poiss on . </s> <s> Talle on seltsilist vaja . " </s> </p>
<p> <s> " Tüdruk on temast ju mõnevõrra vanem ? " </s> </p>
<p> <s> " Mõne aasta pärast ei tähenda see enam midagi . " </s> </p>
<p> <s> " See on halb , " ohkas Gunard . </s> <s> " Kuidas ka ei läheks , nii- või naamoodi , ei tule sellest midagi head . " </s> </p>
<p> <s> " Miks siis ? " </s> </p>
<p> <s> " Kui nad sobivad , siis saame me teatrisse armastajad , kui mitte , siis ühe murtud südame . </s> <s> Kummalgi juhul ei tee see etendustele head . " </s> </p>
<p> <s> " Selle vastu me ei saa , Gunard , see on saatus . " </s> </p>
<p> <s> Ja siis ladus Gunard Charlotte'ile kolmkümmend marka peo peale , nad kaisutasid kõik läbisegi üksteist , valati veel mõned pisarad , kusjuures Catarina paistis selle tegevuse juures iseäranis silma , ja killavoor asus taas teele . </s> <s> Veel kaua seisis Charlotte teepervel , lehvitas ja vaatas vankritele järele . </s> <s> Umbes aasta pärast pidid nad Genterdami tagasi tulema ja siis lubas Grethel emale tuua palju kingitusi kaugetest maadest . </s> <s> Gunard pani tüdruku tagumisse vankrisse , mida juhtis Rico ja milles norskas Aidann . </s> <s> Vanamees mõtles , et ilmselt tuleb nüüd palju ümber korraldada , võib-olla peaks elamise suures vankris koomale tõmbama või koguni uue vankri ostma . </s> <s> Aga siis meenus talle parun Van Broughteni pakkumine ja tema suu tõmbus naerule . </s> <s> Kas lõpuks ometi hakkavad tema unistused täide minema ? </s> </p>
<p> <s> Juba ammu ei lugenud Gunard aastaid , mil ta oli vankrites mööda maid ringi sõitnud ja etendusi andnud . </s> <s> Temasuguseid oli palju . </s> <s> Ja ikka juhtus , et kõige andekamad ja vahest õnnelikumadki sattusid mõne aadlimehe juurde . </s> <s> Seal lossides oli õnnis elu ! </s> <s> Sul on omad kambrid ja kindel palk , sa esined pidustustel ja sul saab olema palju raamatuid . </s> <s> Oli hulgaliselt aadlikke , kes soovisid endale isiklikku näitetruppi . </s> <s> Neid hüüti metseenideks . </s> <s> Ent neid oli raske leida ja tavaliselt eelistasid metseenid linnadest ja koolidest tulnud kunstnikke , mitte maad mööda ringi liikuvaid vanderselle . </s> <s> Aga õnn on pöörane ja etteaimamatu asi . </s> <s> Ehk toob see tüdruk meile õnne , mõtles Gunard . </s> <s> See süütaja-tüdruk . </s> </p>
<p> <s> Ja alles nüüd , kui mees iseenesest süttinud kuivanud tamme peale mõtles , tundis ta esmakordselt külmavärinaid . </s> </p>
<p> <s> Ka Aidann tagumises vankris tundis külmavappeid . </s> <s> Läbi une oli ta tajunud , et vankrid vahepeal seisid , kuid ta ei pööranud sellele suuremat tähelepanu . </s> <s> Nüüd ühes virgumisega taipas ta , et tal on külm . </s> <s> Järgmiseks sai ta aru , et tal ei ole enam tekki peal . </s> </p>
<p> <s> Poiss haigutas ja tegi silmad lahti . </s> </p>
<p> <s> Ta nägi oma tekki , mis oli seletamatul kombel vankri teise otsa sattunud ja mingi olevuse enda alla matnud . </s> <s> Unesegaselt hõõrus Aidann silmi ja nägi üht võõrast nägu teda teki alt piidlemas . </s> <s> Samal hetkel tundis ta ära need silmad , mis olid üleeile linnaväljakul nende etendust jälginud . </s> <s> Silmad , mis ei naernud . </s> </p>
<p> <s> Tüdruk oli end vankri teises nurgas teki all kerra tõmmanud ja jälgis nipsakal pilgul tema ärkamist . </s> </p>
<p> <s> " Hei , " ütles Aidann , " see on minu tekk . " </s> <s> Ja mõtles , et küllap nad sellepärast vahepeal seisidki , et tüdruk peale võtta . </s> <s> Ilmselt palus ta küüti ja maksis mõne krossi . </s> <s> Mis polnud muidugi piisav põhjus , et tema tekk pihta panna . </s> </p>
<p> <s> " Mul oli külm , " teatas tüdruk napilt . </s> </p>
<p> <s> " Minul on ka , " märkis Aidann . </s> <s> " Mis sa teed siin üldse ? " </s> </p>
<p> <s> " Sõidan vankris , ei näe või ? " </s> </p>
<p> <s> " Sind võeti vahepeal peale , eks ? " </s> </p>
<p> <s> Selle iseenesestmõistetava oletuse peale ei arvanud tüdruk midagi . </s> <s> Pööras vaid pilgu lakke , pilgutas silmi ja ohkas . </s> </p>
<p> <s> Aidann ei osanud samuti midagi öelda . </s> <s> Ta ajas ennast püsti ja ronis vankrisisemusest välja esiistmele Rico kõrvale . </s> </p>
<p> <s> " Kuule , te võtsite mingi plika peale ? " küsis ta Rico käest . </s> <s> Too oli ilmselt mõtteisse vajunud ja Aidanni ilmumise peale lausa võpatas . </s> <s> Õues tibutas endiselt vihma ja taevas oli ühtlaselt hallide pilvedega kaetud . </s> <s> Tuul undas vaikselt ja oli jahe . </s> </p>
<p> <s> " Me teeme lõuna ajal peatuse , Aidann , ja siis arutame seda tüdruku asja , " sõnas Rico . </s> <s> " Me otsustasime ta kaasa võtta ja esialgu jääb ta meie vankrisse . </s> <s> Eks pärast näe . " </s> </p>
<p> <s> Aidann ei saanud millestki aru . </s> <s> " Kaugele ta siis sõidab ? " küsis ta üllatunult . </s> </p>
<p> <s> " Räägime sellest hiljem , eks. </s> <s> Mine saa parem temaga vahepeal tuttavaks . " </s> </p>
<p> <s> " Ausalt öelda pole mul selleks eriti aega ! " kuulutas Aidann uhkelt . </s> <s> " Ja kui ta tahab kaasa sõita , siis olgu viisakas ja ärgu krabagu võõraid tekke . " </s> </p>
<p> <s> " Kui naisterahval on külm , peab meesterahvas talle oma teki loovutama , " ütles Rico . </s> <s> " Vaat see ongi viisakus . " </s> </p>
<p> <s> " Hea küll , aga ta oleks võinud vähemalt küsida . " </s> </p>
<p> <s> " Ära ole temaga tõre , poiss , " manitses Rico , kuid tema hääl kõlas kuidagi õõnsalt ja nukralt . </s> <s> Murelikult . </s> <s> Aidann kiikas avausest sisse ja nägi , et tüdruk oli ennast veel rohkem kerra tõmmanud . </s> <s> Ilmselt ta magas . </s> <s> Poiss sättis end pukiistmel Rico kõrvale , toetas küünarnukid põlvedele , pani pea kätele ja jäi mõtlikult vait . </s> <s> Rico laotas talle oma mantli õlgadele . </s> </p>
<p> <s> Nad logistasid mööda kitsast teed lõuna suunas , kahele poole jäid põllud , millelt oli vili hiljuti koristatud ja mille kohal kraaksusid parvedena varesed . </s> <s> Eespool sinetas metsaviirg ja vasakult paistsid veel Genterdami tornid . </s> </p>
<p> <s> Niimoodi vaikides sõitsid nad mitu tundi , kuni läbisid tiheda männimetsa . </s> <s> Aidann mõtles tegelikult rohkem öisele külalisele kui võõrale tüdrukule taga vankris . </s> <s> See mees oli toonud neile raha , palju raha , ent ometi oli tema juures midagi häirivat . </s> <s> Mitte ainult et ta silmad ei pilkunud , midagi oli veel , kuid Aidann ei suutnud sellest aru saada . </s> <s> Talle ei olnud see mees meeldinud . </s> </p>
<p> <s> Lõpuks hakkas tühi kõht tunda andma . </s> </p>
<p> <s> " Millal me peatume , Rico ? " </s> </p>
<p> <s> " Üsna varsti , ma arvan . </s> <s> Kui Gunard pole tukkuma jäänud . " </s> </p>
<p> <s> Aidann ronis taas vankrisisemusse , sest lähenev lõunaaeg tähendas sedagi , et ta pidi oma hoolealuseid toitma . </s> <s> Ta läks tuvipuuri juurde - sinna olid jäänud ainult üks lind - ja poetas talle teri . </s> <s> Siis tõmbas ta riiulilt kasti isand Bartholomeusega , sügas jänku kõrvatagust , kallas seinal rippuvast ämbrist talle tassi vett , kraapis kokku öö jooksul tekkinud musta ja heitis selle vankrikatte vahelt välja . </s> <s> Kui nad peatuvad , korjab ta jänesele värskeid võilillelehti . </s> <s> Või õigupoolest võiks seda nende uus reisija teha , turgatas talle pähe . </s> <s> Ta vaatas nurga poole , kus tüdruk magas . </s> </p>
<p> <s> Ent ta ei maganudki . </s> <s> Endiselt teki all kühmus , olid ta silmad avatud ja ta jälgis veidi tehtult üleoleva muigega poisi toimetamisi . </s> </p>
<p> <s> " Ma arvasin , et sa magad , " ütles Aidann . </s> </p>
<p> <s> " Aga ma ei maganud , " kostis tüdruk . </s> <s> " Sul on loomad ? " </s> </p>
<p> <s> " Oh , mul on siin palju muudki , " vastas Aidann . </s> <s> " Üldiselt on see teatrivanker ja kõik , mida sa siin näed , kuulub varustuse hulka . </s> <s> See on väga keeruline ja ma ei hakkagi sulle parem rääkima , milleks mida tarvitatakse , sa ei saaks niikuinii aru . " </s> </p>
<p> <s> " Ära näe parem vaeva , jah . </s> <s> Mind ei huvita teie hookus-pookus . " </s> </p>
<p> <s> " See on maagia , " teatas Aidann uhkelt . </s> <s> " Võlukunst . </s> <s> Tõsine asi üldiselt . </s> <s> Parem , kui sa siin midagi ei näpi . " </s> </p>
<p> <s> " Ära käsuta mind ! " nähvas tüdruk . </s> <s> " Sa oled veel liiga juntsu , et mind käsutada . " </s> </p>
<p> <s> " Kuule , see on minu vanker ! " </s> </p>
<p> <s> Kuid tüdruk ei pidanud vajalikuks vaielda . </s> <s> Ta näitas hoopis käega nööri otsas rippuvale ämbrile . </s> <s> " Anna mulle parem juua ! " </s> </p>
<p> <s> Aidann valas kopsikusse vett ja ulatas tüdrukule . </s> <s> Alles siis sai ta aru , et teda oli jälle käsutatud , ja ta pöördus mossitades ümber . </s> <s> Tüdruk jõi pikkade sõõmudega . </s> <s> Aidann oli harjumusest terve kruusi täis valanud , aga tüdruk jõi selle tilgatumaks . </s> <s> Kui ta kruusi tagasi võttis puutusid nende sõrmed korraks kokku ja poiss imestas , kuidas näitsik nii kuum on . </s> <s> Ta oleks nagu sõrmedega üle ahju tõmmanud . </s> <s> Küllap tal hakkas teki all palav , mõtles Aidann . </s> <s> Mõnules siin soojas , sel ajal kui teised pidid külmetama . </s> </p>
<p> <s> Siis istus ta oma põhukotile ja vaatas tüdrukut . </s> <s> Päris kenake , mõtles ta . </s> <s> Minust muidugi vanem , kuid ikkagi kenake . </s> <s> Tüdruk kiikas samuti tema poole , ja nagu oleks siis poisi pilgust midagi välja lugenud , turtsatas . </s> <s> Aga äkki oli ta hääl lahkem . </s> </p>
<p> <s> " Sa pole varem naisterahvast nii lähedalt näinud või ? " </s> </p>
<p> <s> " Häh ! </s> <s> Ma olen selliseid asju näinud , mida sina ei oskaks ettegi kujutada . " </s> </p>
<p> <s> " Ma ei kujutagi asju ette . " </s> </p>
<p> <s> Selle peale ei osanud Aidann midagi öelda . </s> <s> Aga ei suutnud ka pilku tüdruku näost lahti kiskuda . </s> </p>
<p> <s> " Ma olen Grethel , muide , " ütles neiu äkki . </s> <s> " Mis sinu nimi on ? " </s> </p>
<p> <s> " Aidann . " </s> </p>
<p> <s> " Tähendab see ka midagi ? " </s> </p>
<p> <s> " Ma ei teagi . </s> <s> Gunard pani mulle selle nime . </s> <s> Pead tema käest küsima . " </s> </p>
<p> <s> " Ma niisama küsisin . </s> <s> Tegelikult see mind ei huvita . " </s> </p>
<p> <s> " Ahah , " ütles Aidann ja tundis , et tahab süüa . </s> <s> Tegelikult tundis ta ennast kuidagi kohmetult ja abitult . </s> <s> Ja et seda varjata , ütles : " Ma olen palju tüdrukuid tundnud tegelikult . </s> <s> Ja lähedalt ka . </s> <s> Me rändame rohkesti ringi , tead , ja igas suuremas linnas satud ikka mõne piigaga kokku . </s> <s> Ma ei jõuaks neid kõiki üleski lugeda . </s> <s> Aga pole aega nendega jännata , me reisime ju kohe edasi . " </s> </p>
<p> <s> " Kuid mis sa siis teeksid , kui ei peaks edasi rändama ? </s> <s> Siis , kui sa nendega jändaksid ? " </s> </p>
<p> <s> " Noh , mida ikka tehakse , " viskas Aidann hooletult . </s> <s> " Küll ma juba tean , mida tehakse . </s> <s> Igasugu sehkendamist . </s> <s> Aga mul pole tõesti viitsimist selle kõigega vaeva näha . </s> <s> Kõik need jalutamised , kallistamised ja laulatamised . </s> <s> Ma olen tõsine inimene , näitleja ja võlukunstnik . " </s> <s> Et ta ei hakkaks siin endast teab mida arvama , lisas ta mõttes . </s> </p>
<p> <s> Aga tüdruk puhkes hoopis naerma ja hüüdis : " Sa oled üks naljatilk , tõesõna , Aidann . </s> <s> Ma tahaks tõesti näha seda tüdrukut , kes sinuga jalutaks , kallistaks ja laulataks . " </s> </p>
<p> <s> " Häh , ma võin sulle neid linnades karjade viisi näidata , kui tahad . </s> <s> Piisab , kui sa vilepilli mängid ja natuke maagiat teed , ja juba nad jooksevad sulle järele nagu koerad karjusele . " </s> </p>
<p> <s> " Ma tahaks seda tõesti näha , Aidann . </s> <s> Järgmises linnas puhu sina oma vilet ja ma arvan , et pigem jooksevad nad sellepeale minema ja ei jää enne seisma , kui see hääl on neil kõrvust kadunud . " </s> </p>
<p> <s> " Vaat seda sa küll näha ei saa , uhke plika ! " käratas Aidann pahaselt . </s> <s> " Minusuguste võlukunstnike peale jooksevad nad kokku ja siis ... " </s> </p>
<p> <s> " Ja siis ? </s> <s> Mis siis juhtub ? " lõkerdas Grethel . </s> </p>
<p> <s> " Kui sa ise ei tea , siis jutustama ma sulle ka ei hakka , " teatas Aidann ja ronis tagasi Rico juurde . </s> </p>
<p> <s> " Said tuttavaks ? " uuris Rico . </s> </p>
<p> <s> " Ta nimi on Grethel , " teatas Aidann . </s> <s> " Ja uhkust täis nagu mõni krahvitütar . </s> <s> Harjunud käsutama . " </s> </p>
<p> <s> " Ma arvan hoopis , et ta on väga õnnetu , " ohkas Rico . </s> <s> " Aga eks sa hiljem kuuled lähemalt . " </s> </p>
<p> <s> Varsti keerasidki nad teelt kõrvale ja tegid puhkepausi . </s> <s> Aidann jõudis märgata , et nii Gunard kui Catarina olid kuidagi veidra mõttessevajunud ilmega , nii erinevad öisest rõõmust saadud raha üle . </s> <s> Ja mõistis , et kuidagi on see Gretheliga seotud . </s> <s> Aidann rakendas hobused lahti , viis nad jõe äärde jooma , Rico tegi lõkke ja Catarina hakkas suppi keetma . </s> <s> Naine oli linnast rohkesti toiduaineid kaasa ostnud , isegi suitsusinki ja juustu , mida nad päris iga päev ei söönud . </s> <s> Aga kõik see toimus kummalises vaikimises ja selgusetuses . </s> </p>
<p> <s> Kui nad söönud olid - ja sedagi tegi Grethel erilise isuga - istusid nad katla ümber , Gunard lasi veinilähkri ringi käima ja ütles : " Et meil tuleks nüüd väheke oma tegemisi arutada . </s> <s> Ilmselt oled sa , Aidann , juba Gretheliga sõbraks saanud . </s> <s> Asjalood on nii , et tema kuulub tänasest meie truppi . " </s> <s> Ja vanamees seletas lühidalt , kuidas nii oli juhtunud . </s> <s> Aidann oli sõnatu . </s> </p>
<p> <s> " Sa oled siis nõid ? " hüüdis ta lõpuks ja nihkus tüdrukust veidi eemale . </s> </p>
<p> <s> " Ma arvan , et on õigem , kui kutsume teda lihtsalt Gretheliks , " sõnas Rico . </s> </p>
<p> <s> " Ma olengi Grethel , " nähvas tüdruk . </s> <s> " Pole kunagi midagi muud olnud . " </s> </p>
<p> <s> " Grethel , muidugi , " lisas ka Gunard . </s> <s> " Ja vaid Gretheliks sa meie jaoks jäädki . </s> <s> Parem on igasugu muid sõnu vältida . </s> <s> Kuid räägi meile endast , et kuidas sa seda teed - süütad asju , ma mõtlen . " </s> </p>
<p> <s> " Ma ei tea , " kehitas tüdruk õlgu . </s> <s> " Ma mõnikord lihtsalt tahan , et midagi põlema hakkaks ja see hakkabki . </s> <s> Vahel kergemini , vahel raskemalt . " </s> </p>
<p> <s> " Ja kaua on see nii juba olnud ? " </s> </p>
<p> <s> " Kaua . </s> <s> Lapsest saadik . </s> <s> Vist alates sellest ajast , kui ma teada sain , mis on tuli . </s> <s> Et see annab sooja ja võib ka haiget teha . " </s> </p>
<p> <s> " Nii et sa pole seda õppinud ? " päris Gunard edasi . </s> </p>
<p> <s> " Ei . </s> <s> Ehk veidi harjutanud . </s> <s> Kui ma vihastan või mind ehmatatakse , võib mõnikord midagi iseenesest põlema minna , ma ei peagi selle peale mõtlema . </s> <s> Ma olen nüüd proovinud vihastumisest hoiduda , ent kui see mõnikord siiski juhtub , mõtlen millelegi väga külmale . " </s> </p>
<p> <s> " Ja kui kaugel need asjad peavad sinust olema ? " </s> </p>
<p> <s> " Lähedal . </s> <s> Ma pean neid nägema . </s> <s> Ja tundma kuidagi . </s> <s> Ma ei oska seda seletada . " </s> </p>
<p> <s> " Püüa siiski . </s> <s> Mida sa pead tundma ? " </s> </p>
<p> <s> " Noh , need peavad olema elutud asjad . </s> <s> Nagu surnud või nii . </s> <s> See tamm , mille ma süütasin , oli ju kuivanud . </s> <s> Seal polnud elu ja ma tundsin seda . </s> <s> Ja vesi ... vesi võib ka põleda . " </s> </p>
<p> <s> Catarina lõi selle peale risti ette ja ohkas ehmunult . </s> <s> Rico ja Gunard vahetasid sõnatuid pilke . </s> <s> Lõpuks sõnas viimane : " Kas sa põletad midagi , Grethel , või sa lihtsalt süütad kuskil tule , mis põleb iseenesest ? " </s> </p>
<p> <s> " Ma ei tea . </s> <s> See peab olema elutu asi . " </s> </p>
<p> <s> " Kas inimene ... kas sa saad inimest süüdata ? " </s> </p>
<p> <s> Tüdruk võpatas , silus oma juukseid ja pilgutas kiiresti silmi justkui midagi meenutades . </s> <s> " Ei , " lausus ta kindlalt . </s> <s> " Ma ei saa inimest süüdata . " </s> </p>
<p> <s> " Tead sa seda päris kindlasti ? " </s> </p>
<p> <s> " Ma ... ma tean seda . " </s> </p>
<p> <s> " Sa oled siis proovinud ? " </s> </p>
<p> <s> " Ei ! " </s> <s> Grethel peaaegu karjatas . </s> <s> " Ma ei proovinud , ma ... ei mõelnud sellele üldse , ma kartsin ! " </s> <s> Ja ta kattis näo kätega , et varjata nuukseid . </s> <s> Aidann oli sellest muutusest ehmunud . </s> <s> Korraga nägi ta enda kõrval üht tavalist tönnivat tüdrukut , keda miski oli hirmutanud ja kelles polnud enam jälgegi Gretheli ennelõunasest pirtsakusest . </s> </p>
<p> <s> " Anna andeks , Grethel , " ütles Gunard . </s> <s> " Ma lihtsalt küsisin , sest see tundub oluline . </s> <s> Rahune nüüd , palun . " </s> </p>
<p> <s> Ja jällegi - nagu oleks päike pilve tagant välja tulnud - oli tüdruk endine . </s> <s> " Mulle tuli lihtsalt üks asi meelde , " lausus ta . </s> <s> " Üks halb asi . " </s> </p>
<p> <s> " Sa jääd nüüd meiega . </s> <s> Ja me peame üksteist hästi tundma õppima . </s> <s> See on trupis kõige olulisem . </s> <s> Peame teadma , mida keegi meist oskab , peame üksteist usaldama . </s> <s> Mina ja Rico oleme juba üle kümne aasta koos rännanud , Aidann isegi veidi rohkem . </s> <s> Me õpime trikke ja anname etendusi . </s> <s> Aga neid oled sa näinud . </s> <s> Nüüd peame leidma sinule sobiva rolli , " rääkis Gunard rahulikult . </s> <s> " Sinu anne - nimetagem seda niimoodi - on nii erakordne , et ma ei oskagi selle kohta midagi öelda . </s> <s> Peale selle , et sinu ema on väga tark naisterahvas , sest meie juures on sul tõesti kõige ohutum . </s> <s> Muidugi peame meiegi neil segastel aegadel valvel olema , sest me pelgame Vahimehi ja üritame neid jõudumööda vältida . </s> <s> Seni on see õnnestunud . </s> <s> Praegu liigume me parun van Broughteni lossi poole , see jääb siit umbes kahe ja poole päevatee kaugusele . </s> <s> Tee peal peame otsustama , mida sina etendustel tegema hakkad . </s> <s> Praegu jääd sa Rico ja Aidanni vankrisse , seal saab taevakangast ühe vaheseina püsti panna . </s> <s> Hiljem , kui meil liiga kitsaks läheb , ostame kolmanda vankri . " </s> </p>
<p> <s> Ja nad liikusid edasi . </s> <s> Nüüd oli Aidann see , kes vankrinurka tõmbus , ja Grethel läks ette Rico kõrvale istuma . </s> </p>
<p> <s> Maagia on olemas , mõtles Aidann . </s> <s> Ma olen alati teadnud , et see on olemas , ja nüüd tuli tõeline võlukunst ise minu juurde . </s> <s> Kahju ainult , et selle tõi mingi ülbe plikatirts . </s> <s> Küll võivad ikka maailma asjad ebaõiglased olla - miks on sellised võimed ühele nähvitsale antud , aga mitte nendele , kes neid kasutada oskavad ? </s> </p>
<p> <s> III Vahimeeste prokuraator </s> </p>
<p> <s> Parun Bonifacius del Rusticato , Vingeraci ševaljee , Alam-Antrauschi maaisanda , Ükssarve ordeni kavaleri ja keiser Ferdinandi vasalli lossis oli sel päeval külaline . </s> <s> Ootamatu ja soovimatu , ent liiga kõrge positsiooniga , et tema ilmumisteate saamise järel võinuks parun jahti jätkata . </s> <s> Koerad olid isahirve jäljed just üles võtnud ja varsti pidi paruni amb uhke looma tema õhtusele pidusöögilauale tooma , ent teade prokuraator vend Andrease saabumisest tähendas jahi lõppu . </s> </p>
<p> <s> Peapiiskop Martin Lutheri kodakondseid tuli austada ja väärikalt vastu võtta , isegi kui sa toetasid salaja paavsti selles vastikus võimumängus , millest parun Bonifacius ei tahtnud tegelikult sugugi osa võtta . </s> <s> Tal oli oma loss ja maad , talle polnud enam palju elada jäänud ja ta ei teadnud , mida võiks elus veel saavutada . </s> <s> Parun oli matnud kaks naist ja lihtsalt ootas , võttes sellest ootusest muidugi viimast , et nendega ühineda . </s> </p>
<p> <s> Prokuraator oli saabunud koos kaaskonnaga , kaheksa hobust ja tõld , mille uksel oli peapiiskopi vapp . </s> <s> Parun oli oodanud , et kurikuulus prokuraator on temavanune , kronksus ja kuivetunud välimusega , põlevate silmade ja värisevate kätega fanaatik , et õigustada kõiki neid jutte , mida temast räägiti . </s> <s> Aga ta pidi pettuma , või meeldivalt üllatuma . </s> <s> Sest lossikabelis - just sinna oli prokuraator käskinud end lossiisandat ootama juhatada - palvetas pikka kasvu noor mees . </s> <s> Kui parun kabelisse sisenes , ei pööranud too pead , vaid jäi endiselt palvetama . </s> <s> Ta tegi seda selgel , kõlaval häälel , mitte vaikselt pomisedes . </s> <s> Ta kõneles selges ja puhtas alamflaami keeles , rääkis julgelt ja täpselt , otsekui tunnetades oma väärtust jumala ees . </s> <s> See polnud alandlik palumine , pigem võrdselt nõuküsimine ja oma pühendumusest aruandmine . </s> <s> Del Rusticato kabelis polnud veel keegi kohalikus keeles palvetanud , sest parun pidas au sees rooma kombel usutalitamist . </s> <s> Pidas au sees , kuid see ei tähendanud , et ta oleks selle nimel nõus tapma . </s> </p>
<p> <s> Mehel oli seljas mustast nahast reisiülikond , pistoda oli ta vöölt lahti võtnud ja asetanud enda kõrvale , ülikonna peal kandis ta pikka valget mantlit , mis kattis jalgu ja langes põrandale . </s> <s> Mantli seljal ilutses Vahimeeste vapp - hundipea ja selle all kaks üksteise peale risti asetatud S-tähte . </s> <s> Salvatoris susceptores , Lunastaja Vahimehed tähendas see . </s> <s> Mitte asjata polnud need lainelise risti moodustavad tähed S ja S kurjakuulutavaks sümboliks saanud . </s> <s> Paruni arvates võinuks Vahimeeste mantlil parem mõõk ja tuleriit olla , nii oleks ausam , arvas ta . </s> </p>
<p> <s> Parun Bonifacius seisis ja ootas , kuni prokuraator oma palve lõpetab . </s> <s> Ja kuigi viimane pidi peremehe saabumisest teadlik olema , ei kiirustanud ta , vaid lõpetas rahulikult palve . </s> <s> Siis tõusis ja olles endiselt näoga altari poole , ütles : " Ma mõtlesin , et te ühinete minuga minu palves , isand del Rusticato . " </s> </p>
<p> <s> " Andke andeks , minu käed on verega koos - tulen just jahilt - ja ma ei söandanud sellisena krutsifiksi puudutada , vaga vend " kostis del Rusticato mõeldes endamisi , millise tiitliga õieti külalist kõnetada . </s> </p>
<p> <s> " Kutsuge mind vend Andreaseks või lihtsalt prokuraatoriks , " sõnas Vahimees , otsekui oleks paruni kõhklusi aimanud , ja pööras ennast ümber . </s> <s> Ehk vaevalt kolmkümmend , mõtles vana parun , kui oli külalist silmitsenud , noor nolk alles . </s> <s> Prokuraatoril olid pikad valged juuksed , mis langesid õlgadele , kaame jume , kõrk ilme , kõrge tahtejõuline laup ja jääkülmad rohekad silmad . </s> <s> Ta võttis maast oma pistoda , kinnitas selle vööle ja lähenes parunile . </s> <s> Rohkem sarnanes ta rüütlile kui mungale , kuigi parun polnud kindel , kas Vahimehed polegi mitte rohkem sõdurid kui mungad . </s> </p>
<p> <s> " Kellele te olete oma kabeli pühendanud ? " küsis ta . </s> </p>
<p> <s> " Eks ikka Püha Thaddeusele , " vastas parun . </s> <s> " Ta ju elas neis paigus . </s> <s> Tema kloostri abt ise pühitses kabeli sisse , olgu rahu tema põrmule . " </s> </p>
<p> <s> " Te tundsite isa Woldemari ? </s> <s> Püha mees , tõeline vagaduse ja pühendumise võrdkuju , räägitakse . " </s> </p>
<p> <s> Jah , ma tundsin teda , mõtles parun . </s> <s> Tundsin juba siis , kui sina alles püksi lasid ja varblasi kividega pildusid . </s> <s> " Jah , " vastas ta siis . </s> <s> " Ma tundsin teda väga hästi . </s> <s> Minu loss on küllatki uus , kui olete tähele pannud , pidin selle poolenisti taas üles ehitama , kui Andaluusiast tagasi tulin , sest vahepeal oli see hulkuvate palgasõdurite rüüsteretkede ohvriks langenud ja maha põletatud . " </s> </p>
<p> <s> " Oh jah , need olid rasked ajad , " nõustus vend Andreas . </s> <s> " Sõjad ketseritega siin ja uskmatutega seal . </s> <s> Kuid nüüd on Issanda rahu taas maa peal , kui ainult mitte mõnede valitsejate kõrkus ja ahnus ei laseks seda aeg-ajalt ohustada . </s> <s> Püha Thaddeuse kloostrist ma just tulengi ja seal juhtunud sündmuste pärast soovisin ka teie külalislahkust kuritarvitada . " </s> </p>
<p> <s> " Te olete väga teretulnud , prokuraator . </s> <s> On suur õnn ja aus ühele maaisandale , et Tema Kõrguse enda usaldusalune teda külaskäiguga austab . </s> <s> Kogu minu loss on teie päralt ja ma loodan , et peatute siin pikemalt . " </s> </p>
<p> <s> " See sõltub teist , " märkis vend Andreas külmalt . </s> <s> " Ma soovin , et te mõnele küsimusele vastaksite ja Vahimeeste üritusele , mida on Tema Kõrgus paavst õnnistanud , kaasabi osutaksite . " </s> </p>
<p> <s> " Teen kõik , mis minu võimuses . </s> <s> Kui lubate , siis pärast söömaaega ? " </s> </p>
<p> <s> Paavsti mainimine oli Vahimehest muidugi silmakirjalik ja selles sisaldus sõnum parunile : Me teame , et sa salajas hoiad Vatikani poole . </s> </p>
<p> <s> " Näidake teed , parun . </s> <s> Ma ei salga , et olen väga näljane . " </s> </p>
<p> <s> Nad lõunastasid lossi peasaalis , kuhu parun del Rusticato oleks heal meelel kutsunud ka muid kohalikke ülikuid , et niivõrd tähtsa külalise saabumist vääriliselt tähistada . </s> <s> Ent miski ütles vanale parunile , et mida vähem huvilisi nende vestlust pealt kuuleb , seda parem . </s> <s> Ta lasi serveerida korraliku mitmekäigulise lõunasöögi , mille ehteks oli metsseapõrsapraad trühvlite ja safraniga . </s> <s> Veini suhtes ei näidanud vend Andreas üles erilist innukust ega kippunud seda kiitma , mis paruni veidi nukraks tegi , sest ta oli väga uhke oma viinamarjaväljade ja Andaluusiast toodud veinivalmistamismooduste üle . </s> </p>
<p> <s> Lõpuks söödud , kutsus parun külalise lossiaeda jalutuskäigule , ent too eelistas peasaali jääda . </s> <s> Söögi ajal olid nad vahetanud ainult tühiseid lausejuppe poliitilistest oludest ja manduvatest kommetest , ent nüüd pidi Vahimees teatavaks tegema oma saabumise tõelise põhjuse . </s> </p>
<p> <s> " Korraldage , et meid ei tülitataks , parun , " nõudis prokuraator . </s> <s> " Ma ei tahaks , et meid miski häiriks , kui kõneleme niivõrd tõsistest asjadest . " </s> </p>
<p> <s> Ja parun saatis teenrid käeviipega minema , kallas ise täis kummagi veinipeekri ja ütles : " Ma kuulan teid , vend Andreas . " </s> </p>
<p> <s> " Ma ei ole põhjuseta Alam-Antrauschis , parun , " sõnas vend Andreas . </s> <s> " Viimase kolme kuu jooksul oleme siit kinni püüdnud juba kolm nõida ja nad on saanud väärilise karistuse . " </s> </p>
<p> <s> " See tähendab tulesurma ? " küsis parun ja võpatas oma sõnu kuuldes . </s> <s> Ta oli sõjamees , rüütel ja lääniisand . </s> <s> Lihtsalt see ja ei midagi muud . </s> <s> Elu oli vana del Rusticatot õpetanud , et millegipärast on maailm jumala tahtmise järgi nii seatud , et kõigile sigineb aeg-ajalt vaenlasi . </s> <s> Ka kõige jumalakartlikum ja vaga elu ei suutnud neid vältida . </s> <s> Inimene on kord selline , et tema tegevus soetab pahatahtlikke vastalisi . </s> <s> Ent need on isiklikud vaenlased , hoopis teine asi on sõda , kus vaenlane võib olla vapper ja lugupidamistvääriv , ent saatus on asetanud ta sinu vastu ja teie mõlema ainus tõde on mõõk . </s> <s> Seal ei saa olla muid lahendusi kui surm - ühele parajaks palgaks ja karistuseks , teisele auväärseks saavutuseks , mis lõpuks lepitab vaenlased . </s> <s> Ja sootuks midagi muud on kurjategijad , keda parun oma maadel halastamatult karistas - nii salakütte , vargaid , mõrtsukaid kui ka röövleid . </s> <s> Antrauschi Õiguspeegel andis talle kui maaisandale selleks kõik õigused ja vastutuse , jumal halastuse ja andeksandmise , kui ta vahel kõhkles , kas karistus ehk liiga ränk pole . </s> <s> Ent just nooruspäevade sõdimised olid parunile õpetanud , et vaenlasi tuleb kohelda halastamatult , karmilt ja õiglaselt . </s> <s> Täpselt nii , nagu nad on ära teeninud . </s> </p>
<p> <s> Ja sellepärast ta ei mõistnudki Vahimeeste sõda , ei pidanud nende vaenlasi ohtlikeks ega üldse mingisugusteks vaenlasteks , ei kiitnud heaks nende meetodeid ega toetanud nende võitlust . </s> <s> Aga Vahimeeste vagaduses ja õiglases ürituses kahtlemine tähendas enda vastandamist peapiiskopile ja - taevas halasta ! - ka keisrile ning avalikku hoidmist vana ja väeti paavsti poole . </s> <s> Milles polnud iseenesest ju midagi halba , ent paavsti ja keisri vastuolud olid ju kõigile teada . </s> <s> Nagu seegi et , isegi lõuna pool olid mitmed valitsejad end tingimusteta andnud keisririigi alla ja ootasid vesise suuga paavsti surma . </s> </p>
<p> <s> Need olid segased ajad . </s> </p>
<p> <s> Muidugi oli Vahimeeste Ordu kuulekas ka paavstile , ent ainult näiliselt . </s> <s> Pärast kurikuulsat Hainaut' kirikukogu , mil kuulutati välja ametlik leppimine ja mis ometi ei takistanud keisril ja tema peapiiskopil usupuhastust edasi viimast ja kloostreid sulgemast . </s> </p>
<p> <s> Paavst oli ju kaugel ja tema võim siia eriti ei ulatunud . </s> <s> Paljud arvasid ja sosistasid , et kunagi tõusevad keisrile ja peapiiskopile ustavad valitsejad ja Vahimehed üles , et lõpetada paavsti võim - niipaljukest , kui tal seda enam üldse oli . </s> <s> Tugevat ilmalikku katoliiklikku valitsejat on vaja , oli del Rusticato veenudnud . </s> <s> Kuningat . </s> <s> Mitte sellist hädist eputist , nagu Prantsuse kuningas , vaid sellist , kelle lipu alla koondutakse südametunnistuse sunnil . </s> </p>
<p> <s> Midagi uut oli sündimas , mingi uus jõud , mis tõuseb alati pärast sõdasid ja hädasid , leides jumalasõnast kinnitust oma tõdedele ja seades ennast vastu vanale korrale . </s> <s> Need mehed viitasid sõdadele ja katkudele kui jumala karistusele , tasuks pattude ja vähese vagaduse eest , ja nad mõtlesid , et paavstivõim pole see , mis näitab teed tõelisele jumalakartlikkusele . </s> <s> Need mehed vahtisid ahne pilguga kiriku ja kloostrite rikkusi . </s> <s> Sest rikkus pidi kallutama patuteele . </s> </p>
<p> <s> Ja üldjoontes teadis vana parun , millest tema külaline tahab kõnelda . </s> <s> Teadis sedagi , et Vahimehed juba ammu neis paigus ringi nuhivad . </s> <s> Väikeses maanurgas ei jää miski saladuseks . </s> </p>
<p> <s> " Jah , ka tulel oleme me lasknud nõidu hävitada , " vastas nüüd vend Andreas . </s> <s> " Kui nende süü seisnes ühenduses kurjade jõududega . " </s> </p>
<p> <s> " Ja mis toob teid minu juurde ? " </s> </p>
<p> <s> " Mind kutsus Püha Thaddeuse kloostri abt Patric . </s> <s> Võib-olla olete kuulnud , mis juhtus kloostri munga vend Gerardoga ? " </s> </p>
<p> <s> " Umbmääraselt , " sõnas parun . </s> <s> " Ma tean , et seal juhtus mingi õnnetus . </s> <s> Kuid ma ei saa varjata oma üllatust , et abt just teid kutsus . </s> <s> Vahimehi , ma mõtlen . </s> <s> Kas te pole omavahel mitte just kõige paremates suhetes ? " </s> <s> See polnud tegelikult küsimusena mõeldud , sest parun teadis hästi , et ükskord jõuab Vahimeeste täielik ülemvõim ka Antrauschi maile ning notifitseerides Vahimehi , oli abt lihtsalt oma tulevikku kindlustanud . </s> <s> Et vältida mitmete teiste kloostrite kurba saatust lääne pool . </s> </p>
<p> <s> " Püha usu vaenlased on nii meie , kui ka paavsti järgijate vaenlased . </s> <s> Inkvisitsioon on keisri bullaga temale alluvates vürstiriikides keelatud . </s> <s> Ja juhtum oli paraku selline , millest kloostri enda võim üle ei käi . " </s> </p>
<p> <s> " Kuulan teid huviga . " </s> </p>
<p> <s> Prokuraator Andreas muigas kurjaendeliselt . </s> <s> " Teie maad ja klooster on naabrid . </s> <s> Kloostrile kuulub kaks küla ja karjamaad , piiriks on Lauble jõgi , siis algavad teie maad , mets ja külad . " </s> </p>
<p> <s> " Ja itta jäävad Genterdami vabalinna maad , " täpsustas parun . </s> </p>
<p> <s> " Nii see on . </s> <s> Piirid on pelgalt formaalsed ja inimesed läbivad üksteisega vabalt . </s> <s> Ma tean , et te olete lubanud kloostrivendadel oma metsadest hagu korjata ega võta nende käest maksu silla ületamise eest . </s> <s> Tasugu teile Issand selle eest ! </s> <s> Seepärast juhtuvad kloostrivennad sageli teie maadele . " </s> </p>
<p> <s> " Nad on siin alati teretulnud , " pomises del Rusticato . </s> </p>
<p> <s> " Kuid tuleb välja , et mitte kõigi jaoks . </s> <s> Mida rääkis mulle abt Patric vend Gerardost ? </s> <s> See vaga ja jumalakartlik mees naasis ühel päeval teie metsadest hirmsasti äraehmatatuna , ta oli justkui mingi kallaletungija küüsi sattunud , täis haavu ja kraapimisjälgi . </s> <s> Esialgu arvati , et ta sattus mõne metslooma peale , kuid hiljem kõneles vend abtile , kui oli end ravitsenud ja palvetanud , et ta oli metsas nõida kohanud . </s> <s> Ühte teie külade tüdrukut nimega Grethel . </s> <s> Ilmselt oli too metsas toimetanud midagi kurjade jõududega , üritanud ühendusse astuda Saatanaga ! </s> <s> Sest kohe , kui tüdruk munka nägi , pistis ta hirmsasti karjuma ja hakkas kurje nõiasõnu manama . </s> <s> Ja poleks vend oma krutsifiksiga end kaitsnud , kes teab mis võinuks juhtuda ! </s> <s> Tüdruk sööstis talle küüntega kallale , tahtis tal silmnäo peast välja kratsida , sest mees oli tema toimetamisi pealt näinud . </s> <s> Kuid krutsifiks lõi ründaja tagasi . </s> <s> Ja siis süttis maa munga ümber , ta seisis tulesõõriga ümbritsetud ringis ja ainult Issanda ime tõttu ei puutunud leegid temasse . </s> <s> Vaid mõned hetked põlesid need kuratlikud tulekeeled ning sel ajal jõudis tüdruk metsa pakku . " </s> </p>
<p> <s> " Mul on raske selle kohta midagi öelda , " sõnas parun . </s> <s> " Tean Grethelit ja tema ema , kes on jumalakartlik inimene ja ... " </s> </p>
<p> <s> " Te pole kunagi kuulnud , et tüdruk on nõid ? " lõikas vend Andreas teravalt vahele . </s> </p>
<p> <s> " Ma pole kunagi kuulnud , et ta oleks kellelegi kurja põhjustanud , " vastas parun põiklevalt . </s> <s> " Ja keegi pole tema peale iial kaevanud . </s> <s> Ma püüan neid maid õiglaselt valitseda ja seista selle eest , et inimeste elu oleks rahulik . </s> <s> Kui minu maades oleks mõni kuri nõidumine toime pandud , oleksin esimesena Vahimeeste poole pöördunud . " </s> </p>
<p> <s> " Nüüd tegi seda teie asemel abt . </s> <s> Kuid tema kiri oli segane ja ma ei pidanud vajalikuks kohe tulla . </s> <s> Küll aga jätsime selle juhtumi meelde . </s> <s> Kui nõid on tõeline , ilmutab ta end jälle . </s> <s> Kuri ei lähe ise minema , ta tuleb minema ajada . " </s> <s> Ja jälle tõmbus prokuraatori suu tigedasse irvesse , tema peened näojooned moondusid võikalt , ta raputas oma valgeid juukseid ja jätkas : " Ja ma palusin abtil kohe teatada , kui mõni juhtum peaks veel esinema . " </s> </p>
<p> <s> " Minu teada pole midagi juhtunud . " </s> </p>
<p> <s> " Peale selle , et vend Gerardo suri , tahate öelda ? " </s> </p>
<p> <s> " Õnnetus , nagu ma kuulnud olen . " </s> </p>
<p> <s> " Seda pole enam võimalik kindlaks teha . </s> <s> Vend libastus hommikul kaevust vett võttes , sest öösel oli sadanud ja kivid olid märjad , ta kukkus ja lõi pea ära . </s> <s> Ei mingit märki kellegi kurjast kavatsusest . " </s> </p>
<p> <s> " Mis toob teid siis ikkagi siia ? " </s> </p>
<p> <s> " Abti teine kiri . </s> <s> Ma käisin täna Püha Thaddeuse kloostris ja selle surnuaial . </s> <s> Kas te olete käinud õnnetu vend Gerardo haual ? " </s> </p>
<p> <s> " Ei , auline prokuraator , ma pole seal käinud . " </s> </p>
<p> <s> " Vend Gerardo suri kümme päeva tagasi . </s> <s> Ja maeti peale talitust järgmisel päeval . </s> <s> Kolm päeva hiljem puhkes tema haud leekidesse . " </s> </p>
<p> <s> Parun võpatas ja peaaegu hüppas laua tagant püsti . </s> <s> " Püha Jumal , mida te ometi räägite ! " </s> </p>
<p> <s> " Räägin seda , mida olen oma silmaga näinud . </s> <s> Vennad märkasid pärast kompletooriumi kloostriakendest surnuaial tulekuma ja jooksid sinna . </s> <s> Oma õuduses nägid nad , et hiljuti vend Gerardole kuhjatud kääbas oli leekides ja need salvasid tontlikult ka kivist risti . </s> <s> Oh jaa , rist põles samuti ! </s> <s> Aga kivi ja maa ei saa ju põleda ! </s> <s> Nad nägid selgelt , et leegid tõusid maa alt , tulid läbi selle . </s> <s> Ma küsin teie käest , mis võis seal põleda kui mitte vend Gerardo kirst ja tema surnukeha ? </s> <s> See oli põrgutuli , parun , põrgutuli , mille see nõid oli välja sajatanud , et ausat munka veel peale tema surma karistada ! " peaaegu karjus prokuraator ja tema hoolitsetud käed tõmbusid rusikasse , sõrmenukkide alt kerkis pingutusest valge luu . </s> <s> " Ma käisin seal haual . </s> <s> Ikka veel lahvatab tuli maa alt välja , parun , saate aru ! </s> <s> Haud on söestunud ja kõrbenud , rist on mustaks tahmanud , kuigi vennad seda iga päev pesevad . </s> <s> Maa on tulikuum . </s> <s> Milline pidi küll olema selle nõia vägi ja viha vaga venna vastu ! " </s> </p>
<p> <s> Parun lõi kohkunult risti ette . </s> <s> Prokuraator kargas püsti ja käis saalis ringi , tema saabaste tuhmid sammud kajasid õõnsalt seintelt vastu . </s> </p>
<p> <s> " Te ei saa ju üht lihtsat tüdrukut ainult sellepärast põletada . </s> <s> Mitte et ma õndsa vend Gerardo sõnad kahtluse alla paneksin , aga ikkagi ... " pomises parun . </s> </p>
<p> <s> " Sellepärast me tahtsimegi tüdruku kinni võtta . </s> <s> Ja temalt uurimisega tõe teada saada . </s> <s> Muuseas , miks te üldse arvate , et me teda põletada oleks püüdnud ? </s> <s> Kui ta tõesti suudab tuld nõiduda , siis kardan , et see vahend on siin kasutu . " </s> </p>
<p> <s> " Mida te minult soovite ? " </s> </p>
<p> <s> " Ta on teie talupoeg . </s> <s> Mul on vaja tema kinnivõtmiseks teie luba . </s> <s> Tema jälitamiseks õieti . " </s> </p>
<p> <s> " Jälitamiseks ? " </s> </p>
<p> <s> " Jah , tüdruk on põgenenud . </s> <s> Ma saatsin täna piilurid külasse . </s> <s> Tüdrukut ei nähtud kusagil . </s> <s> Külakaevul rääkis tema ema , et Grethel oli varahommikul salaja lahkunud . </s> <s> Põgenenud . </s> <s> Keegi ei tea , kuhu ta võinuks minna . " </s> </p>
<p> <s> Nii et ta siiski jõudis , ohkas Bonifacius del Rusticato mõttes kergendatult . </s> <s> Et nad võtsid mu hoiatust ikkagi tõsiselt . </s> <s> Mis minu olukorda küll sugugi lihtsamaks ei tee . </s> </p>
<p> <s> " Ma lasen teda taga otsida , " ütles parun tõsiselt . </s> <s> " Ja kui leian , siis teatan teile . " </s> </p>
<p> <s> " Kahtlemata te teete seda . </s> <s> Ent siiski pakuksin enda abi . </s> <s> Ma tean , milleks ta on võimeline , ja mul on palju mehi . " </s> </p>
<p> <s> " See on teist väga suuremeelne . " </s> </p>
<p> <s> " Te ei lükka ju mu pakkumist tagasi ? " </s> </p>
<p> <s> " Oh ei , kuidas ma söandaksin ? </s> <s> Ent siiski pean oma kohuseks rõhutada , et ilma ausa kohtuta ei tohi minu talupoegadega midagi halba juhtuda . </s> <s> Kui tüdruk on süütu ... " </s> </p>
<p> <s> " Kas põgenemine oma isanda juurest pole piisav süütegu ? " </s> </p>
<p> <s> " Selle kohta määran karistuse ainult mina , " ütles parun ja tõusis samuti püsti . </s> <s> " Selle võimuga , mille mulle on andnud Jumal ja keiser . " </s> </p>
<p> <s> " Minagi teenin Jumalat , " sõnas prokuraator ülbelt . </s> <s> " Ma usun , et seisame sama ürituse eest . " </s> </p>
<p> <s> " Ma seisin selle eest juba Andaluusia ristisõjas mauride vastu . </s> <s> Olen alati hoidnud mõõka Jumala nimi huulil , ja astunud kõigi meie usu vaenlaste vastu . </s> <s> Kui see tüdruk on tõesti nõid ja löönud mesti saatanlike jõududega , siis nõuan talle kõige karmimat karistust , " ütles parun , mida ütlema pidi . </s> <s> " Teil on minu luba tüdruku otsimiseks ... " </s> </p>
<p> <s> " Jumal õnnistagu teid , parun . </s> <s> Teie lahkel loal asun ma nüüd kohe teele . </s> <s> Tänan teid külalislahkuse eest . " </s> </p>
<p> <s> " Ma pole veel lõpetanud , " lisas parun . </s> <s> " Tahtsin öelda , et teil on luba tema otsimiseks ja minu kohtu ette toomiseks . " </s> </p>
<p> <s> Andreas kahvatas . </s> <s> " Te peaksite teadma , et kohtupidamine nõidade üle on paavsti korraldusel Vahimeeste ja kiriku kätte antud . " </s> </p>
<p> <s> " Ka mina olen Jumala sõdur . </s> <s> Ja kuigi ma palvetan ladina keeles , ei tähenda see , et ma usu vaenlasi vähem vihkaksin . </s> <s> Me kõik teenime keisrit ja paavsti . " </s> </p>
<p> <s> Prokuraator Andreas lahkus koos saatjaskonnaga pärastlõunal . </s> <s> Del Rusticato jälgis neid väravatornist . </s> <s> Kui tõld ja ratsanikud olid teekäänaku taha kadunud , kutsus ta oma teenri Gecko Weikchardi , keda kõik Punahabemeks kutsusid , ja saatis ta teele . </s> </p>
<p> <s> " Enne ei tule sa tagasi , kui oled Gretheli leidnud , " ütles parun karmilt . </s> <s> " Ükskõik kus ja kellega ta ei viibiks . </s> <s> Kõigepealt alustad sa tema emast . </s> <s> Ma usun , et ta teab , kuhu tüdruk jooksis . </s> <s> Sa otsid ta üles ja hoiatad teda , et Vahimehed teda kindlal nõul taga otsivad ja tema süüs üldsegi ei kahtle . </s> <s> Kui talle on armsad tema elu ja ema terve mõistus , siis põgenegu nendest maadest minema , mingu või üle mere Uude Maailma . </s> <s> Ja ärgu enam kunagi siia tagasi tulgu ! " </s> <s> Nende sõnadega kritseldas ta midagi paberile ja libistas teenri pihku priske kõliseva kukru . </s> <s> " See on tüdrukule , " ütles ta . </s> <s> " Anna see kiri ja kukkur talle . </s> <s> Ta ei pea ennast tänuvõlglasena tundma . </s> <s> Mine nüüd ja kiirusta ! " </s> </p>
<p> <s> Vend Andrease tõld veeres sel ajal aga kitsale maanteele . </s> <s> Prokuraator käsutas mehed seisma . </s> <s> Vihm oli üle läinud , ent tuul tõusnud . </s> <s> Ja tuul tõi talle ninna tuttavat haisu , mida ta nii sageli oli nautinud põlevate tuleriitade juures oma ohvrite viimaseid karjeid kuulates . </s> <s> Täielikust õnnistusest oli puudu vaid kõrbeva , veel elava liha lõhn , mis segunedes vaatepildiga leekide käes lõõmavast kehast , oli prokuraatoris iga ihurakuni tuntava hardushetke esile kutsunud . </s> <s> Nähes kord tulekahjus põlevat inimest ei tundnud Andreas midagi . </s> <s> Ent järgmine põlev ihu oli kuulunud nõiale ja ta oli hukkamist pealt vaadates elanud läbi taevaliku naudingu . </s> <s> Esiti pidas ta seda patuks , kuid hiljem mõistis , et just selle ande saatmise läbi on jumal talle saatnud märgi ja ta välja valinud karistama ketsereid ning nõidu . </s> <s> Seda suurema innuga andis Andreas kunagi mungavande , teades , et mida hoolsamalt ta sellest kinni peab , seda rohkem avaneb tal võimalus nautida rõõme , mille vanne keelab . </s> <s> Ilma ei ole ta millestki jäänud . </s> </p>
<p> <s> Andreas astus tõllast maanteele , nuhutas ja vaatas ringi . </s> <s> Mitte kaugel kohast , kus ta seisis , märkas ta põlenud tamme . </s> <s> Puu tossas ikka veel nõrgalt ja selle ülemised oksad olid maha langenud . </s> <s> Andreas läks puu juurde , kükitas ja tõmbas sõrmega üle hõõguva oksa . </s> <s> See oli tulikuum ja ta kõrvetas oma sõrme . </s> </p>
<p> <s> " Täna öösel polnud ju äikest , Nicklas ? " küsis ta lähemale tulnud vennalt . </s> </p>
<p> <s> " Ei , isand , kindlasti mitte . </s> <s> Juba ammu pole olnud . " </s> </p>
<p> <s> " Et mis siis võis seda tamme niimoodi põletada , kui mitte välk sellesse ei löönud ? " </s> </p>
<p> <s> " Ma ei tea , isand . " </s> </p>
<p> <s> Andreas noogutas . </s> <s> Siis uuris ta teele jäänud jälgi puu ümbruses . </s> <s> Hiljuti olid siin peatunud kaks rautatud ratastega vankrit . </s> <s> Nende jäljed olid veel sügaval poris . </s> <s> Ka jalajälgi oli , ent need olid juba raskesti seletatavad . </s> <s> Ent nii palju oli selge , et vankrid olid siit lõuna suunas veerenud . </s> </p>
<p> <s> " Võtad kolm meest , Nicklas ! " käskis siis prokuraator . </s> <s> " Kammid läbi kõik ümbruskondsed külad . </s> <s> Sa tead , keda me otsime . " </s> </p>
<p> <s> " Jah , isand . " </s> </p>
<p> <s> " Kohtume kolme päeva pärast Sevéri kloostris . " </s> </p>
<p> <s> Nicklas valis välja kolm meest ja nad kargasid sadulasse . </s> <s> Kõigil oli seljas Vahimeeste Ordu hundipea ja ristimärgiga valge mantel . </s> <s> Neid kardetakse , mõtles Andreas , ega valetata . </s> <s> Hirm on see , mis tänapäeval inimestele veel midagi tähendab . </s> <s> Ainult hirm paneb tunnistama tõde ja võim püsib hirmul . </s> </p>
<p> <s> Enne veel kui mehed minema ratsutasid , hakkas tagantpoolt kostma kiiret kapakut . </s> <s> Andreas pööras pead ja nägi , et neile läheneb keegi ratsamees . </s> <s> Kui too ligemale jõudis , tundis prokuraator ära parun del Rusticato värvid ja mehe , kes oli teda väraval saatnud . </s> <s> Esmalt mõtles Andreas , et parun unustas midagi tähtsat öelda ja saatis oma teenri Vahimeestele järele . </s> <s> Ent rutakalt ratsutav mees ei aeglustanud käiku , kuigi vaatas korraks prokuraatori tõlla poole . </s> <s> Tema ratsu kapjade alt pritsis pori Andrease valgele mantlile . </s> <s> Nii kiiresti kui ratsanik oli ilmunud , ta ka kadus mööda teed lõuna poole . </s> </p>
<p> <s> " Koer ! " kähistas prokuraator ratsanikku tulivihase pilguga saates ja pühkis mantlilt poripritsmeid . </s> <s> Ent siis jäi ta mõttesse . </s> <s> Ja kui tema tõld nelja saatjaga edasi liikus , veeresid nad samuti lõunasse , kuhu äsja oli kiirustanud parun del Rusticato teener . </s> </p>
<p> <s> IV Stephan van Broughten </s> </p>
<p> <s> Kolm päeva teel van Broughteni maade poole möödusid kiiresti . </s> <s> Gunardi Võluteater tegi vaid hädavajalikke peatusi , ei andnud etendusi , kuigi ühe teeäärse küla elanikud seda lausa nõudsid . </s> <s> Mida kaugemale jõudsid nad Genterdami ja del Rusticato maadest , seda kurvemaks ja kinnisemaks muutus Grethel . </s> <s> Tüdruk polnud kunagi reisinud . </s> <s> Tal oli olnud kodu , nüüd jäi see üha kaugemale , teda ümbritsesid võõrad inimesed ja tundmatud paigad . </s> <s> Juba esimesel ööl kuulis Aidann vahetekiks ette tõmmatud taevast kujutava lõuendi tagant nutmist . </s> <s> See oli vaikne ja allasurutud , ent seda ahastavam . </s> <s> Grethel nuttis patja , tihkus ja unes kordas ta ainult ühte sõna - ema . </s> </p>
<p> <s> Päeval ta ei nutnud . </s> <s> Päeval , kui nad mööda maanteed logistasid , istus tüdruk kas vankriesisel Rico juures või konutas taga asemel , mis nüüd oli tema oma . </s> <s> Teisel päeval - kui hakkas jälle vihma sadama - ei pidanud Aidann enam vastu , tõmbas eesriide eest ja küsis , kas ta võib Gretheliga rääkida . </s> </p>
<p> <s> " Mida sa tahad ? " päris neiu vastu . </s> <s> Ent mitte tõredalt , pigem nukralt ja kuidagi eemalolevalt . </s> </p>
<p> <s> " Me oleme üks trupp , " vastas poiss , " ja meil nii ei küsita . </s> <s> Me lihtsalt räägime üksteisega . " </s> </p>
<p> <s> " Ma ei tea , millest peaksin ma sinuga rääkima . " </s> </p>
<p> <s> " Me võiksime lihtsalt lobiseda . </s> <s> Kas sul ei ole igav ? </s> <s> Näiteks mina harjutasin hommikul trikke , kui sina siin konutasid . </s> <s> Me peame kogu aeg harjutama . </s> <s> Kui mina ohjad võtan ja pukis istun , siis harjutab Rico . </s> <s> Kas sa ei pea oma süütamist harjutama ? " </s> </p>
<p> <s> " Ma ei saa seda harjutada , Aidann . </s> <s> See lihtsalt on olemas . " </s> </p>
<p> <s> " Kas sa saaksid praegu midagi põlema panna ? " </s> </p>
<p> <s> " Küllap vist . </s> <s> Aga ma ei taha . " </s> </p>
<p> <s> " Ma ei ole näinud , kuidas sa seda teed , " sõnas Aidann peaaegu nukralt . </s> <s> " Ma tahaks teada , kas see ongi päris maagia . " </s> </p>
<p> <s> " Ma tõesti ei tea , " vastas Grethel . </s> </p>
<p> <s> " Aga kas sa oskad suust leeke välja puhuda ? " </s> </p>
<p> <s> " Ei , Aidann , ei oska . " </s> </p>
<p> <s> " Aga sulatina neelata ? " </s> </p>
<p> <s> Grethel raputas pead . </s> </p>
<p> <s> " See on lihtne , tahad , ma õpetan ? </s> <s> Rico on kõige parem tulemaag , tema teebki neid trikke . </s> <s> Varsti hakkan minagi tegema . </s> <s> Kas sa ei kasuta fosforit , kui sa neid asju põlema paned ? </s> <s> Rico teeb seda fosforiga . </s> <s> Sulatina neelamiseks on meil üks kulp , mille sees on salaõõnsus elavhõbedaga . </s> <s> Väiksele nupule vajutades saab elavhõbeda kulbi sisse juhtida . </s> <s> Mina teen potis sulatina ja Rico nagu võtaks sealt kulbiga ja näitab seda rahvale . </s> <s> Kuid sulatina asemel on kulbis juba elavhõbe - saame seda ühe alkeemiku käest Bremenist - ja Rico teeb liigutuse , nagu ta jooks seda . </s> <s> Siis vajutab ta jälle nupule , mis laseb elavhõbedal õõnsusesse tagasi voolata , ja kulp ongi justkui tühjaks joodud . </s> <s> Pärast sülitab Rico tina suust välja , aga tegelikult on ta tinast valehambad juba varem suhu pannud . " </s> </p>
<p> <s> " Ma ei tea , mis on need posporid ja elavad hõbedad . </s> <s> Hõbe on ju raha ? " märkis Grethel ilma huvita . </s> </p>
<p> <s> " On küll , " pilgutas Aidann silma . </s> <s> " Elavhõbe on aga midagi muud . </s> <s> Elavhõbedat ei saa - näed niimoodi - peost ära võluda " , ja kiiresti tõmbas ta taskust mündi , näitas seda tüdrukule , tegi siis sõrmedega kiire liigutuse ja münt oligi kadunud . </s> </p>
<p> <s> " Hei , kuidas sa seda tegid ? </s> <s> Kuhu su raha kadus ? " hüüatas Grethel imestunult . </s> </p>
<p> <s> " Raha ? </s> <s> Ma võlusin ta sulle juustesse , " naeris Aidann , sirutas käe tüdruku pea suunas , libistas kiiresti sõrmedega läbi juuste ja näitas talle münti . </s> </p>
<p> <s> " Vahva ! " </s> <s> Gretheli silmad põlesid ja ta naeris oma kurguhäälel . </s> <s> " Kuidas sa seda tegid ? " </s> </p>
<p> <s> " Näe , vaata . </s> <s> Paned mündi kahe sõrme vahele ja siis teed niimoodi . </s> <s> Kõik arvavad , et kui sa kätt keerad , kaob münt ära , tegelikult aga lükkad sa selle pöidla ja nimetissõrme vahele nahavolti . </s> <s> Ja pärast võtad sealt jälle välja . " </s> </p>
<p> <s> Aidann kordas oma trikki veel paar korda , kuni tüdruk sai aru , kuidas seda tehakse . </s> </p>
<p> <s> " Ma mõtlesin , et kui sina õpetad mulle süütamist , võiksin mina õpetada sind tina neelama . </s> <s> Tavaliselt teevad seda küll mehed , tead , aga võib-olla tüdrukuga ongi põnevam , " ütles siis Aidann . </s> </p>
<p> <s> Aga selle peale muutus Grethel jälle kurvaks ja ütles : " Aidann , jäta mind rahule , ma ju rääkisin sulle , et ma ei saa seda õpetada , sest ma ei tea , kuidas ma seda teen . " </s> </p>
<p> <s> Paar korda veel üritas Aidann tüdruku käest süütamise kohta õpetust saada , ent Grethel vastas talle samamoodi . </s> <s> Esimest korda elus oli Aidann kokku puutunud tõelise maagiaga , võlukunstiga , mida ei tehtud " pospori " , võltskõhu , immutatud riidejupi , elavhõbeda või muude abivahenditega , kuid Grethel ei osanud talle seda õpetada . </s> </p>
<p> <s> Aidann ei mõistnud , kuidas ühel hetkel võis tüdruk heledalt naerda ja tema vastu lahke olla , ent siis kohe mossis ja tõredaks muutuda . </s> <s> Naisterahva meel on ju nagu pilliroog tuule käes , kurtis Gunard tihti , et kord siia ja kord sinna , ja nüüd hakkas Aidann oma õpetajat selles suhtes mõistma . </s> </p>
<p> <s> Teise päeva õhtul istus ta vankris oma poole peal ja harjutas kaarditrikke . </s> <s> Gunard oli talle andnud vana paki , mille kaartidel olid õudsete lõustadega deemonid ning ka ilusad naised ja uhked rüütlid . </s> <s> Grethel oli teisel pool kangasirmi ja mängis isand Bartholomeusega . </s> <s> Kui ta sealt välja tuli ja nägi , mida Aidann teeb , ütles ta nipsakalt : " Kaardid on saatanast . </s> <s> Meie preester on väga kuri , kui kuuleb , et keegi on nendega mänginud . " </s> </p>
<p> <s> Aidann kehitas õlgu . </s> <s> " Me teenime nendega raha . </s> <s> Lava peal on nad liiga väiksed , aga mõnikord seab Gunard üles eraldi laua ja kutsub mehi vaatama . </s> <s> Üks kross panuseks ja ta petab nad alati ära . </s> <s> Varsti hakkan mina ka nii tegema . " </s> </p>
<p> <s> " Sa ei tohiks nendega mängida , " teatas Grethel . </s> <s> " See ei too head , ma mõtlen . " </s> </p>
<p> <s> " Sa ei mõtle seda , " nähvas Aidann kavalalt . </s> <s> " Tahad , ma ütlen , mida sa mõtled ? </s> <s> Vaata ! " </s> </p>
<p> <s> Ja kiiresti ladus ta enda ette kolm kaarti - kaks sõdurit ja ühe daami . </s> <s> " Jäta üks kaart meelde ! " </s> </p>
<p> <s> " Ma ei taha neid mänge mängida , " ütles tüdruk , ent viskas siiski pilgu kaartidele . </s> </p>
<p> <s> " Nii et sa ei usu , et ma võin kaartide järgi öelda , mida sa mõtled ? " </s> </p>
<p> <s> " Ei usu . " </s> </p>
<p> <s> " Aga mina tean , " ütles Aidann ja tõmbas ühe liigutusega kaardid ruttu kokku , " et sa jätsid meelde selle kaardi . " </s> <s> Ning heitis lauale südamega emanda . </s> </p>
<p> <s> Tüdruk vakatas hetkeks , vaatas kaarti ja muigas . </s> <s> " Oletame , et sul on õigus . </s> <s> Aga see on juhus . " </s> </p>
<p> <s> " Ei ole . </s> <s> Teeme veel üks kord . </s> <s> Jäta üks kaart meelde ! " </s> <s> Ja Aidann ladus lauale neli kaarti , jättes igaühe vahele umbes kaardi jagu vahet . </s> </p>
<p> <s> " Jätsin meelde , " ütles tüdruk . </s> </p>
<p> <s> " Sa jätsid meelde , " sõnas Aidann õõnsal häälel , sulges silmad ja libistas õrnalt sõrmedega üle kaartide , " hookus-pookus , selle siin - ruutu kuninga . " </s> </p>
<p> <s> Grethel naeris , vangutas pead ja nihkus Aidannile lähemale . </s> <s> " Nii et sa tead siis , mida ma mõtlen ? </s> <s> Kuidas sa seda teed ? " </s> </p>
<p> <s> " Silmade järgi . </s> <s> Kui ma kaardid laiali jaotan , siis vaatan su silmi - kaartidel on ju vahe vahel , su silmad liiguvad ja ma näen , millise kaardi sa välja valid . </s> <s> Silmad reedevad alati tõe , silmad ei peta . </s> <s> Ma olen väga hea silmade vaataja , Gunard on seda mulle õpetanud . </s> <s> Kohe kui ma sind nägin , siis tundsin su ära , sa olid ju meie etendusel ja sina olid seal ainus , kelle silmad ei naernud . " </s> </p>
<p> <s> Grethel kõhkles veidi . </s> <s> " Hea küll , Aidann , " ütles ta siis . </s> <s> " See võib tõsi olla , kuid ikkagi ei tea sa , mida keegi tegelikult mõtleb . </s> <s> Sa oskad ainult õige kaardi ära arvata ja ei maksa sellepärast nii uhke olla . " </s> </p>
<p> <s> " Ma ei ole uhke , " vastas Aidann punastades . </s> <s> " Silmade järgi võib väga palju teada saada . </s> <s> Ma olen meie trupis kõige parem silmavaataja ja mõtetemõistataja . " </s> </p>
<p> <s> " Vaata siis mulle silma ja ütle , mida ma mõtlen ! " </s> </p>
<p> <s> Aidann vaatas Grethelile sügavalt silma . </s> <s> Ta nägi , kuidas neis küünlaleek hubeles , ja nägi pruunide välkuvate silmade taga üht pisarat , mis oli iga hetk valmis välja voolama , nägi , kuidas need silmad teda ennast vaatasid ja veel oli seal kogu taevas , järved , maa ja ööpimedus , kogu maailma mõistatused ja veel mingi suur saladus , millele Aidann ei osanud nime anda . </s> <s> Ja ta tundis üle terve keha mingit imelikku värinat ning tema süda hakkas kiiremini lööma . </s> <s> Kauem ei suutnud ta tüdrukule silmadesse vaadata ja pööras esimesena pilgu ära . </s> </p>
<p> <s> " Noh , mida ma siis mõtlesin , kõiketeadja ? " nõudis Grethel . </s> </p>
<p> <s> " Eeh , " kogeles poiss , sest ta ei osanud vastata , ent meenutas siis küünlaleegi läiget neiu silmades ja ütles : " Tulest . </s> <s> Sa mõtlesid tulest . " </s> </p>
<p> <s> " Vale , " viskas Grethel . </s> <s> " Üldsegi mitte . </s> <s> Ma mõtlesin , et sa oled täpselt samasugune nagu minu väike vend , kes külla maha jäi . </s> <s> Ta on just selline poisiklutt , kes eputab ja arvab , et teab kõike . " </s> </p>
<p> <s> Ja Grethel läks teisele poole vaheseina magama ning võttis kaissu isand Bartholomeuse , kel polnud midagi selle vastu . </s> <s> Aidann istus veel kaua üleval , ootas , kuni vankrid peatusid , aitas hobuseid joota ja naasis vankrisse alles pimeduses . </s> <s> Nüüd mahutasid nad ennast Ricoga kitsukesse ruumi ja varsti hakkas mees norskama . </s> <s> Aidannil aga ei tulnud und . </s> <s> Ta mõtles Gretheli silmadele ja kõigele seletamatule , mida ta oli seal näinud . </s> <s> Tüdruku silmad tantsisklesid ta peas ja iga kord , kui talle meenus sõna " poisiklutt " , läbistas terav valutorge ta südant . </s> </p>
<p> <s> Järgmisel päeval hoidis Aidann ohje , Rico läks Gunardi vankrisse , et eesseisva etenduse üle aru pidada , ja Catarina tuli Grethelile seltsiks . </s> <s> Aidann kuulis , kuidas nad taga itsitasid ja kihistasid ja tihti kuulis ta oma nime mainitavat . </s> <s> Ta üritas sellest mitte välja teha ja lõunapeatuse ajal jootis tõsise ning pühendunud ilmega hobuseid , koputas tähtsa näoga vankrirattaid ja arvas , et Gunardil oleks viimane aeg üks neist välja vahetada või lasta vähemalt korralikul sepal sellest vasaraga üle käia . </s> </p>
<p> <s> Õhtupoolikul jõudsid nad Scremsi jõe kaldale . </s> <s> Teeristilt läks üks haru üle silla , teine pööras eemalasuva küla poole ja kolmas kadus metsa vahele . </s> <s> Nad keerasid metsa poole läände , nagu tundmatu oli neid õpetanud . </s> <s> Paar tundi logistasid nad metsateed , kuni aeg-ajalt teepervele kuhjatud ristid ja sambad hakkasid lähedal asuvast lossist märku andma . </s> <s> Kui loss lõpuks väikse künka otsas nähtavale ilmus , ei tundunudki see nii väga suursugusena , pigem tavaline suurematest linnadest eemalolev maaloss . </s> <s> Kaks masajat torni , madala ja rohtu täiskasvanud vallikraaviga vana ja lagunev müür , taamal jõeorus paar küla . </s> <s> Loss oli - nagu normannid neid kunagi ehitada tavatsesid - ilma eriliste ilustusteta , lihtne ja kõle . </s> <s> Nad veeresid tõstetud värava ette ja seisid kaua , söandamata edasi liikuda . </s> <s> Oli vaikne , ehkki lossiõuelt kostis kanade kaagutamist ja lammaste määgimist ; paar talumeest möödusid neist , heitsid ebalevaid pilke ja kiirustasid edasi . </s> <s> Lõpuks loivas kuskilt välja unine valvur ja päris haigutades , et mida need hulgused siit tahavad . </s> </p>
<p> <s> " Gunard Taanlase Võluteater on ilmunud auväärse isand van Broughteni kantsi , et näidata talle kõige imepärasemaid maagiatrikke ja etendada kurbmängu , " hõikas Gunard vastuseks . </s> </p>
<p> <s> " Koomuskitegijad või ? " küsis valvur . </s> <s> " Neid pole siin juba ammu olnud . </s> <s> Hea küll , oodake . " </s> </p>
<p> <s> Mõne aja pärast tuli valvur tagasi ning viipas killavoorile , et nad võivad lossi sisse sõita . </s> <s> Nad juhatati ühte lossihoovi nurka , otse lihtsama rahva ruumide ette . </s> <s> Liikumist kamandas majordoomus , üks kõhukas ennasttäis tigedik . </s> <s> Lossirahvas - sest võõrad vankrid siiski tekitasid hoovis teatava liikumise - tuli nende killavoori uudistama ja Gunard teenis kaarditrikkidega pool marka . </s> <s> Lõpuks avanes lossi peauks ja hoovi astus maani ulatuvas pikas punases kleidis kaunis naisterahvas , kes kõige järgi otsustades pidi lossiemand olema . </s> </p>
<p> <s> Teater rivistas end üles ja Gunardi märguande peale tegid kõik sügava ja aupakliku kummarduse - selle iseäranis olulise liigutuse oli ka Grethel esimese asjana selgeks õppinud . </s> </p>
<p> <s> Naise näol lehvis aval naeratus . </s> <s> " Rändnäitlejad ! " hüüdis ta juba eemalt , " Olgu tänatud Püha Sebastian ja kõik teised teie kaitsepühakud , et te Broughteni lossi üles leidsite ! " </s> </p>
<p> <s> " Tulime kiiruga ja oleme väga tänulikud kutse eest , auväärt emand , " kummardas Gunard veel kord . </s> <s> " Meile on suur au vapra isand Broughteni lossis esineda . " </s> </p>
<p> <s> " Kutse ? " küsis naine näitlejate juurde jõudes . </s> <s> " Ma ei tea , et Wilfort kedagi kutsunud oleks . " </s> <s> Lisaks punasele kleidile olid tal ka punased juuksed , mis olid võrguga kinnitatud ja pikka palmikusse seatud . </s> <s> Avar dekoltee paljastas poolenisti ümarad rinnad , naise näol oli lõbus ja malbe naeratus . </s> </p>
<p> <s> " Isand van Broughteni lähikondlane - andeks , me ei tea ta nime - kutsus meid siia Genterdami laadalt , " sõnas Gunard . </s> <s> " Ja otsejoones Genterdami pidustustelt me tulemegi . " </s> </p>
<p> <s> " See oli temast väga kena , " arvas naine . </s> <s> " Ehk oli see Bergerac ? </s> <s> Või korraldas minu mees selle minu teadmata , et mulle üllatust valmistada . </s> <s> Igal juhul olete te teretulnud ! </s> <s> Isand on jahil ja jõuab tagasi hilja õhtul . </s> <s> Ehk saate selleks ajaks oma lava valmis sättida ? " </s> </p>
<p> <s> " Me võime esineda maagia ja kurbmänguga , emand . </s> <s> Kui meil lastakse lossis kauem viibida , siis homme astume üles veel müstilisemate trikkidega . " </s> </p>
<p> <s> " Oh , meile meeldivad need hirmsasti ! " hüüdis naine käsi plaksutades nagu väike tüdruk . </s> <s> " Ma käsin õhtusöögilaua otse hoovi katta ; ilm on ju soe . </s> <s> Või eelistate te peasaalis üles astuda ? " </s> </p>
<p> <s> " Nii nagu teile mugavam , " vastas Gunard . </s> <s> " Oleme harjunud lahtise taeva all esinema . " </s> </p>
<p> <s> " Ma lasen teile süüa tuua , " otsustas naine , " ja ootan elevusega õhtut . </s> <s> Kutsuge mind emand Clotilde'iks . " </s> </p>
<p> <s> Kohtumine lossiisandaga polnud vähem rõõmustav . </s> <s> Enne päikeseloojangut ratsutas ta väiksearvulise kaaskonnaga väravast sisse , oli hämar ja hoovis süüdati tõrvikud , mille valguses nägid nad uhke suletutiga ehitud jahikübaraga pikka kasvu noorepoolset meest oma ratsul üllatusest püsti tõusvat ja neid jõllitavat . </s> <s> Rohke jahisaak kanti kööki , kus katlad olid juba tulel . </s> <s> Gunardi trupp oli end kostümeerinud , nad olid valmis etenduseks ja kummardasid hoogsalt peremehele . </s> <s> Seepeale naeris peremees valjul häälel , nii et müürid vastu kõmisesid , hüppas sadulast maha ja jooksis lossi , et viivu pärast koos Clotilde'iga naasta . </s> <s> Samal ajal hakkasid lossirõdul kaks torupillimeest mängima ja avanes väike köögiuks , kust teenrid hakkasid üksteise järel hõrgutavaid roogasid lauale kandma . </s> </p>
<p> <s> Wilfort van Broughten kutsus peanoogutusega Gunardi enda juurde ja võttis suures toolis laua taga istet . </s> <s> Laud oli seatud varikatuse alla , mille ümber ja peal kasvasid ronitaimed , selle kohal oli nööridega kinnitatud rippuv lillepeenar . </s> <s> Nad olid justkui paradiisiaias , kus moosekandid olid ingliteks . </s> </p>
<p> <s> " Ma näen , et mulle on üllatus tehtud , " naeris mees ja vaatas kiiresti oma naise poole . </s> <s> Gunard nägi tema näos midagi tuttavat , mida ta ei suutnud hetkel meenutada . </s> <s> Ta pani tähele , millise joovastuse ja armastusega mees ja naine üksteisele silma vaatasid . </s> <s> Naine oli mehest vast kümmekond aastat vanem ja tema rind kerkis rõõmust . </s> </p>
<p> <s> " Minu Võluteatril on suurim heameel selles külalislahkes lossis esineda , isand . " </s> </p>
<p> <s> " Võluteater ? " </s> </p>
<p> <s> " Jah , me etendame ilmvõimatut Egiptuse maagiat , salakunsti , millest teadmised on ainult vähestele antud . </s> <s> Teie ees seisab Gunard Taanlane , Tema Kõrguse alandlik teener , ja seal näete te Rico di Luccat , Tulede Käskijat . </s> <s> Teie soovi peale võib ta hammustada põlevat raudora , kõndida paljajalu leekides , neelata tuld ja sulatina . </s> <s> Kui vaid lubaksite , isand , me alustame . " </s> </p>
<p> <s> " Suurepärane , " hüüatas Van Broughten , " lihtsalt suurepärane ! </s> <s> Ma armastan trikke . </s> <s> Pole neid juba ammu näinud . </s> <s> Milline kena päev , Clotilde ! </s> <s> Kõigepealt surman ma ümbruskonna kõige suuremate sarvedega hirve ja lasen kolm prisket metssiga ja nüüd on meil õhtuse söömaaja juures need vahvad näitlejad . " </s> </p>
<p> <s> Ja Gunardi trupp alustas . </s> <s> Nende pealtvaatajaskond polnud küll kuigi suur - palju väiksem , kui </s> </p>
<p> <s> harjumuspäraselt linnades ja laatadel , ent seda rohkem see innustas . </s> <s> Majaisand ja tema veetlev abikaasa , üks vana naine , kojaneitsid , isanda sõbrad ja majakondsed istusid laua ümber - neid oli kokku paarikümne ringis . </s> <s> Lihtsam rahvas kõõlus müüridel või poetas ennast hoovinurkadesse . </s> <s> Seal oli tallipoisse , puuseppi , teenreid , lossivahte , naisi ja lapsi . </s> <s> Aidann pani tähele , et nende heldet öist külalist polnud kuskil näha , ometi oli mees öelnud , et nad kohtuvad Broughtenis . </s> </p>
<p> <s> Grethel oli lava taga ning pidi kõike hoolikalt jälgima . </s> <s> Oli näha , et tüdruk oli kõigest sellest sisemisest saginast mõnevõrra üllatunud ja elevil , ning tihti ei suutnud ta itsitust tagasi hoida , kui nägi , mil moel mõnda trikki tegelikult etendati . </s> </p>
<p> <s> Gunard oli välja valinud nende parimast arsenalist parimad trikid . </s> <s> Lihtsamatelt asjadelt läksid nad üle raskematele . </s> <s> Alustas Aidann tuviga , seejärel käis Gunard söömalaua juures , kus tegi mõned kaarditrikid ja vigurdas müntidega . </s> <s> Aidann žongleeris , siis oli soojendus läbi ja esile astus Rico , tehes kõike seda , mida Gunard oli lubanud . </s> <s> Mürisev naer ja hirmukarjed , kui ta hammustas pooleks hõõguva raudora , mõned daamid minestasid , kui Rico suust tuld purskas . </s> <s> Kõik oli nii nagu alati . </s> </p>
<p> <s> Ka isand Bartholomeus tegi oma etteaste , ilmudes justkui mittemillestki linadekuhila alla . </s> <s> Kõige enam plaksutas ja naeris selle peale Grethel . </s> <s> Vana jäneseisandaga oli ta trupist kõigepealt sõbraks saanud . </s> </p>
<p> <s> Siis saabus Gunardi kord ja vana maag lausa säras ja nautis oma etteastet . </s> <s> Ta haistis siin oma võimalust . </s> <s> Gunardi ei peletanud lossi kehvapoolne väljanägemine , pigem ahvatles teda selle elanike lahkus ja sõbralikkus . </s> <s> Vanamees oli võlutud nagu tema vaatajadki . </s> <s> Ta alustas lihtsamatest käteosavustrikkidest - tõmbas endal nööri läbi pea , " kasvatas " ühe kuulikese suuremaks hüüdes : " Hei , fortuna furie , nunquam credo passe ! " , lõikas endal nina otsast , tõmbas rõnga läbi põskede , neelas mitu nuga ja nii edasi ... </s> <s> Kui Rico trikid olid ehk ohtlikumadki ja mõnes mõttes võimsamad , siis vanamehel oli olemas veetlus ja sarm , oskus hirmutada ja võluda , pöörduda iga pealtvaataja poole eraldi ja kõigi poole korraga . </s> <s> Ühesõnaga , ta oli suur näitleja ja kogu lossitäis Broughtenis oli tal sel õhtul peos . </s> <s> Rico tegi oma tööd alati vilunult ja tublilt , ent tal polnud sellist oskust publikut lummata . </s> <s> Ja sellepärast kadestaski ta vanameest , kadestas ja armastas . </s> </p>
<p> <s> Lõpetuseks otsustas Gunard teha kuulsat peatrikki . </s> <s> Ühe kohaliku Aidanni-suuruse poisikese oli ta juba varem välja valinud - see oli tallimehe poeg ja osalemise eest pakutud kahe santiimi pärast oleks ta peaaegu meelemärkuse kaotanud . </s> <s> Poisil olid seljas lihtsad linasest riidest rõivad ja sellised leidusid ju iga teatri garderoobis . </s> <s> Aidann riietus kiiresti ümber , samal ajal kui Gunard kuulutas välja kuulsa pea mahalõikamise stseeni . </s> </p>
<p> <s> Tegelikult polnud seal midagi keerulist ja kogu asja võlu sõltus sellest , kuidas seda vaatajatele serveeriti . </s> <s> Kõigepealt - kui Aidann ja Rico vankris eesriide taga trikki ette valmistasid ja poissi õpetasid - jutustas Gunard vaatajatele õudse loo ühest poisist , kes nii väga sarnanes Broughteni tallimehe poja Pocoga . </s> <s> Ta rääkis , kuidas üks sõnakuulmatu ja uudishimulik noormees oli kõigist keeldudest ja hoiatustest hoolimata läinud salapärasesse lossi , kus kõik oma pea kaotavad . </s> <s> Räägiti , et seal elavat kuri kääbus , kes kutsumata külalistel pea maha raiub . </s> <s> Edasi käis jutt sellest , kuidas tema , Gunard , oli samuti sinna lossi läinud , kuuldes , mis hirmutegusid seal sündivat . </s> <s> Ja jõudis kohale just hetkeks , kui kääbus valmistus Pocot ära sööma . </s> <s> Poisi pea oli juba maha raiutud . </s> </p>
<p> <s> Siis avanes eesriie ja ahhetades nägid vaatajad , kuidas suurel laual vaagnas lebas veres kehast eraldatud Poco pea . </s> <s> Tema keha oli samuti laual , nüsitud kaelast voolas verd , rohmaka raiumise jäljed olid selgelt näha - selline illusioon loodi savi , lehmakondi ja härjaverega . </s> <s> Õuduse suurendamiseks keha tõmbles veidi . </s> </p>
<p> <s> Ka maharaiutud pea oli verine ja tema ilme täiesti surnud ( kaame jume annab pimsskivi suits , sedapuhku see isegi uimastas Poco ) . </s> </p>
<p> <s> Nojah , ja siis ilmus võimas võlur Gunard tuldpurskava ja kirvega vehkiva kurja kääbuse Rampunchenhumpeni ( maskis ja pika ürbiga kaetud põlvili Rico ) juurde ja võitis tolle julmas võitluses . </s> <s> Hetkeks posis ta surnud poisi kallal , kummardus laua kohale , lükkas siis selle ümber ja - " Magus prachus fasfatum hocus grambelicus ! " - ning veidi uimane Poco oli jalul , raputas pead , naeratas totakalt , et järgmisel hetkel mürisevale aplausile kohmakalt kummardada . </s> </p>
<p> <s> Teisel pool ümberlükatud lauda , juba eesriide taga , ronis Aidann lina alt välja , rebis kaelalt savitükke , pühkis verepiisku ja naeratas üleolevalt Grethelile . </s> </p>
<p> <s> " Magus prachus küll , kuid minu kael on pärast seda numbrit alati kange . </s> <s> Ehk peaks kuri kääbus hoopis neitsidelt päid maha raiuma ? " </s> </p>
<p> <s> Grethel näitas talle keelt ja jooksis vankri ette kummardama , sest etenduse esimene pool oli läbi . </s> </p>
<p> <s> Vaheajal läks Aidann ringi vaatama ja kohtus lossihoovis Pocoga . </s> <s> Triki ettevalmistamise ajal oli tallipoiss vist liiga ärevil , et kõiki kavalusi mõista , hiljem uinutas teda pimsskivi toss ja nii ei olnudki ta päriselt aru saanud , kuidas kõik sündis . </s> <s> Ta mäletas , kuidas ronis mingi linaga kaetud laua alla , kuidas Gunard ta nägu verega pintseldas , kuidas ta pistis pea läbi kahe kokkulükatud auguga laua ja hõbekandiku , siis oli suits ta uimastanud ja tõrvikuleegid pimestanud . </s> <s> Aidann oli sel ajal sama laua peal ja toppis pea läbi samasuguse augu ning tema kaelale kinnitati saviga mätsitud verine kont . </s> <s> Ent Aidann oli truu Gunardi reeglitele ja ei rääkinud talle , kuidas kõik tegelikult toimus . </s> </p>
<p> <s> " See on maagia , tead , " ütles ta Pocole . </s> <s> " Seda ei saagi seletada . </s> <s> Mõnda aega olid sa ilma peata ja Gunard äratas su taas ellu . </s> <s> Ta on suur võlur . " </s> </p>
<p> <s> Poco küll kahtles ja küsis , kas nad siin sama maagiat veel teevad . </s> </p>
<p> <s> " Ma arvan , et mitte , " sõnas Aidann tähtsalt . </s> <s> " Üldiselt on meil palju tööd ja ma pole kindel , kas siia lossi ikka pikemalt jääme . </s> <s> Muidugi , kui meid palutakse ja hästi makstakse ... " </s> </p>
<p> <s> " Noh , isand Wilfort pole just kõige rikkam , " ütles Poco kahtlevalt . </s> <s> " Ta on võlgades , räägitakse . </s> <s> Vana parun Stephan peitis enne surma kogu oma varanduse ja keegi pole seda seni üles leidnud . " </s> </p>
<p> <s> " Siiatuleku eest saime küll kakssada hõbetaalrit . </s> <s> Ega meid vähemaga minema lasta . " </s> </p>
<p> <s> " Kakssada hõbetaalrit ? " imestas Poco ja jõllitas uskumatult Aidannile otsa . </s> <s> " Nüüd sa küll valetad , sellise rahaga maksaks isand Wilfort kõik oma võlad ära ega peaks külasid müüma . " </s> </p>
<p> <s> " Midagi ma ei valeta , " kähvas Aidann . </s> <s> " Ma ise nägin , kuidas üks senjöör andis meile raha ja kutsus Broughteni lossi . </s> <s> Imelik , et ma teda siin ei näe , sest ta lubas meid vaatama tulla . </s> <s> Me meeldime paljudele aadlihärradele . " </s> </p>
<p> <s> " Seda ma usun ... </s> <s> Kuule , kas te kindlasti seda pea maharaiumise asja enam ei tee või ? " </s> </p>
<p> <s> " Kes teab ? " ümises Aidann . </s> <s> " Kõik võib juhtuda . </s> <s> Juhul kui siit lossist teenistust saame , siis ehk teemegi . " </s> </p>
<p> <s> " Teenistust ? </s> <s> Broughtenist ? </s> <s> Ära aja naerma ! </s> <s> Siin saavad teenistust ainult rotid , ütleb mu isa . " </s> </p>
<p> <s> " Aidann ! " hõikas äkki Grethel vankrite poolt ja viipas talle käega . </s> <s> Aeg oli alustada kurbmängu . </s> </p>
<p> <s> " Tulen , tulen , " vastas Aidann ja noogutas väärikalt Pocole . </s> <s> " No eks pärast näeme . " </s> </p>
<p> <s> " Küllap näeme , " vastas too ja jõllitas Grethelit . </s> <s> " Kes see on ? " </s> </p>
<p> <s> " See või ? </s> <s> Ah , kleepis meile tee peal külge . </s> <s> Üks minu tüdruk üldiselt ... </s> <s> Ma õpetan talle praegu trikke . </s> <s> Ehk saab temast veel asja . " </s> </p>
<p> <s> Poco itsitas . </s> <s> " Küll ma tean , mis trikke sa talle õpetad . </s> <s> Imearmas piiga ... " </s> </p>
<p> <s> " Ähh , " lõi Aidann käega , " üks piripill ja upsakas plika . </s> <s> Üsna suur tüütus ühes vankris , muide . " </s> </p>
<p> <s> Poco vangutas kadedalt pead . </s> <s> " Ühes vankris , ütled sa ? </s> <s> No küll oled sa , vennas , alles õnneseen ! " </s> </p>
<p> <s> " Tühiasi , " kehitas Aidann õlgu . </s> <s> " Kitsas on , aga harjub ära . </s> <s> Hea küll , ma lähen nüüd . " </s> </p>
<p> <s> Ta jooksis vankrite juurde , kus ta pandi dekoratsioone tassima . </s> <s> Pidu õhtulauas käis edasi , sealt kostis lõbusat hõiklemist , ikka veel räägiti Gunardi maagiast ja otsast raiutud peadest . </s> <s> Rõdul mängisid muusikud . </s> </p>
<p> <s> Kui nad end etenduseks valmis seadsid , küsis Aidann Gunardilt : " Ega sa meie kutsujat pole näinud ? " </s> </p>
<p> <s> " Ei , " raputas vanamees pead . </s> <s> " Üsna kummaline ju , kas pole ? </s> <s> Paistab , et keegi ei tea , et meid siia üldse kutsuti . </s> <s> Küllap tahtis keegi hea sõber isand Van Broughtenit üllatada . " </s> </p>
<p> <s> " Siis oleks ta võinud seda ka öelda , " märkis poiss . </s> <s> " Aga ta ütles , et me kohtume Broughtenis . " </s> </p>
<p> <s> " Eks ta siis ilmub varsti välja , " arvas Gunard . </s> <s> " Nii suur kukkur peab veel kord avanema . </s> <s> Me saame rikkaks , mu poiss ! </s> <s> Nägid sa , millises vaimustuses nad olid ? " </s> </p>
<p> <s> Aidann köhatas . </s> <s> " Poco ütles mulle , et see loss on võlgades ja siin elatakse väga vaeselt . " </s> </p>
<p> <s> " Tõsi või ? " ühmas Gunard . </s> <s> " Tegelikult , hmm , näeb see kants üsna igerik ja räämas välja küll . </s> <s> Pidulaud on küll vägev , kuid isandad on harjunud ka näljaajal kuninglikult sööma . " </s> </p>
<p> <s> Rico , kes nende vestlust pealt kuulas , tuli lähemale ja ütles : " Loss on käest lastud ja vaene , Gunard , seda on selgelt näha . </s> <s> Aga inimesed on siin õnnelikud . </s> <s> Nad naeravad ja lõbutsevad , tunnevad ennast hästi . </s> <s> Nagu oleks nad mõnest raskest koormast vabaks saanud . </s> <s> Ma tunnen lausa õhust mingit rõõmu , mis siin lehvib . " </s> </p>
<p> <s> " Olgu , kuidas on , " ütles Gunard , " aga nüüd korraldame neile ühe korraliku tragöödia . </s> <s> Ma tegin tee peal paar kohta ümber ja sõnad peavad teil selleks ajaks juba peas olema . </s> <s> Need uued kohad on suurepärased ja sel lahkel rahval on ainulaadne võimalus neid esimesena nautida . </s> <s> Lavale nüüd ja alustame ! " </s> </p>
<p> <s> Ja nad alustasid peaaegu öö hakul . </s> </p>
<p> <s> Aidann jäi seda ööd igaveseks mäletama . </s> </p>
<p> <s> Vahel hirmu ja õudusega , ent rohkem siiski südant puperdama paneva erutuse ja kurbliku igatsusega mäletas ta seda ööd , mõistmata , mis jõud on need , mis külvavad maailma juhuseid ja õnne . </s> </p>
<p> <s> Kurbmängus oli sedapuhku muudatusi , tühiseid , ent ometi pidid need Gunardi arvates lähendama etendust täiuslikkuse poole . </s> <s> Pärat taplust hiiglasega naaseb prints Amlith koju , kus avastab , et tema ema on astunud abiellu tema isa mõrtsukaga . </s> <s> Printsi noorem vend toetab igati patritsiidi ning avaldab veendumust , et isa oligi juba liiga vana ja nõrk troonil püsimiseks . </s> <s> Puhkeb tüli , mille käigus prints tapab oma venna . </s> <s> Ta ei suutnud vennale oma isa reetmist andestada , ja ei iseendalegi andestada vennatappu . </s> </p>
<p> <s> Käed verised , seisab ta keset lava ja püüab arvata , kuidas on tal võimalik edasi elada , millest leida pidepunkt , millele toetuda . </s> <s> Tuleb tema ema , Catarina . </s> </p>
<p> <s> " Oh , mida oled sa teinud , Amlith ? </s> <s> Vihahoos hukkasid sa oma lihase venna . </s> <s> Ole sa igaveseks neetud ! " </s> </p>
<p> <s> " Ei möödu päevagi , mil ei saa ma seda tegu kahetsema , armas ema . </s> <s> Kas suudad sina mulle andestada , kui mul endalegi ei jätku halastust ? " </s> </p>
<p> <s> " Sinu vend oli sinu vastu ebaaus , kuid ükski kuri mõte ei õigusta mehe tapmist , kes on sündinud sinu ema ihust . </s> <s> Ma nean sind ! " </s> </p>
<p> <s> " Jumal ise näeb , et ma pole seda kavatsenud . </s> <s> Kuum veri ja viha osaks saanud ebaõigluse pärast lõid mulle pähe . </s> <s> Oh , mädanegu otsast see käsi , millega ma mõrvasin venna ! </s> <s> Kuid sina , ema , kas andestad sa pojale , kes kõigi poolt reedetuna on mõrvariteele määratud ? " </s> </p>
<p> <s> " Ei iial suuda ma seda teha . </s> <s> Veel hommikul oli mul kaks poega , ent nüüd ei ühtegi . </s> <s> Liiga palju verd on voolanud . " </s> </p>
<p> <s> Sel hetkel jookseb lavale Grethel - mõrvatud venna naine Hermione - ja halab surnud keha ( Rico ) ees ja tormab siis jõuetus raevus rusikatega Amlithile kallale . </s> </p>
<p> <s> Aidann jälgis stseeni eesriide tagant ja irvitas vaikselt Gretheli ebaveenvuse ja kohmakuse üle . </s> <s> Tüdruk oli laval tuim , kuigi püüdlik , ja see mõjus vähemalt Aidannile koomiliselt . </s> <s> Grethel ei pidanud palju ütlema , vaid suudlema surnud Rico nägu - mida ta ka tegi ja Aidann krimpsutas selle peale nina - ja hõikama : " Ka mina nean sind , vennatapja , ärgu olgu sul siin lossis iialgi asu ja jäägu sind elu lõpuni kummitama hukatute vaimud ! " </s> </p>
<p> <s> " Siis soovin ma , et see lõpp saabuks nüüd ja kohe , " hüüab prints , ta tõstab mõõga , et see endale kõhtu torgata . </s> <s> See oligi Gunardi uus koht , mille üle ta nii uhke oli . </s> <s> Amlithi otsus peab panema ema valiku ette , kas tõesti soovib ta ka teise poja surma , kuigi ei pidanud teda enam oma lapseks ja oli ta ära neednud . </s> </p>
<p> <s> Catarina astubki Gunardi mõõga ette ja nuttes noomib teda veel ühe mõrvakavatsuse pärast . </s> <s> Viimase valiku ees on ema süda murdunud . </s> <s> Aidann tõmbas kiiresti eesriide ette , Rico riietas ennast kuningaks , Aidann kleepis ette habeme - nüüd oli ta sõdur , kel samuti oli viimases stseenis surra määratud . </s> <s> Viivuks jõudis ta heita pilgu publikule ja tabada nende näoilmeilt jahmatuse , hirmu ja millegi õudse eelaimuse . </s> <s> Just , just , mõtles ta , kurbmäng . </s> </p>
<p> <s> Aga enne veel , kui viimasena ellu jäänud Catarina torkas pistoda võltskõhtu ja ujutas lava verega üle , enne veel , kui vennatapjast kuningas ( nüüd jälle Rico ) ja Aidann lavale tormasid , haaras Amlith Hermione oma embusse ja tunnistas , et ta tappis venna vaid armastusest vennanaise vastu . </s> </p>
<p> <s> Gretheli ilmumine truppi oli vanamehe lihtsalt mõtlema pannud , kuidas neiut lavastuses ära kasutada , ja nii oli ta leidnud ühe puuduva lüli kurbmängus - meenutades ammust armastust oma vennanaise vastu , leidis Amlith õigustuse oma kuritegudele . </s> <s> Suutmata seda alandust taluda , valis Hermione vabasurma , ronis linaga kaetud redelile ja hüppas lossitornist alla . </s> <s> Catarina karjus lava taga vasktorusse , et hääl õõvsamalt kõmiseks : " Oma emalt võtsid sa mõlemad pojad ja minia , pimeda kättemaksu nimel , et ainult sinu enda ihad saaksid rahuldatud . </s> <s> Oh Jumal , miks karistad sa mind niimoodi ! " </s> </p>
<p> <s> Laval toimus lühike mõõgavõitlus , seejärel ilmus Catarina , kes lõpetas etenduse pistoda , võltskõhu ja härjaverega . </s> <s> Eesriie . </s> <s> Aplaus . </s> </p>
<p> <s> Aplausi ei järgnenud . </s> </p>
<p> <s> Neid tervitas tumm vaikus , hämmingus ja jahmunud näod , õhus hõljus seletamatu ehmatus ja vaen . </s> <s> Publik oli tardunud - nii hoovis seisvad majakondsed kui isandad pidulaua taga . </s> <s> Kõik näitlejad tulid lavale , võtsid kätest kinni , kummardasid , ent ikka tervitas ja tänas neid vaid jäine vaikus . </s> </p>
<p> <s> Mõne hetke jooksul ei toimunud lossihoovis midagi . </s> <s> Tardumuses seisis ootus , mis kutsus kedagi reageerima . </s> <s> Ja siis tõusis oma istmelt Wilfort van Broughten , aeglaselt ja väärikalt , kuid isegi kaugelt võis näha , et ta värises . </s> </p>
<p> <s> Isand Wilfort seisis ja kõigi pilgud olid naelutatud tema näole . </s> <s> Temalt oodati hinnangut kurbmängule . </s> </p>
<p> <s> Selle lühikese hetke jooksul , mis Wilfort seisatas , sai Gunard aru , et tardumus polnud põhjustatud näitemängu tundelisusest ja selle esitajate meisterlikkusest , nagu ta oli lootnud . </s> </p>
<p> <s> Isand Wilfort päästis vöölt kukru ja heitis selle nagu kondi koerale , heitis jõulise viskega üle hoovi ja tuhmi kõlksatuse saatel maandus kukkur kividele , otse näitlejate ette . </s> </p>
<p> <s> " Te lahkute hommikul , " sõnas ta vaikselt , ent kindlalt . </s> <s> " Varavalges . </s> <s> Esimeste päikesekiirtega . " </s> </p>
<p> <s> Ta pööras ümber ning läks lossi , toetades küünarnukist vana naist , kes vaevaga pisaraid tagasi hoidis . </s> <s> Pikkamisi tõusid teisedki laua tagant ning heitsid näitlejate poole süngeid pilke . </s> <s> Nad jäeti üksinda , keegi ei soovinud midagi seletada ega jagada nende mõistmatust . </s> <s> Ometi teadis Gunard , et etendus oli õnnestunud , et kõik oli sujunud hiilgavalt , et ümbritsevad müürid ise olid õigeid sõnu ja tundeid ette sosistanud , et nende näidend oli elanud . </s> </p>
<p> <s> Aga sellele rahvale siin polnud seda elu vaja . </s> </p>
<p> <s> Inimesed pagesid vankrite ümbert nagu katku juurest , keegi ei tulnud neid tänama . </s> <s> Kõik sumbusid oma igaõhtustesse tegevustesse , vaikselt mindi magama . </s> <s> Veel viiv ja Võluteater oli hoovis üksi . </s> </p>
<p> <s> Gunard korjas maast kukru , seal oli paar peotäit santiime ja kümmekond hõbedast poolemargast . </s> <s> Täpselt niipalju , kui tavaline parun päeval kaasas kannab . </s> <s> Ühe õhtuga Genterdamis olid nad teeninud mitmeid kordi rohkem . </s> <s> Võluteatri lootused olid purunenud , nad aeti minema ja neid süüdistati milleski , millest nad aru ei saanud . </s> </p>
<p> <s> Tasahilju panid nad oma kolu kokku , kõik vaikisid ja olid hämmingus , vahetasid mõistmatuid pilke ning häbenesid üksteist , justkui olnuks keegi neist süüdi kurbmängu tabanud fiaskos . </s> <s> Vaid Rico paistis olevat mõneti lõbusam , sest kui teised vankritesse ronisid , sosistas ta midagi Gunardile , pilgutas silma ja suundus ukse poole , mis viis pesukööki . </s> <s> Ta koputas vaikselt kolm korda ja silmapilkselt avanes uks ning Rico lasti sisse . </s> <s> Päeva jooksul oli ta jõudnud mõne pesunaisega vahetada raugeid ja hurmavaid pilke ning vähemalt temale pidi Broughtenist jääma üks kaunis mälestus . </s> </p>
<p> <s> Gunard ei tahtnud kellegagi rääkida . </s> <s> Löödult puges ta vankrisse , mühatas midagi Catarinale , otsis nurgast pooliku veinilähkri ja jõi selle paari sõõmuga peaaegu tühjaks . </s> <s> Ta ei kuulnud , kuidas pimeduses avanes lossiuks ja kellegi kerged sammud lähenesid Võluteatri laagripaigale . </s> <s> Ta jõudis võtta viimase sõõmu ja raskelt ohata , kui väljast keegi suumutatud häälel hõikas : " Isand Gunard ! " </s> </p>
<p> <s> Gunard tundis selle hääle ära . </s> <s> Ta rüüpas veel kord suure sõõmu ja pistis pea vankrikatte alt välja . </s> </p>
<p> <s> " Tulge ja seiske minu ette , kui ma teiega räägin ! " nõudis Clotilde van Broughten . </s> <s> Naise hääl värises . </s> </p>
<p> <s> Gunard ägises ja ronis välja . </s> <s> Lööduna , hädisena , purjus ja nukrana seisis ta lossiproua ees . </s> </p>
<p> <s> " Kes teid saatis ? " nõudis naine ägedalt . </s> <s> " Öelge mulle selle lurjuse nimi , et ma saaksin ta maapõhja needa ! " </s> </p>
<p> <s> " Ma ei tea seda , aulik emand , " ähkis Gunard . </s> <s> " See oli üks suursugune isand ja tõtt-öelda ei mõista ma , mis ... " </s> </p>
<p> <s> " Ma hoidsin Wilforti raevuhoo tagasi , " sõnas Clotilde . </s> <s> " Mina olin see , kes talle sosistas , et teid on ära ostetud ja et te ise vaevalt aru saite , mida tegite . </s> <s> Aga ma põlgan teid sellegipoolest . </s> <s> Kes see mees oli ? " </s> </p>
<p> <s> " Mees ? </s> <s> Milline mees , kõrgeauline ? " </s> </p>
<p> <s> " See mees , kes teid siia kutsus . " </s> </p>
<p> <s> Gunard püüdis kirjeldada öist külalist Genterdamis ja iga tema sõna juures muutus naise nägu kaamemaks ja ta huulilt pääses hirmuohe . </s> </p>
<p> <s> " See on vaid näitemäng , " proovis Gunard seletada . </s> </p>
<p> <s> " Te mängite surmaga , " pomises naine . </s> <s> " Te etendate surma , nii nagu tahaksite olla selle valitseja ... " </s> <s> Ta nuttis . </s> </p>
<p> <s> Nähes , et naise raevuhoog on murdumas , söandas Gunard siiski küsida , mis nimelt nende kurbmängus oli lossirahva nii endast välja viinud . </s> </p>
<p> <s> " Sest see teie niinimetatud kurbmäng on meie lossi lugu ja suguvõsa õnnetus . </s> <s> Te elustasite siin selle , mida kõik püüavad unustada . </s> <s> Iga teie sõna rebis meie südamest tükikese , pannes selle verd jooksma . </s> <s> Te kiskusite lahti haavad , mida aeg on hoolikalt ravinud . " </s> </p>
<p> <s> " Ma ei teadnud seda , " kogeles Gunard . </s> <s> " See on üks vana lugu minu kodumaalt , mida me aastaid oleme esitanud . </s> <s> Tõsi , mõningate muudatustega . " </s> </p>
<p> <s> Clotilde raputas uhkelt juukseid ja tema hääl kõlas veidi rahulikumalt . </s> <s> " Ma ei tea , mis põhjusel keegi seda mängu mängib . </s> <s> Ent keegi riietas ennast Stephani kombel ja ... " </s> </p>
<p> <s> " Stephani ? " </s> </p>
<p> <s> " Stephan van Broughten oli minu mees . </s> <s> Esimene mees . </s> <s> Ta oli Wilforti vanem vend . " </s> </p>
<p> <s> Gunard jäi sõnatult ammuli sui Clotilde'ile otsa vahtima . </s> <s> Naine rääkis edasi : " Ta oli lurjus , ennast täis ja ülbe kaabakas . </s> <s> Ma vihkasin teda . </s> <s> Talle meeldis mulle haiget teha . </s> <s> Väga haiget ... </s> <s> Ma olin selle peaaegu unustanud . </s> <s> Tulles tagasi ühelt sõjakäigult avastas ta , et lossis oli palju muutunud . </s> <s> Siin olid väga keerulised ajad , millest ma ei taha rääkida . </s> <s> Ta kutsus oma venna duellile . </s> <s> Minu pärast . </s> <s> Wilfort keeldus , ent lõpuks oli ta sunnitud kutse vastu võtma . </s> <s> Wilfort tappis Stephani . </s> <s> Tappis oma venna . </s> <s> Tappis oma ema poja . </s> <s> Mõistate , mida pidi ema Sarmanda üle elama ? </s> <s> Aga ta andestas Wilfortile , sest Stephan polnud enam inimene . </s> <s> Ma ei tea , milliseid kunste ja deemonlikke õpetusi ta seal kaugel Uues Maailmas tundma õppis , ent tappes oma venna , tegi Wilfort meile kõigile heateo . " </s> </p>
<p> <s> " Minu näidendis ei olnud see sugugi nii , " pomises Gunard . </s> </p>
<p> <s> " Teie etenduses oli kannatav prints hea - täpselt seda mõtles endast ka Stephan . </s> <s> Te tulite siia ja näitasite meile tema sisemaailma . </s> <s> Aga see polnud sugugi nii - ta oli elajas ! </s> <s> Te keerasite kõik pahupidi ja mõistsite hukka vennatapu , millistel ajenditel seda ka ei sooritataks . </s> <s> Teie näidend pidi panema kaasa tundma värdjale ja lurjusele , kes oli minetanud kõik rüütelliku ja inimliku ... " </s> </p>
<p> <s> " See polnud nii mõeldud , emand ! " </s> </p>
<p> <s> " Mis õigusega te ütlete , kuidas peavad inimesed teie näitemängu vaadates mõtlema ? " prahvatas naine . </s> </p>
<p> <s> Gunard kogeles , otsis sõnu , kuid ei osanud selle peale midagi kosta . </s> </p>
<p> <s> " Mul pole teile enam midagi öelda , " ohkas siis naine . </s> <s> " Võibolla pole see õiglane , et ma teid süüdistan , aga muuta ei saa enam keegi midagi . " </s> </p>
<p> <s> " Ma palun teilt andestust , " suutis Gunard endast välja pigistada . </s> <s> " Mul on väga kahju . " </s> </p>
<p> <s> " Sellegipoolest peate siit lahkuma . </s> <s> Rohkem tasu te ei saa . " </s> </p>
<p> <s> " See mees ... kes meid kutsus . </s> <s> Ta juba tasus . </s> <s> Ma ei söandakski teilt enam santiimigi paluda . " </s> </p>
<p> <s> " Ja palju ta siis selle saatanliku lõbu eest maksis ? " </s> </p>
<p> <s> " Kakssada vana hõbetaalrit . " </s> </p>
<p> <s> Naine toetas end hingeldades vankri najale . </s> <s> " Vana hõbetaalrit ? " kogeles ta . </s> <s> " Hertsogi vermitud münte ? " </s> </p>
<p> <s> " Neidsamu . " </s> </p>
<p> <s> " Püha halastaja Jumal ! " </s> </p>
<p> <s> " See on väärikas raha , " arvas Gunard . </s> </p>
<p> <s> " Enne surma peitis Stephan kogu oma varanduse . </s> <s> Suuremalt jaolt koosnes see hõbetaalritest . </s> <s> Neli kirstu olid aardekambrist kadunud ja keegi ei tea , kuhu ta lasi need viia . </s> <s> Aimates ette , et tema vend võib ta duellil tappa , lasi ta raha ära peita . </s> <s> See oli nii tema moodi . </s> <s> Meile jäid ainult tühised riismed . " </s> </p>
<p> <s> " Siis on keegi selle raha leidnud ? " </s> </p>
<p> <s> " Või on ta andnud kellelegi juhiseid , kuidas seda summat meie piinamiseks kasutada . " </s> </p>
<p> <s> " Mul on väga kahju , et me oleme tahtmatult sellise intriigi sisse sattunud . " </s> </p>
<p> <s> " Sel pole tähtsust , kas teil on kahju või mitte . </s> <s> Minge siit minema ! </s> <s> Juba teie nägemine paneb mind Stephani peale mõtlema ja ta on inimene , keda ma vihkan maailmas kõige rohkem . " </s> </p>
<p> <s> Seda öelnud , pööras uhke Clotilde ennast ümber ja lahkus . </s> <s> Gunard jäi talle pikalt järele vaatama ja mõtlema , et ju siis nende kunst on ikka vägev küll , kui suudab inimestes äratada selliseid tundeid . </s> <s> Tema arust polnud sugugi tähtis , mis siin lossis oli aset leidnud , kunst - leidis Gunard - on midagi sellist , mis peabki tekitama äratundmise ja panema inimese mõtlema oma pattude , rõõmude ja mineviku üle . </s> <s> Kui haavad on olemas , ja tavaliselt on nad igaühel , siis on möödaniku meenutamine iseenesest paratamatu ja vajalik . </s> <s> Ta ei tundnud end süüdlasena , pigem hoomas sisimas mingit uhkustki . </s> <s> Kuid saamata jäänud rahast - sest Wilforti kukkur polnud sugugi nii pungil - oli siiski kahju . </s> <s> Ja purunenud lootustest . </s> </p>
<p> <s> Enne kui ta munakividele sülitas ja vandesõna lisas , oleks ta nagu silmanurgast pimeduses üht kogu märganud . </s> <s> Esmalt mõtles ta , et see on enne hommikut naasev Rico , kuid kogu liikus ähmases valguses üle hoovi ja kadus kuhugi . </s> <s> Gunard sülitas veel kord ja kobis magama . </s> </p>
<p> <s> Loomulikult kuulis ta hetk enne uinumist karjatust , kuid ei osanud midagi tarka selle peale ette võtta , pitsitas vaid teki all tugevamalt Catarinat ja norises edasi . </s> <s> Ilmselt kuulsid lossis veel paljud seda karjatust , ent nemadki ei pidanud vajalikuks ainult ühe häälitsuse pärast oma und katkestada . </s> </p>
<p> <s> Sellepärast nad ei näinudki lossihoovis viivuks lahvatanud tuleleeki , mis miilas sinaka leegiga munakividel , otsekui oleks keegi sinna tulikuuma õli valanud , ja ei näinud ka meest , kes vaikselt naerdes üle hoovi sammus ja kadus . </s> <s> Mees lõkendas leekidest , mis tõusid ta kehast . </s> </p>
<p> <s> V Südametuksed </s> </p>
<p> <s> Aidann kuulis samuti karjatust . </s> <s> Ta ei maganud veel , sest Grethel oli läinud välja , et tühjendada isand Bartholomeuse elamut mustast ja täita veeämbrid kaevult värske veega . </s> <s> Ta mõtles , mis ülesandeid veel peaks sellele pirtsakale plikale usaldama . </s> </p>
<p> <s> Karjatus kostis otse vankri kõrvalt . </s> <s> Aidann võpatas ja lausa hüppas püsti . </s> <s> See kostis täielisest vaikusest ja otsekui mittemillestki . </s> <s> Kriiskav , luust ja lihast läbilõikav hirmukarjatus . </s> <s> Nagu mardus . </s> </p>
<p> <s> Aidann liikus vankriukse poole , et välja piiluda . </s> <s> Võib-olla näeb ta midagi huvitavat . </s> </p>
<p> <s> Ta ei jõudnud midagi näha . </s> <s> Kui ta käe tõstis , et katet eemale lükata , avanes see iseenesest ja üks kogu lendas sisse . </s> <s> Et siis mardus ikkagi - võtku teda kõik deemonid ja pühakud ! - käis Aidanni peast läbi mõte , kui ta paisati vankrinurka . </s> <s> Poiss ei jõudnud isegi ehmatada . </s> </p>
<p> <s> Midagi rasket , hingeldavat ja märga lebas tema peal . </s> <s> See olevus sosistas midagi , rabeles ja värises . </s> </p>
<p> <s> See oli Grethel . </s> </p>
<p> <s> Ja niipalju kui pimedas võis mõista , oli ta hirmust poolsurnud . </s> </p>
<p> <s> Kukkudes olid nad asju ümber ajanud , isand Bartholomeus kalpsas kabuhirmus oma kastist välja . </s> </p>
<p> <s> " Mis sul viga on ? " ähkis poiss . </s> </p>
<p> <s> Aga Grethel polnud veel võimeline rääkima . </s> <s> Ta käed krabasid ümberringi , tüdruk värises , hingeldas ja üritas midagi öelda , ent ei suutnud . </s> <s> Peenikesed käed põimisid end Aidanni kaela ümber , Grethel pressis ennast poisi ligi , otsides kaitset ja varju . </s> <s> Aidann jäigastus , ta ei osanud midagi öelda ega teha . </s> <s> Ükski ihu polnud talle varem nii lähedal olnud ja ta oli sellest kummalisest läheduseotsimisest erutatud ja kammitsas . </s> </p>
<p> <s> " Mis juhtus , tüdruk ? " küsis ta sosinal veel kord . </s> </p>
<p> <s> Grethel tõi veel vaiksemalt oma vabisevate huulte vahelt kuuldavale : " Ma nägin ... surnut ... oh , ma kardan . </s> <s> Ta oli surnud . " </s> </p>
<p> <s> " Kes ? </s> <s> Kes oli surnud ? " </s> </p>
<p> <s> " See mees . </s> <s> Rohelises vammuses ... ta tõi raha ... " </s> </p>
<p> <s> Ja veel hirmunumalt nügis tüdruk end Aidanni kaissu , poiss kobas ühe käega ümbrust ja leidis teki , mille ta endale ja tüdrukule peale tõmbas . </s> </p>
<p> <s> " Millist raha ? " </s> </p>
<p> <s> " Kukru , andis mulle ... </s> <s> Sa olid nagu päris Clotilde , ütles ta . </s> <s> Aga see mees oli surnud , Aidann ! </s> <s> See oli viirastus , ma nägin . </s> <s> Ta läks põlema ! " </s> <s> See kõlas nagu sonimine ja Aidann ei mõistnud sellest suuremat midagi . </s> <s> Ettevaatlikult kattis ta vähkreva kogu tekiga ja tüdruku käed haarasid poisi veelgi tugevamasse embusse . </s> <s> Siis ei liigutanud ega rääkinud nad enam pikka aega ja Gretheli hingamine rahunes tasapisi . </s> <s> Aidann lasi end lõpuks pikali ja Gretheli pea libises ta rinnale . </s> <s> Ta tundis neiu juuste hurmavat hõngu . </s> </p>
<p> <s> Ümberringi oli pimedus ja vaikus . </s> <s> Ainult Gretheli hingetõmbed , mis aegamööda unes rahunesid , mühisesid ta kõrvus . </s> <s> Tüdruk jäi magama . </s> </p>
<p> <s> Aga Aidann ei uinunud enne koidikut . </s> <s> Ta julges ennast vaevalt liigutada , lihtsalt lebas ja tundis Gretheli rindu oma küünarnuki vastas , tundis ta ihu soojust ja hingas ta hingetõmbeid . </s> <s> Ainus õhu liikumine oli tüdruku unehingamine Aidanni kõrvus . </s> <s> Esimest korda oma elus tundis Aidann , et teda oli kellelegi vaja , et tema suutis pakkuda kaitset ja turvatunnet . </s> <s> Ja Grethel polnud enam pirtsakas tüdruk , polnud enam temast nii palju vanem , vaid lihtsalt üks õnnetu ja kaitsetu neiu , kelle rüütlina Aidann end tundis . </s> <s> Ta ei söandanud silmigi sulgeda , et mitte lasta kaduvikku ühtegi hetke sellest ööst . </s> </p>
<p> <s> Aeg-ajalt vajus ta silm siiski looja ja kuskil une ja ärkveloleku piirimail kuulis ta vaimus Gretheli häält küsimas : " Mida sa teed ? " </s> <s> Ja ta vastas oma mõtetes sellele kujuteldavale küsimusele : " Ma loen su südametukseid , kallis . </s> <s> Ma ei taha ühtki lööki vahele jätta . " </s> </p>
<p> <s> VI Mitte-mitte kunagi </s> </p>
<p> <s> Varavalges kiikas Rico vankrisse , jõuetu ja lõbus naeratus näol , ja nägi teki all üksteise embuses lebavaid Grethelit ja Aidanni . </s> <s> Mees noogutas heakskiitvalt ja kobis eesriide taha , et teha väike uinak , enne kui liikuma hakatakse . </s> </p>
<p> <s> Tunni aja pärast äratas tedagi karjatus , ent see oli rõõmukarjatus ja tuli Gunardi suust , kes oli hommikust põit tühjendades avastanud kahe vankri vahelt vanu hõbetaalreid täis kukru . </s> <s> Raha - ja seda oli ligi pooltuhat taalrit - kiirendas Võluteatri hommikust teeleasumist ; Gunard ei soovinud jääda sellesse lossi kauemaks kui hädapärast tarvis . </s> </p>
<p> <s> Müntide välimus ei jätnud kahtlust , kes nimelt oli need öösel vankrite juurde toimetanud . </s> <s> See pidi olema emand Clotilde'i poolt lurjuseks sõimatud mees , kes teadis , kuhu Stephen oli peitnud oma varanduse , ja kes juhatas Gunardi seltskonna Broughtenisse . </s> </p>
<p> <s> Kelmikal muigel jutustas Rico Gunardile , mida ta hommikul vankris nägi , ja vanamees noogutas nukralt pead . </s> <s> Nii see algab ja varsti on neil trupis kas üks murtud süda või armastajad , kellele rändamine ja etendused näivad kõige tühisemad asjad maailmas . </s> <s> Aga loodetavasti on selleni veel aega . </s> </p>
<p> <s> Oma nägemusterikka hapra une katkestas Aidann siis , kui kuulis väljast Rico ja Gunardi hääli . </s> <s> Hetke lebas ta liikumatult , vaatas vankri pragude vahelt immitsevas valguses Gretheli kaunist unerahus nägu , tundis , kuidas ta süda lõi , ohkas ja libistas ennast ettevaatlikult tüdruku alt välja . </s> <s> Kiiresti aitas ta meestel hobuseid joota ja vankrite ette rakendada . </s> </p>
<p> <s> Ja siis vurasid nad Broughteni väravatest välja , rikkamad kui kunagi varem , igaüks omal kombel . </s> <s> Rico teatas , et tema magaks heal meelel , ja soovitas Aidannil ohjad enda kätte võtta . </s> <s> Grethel oli hommikul kummaliselt vaikne - ehk häbenes ta oma öist käitumist ja nõrkust - ning tõmbus koos jänesega vankrinurka . </s> </p>
<p> <s> Varsti jõudsid nad läbi metsa Scremsi jõe teeristini ja otsustasid seal puhata ning pidada aru , kuhu edasi liikuda . </s> <s> Ja selles paigas , õnneliku juhuse tõttu , kohtusid nad Gecko Weickhardiga , Punahabemega , kes oli kaks päeva neis paigus inimesi küsitlenud ja otsinud parun del Rusticato juurest põgenenud talutüdrukut nimega Grethel . </s> </p>
<p> <s> Punahabe ei teadnud , et neiu on Võluteatris , ning teeristile lähenedes hüüdis ta juba eemalt , et näitlejad teda ei pelgaks , vaid teda kui parun del Rusticato saadikut abistaksid . </s> <s> Kuuldes kabjaplaginat ja tuttavat nime , pistis Grethel pea vankrist välja ja hüüatas rõõmsalt : " Onu Gecko ! " </s> </p>
<p> <s> " Grethel ! </s> <s> Olgu tänatud püha Thaddeus , et ma su lõpuks leidsin ! " </s> </p>
<p> <s> " Sa otsid mind , onu Gecko ? " </s> </p>
<p> <s> " Sind muidugi , Grethel . </s> <s> Paruni enda käsul . </s> <s> Ent kes on need inimesed , kelle juures sa oled ? " </s> </p>
<p> <s> " See on minu Võluteater , " märkis üllatunud Gunard . </s> <s> " Ja see neiu on meie näitleja . </s> <s> Kes oled sina ? " </s> </p>
<p> <s> " Tulen otsejoones parun del Rusticato juurest ja mul on käsk Grethelit hoiatada . </s> <s> Ning üle anda need . " </s> </p>
<p> <s> Gecko hüppas hobuse seljast maha ja ulatas tüdrukule kukru ning kirja . </s> <s> " Selle raha saatis parun ühes hoiatusega , et Vahimehed on sinu kannul , tahavad sind kinni püüda ja kohut mõista . </s> <s> Parun soovitab sul põgeneda , kaugele , ja kas või üle mere Uude Maailma . " </s> </p>
<p> <s> " Ta juba hoiatas mu ema , " sõnas Grethel mõistmatult . </s> <s> " Tema palvel ma ju siia sattusingi . " </s> </p>
<p> <s> " Kuid järgmisel päeval tuli paruni juurde prokuraator Andreas isiklikult . </s> <s> Ta on neis paigus . </s> <s> Ta on kõnelenud Püha Thaddeuse kloostri abti Patricuga ning võtnud kindlaks nõuks sind hävitada . </s> <s> Ta arvab , et sa oled nõid . </s> <s> Andreas nõudis parunilt sinu väljaandmist ja minu isand ei saanud keelduda . </s> <s> Seadis ainult tingimuseks , et sind tema kohtu ette toodaks . </s> <s> Ning siis saatis minu koos raha ja kirjaga teele . </s> <s> Õnnistagu sind kõik pühakud , tüdruk , ja põgene neist paigust kaugemale ! " </s> </p>
<p> <s> " Vahimeestel on pikad käed , " pomises Rico . </s> <s> " Meilgi pole nende eest asu . " </s> </p>
<p> <s> " Nii kaugele kui võimalik , " kordas Punahabe . </s> <s> " Kasvõi Uude Maailma . </s> <s> Hüvasti , Grethel ja teie , ausad näitlejad . </s> <s> Andku Issand teile palju tervist ja õnne ! " </s> </p>
<p> <s> Seda öeldes kargas Gecko taas hobusele , andis kannuseid ja kihutas tuldud teed tagasi . </s> </p>
<p> <s> Kõik vaatasid Grethelile otsa . </s> <s> Tüdruk lõi käega , pühkis palgelt pisara ja kehitas nukralt õlgu . </s> <s> Ta avas kukru ja oigas . </s> <s> Seal olid kuldmündid - mitte palju , ent mõnekümne marga väärtuses ometi . </s> <s> Siis rebis ta kirjalt pitseri ja luges . </s> </p>
<p> <s> " Kas sa oskad lugeda ? " hüütas Aidann . </s> </p>
<p> <s> Grethel ei vastanud . </s> <s> Ta uuris teraselt kirja , ta huuled liikusid veerides , ent siis ulatas ta paberi Gunardile . </s> <s> " Ma tunnen tähti , " lisas ta nukralt , " ja mõningaid sõnu . </s> <s> Aga siin on võõrad sõnad . " </s> </p>
<p> <s> Gunard luges ja muutus tõsiseks . </s> <s> Ta kägardas paberit käte vahel ja ulatas selle siis Grethelile tagasi . </s> </p>
<p> <s> " Mis seal seisab , Gunard ? " küsisid Rico ja Aidann . </s> </p>
<p> <s> " Üks nimi , ülikool ja linn , " vastas vanamees . </s> <s> " Alonso de Salazar Frias , ülikool , Bordeaux . " </s> </p>
<p> <s> Rico kihistas naerda , ent jäi siis kohe vait , kui teised talle etteheitvalt otsa vaatasid . </s> </p>
<p> <s> " Kes see on ? " küsis Grethel . </s> <s> " Ja kus on see linn ? </s> <s> Ma pole sellest kunagi varem kuulnud . " </s> </p>
<p> <s> " See on mereäärne linn Akvitaanias , " vastas Gunard tõrksalt . </s> <s> " Ja magister de Salazar Frias on õpetlane . </s> <s> Üsnagi kuulus õpetlane , isegi minul oli kunagi üks tema raamat . " </s> </p>
<p> <s> " Ma ei saa millestki aru , " sõnas tüdruk . </s> <s> " Mis on minul pistmist mingite õpetlaste ja ülikoolidega . " </s> </p>
<p> <s> " Ma arvan , " ütles Gunard , " et oma hoolitsuses sinu pärast soovitab kõrgeauline parun del Rusticato sul otsida üles magister de Salazar Frias . </s> <s> Õieti on ta endine hispaania preester , kes omal ajal töötas Inkvisitsiooni heaks . </s> <s> Kuid ta ei uskunud nõidadesse ja leidis selle asutuse töös nii mõndagi , millega ta nõus polnud . </s> <s> Tal õnnestus paljusid nõidumises süüdistatuid päästa . </s> <s> Siis aga algatati tema enda suhtes ... </s> <s> Preester Frias pidi põgenema ja tema sõbrad , Pamplona peapiiskop ja preester Martin de Yrisarri hukati . " </s> </p>
<p> <s> " Kuidas sina seda kõike tead ? " imestas Grethel . </s> </p>
<p> <s> " Ma ju ütlesin sulle , et mul oli tema raamat . </s> <s> Selle eessõnas magister Frias sellest kõigest räägibki . </s> <s> Raamat kõneleb koomuskitegemisest ja maagiatrikkidest , mida Vahimehed peavad samuti kurjuse ilminguks . </s> <s> Olles juba Bordeaux's , kirjutas magister Frias raamatu , milles ta kirjeldab kõiki meie käteosavustrikke , ja ütleb , et see pole mingi nõidumine . </s> <s> Selles on tal muidugi õigus , aga mispärast pidi see lontrus oma vääritu raamatu lehekülgedel meie salaosavusi paljastama ! ? </s> <s> See on ju lausa kokaraamat kõigile neile , kes tahavad võlukunstiga elatist teenida . </s> <s> Ma hankisin selle raamatu ja hävitasin . </s> <s> Mida vähem selline tekst levib , seda parem , sest muidu jääks meie teenistus üha väiksemaks , " seletas Gunard tigedalt . </s> </p>
<p> <s> " Aga ikkagi , miks peaksin mina tema juurde minema ? " </s> </p>
<p> <s> " Sest see mees on päästnud palju niinimetatud nõidu . </s> <s> Ja võib-olla on ta nõus sindki aitama . </s> <s> Või vähemalt nii paistab arvavat isand del Rusticato . </s> <s> Ma olen kuulnud sedagi , et magister Frias on tagakiusatuid isegi Uude Maailma seilavate laevade peale aidanud . " </s> </p>
<p> <s> " Ja kui kaugel on Bordeaux ? " </s> </p>
<p> <s> " Eeh , väga kaugel . </s> <s> Sinna on paari kuu tee . </s> <s> Aga ta jääb lõunasse ja tavaliselt me liigumegi sügiseti sinnapoole . </s> <s> Meil polnud just plaanis neisse paikadesse minna , ent paistab , et midagi pole parata . " </s> </p>
<p> <s> " Ja mida me siis nüüd teeme ? " küsis Rico . </s> </p>
<p> <s> " Midagi me ei tee , " porises Gunard . </s> <s> " Mis meil ikka teha ? </s> <s> Liigume Bordeaux poole edasi ja katsume teel Vahimeestest eemale hoida , nagu me oleme alati teinud . " </s> </p>
<p> <s> " Nad ei tea , et tüdruk on meiega , " märkis Aidann . </s> <s> " Ega otsi Võluteatrit , vaid ainult ühte tüdrukut . " </s> </p>
<p> <s> " Mis võib meile anda teatava eelise ajas , et siit kaugemale jõuda , " sõnas Gunard . </s> <s> " Ent mitte kauaks . </s> <s> Meil ei õnnestu teda lõpmatult peita , varem või hiljem jõuavad nad meile jälile . </s> <s> Räägitakse , et see Andreas on nagu verekoer - kui kord jälje üles võtab , siis saaki käest enam ei lase . " </s> </p>
<p> <s> " Sa ei kavatse ju ometi Grethelit neile ... " hüüatas Aidann . </s> </p>
<p> <s> " Ei , loomulikult mitte . </s> <s> Kuidas võis selline rumal mõte sulle üldse pähe tulla ? </s> <s> Me lubasime ta emale , et kanname tüdruku eest hoolt . </s> <s> Pealegi pole meil Vahimeeste käest midagi head loota . </s> <s> Meidki süüdistataks nõidumisele kaasaaitamises või muus sellises . </s> <s> Nad ei jätaks kasutamata võimalust , et klaarida arved koomuskitegijatega . </s> <s> Nii et ära karda , Grethel . " </s> </p>
<p> <s> " Aga ikkagi peame me tüdrukut peitma ? " päris Rico . </s> </p>
<p> <s> " Siin kandis küll . </s> <s> Ja sestap liigumegi otsekohe edasi . </s> <s> Lõunasse , läbi Burgundia ja Limousini Akvitaania peale . </s> <s> Enne mägesid on mõned väiksed vabalinnad ja seal võime etendusi anda . </s> <s> Eks siis näe . </s> <s> Aga on üks asi , millest ma päriselt aru ei saa . </s> <s> Grethel , " kutsus siis Gunard . </s> <s> " tüdruk , tule siia ja kõneleme vähe . </s> <s> Minu meelest ei klapi selles loos midagi . </s> <s> Ka mina olen kuulnud Andreasest kui kurjast ja usinast Vahimehest . </s> <s> Ta on väga kuulus , kas tead . </s> <s> Aga ma ei mõista , miks ta nuhib sinusuguse tavalise külatüdruku järel ? </s> <s> Sul on küll erakordne võime tuld süüdata , ent siiski pole sa ju sellega midagi kurja teinud ? </s> <s> Ja mis on sellel kõigel pistmist Püha Thaddeuse kloostriga ? " </s> </p>
<p> <s> Aga keegi ei saanud Gretheli käest vastust . </s> <s> Ta tõmbus näost kaameks , jäigastus ja sööstis lõpuks vankrisse , hüüdes : " Ma pole kellelegi kurja teinud . </s> <s> Kui te ei taha mind aidata , siis viige ema juurde tagasi ! " </s> </p>
<p> <s> " Vaat sellised need tüdrukud on , " ohkas Aidann Ricole elutargalt , kui Võluteater teele asus . </s> </p>
<p> <s> Järgmiste päevade jooksul veeresid nad mööda teid lõuna poole , ei näinud märkigi Vahimeestest , ja ka keegi teine ei tülitanud neid . </s> <s> Aidann ega Grethel ei meenutanud seda imelist ööd Broughtenis ; poiss sellepärast , et ei julenud , ja tüdrukul oli vist lihtsalt häbi . </s> <s> Ent enam nad ei näägelnud ja edaspidi ei öelnud Grethel kordagi , et Aidann meenutab talle upsakat väikevenda . </s> <s> Nad rääkisid tavalistest asjadest - mis neile meeldib ja mida nad kalliks peavad , mis neid ärritab , ajab vihale või naerma . </s> <s> Grethel õppis Ricolt ja Aidannilt mõne lihtsama käteosavustriki ja kuulas huviga , kuidas Võluteater oma silmamoondusi tegelikult teeb . </s> <s> Ta naeris lõbusalt , kui sai teada , kuidas isand Bartholomeus linade alt välja võlutakse , kuid ei suutnud aru saada , miks tulise raua katkihammustamine või suust tulepahvakute puhumine ei ole tõeline võlukunst . </s> </p>
<p> <s> " Ega minagi pole seda välja mõelnud , " rääkis talle Rico . </s> <s> " On olemas alkeemikud ja teadlased , kes teevad igatsugu asjadega katseid . </s> <s> Maailm on lõpmatult mitmekesine - selles on meeletul hulgal pulbreid , aineid , lahuseid , juuri ja kõike seesugust . </s> <s> Teadmistega on võimalik neid omavahel sobitada nii , et hõõguv raud ei kõrvetaks suud ja et pähklikoores olev vedelik võtaks sellesse puhumisel leegi üles . </s> <s> Muidugi tuleb seda kõike harjutada . " </s> </p>
<p> <s> " Aga kuidas sina seda kõike tead ? " </s> </p>
<p> <s> " Ma olen pärit ühest mereäärsest linnast , kus esinesid tihti võlukunstnikud . </s> <s> Kodus hakkasin nende trikke järele aimama , ent oleksin end peaaegu ära põletanud . </s> <s> Siiski tuli mul üht-teist välja . </s> <s> Isa viis mind ühe rändava võlukunstniku juurde õpipoisiks . </s> <s> Ma ei kartnud tuld - see oli peamine . </s> <s> Õppisin aastaid ja üheks minu sõbraks oli alkeemik Marco Antonio Bragadini , kes neid asju leiutas ja välja mõtles . </s> <s> Ta oli hea inimene , kuid juhtus nii , et Inkvisitsioon poos ta üles , õnnistagu Issand tema hinge ... </s> <s> Lõpuks teatas minu meister , et pole tal mulle enam midagi õpetada ja koos esineda pole meil samuti mõtet , sest oskame ühesuguseid asju . </s> <s> Siis sattus meie linna - Luccasse - Gunard . </s> <s> Ta andis teatrietendusi ja tegi teistsugust mustkunsti . </s> <s> Tuld ta ei tundnud . </s> <s> Ja me hakkasime paarilisteks . </s> <s> Tema õpetas mulle näitekunsti ja mina talle , kuidas tulega ümber käia . </s> <s> Ma tean palju tulest , kuid seda mitte , kuidas seda mittemillestki pilgu ja mõttega võluda . </s> <s> Sul on anne , tüdruk , ja olgu minupoolest see Jumalast või Saatanast , oled sa ometi üks osake selle maailma mitmekesisusest ; üks osake , millel on oma ettemääratus , roll ja tähtsus . </s> <s> Niipalju ma tean , et miski siin maailmas pole loodud tagamõtteta ja kõigel on oma tähendus . " </s> </p>
<p> <s> " Ma ei taha tuld süüdata , " arvas siis Grethel , " ma pole seda võimet palunud ega ihanud . </s> <s> See lihtsalt on . </s> <s> Ja ma ei tea , milleks . " </s> </p>
<p> <s> " Küllap sa saad teada . </s> <s> Oled sa mõelnud , kui palju head on võimalik sellega teha ? </s> <s> Kindlasti palju rohkem , kui teevad Vahimehed . </s> <s> Sa pead õppima seda õigesti kasutama . " </s> </p>
<p> <s> " Siis õpeta mind . " </s> </p>
<p> <s> " Aga ma ei oska . </s> <s> Selleks on tarvis kedagi palju targemat . </s> <s> Näiteks magister Friast . " </s> </p>
<p> <s> Vihmad ja esimesed külmad tuuled jäid neist maha , sest liiguti lõuna poole . </s> <s> Gunard hülgas esialgse kavatsuse osta uus vanker , sest esiteks oleks selle peale kulunud liiga palju väärtuslikku aega , teiseks liigutakse kolme vankriga aeglasemalt kui kahega ja kolmandaks tõmbavad kolm vankrit rohkem tähelepanu . </s> <s> Pealegi ei paistnud Aidannil , Ricol ja Grethelil seal kuigi kitsas olevat ; tüdruk elas oma eesriide taga ja Gunard ei söandanud veel teda Aidanniga päris ühte elamisse seada . </s> </p>
<p> <s> Rahamuret neil polnud ja teeäärsetest kõrtsidest osteti rohkelt kõike vajaminevat . </s> <s> Catarina arvates veini muidugi nii palju vaja ei läinud , kuid selles suhtes olid Ricol ja Gunardil omad ettekujutused . </s> <s> Naine porises , et see jõudeelu rahahunnikul teeb nad laisaks ja paneb trikke unustama . </s> <s> Mehed tuletasid talle meelde , et siinseis paigus ei maksa Grethelit väga näidata , Vahimehed võivad sellest kiiresti teada saada . </s> <s> Pealegi on siin ainult hädised külad , kus Võluteatril pole sobilik esineda . </s> <s> Viimane mõtteviis oli muidugi uus ja inspireeritud suuresti kõlisevast margahunnikust , mida isegi veinilähkrite peale kulunud mündid ei suutnud märkimisväärselt kahandada . </s> </p>
<p> <s> Ent ometi oli teel üks linnake , millest Gunard ei soovinud etendust andmata mööda sõita . </s> <s> Lintburg oli selle nimi ja eelmisel aastal oli Võluteater selles Alam-Antrauschi ühes lõunapoolses linnas suurepärase saagi teeninud . </s> <s> Nad otsustasid siiski linna sisse keerata ja etendada veel kord Amlithi kurbmängu . </s> <s> Gunard jutustas kaaslastele , mis oli põhjustanud Broughtenis sellise kohutava vastuvõtu , ja nad leidsid üheskoos , et kui etendada kunsti südamega , siis leiab sealt igaüks midagi tuttavat , ning kui äratundmine pitsitab hinge liiga valusalt , siis pannakse see ikka näitlejate süüks . </s> <s> Rico arvas , et kui too salapärane võõras Genterdamist oleks neile sõnu õpetanud või ette ütelnud , kuidas mängida , siis võiksid nad ennast tõesti süüdlasteks pidada . </s> <s> Aga praegu oli ju kõik Gunardi enda väljamõeldis , mis sarnanes juhuse tahtel Broughtenis toimunud kurbmänguga . </s> <s> Sellega olid näitlejad nõus , ja Grethel jättis enda teada , mida tema arvas . </s> <s> Aidann pani tähele , et Broughteni meenutamise ajal pigistas tüdruk oma suu kriipsuks kinni ega öelnud sõnagi , kuigi just tema oli öise rahatoojaga silmast silma kohtunud . </s> <s> Ja vahel vaatas Grethel Aidannile tulise pilguga otsa ja selles silmavaates oli küsimus . </s> <s> Ei , mõtles Aidann , ma ei räägi neile , et sa arvasid , et raha tõi viirastus . </s> <s> See on meie saladus . </s> </p>
<p> <s> Millegipärast avastas Aidann , et Gretheliga ühise saladuse omamine meeldib talle . </s> <s> Seni polnud ta Gunardi ega Catarina eest midagi varjul hoidnud - kui jätta mainimata tema kehaga öösiti juhtuvad imelikud asjad või mõningaid mõtteid asjade kohta , mida ta enda ümber tähele pani , näiteks Rico sagedased öiseid kadumised - , ent seda arutas Aidann Gunardiga alati , mis oli nendega juhtunud etenduste ajal. </s> <s> Nüüd oli tal saladus ja ta jagas seda Gretheliga . </s> </p>
<p> <s> Sõnatult . </s> </p>
<p> <s> Lintburg . </s> <s> Kõigepealt hakkas üle kingu silma Lintburgi kiriku kellatorn , siis suitsusambad ümberkaudsetest küladest ja lõpuks linnamüürid . </s> <s> Lõikuspidu oli ammu läbi ja paljaks niidetud põldude kohal kraaksusid varesed . </s> <s> Polnud ka turupäev , sest maantee oli tühi ja linna poole ei voorinud kuigi palju rahvast . </s> <s> Nad veeresid väravate alt sisse ja kulgesid läbi uniste tänavate linnaväljaku poole . </s> <s> Väiksed poisikesed ühes koertega jooksid vankritele järele ja kilkasid rõõmust . </s> <s> Aga ometi nägid nad , kuidas mõned aknaluugid löödi nende vankrite lähenedes kolksuga kinni ja möödujad heitsid Võluteatri poole kõõrdpilke . </s> </p>
<p> <s> Linnaväljakule jõudes said nad ka selle põhjusest aru . </s> <s> Mitte ainult põldude kohal ei tiirelnud varesed , väljakul oli nende peletamiseks isegi vaht palgatud , kuigi ta oli oma tööd lohakalt teinud ja linnud rohkelt saaki saanud . </s> <s> Isegi siit , päris väljaku veerest , võis tunda haisu . </s> </p>
<p> <s> Neid oli neli - kõik noored tüdrukud , niipalju kui võis veel aru saada . </s> <s> Neli võllapuud ja neli laipa . </s> <s> Ehk nädalapäevad tagasi oksa tõmmatud , poodud elusalt " puuris " . </s> <s> Raudvitstest punutud inimesesuurused puurid olid tüdrukud liikumatusse asendisse sulgenud , ja seal - külma , kuuma , tuule ja vareste käes - nad piinlesid ja kustusid . </s> <s> Otse keset väljakut , ja vaht ajas kaikaga eemale vareseid , kes tiirlesid poodute kohal ja surusid varvaste vahelt sisse oma ahneid nokki . </s> <s> Võllapuude ees oli maasse torgatud Vahimeeste lipp - kaks ristatud S-tähte märgiks ja hoiatuseks , ent ka kuulutuseks , et kõik nõiad saavad maa pealt pühitud . </s> <s> Veel oli seal üks tahvel , millelt ilmselt võis lugeda , milliste nõiategudega olid tüdrukud hakkama saanud . </s> <s> Ent keegi Võluteatrist ei söandanud minna neid lähemalt uurima . </s> <s> Tüdrukute riided olid linnud ribadeks nokkinud , nende ihudel võis näha põletatud märke ja piinamisjälgi , liha luude ümbert oli lõigutud ja rebitud , nende nägudelt oli kadunud surmahirm ja piinamisvalu , alles olid vaid tühjad silmakoopad ja lagunev liha . </s> <s> Laibad kõlkusid kolksuvates puurides tugeva tuuleiili käes , üksildased , õnnetud ja kurjakuulutavad . </s> </p>
<p> <s> " Ei , " kuulis Aidann äkki Rico sisinat , " ei , Grethel , jäta palun ! " </s> </p>
<p> <s> Poiss ei jõudnud küsidagi , mille peaks Grethel jätma , sest juba ta nägi , kuidas köied , mille otsas rippusid surnukehad , hakkasid suitsema . </s> <s> Aidann pööras end vankriistmel ja nägi tardunud olekus Grethelit , kelle ettesirutatud käed värisesid , ta silmad olid suletud ja huuled pobisesid midagi . </s> </p>
<p> <s> Rico haaras tüdrukul ümbert kinni ja tõukas ta vankrisse . </s> <s> Samal hetkel katkes sisinaga üks köis ja laip potsatas maha , valvur pööras ehmunult pead , jooksis vaatama , mis oli koolnuga juhtunud , ja samal hetkel kukkus teine hukatu . </s> <s> Katkenud köieotsad suitsesid , üks tüdrukute laipadest oli kukkudes lagunenud , tema pea vajus otsast ja hambad pudenesid klõbisedes laiali - nöör oli sooninud liiga sügavale kaela . </s> <s> Inimesed sööstsid kisades võllapuude poole , sest üks köitest oli hakanud veel suitsema . </s> </p>
<p> <s> Kiiresti vuras Võluteater linnaväljakult minema ega peatunud enne kui linnast väljas metsasalus . </s> <s> Nad aitasid Gretheli välja ja panid ta oja äärde istuma . </s> <s> Tüdruk värises endiselt ja kallas endale pihkudega värsket jääkülma vett näkku . </s> </p>
<p> <s> " Sa pead oma viha vaos hoidma , " lausus Gunard süngelt . </s> <s> " Viha või mida iganes . </s> <s> Oleks sind praegu näinud mõni Vahimees ... " </s> </p>
<p> <s> " Ma ... " tihkus tüdruk , " ma kujutasin äkki ette , et üks neist poodutest olen mina ... ma nägin ennast seal rippumas ... " </s> </p>
<p> <s> " Oh , vaiki , tüdruk ! " karjatas Catarina . </s> <s> " Ära mana õnnetust ja kuuluta kurja . " </s> </p>
<p> <s> " Ma nägin , " pomises Grethel , " ma nägin , et mina ripun , ja siis ma tundsin ... " </s> </p>
<p> <s> " Hirmu ja viha , " lõpetas Rico . </s> <s> " Ma saan sellest aru . </s> <s> Sa ei suutnud seda tagasi hoida . " </s> </p>
<p> <s> Grethel noogutas . </s> </p>
<p> <s> " Aga sa pead seda õppima , " ütles Rico rangelt . </s> <s> " Niiviisi sead sa meid kõiki ohtu . " </s> </p>
<p> <s> " Ja neid tüdrukuid ei saa sa enam kuidagi aidata , " lisas Gunard . </s> <s> " Nad on surnud , Grethel . </s> <s> Kuid sina oled elus . </s> <s> Ja jääd niikauaks , kuni püsid ilusti meie juures ega süüta asju , mida sul ei kästa süüdata . </s> <s> Mis te arvate , kas keegi nägi meid ? " </s> </p>
<p> <s> " Paljud ju nägid , " sõnas Rico etteheitvalt . </s> <s> " Aga ilmselt kartsid nad järjekordset Vahimeeste tulekut , kui koomuskitegijad on linnas . </s> <s> Kui nüüd sinna satub prokuraator Andreas , siis räägitakse talle , et linna tuli Gunardi Võluteater , sõitis väljakule ning siis läksid võllapuud põlema ja laibad kukkusid suitsus alla . </s> <s> See ei tee meile head ... " </s> </p>
<p> <s> Ent siis võttis Aidann Grethelil õlgade ümbert kinni , aitas ta oja kaldalt jalule ja käratas kurjalt teistele : " Mida te norite ta kallal ! </s> <s> Jätke ta rahule ! </s> <s> Tule , Grethel , lähme . " </s> <s> Ning hellalt talutas ta tüdruku , kes tal piha ümbert kinni hoidis , vankrini ja aitas üles . </s> </p>
<p> <s> Võinuks ju arvata , et see juhtum tegi Gretheli edaspidi tõsisemaks ja kinnisemaks , kuid tegelikult ei muutunud tüdruku käitumises midagi ; ta oli endiselt üsnagi avatud olemisega , vahel küll kaldus nukrameelsusse , ning kui kedagi nägemas polnud , siis poetas pisaragi . </s> <s> Aga need olid varmad kuivama . </s> <s> Trikitegemistest ja näitemängust leidis ta lohutust ja Ricol oli alati varuks mõni lõbusam lugu oma juhtumistest . </s> <s> Edaspidi ei kavatsenud nad üheski linnas ega külas pikemat peatust teha ja veeresid rahulikult lõunasse , Akvitaania poole . </s> </p>
<p> <s> Sügis , mis põhja pool visalt peale tungis , oli siin justkui peatuma jäänud ja oma õigused taas suvele andnud . </s> <s> Vihma enam ei sadanud , sestap oli Võluteatri edasiliikumine hõlpsam . </s> <s> Päevad läksid küll lühemaks , ent soojemaks . </s> </p>
<p> <s> " Vananaistesuvi , " arvas Gunard selle peale . </s> <s> " Loodus annab mooridele veel ühe võimaluse . " </s> <s> Ja Catarina tönksas teda lõbusalt rindu . </s> <s> Ühe väikese jõekääru juures tegid nad pikema peatuse , ja kui Aidann oli varbaga vett katsunud , ütles ta , et nad võiksid isegi suplema minna . </s> <s> Sel päeval olid nad tublisti edasi liikunud , hobused olid teetolmust hallid ja näitlejate kurgud kuivad . </s> <s> Mehed jooksid lõbusalt jõe äärde ja Catarina vihjas Grethelile , et nemad võiksid jõekäärus kasvava salu taha minna . </s> </p>
<p> <s> Alguses tõrkus tüdruk vastu , kuid Catarina ei jätnud oma jonni ja kiskus Gretheli lausa väevõimuga kaasa . </s> </p>
<p> <s> " Üks inimene peab ennast ikka pesema ka , " kärkis naine . </s> <s> " Ja kus sa , hing , end ikka pesed kui mitte soojas vees ? </s> <s> Ikka jõevees , mitte mõnes umbses kõrtsis . " </s> <s> Ja nad kadusidki jõekääru taha , kust peagi hakkas kostma kilkeid ja solinat . </s> </p>
<p> <s> Aidann oli hea ujuja . </s> <s> Vesi oli tema stiihia ja võib-olla ei olnudki see juhus , et Gunard ja Catarina olid ta just paadist leidnud . </s> <s> Tõenäoliselt oli poiss sündinud vee ääres ja olnud kalurite poeg , või midagi seesugust . </s> <s> Isegi ujuma õppimine oli läinud tal lihtsalt ja ilma igasuguste pingutusteta . </s> <s> Ta ei kartnud vett , nagu Rico ei kartnud lapsest saati tuld . </s> <s> Ja sel ilusal õhtul oli Aidann väga rõõmus , et sai vette ; vallatles , pritsis Ricot , sukeldus ja puristas veiderdades suust vett välja . </s> </p>
<p> <s> Ka nende vana ruun tuli ettevaatlikult jõe äärde , jõi selle mõnevõrra tühjemaks ning astus aeglaselt jalgupidi sisse . </s> </p>
<p> <s> Vahimehed , poodud ja kõik lossid oma varandustega olid korraga väga kaugel , soe jõevesi aga siinsamas . </s> <s> See pakkus lohutust tolmusest teest ning kõigist ees ootavatest hädaohtudest . </s> <s> Rico ja Gunard tulid varem veest välja , kuivatasid end ja jõid jõepervel lähkrist veini . </s> <s> Ehk poleks Catarina isegi pahandanud , kuigi viimastel päevadel kurtis ta tihti , et Gunardil voolab kõrist alla rohkem veini kui hobustel vett . </s> </p>
<p> <s> Aidann ei tahtnud veel välja tulla . </s> <s> Ta sukeldus sügavamale , hoidis vee all hinge kinni ja siugles pikkade tõmmetega . </s> <s> Võib-olla ei valinud ta ujumissuunda kuigi täpselt või tegi ta seda siiski meelega - ikka oma selleõhtusest ülemeelikusest tiivustatuna . </s> <s> Korraks tõusis ta pinnale , tõmbas kopsud õhku täis ja sukeldus jälle , rebides end vee all jõuliselt edasi . </s> <s> Lõpuks , kui õhku jälle väheks hakkas jääma , tegi ta viimase tõuke ja liugles käed ees . </s> </p>
<p> <s> Ta ei kuulnud Gretheli karjatust , ta tundis vaid , kuidas ettesirutatud käed puudutasid korraga midagi siledat ja märga ja kuidas see miski liigutas end ta käte all . </s> <s> Mõte , et see võiks olla kala , ei tulnud talle pähegi , sest liiga ruttu libisesid ta käed üle väikeste pehmete kumeruste . </s> <s> Sile keha viskus temast kohe eemale ja poiss pistis pea vee alt välja , et näha karjuvat ja sumbates veest välja tormavat alasti Grethelit . </s> </p>
<p> <s> Sealsamas seisis itsitades ja lõkerdades paljas Catarina . </s> <s> Aidann hingeldas , puristas , raputas pead ja vaatas jooksvale Grethelile hämmeldunult järele . </s> </p>
<p> <s> Ta nägi esimest korda elus alasti tütarlast . </s> </p>
<p> <s> Nüüd vaatas ta sedasama keha , mida ta mõned nädalad tagasi Broughtenis oli oma käte vahel hoidnud , sedasama ihu , millest kostvaid südamelööke oli ta und tõrjudes lugenud ja mõned korrad uneski näinud . </s> <s> Vilksamisi nägi ta väikseid pungitavaid rindu , mida ta oli oma küünarnuki vastas tundnud , nägi alasti keha , milles oli naiselikke jooni enam , kui temas mehe omi , ometi ei pööranud Aidann pilku ära ka siis , kui itsitav Catarina talle vett näkku pritsis ja küsis , et mitu näkki on siis poiss sel õhtul kinni püüdnud . </s> </p>
<p> <s> Aga Grethel ei lõpetanud karjumist ja kaldale jõudes kadus ta kiiresti puude varju , märkamata isegi maast kleiti üles korjata . </s> <s> Catarina mühatas ning sammus tüdrukule järele , oma alastusest sugugi hoolimata . </s> <s> Aidann seisis tummalt , kalpsas veest välja ja kõndis mööda liiva meeste juurde tagasi . </s> </p>
<p> <s> " Mis seal juhtus ? " uuris Gunard . </s> <s> " Tüdruk karjus nagu ratta peal . " </s> </p>
<p> <s> " Mis vist ujusin talle kogemata vastu , " seletas Aidann . </s> <s> " Aga ta ehmus sellest koledasti . </s> <s> Ma ei mõelnud midagi halba , ei näinud vee all , kuhu ujun . </s> <s> Lihtsalt juhtus nii . " </s> </p>
<p> <s> " Ega selles polegi midagi halba , " itsitas Rico . </s> </p>
<p> <s> Aga ta eksis . </s> <s> Catarina ja Grethel ei tulnud niipea salust välja . </s> <s> Mehed panid ennast riidesse ja otsustasid , et see jõekallas on piisavalt hea ööbimiskoht . </s> <s> Nad süütasid lõkke ja panid soolatud liha jõeveega täidetud katlasse keema . </s> </p>
<p> <s> Kui Catarina tuli , kõndis Grethel vaguralt ta järel aga heitis Aidanni poole ebamääraseid pilke . </s> <s> Catarina pani käed puusa , uuris viivuks Aidanni , mühatas järjekordse lahtise veinilähkri poole ja ütles : " Grethel tahab teile midagi rääkida . </s> <s> Kui ma ta metsast leidsin , istus vaeseke tulesõõri sees . </s> <s> Ta ei tahtnud mind alguses ligi lasta , aga siis kustutas tule . </s> <s> Tule siia , tütreke , ja räägi neile sedasama , mida minulegi . </s> <s> Pole õige seda ainult enda teada hoida . </s> <s> Oma häbi elasid sa minule jutustades juba üle ja tegelikult pole seal häbeneda midagi . </s> <s> Räägi julgelt kõik ära . </s> <s> Me oleme nüüd ju üks pere . </s> <s> Ja andke tüdrukule ka üks lonks veini , see teeb talle ainult head . </s> <s> Mida te siin kaanite kogu aeg , nagu mõned benediktiini mungad , olgu Issand neile armuline ! " </s> </p>
<p> <s> Ja tõepoolest , Grethel jõi ahnelt lonksu veini , puna tõusis ta palgele , ta mähkis endale teki tihedamalt ümber , kiikas viivuks Aidanni poole ja hakkas rääkima : " Te küsisite minult , et kas ma olen püüdnud süüdata elusat inimest . </s> <s> Noh , ma ei ole tegelikult , aga olen soovinud küll . </s> <s> Ja te küsisite , et miks Vahimehed mind taga otsivad . </s> <s> Ma arvan , et sellepärast , mis juhtus isand del Rusticato metsas . </s> <s> See oli päris suve alguses . </s> <s> Ma korjasin metsas marju ja oli väga palav ilm . </s> <s> Jõudsin jõe äärde ja läksin suplema . </s> <s> Ma olin kaua vees ja ei näinud midagi , mis toimus minu ümber . </s> <s> Aga oleksin pidanud nägema . </s> <s> See oli üks munk Püha Thaddeuse kloostrist , Gerardo vist oli ta nimi ... </s> <s> Kui ma madalas vees pead pesin , hüppas ta mulle põõsastest kallale . </s> <s> Ta oli seal vist juba tükk aega passinud . " </s> <s> Grethel nuuksatas , võttis veel ühe veinilonksu , neelatas ja rääkis edasi . </s> <s> " Tal ei olnud enam mungakuube seljas . </s> <s> Midagi ei olnud . </s> <s> Ja ta viskus minu peale ja hakkas mind igalt poolt katsuma . </s> <s> Ta lõhnas küüslaugu ja sibula järele , suust tilkus ila ja iga tema puudutus oli väga vastik . </s> <s> Ma rabelesin vastu , kuid ta oli minust tugevam , tegi haiget ja kiskus mu veest välja . </s> <s> Kõik tema liikmed olid kuidagi kõvad ja jäigad , ta surus mind vastu maad ja üritas ilaste huultega minu suud puudutada . </s> <s> See kõik oli väga valus ja ma olin nii ehmunud , et ei suutnud midagi teha . </s> <s> Ta lõi mind näkku ja rääkis midagi , aga ma ei saanud sellest aru . </s> <s> Siis hammustasin ma teda huulde ja sain korraks käed vabaks . </s> <s> Ma pigistasin midagi ja lõin küüned temasse . </s> <s> Ta lõdvendas mõnevõrra oma haaret ja ma sain vabaks . </s> <s> Hüppasin püsti ja jooksin metsa poole . </s> <s> Korraga tundsin ma meeletut viha ja nägin , kuidas mõned läheduses seisvad kuivanud puud süttisid . </s> <s> Aga munk jooksis mulle järele . </s> <s> Ma soovisin , et ta sealsamas ära põleks ja et iga leek teeks talle igavest valu , nagu tema oli teinud minule . </s> <s> Soovisin seda väga tugevalt . </s> <s> Kukkusin ja ta hüppas mulle jälle peale . </s> <s> Ent nüüd sain kätte mingi oksarondi ja lõin teda . </s> <s> Küünistasin ja hammustasin ning tahtsin , et ta ära põleks . </s> <s> Korraga hakkaski minu ümber kõik põlema ja mina ise olin keset põlevat ringi . </s> <s> Ma karjusin tema peale ja sülitasin ja röökisin , et ta põleks selles tules . </s> <s> Ta taganes , ikka veel alasti , vehkis kätega , lõi risti ette ja jooksis lõpuks minema . </s> <s> Minagi põgenesin koju ja rääkisin emale , mis juhtus . </s> <s> Hiljem ma kuulsin , et vend Gerardo oli end kloostris surnuks kukkunud . </s> <s> Ma olin selle üle väga rõõmus . </s> <s> See oli ainus kord , kui ma tahtsin , et üks elav inimene ära põleks , ja mul oli väga kahju , et ma ei saa elusaid asju põlema panna . </s> <s> Ma lähen nüüd magama . " </s> </p>
<p> <s> Ja seda ta tegi . </s> </p>
<p> <s> Gunard ütles : " Ilmselt rääkis Gerardo midagi nõiast , kes manas talle tule kallale . </s> <s> Ta kartis , et tüdruk annab ta üles ja et seejärel heidetakse ta kloostrist välja . </s> <s> Seetõttu mõtleski ta välja loo kohutavast külanõiast . " </s> </p>
<p> <s> " Ma arvan , et me peaksime nüüd kiiremini Bordeaux' peale liikuma , " ütles Rico . </s> <s> " Ma ei oska küll arvata , mis ja kui palju on magister Friase võimuses , ent küllap teab parun del Rusticato paremini . " </s> </p>
<p> <s> " Vaesekesel vedas , " tähendas Catarina . </s> <s> " Ma vaatasin ta metsas läbi . </s> <s> Munk ei jõudnud oma kavatsusi teoks teha , ent niipalju kui mina mehi tean , siis luuletas ta just sellepärast nõia poole kohutavamaks . " </s> </p>
<p> <s> Kui Aidann vankrisse jõudis , tundis ta mingit ebamäärast süütunnet . </s> <s> Ta ei teinud küll enesele etteheiteid , ent korraga adus ta seda hirmu ja koledaid mälestusi , mida pidi tüdruk meenutama , kui ta veest välja jooksis . </s> <s> Mõte , et tema käte puudutus oli Grethelile tolle vastiku munga meelde tuletanud , tegi poisile haiget . </s> </p>
<p> <s> Ta katsus olla väga vaikne ja kuulatas , kas Grethel magab , viskas ennast teisel pool eesriiet asemele , võttis siis julguse kokku ja sosistas : " Grethel ? " </s> </p>
<p> <s> Vastuseks kuulis ta ainult ühtlast hingamist ja tasast tuulesahinat rohus , mis kasvas vankri ümber . </s> </p>
<p> <s> " Grethel ? " sosistas ta veel kord . </s> <s> " Grethel , kas sa magad ? </s> <s> Ma tahtsin ainult öelda , et mul on kahju . </s> <s> Ma palun andeks . " </s> </p>
<p> <s> Ikka ei mingit vastust , vaid hingamine . </s> </p>
<p> <s> " Sa annad mulle andeks , eks ? </s> <s> Ma ei teadnud ju ... " </s> </p>
<p> <s> Ja siis äkki , kui hingetõmbed lakkasid , vastas talle veelgi vaiksem sosin : " Ära kunagi enam nii tee , Aidann . " </s> </p>
<p> <s> " Ei tee , " lubas Aidann ja tõmbas teki endale peale . </s> </p>
<p> <s> " Mitte-mitte kunagi , kuuled ? " </s> </p>
<p> <s> " Mitte-mitte kunagi , kõigi pühakute nimel . " </s> </p>
<p> <s> " Mitte kunagi , Aidann ! </s> <s> Ainult siis , kui ma luban . " </s> </p>
<p> <s> Ja siis veel , veidi enne kui neiu sosin vaikusesse uppus : " Ainult siis , kui ma luban . " </s> </p>
<p> <s> Ning jälle ei saanud Aidann mitu tundi und . </s> </p>
<p> <s> VII Tuleristsed </s> </p>
<p> <s> Ühel päeval , kui Võluteater oli jõudnud kuhugi Burgundia ja Lorraine'i piirile , maadele , kus pidevalt möllavad sõjad Prantsuse kuninga ja keisri palgasõdurite vahel , ja ilmad püsisid endist viisi soojad , kohtasid nad Vahimehi . </s> <s> Neid oli kaks ja nad lähenesid vankritele lõuna poolt . </s> <s> Valged mantlid lehvisid tuules ja mustad ratsud lasid kiiret kapakut . </s> </p>
<p> <s> Gunard märkas neid esimesena ja hõikas kiiresti tahapoole hoiatuse . </s> <s> Oli juba liiga hilja , et lasta Grethelil vankrist välja hüpata , seepärast peitsid nad ta riidekuhila alla ja käskisid vakka olla ja mitte midagi põlema panna . </s> <s> Ükskõik kui palju ta ka ei kardaks . </s> </p>
<p> <s> " Tuletage oma osad meelde ! " käskis Gunard . </s> <s> " Olge valmis , võib-olla peame tegema müsteeriumit . " </s> </p>
<p> <s> Vahimehed lähenesid kiiresti ja ei ilmutanud eemalt vankreid silmates mingit huvi . </s> <s> Ent jõudes lähemale ja nähes Võluteatri kirevaid maalinguid , aeglustasid nad ratsude sammu , näisid omavahel aru pidavat ja võtsid siis selgelt suuna vankrite peale . </s> </p>
<p> <s> " Kes te olete ja kuhu lähete ? " nõudis esimene , kui nad jõudsid rändteatriga kohakuti . </s> <s> Mees kandis lühikeseks pöetud habet ning tema kübaral lehvisid kaks paabulinnusulge . </s> </p>
<p> <s> " Gunard Taanlase teater , " kostis Gunard . </s> <s> " Ja kes olete teie , et ausaid näitlejaid niiviisi kinni peate ? " </s> <s> Ta ei näinud välja kartlik ning tema toonis oli kübe ülbustki . </s> <s> Just nii , nagu oli kohane ühele ausale müsteeriumietendajale , kes ei pruukinud ju Vahimeestest kuulnudki olla . </s> <s> Vähemalt neis paigus . </s> <s> Pealegi oli Gunardi häälduses ka kerge võõrapärane aktsent . </s> </p>
<p> <s> " Vennad Bertrand ja Philippe vagast Vahimeeste Ordust , nagu su enda silmad ei näeks , pajats , " vastas mees tõredalt . </s> <s> Ent Vahimehed ei saanud ka vastamata jätta , sest nad viibisid senjööri maa peal , kus viimase teadmata ei tohtinud ühtegi inimest kinni võtta . </s> <s> Või nii vähemalt Gunard lootis . </s> <s> Kelle maa siin on ? </s> <s> Prantsuse kuninga või keisri vasalli oma ? </s> <s> Millist usku see hertsog kummardab , millises keeles loeb palveid ? </s> <s> Gunard ei teadnud täpselt . </s> <s> Piirialade valitsejad vahetasid usku , isandaid ja vaenlasi mõnikord kiiremini kui tema oma näidendites stseene . </s> <s> Siin polnud veel Prantsusmaa ega enam ka Antrausch . </s> <s> Burgundia ja Berry jäid umbes lõunasse , Lorraine läände . </s> <s> Ühes külas kõneldi alamflaami keelt , teises saksa , kolmandas prantsuse . </s> <s> Ja linnades kõike läbisegi , lisaks veel ka hispaania ja ladina keelt . </s> <s> Nii et ta ei teadnud , kui julgelt Vahimehed end siin tunda võivad ja parem on seega mitte ülbitseda . </s> </p>
<p> <s> " Me oleme kuulnud teie kõrgeaulisest ordust , " sõnas Gunard siis kummardades . </s> <s> " Me liigume Bordeaux'sse , kust peaks läbi minema palverändurite teekond Santiago de Compostelasse , et etendada seal patukahetsejatele müsteeriumit . " </s> </p>
<p> <s> Tavaliselt liikusid palverändurid Compostelasse küll veidi varem . </s> <s> Kuid veel sügiselgi võis neid liikvel näha . </s> <s> Gunard oli neid veidrikke oma silmaga näinud ja teadis , et linna raad ja gildid maksavad näitlejatele head raha , et rändureid kuidagi köita , hoiavad teeröövleid eemal ja püüavad olla paavstile igati meele järele . </s> <s> Etenduste peale vooris linna ka muud rahvast , mis korvas gildide kahjud ja tõi isegi tulu . </s> </p>
<p> <s> " Teater ? " uuris vend Bertrand . </s> <s> " Seda me arvasimegi . </s> <s> Haledad koomuskitegijad , kes naerutavad inimesi ja kallutavad neid vagaduse teelt kõrvale . " </s> </p>
<p> <s> " Me etendame müsteeriume , " hüüdis Gunard solvunult . </s> <s> " Kõige pühamaid ja jumalakartlikumaid näitetükke . </s> <s> Muidugi võime esitada ka interlüüde või kurbmänge , ent praegu on meie parimaks tükiks Punase Mere ületamine , mida me mõned ajad tagasi Westfalenis suure menuga ette kandsime ja piiskopihärra isiklikult avaldas meile selle eest tänu . " </s> </p>
<p> <s> Westfaleni kohta Gunard ei valetanud . </s> <s> Tõepoolest pidid nad seal aasta tagasi - seega klappis ka mõiste 'mõni aeg' - tegema kurbmängu ja võlukunsti asemel hoopis kulunud müsteeriumit , ent kohalik piiskop oli paavstiga raskesti tülli läinud , usku vahetanud , ja linn oli Vahimehi täis . </s> <s> Igaks juhuks võisid nad ette näidata punase kanga , mis oli etenduses mere dekoratsioon , millest Rico , Aidann ja Catarina valges hõlstis Gunardi juhtimisel üle tatsasid , et tulla seejärel lava tagant uuesti tagasi . </s> <s> Üldiselt meeldisidki Gunardile rohkem Vana Testamendi ainelised lood , mis olid rahvalegi meelepärasemad . </s> <s> Näiteks Moosese ja vaarao lugu või Taaveti ja Koljati oma , milles Rico ja Aidann etendasid sama hiiglast , keda Amlithi kurbmänguski . </s> </p>
<p> <s> Vahimehed vahetasid sosinal mõne sõna . </s> <s> " Me otsime põgenenud nõida , " ütles lõpuks vend Philippe . </s> <s> " Noor tüdruk , kes süütab põrgutuld ... </s> <s> Vähemalt nii temast räägitakse . </s> <s> Kas te olete kohanud kedagi seesugust ? " </s> </p>
<p> <s> Catarina ilmus vankriuksele ja lõi viimaseid sõnu kuuldes risti ette . </s> <s> " Hoidku Jumal meid seesuguste koleduste eest ! </s> <s> Me oleme rahulikud ja vaiksed , jumalakartlikud näitlejad , kes ilmaski pole kohanud ühtegi nõida . " </s> </p>
<p> <s> Vend Bertrand tegi hobusel ringi ümber vankrite ning Rico ja Aidann kummardasid talle , kui munk möödus süngel pilgul teisest vankrist . </s> </p>
<p> <s> " Palju teid on ? " küsis ta . </s> </p>
<p> <s> " Neli hinge , " vastas Gunard . </s> <s> " Mina ise , minu naine , näitleja Rico ja poiss . " </s> </p>
<p> <s> " Ega te ei tule Alam-Antrauschi maadest ? " </s> </p>
<p> <s> " Olime küll Genterdamis , kõrgeaulised isandad . </s> <s> Laadal käisime . " </s> </p>
<p> <s> " Genterdami laadal ? </s> <s> Selles liiderlikus pesas , vabalinnas ? </s> <s> Ja seal mängisite müsteeriumi Punase Mere ületamisest ? </s> <s> Selle peale naerdakse teid välja ja te ei teeni kuigi palju . </s> <s> Ma ju tunnen Genterdami rahvast . " </s> </p>
<p> <s> " Noh , " kõhkles Gunard , " algul mõtlesime seal Igameest mängida - võib-olla teate seda kuulsast moraliteed - , sest selles linnas tõepoolest ei peeta vagadest tükkidest suurt lugu . </s> <s> Aga ... " </s> </p>
<p> <s> " Aga ? " </s> </p>
<p> <s> " Lõpuks astusime esile ühe kurbmänguga , mis on samuti kirikule meelepärane , kuna räägib patukahetsemisest ja puhtast , Jumalale meelepärasest eluviisist , millest kinnipidamine on ainus viis , mis võib meid , surelikke , lunastusele lähemale viia . " </s> </p>
<p> <s> Bertram peatus Gunardi ees ja puuris oma karmi pilgu talle näkku . </s> <s> " Nii et te olite Genterdamis ja ei etendanud seal müsteeriumi ? " </s> </p>
<p> <s> " Nii jah . " </s> </p>
<p> <s> " Ja nüüd liigute Bordeaux'sse , et astuda seal palverändurite ette ? " </s> </p>
<p> <s> " Just täpselt nii . </s> <s> Raad maksab alati heldelt . " </s> </p>
<p> <s> " Heldelt maksab ta siis , kui seal on palju palverändureid . </s> <s> Aga me pole neid kohanud , kuigi tulime Limousini piiri poolt . " </s> </p>
<p> <s> " Siis võib meie teenistus kehvaks kujuneda , " kehitas Gunard nukralt õlgu . </s> <s> " Ju on see Jumala tahtmine . " </s> </p>
<p> <s> Muidugi võinuks nad näitlejad vankritest välja käsutada ja need läbi otsida . </s> <s> Juhul kui neil peaks tekkima vähimgi kahtlus , et tagaotsitav võiks end seal peita . </s> <s> Gunard mõtles , et kui Vahimehed tulid otse Limousinist , siis ilmselt said nad kulleriga käsu Alam-Antrauschi poole tulla . </s> <s> Mis tähendas , et Vahimehed koondasid jõude ja võtsid Gretheli otsimist väga tõsiselt . </s> <s> Nagu nad alati kõike võtavad . </s> <s> Aga see oli tubli tükk tööd ja peab vendi ainult teel kinni pidama . </s> <s> Vimm rändteatrite vastu aga istus Vahimeestel alati sügavalt sees ja sestap ei tahtnudki nad Gunardi müsteeriumijuttu uskuma jääda . </s> <s> Vähe oli neid teatreid , mis tänapäeval müsteeriumitega elatist teenisid . </s> <s> Ja kui Vahimehed juba vankritesse lasta , siis pidid nood peagi mõistma , et tegemist on ikkagi koomuskitegijate , mitte vagade näitlejatega , sest mustkunstikraami oli ju süüdistusteks küllaga . </s> </p>
<p> <s> " Igal juhul , " ütles siis vend Philippe , " kui juhtute kuulma või nägema midagi ühest nõiast , ta on noor tüdruk , siis peate sellest kohe andma teada Vahimeeste Ordule . " </s> </p>
<p> <s> " No kust võis seesugune siia , nii kaugele , sattuda , " lõi Gunard käega . </s> <s> " Rusticato maadest on ju siia pikk tee . " </s> </p>
<p> <s> Kiiresti pööras vend Philippe sadulas pead . </s> <s> " Oota , kas ma ütlesin sulle , et põgenenud tüdruk on parun del Rusticato oma ? " </s> <s> Ka vend Bertrand , kes oli juba ohjad pihku võtnud ja valmistus hobusele kannuseid andma , jäigastus ja keeras oma suletutis kübaraga pea Gunardi poole . </s> </p>
<p> <s> " Noh , te ju küsisite , et kas me tuleme Alam-Antrauschist ? " ütles Gunard ähmiga . </s> <s> " Ma siis mõtlesingi , et ... " </s> </p>
<p> <s> " Ühe pajatsi kohta mõtled sa liiga palju , " kähvas vend Philippe . </s> <s> " Ja ma ei öelnud seda ka , et nõid on Alam-Antrauschist , ainult küsisin , kas te tulete sealt . " </s> </p>
<p> <s> " Jah , sealt me tuleme , " pomises Gunard , kuid kogus end kiiresti . </s> <s> " Te küsisite Alam-Antrauschi ja Genterdami kohta ja siis ma mõtlesingi , et parun del Rusticato on seal kandis suur isand ja et küllap ongi tüdruk tema juurest . " </s> </p>
<p> <s> " Ikkagi mõtled sa kuidagi liiga palju ja kiiresti , " urises Philippe . </s> <s> " Me vaatame teie vankrid siiski korra üle . </s> <s> Et te ei saaks hiljem öelda , et Vahimehed on oma tööd halvasti teinud . " </s> </p>
<p> <s> " Ja mida loodavad kõrgeaulised isandad siit leida ? " hüüdis Gunard häält kõrgendades , et see kostaks ka teise vankrini . </s> <s> " Tavaline näitlejate kraam , pealegi must , räpane ja tolmune . </s> <s> Meie kirstudes pole midagi huvitavat . " </s> </p>
<p> <s> " Seda parem teile , " vastas Bertrand . </s> <s> " Ma kiikan sinna tagumisse , sina vaata esimest , " ütles ta oma kaaslasele . </s> <s> Aidann ja Rico kuulsid vestlust , Aidann istus endiselt pukis , kuid Rico oli jõudnud taha lipsata . </s> </p>
<p> <s> " Kus on see vanem pajats , poiss ? " küsis Bertrand , ratsutades teise vankri juurde . </s> </p>
<p> <s> " Taga , isand , " vastas Aidann . </s> </p>
<p> <s> Bertrand hüppas hobuse seljast maha ja ronis vankrisse . </s> <s> Kui ta katte eest lükkas , askeldas Rico parasjagu suure musta kasti juures . </s> <s> Nähes Vahimeest sisenemas , hüppas ta kirstust kiiresti eemale , nagu oleks ta kõrvetada saanud . </s> </p>
<p> <s> " Ahaa , Jumala nimel , mida sa peidad seal , pajats ? " hüüatas Vahimees . </s> </p>
<p> <s> " Ei midagi , aulik isand , " kogeles Rico . </s> </p>
<p> <s> Ent Bertrandi ta sellega ei petnud . </s> <s> Vahimees ei pidanudki kaua nuputama , kuna ta mäletas täpselt , et Rico oli vaid hetk enne seda , kui nad otsustasid vankrid läbi otsida vankrisse hüpanud ja hakanud kohe ühe kasti kallal askeldama . </s> </p>
<p> <s> " Tee see kirst lahti ! " käskis vend Bertrand . </s> </p>
<p> <s> " Seal on ainult näitlemistarbed , " pomises Rico . </s> <s> " Ei midagi huvitavat ... " </s> </p>
<p> <s> " Küll me näeme , mida seal huvitavat on või ei ole . </s> <s> Tee lahti ! " </s> </p>
<p> <s> Tõrksalt avas Rico kirstu . </s> <s> Vahimees sööstis selle sisemuse kallale . </s> <s> Esmapilgul olid seal tõesti ainult kostüümid , võltsnoad , kausid , kannud , hilbud , habemed , klaaskeed , kasukad ... </s> <s> Aga Bertrand tuhlas neis ja peagi heitis ta põrandale münte täis kukru . </s> <s> Rico osa Broughteni etendusest . </s> </p>
<p> <s> " Seda sa peitsidki ! " peaaegu röögatas ta . </s> <s> " Raha ! " </s> </p>
<p> <s> Aidann oli samuti vankrisse ilmunud , tema süda hüppas põues ja ta kartis , et Vahimees kuuleb kindlasti sellist trampimist . </s> <s> Talle ei pööratud tähelepanu . </s> </p>
<p> <s> " Miks sa peitsid seda raha ! ? " karjus Bertrand raevunult . </s> <s> " Vasta , sa armetu pajats ! " </s> </p>
<p> <s> " Eeh ... " kogeles Rico , " ma mõtlesin , et isandad mõtlevad , et ... " </s> </p>
<p> <s> Vahimees haaras maast kukru ja viskas selle Ricole näkku . </s> <s> " Mida sa mõtlesid , loom ! </s> <s> Oma väärituid veeringuid peites mõtlesid sa , et kõige pühama Vahimeeste Ordu rüütlid jahivad sinusuguste krosse ! " </s> </p>
<p> <s> " See on minu mitmeaastane aus teenistus . " </s> </p>
<p> <s> " Sa julgesid Vahimehi röövimises kahtlustada ! " </s> <s> Rüütel rabas puusalt mõõga ning Rico langes tema ette põlvili , langetas pea ja ütles : " Oh , andke andeks vääritule see kõhklus ja hirm , kuna ahnus ning kadedus on kõik , mis saab osaks ühele lihtsale rändnäitlejale . </s> <s> Ta õpib kartma ausaid , värisema valitute ees ja põlgama pühakuid . </s> <s> Nii palju pattu ning jumalasalgamist näeb ta oma teel külast külla , linnast linna , nii palju kõrkust ja valskust . </s> <s> Ma peitsin oma raha , kuna näen kõigis vargaid ja seda on õpetanud mulle ränduriaastad . " </s> </p>
<p> <s> Vend Bertrand langetas mõõga , ent tema ilme jäi karmiks . </s> <s> " Sa räägid nii , justkui kahetseksid oma elukutset . </s> <s> Kui sinus kõneleb tõde , siis peaksid minema kloostrisse ja jäämagi sinna . " </s> </p>
<p> <s> " Kas tõesti võib end kloostrimüüride taha varjates leida tõelise tee Jumalani ning jõuda lihasuretamise ja kasinusega Valguseni ? </s> <s> Kõigest maisest ärapööramine on samasugune silmakirjalikkus kui rikkuses ja külluses elunautimine . </s> <s> Rändnäitleja näeb oma teel nii rikkaid kui vaeseid , ent harva tõelist suunajuhtijat . " </s> </p>
<p> <s> Vend Bertrand vaikis hetke . </s> <s> Võis arvata , et kuidagi olid Rico sõnad ta hinge puudutanud , juhul kui see oli seal mantli alla ikkagi olemas . </s> <s> Ta vaatas , kuidas kitsuke verenire veeres mööda Rico põske , kuhu kukkur oli teda tabanud . </s> <s> Aidann tundis ainult hirmu ja ei midagi muud . </s> <s> Vanker oli tema kodu . </s> <s> Ainus ja ainuke . </s> <s> Ja näha siin võõrast , vaenulikku võõrast , pikka kasvu mõõgaga rüütlit , kardetud Vahimeest , kes laamendab ja loobib asju , käitub , nagu oleks ta omas kodus , ning viskab Ricot mündikukruga ... see kõik rabas teda . </s> <s> Ta nägi vaenlast siinsamas , oma vankris . </s> <s> Kõige turvalisemas kohas maa peal nägi ta vägivalda , kohas , kus seda üldse olla ei tohiks . </s> <s> Aga kuskil sisimas mõistis Aidann , et Rico teab , mis teeb . </s> </p>
<p> <s> " Meie ordu on puhas , " ütles lõpuks vend Bertrand . </s> <s> " Puhtam kui kloostrid ja ülikute lossid . </s> <s> Me ei otsi rikkusi , vaid tõelist teed Jumalani . </s> <s> Peites oma raha , oled sa mind solvanud . </s> <s> Kuid ma oskan solvanguid alla neelata , kui need tulevad sinusuguselt . </s> <s> Sa pead veel rändama , et mõista oma tõelist armetust . " </s> </p>
<p> <s> Rico ei tõusnud veel . </s> <s> Ent ta pilk lipsas avatud kirstult teisele , suuremale , mis seisis vankri vasemas nurgas . </s> </p>
<p> <s> Vahimees pani ta pilku tähele . </s> <s> " Sul on seal veel raha ? </s> <s> Ja ise räägid kasinusest ? " </s> </p>
<p> <s> " Ma olen vaid vaene patune , kes peab kuidagi endale elatist teenima . " </s> </p>
<p> <s> " Tee see kirst lahti ! " </s> </p>
<p> <s> Endiselt põlvili , roomas Rico kirstuni . </s> <s> See oli suur , piisavalt suur , et mahutada tervet inimest . </s> <s> Ent kui Rico selle avas , võis suures avauses näha vaid ühte väikest kukrut . </s> <s> Vend Bertrand põrnitses seda hetke ja naeris siis põlastavalt . </s> </p>
<p> <s> " Isegi kui sa oled need krossid ausa tööga teeninud , etendades müsteeriume , oled sa oma ahnuses ja silmakirjalikkuses naeruväärne , peites selle raha - mida sa oma jutu järgi nii väga põlgad , aga südames ihaled - sellisesse suurde kirstu . </s> <s> Nagu muutuksid sinu säästud sellest suuremaks , kui sa peidad need mahukasse kirstu ... " </s> </p>
<p> <s> Ja Vahimees pööras ümber ning hüppas vankrist välja , lükates Aidanni jõhkralt oma teelt . </s> <s> Vankri ees seisis vend Philippe . </s> </p>
<p> <s> " Need pajatsid peidavad ainult oma sääste , " hüüdis Bertrand . </s> <s> " Nende haletsusväärne ahnus teeb mind vihaseks . </s> <s> Parem liigume edasi , vend , et mitte läppuda ihnuse haisu kätte ! " </s> <s> Ja veel kord vankri poole pöördudes lisas ta : " Kui te kuulete midagi parun del Rusticato maadest põgenenud tüdrukust , kes on nõid , peate sellest viivitamatult lähimasse kirikusse teatama . " </s> </p>
<p> <s> Selline oli Gretheli esimene kohtumine Vahimeestega , kuigi ta ise neid õieti ei näinudki . </s> <s> Sealt topeltpõhjaga kirstu teisest sahtlist . </s> <s> Aidann oli aga vaadanud Vahimeestele otse silma , et neid edaspidi paremini ära tunda ... siis , kui nad ei kanna valgeid mantleid , vaid tavalisi rõivaid , ja sebivad laatadel ning pidustustel tavaliste inimeste seas , et leida naerutajaid , koomuskitegijaid , lõbustajaid , mustkunstnikke ja nõidu . </s> <s> Nad tahavad , et kogu maailmal oleksid kalgid , külmad ja julmad silmad , mis ei naera ja paremal juhul võivad ainult vihast rõõmu tunda . </s> <s> Sest viha vaenlase vastu on püha ja ülendab , seevastu naer teeb nõrgaks ja alandab . </s> <s> Jeesus ei naernud , kordagi ei teinud ta nalja , räägivad Vahimehed ning põlastavad naerutajaid . </s> <s> Naerdes moondub inimese nägu grimassiks , nagu ei olekski ta tehtud Jumala näo järgi . </s> </p>
<p> <s> Järgmistel päevadel said Rico , Aidann ja Gunard Vahimeeste üle küllalt naerda ja Rico isegi kelkis oma näitlejavõimetega - et kuidas ta ikka oskas nad üle kavaldada ! </s> <s> Catarina manitses neid tõsidusele ja korrutas Gunardi reeglit , et ühte trikki ei tohi sama publiku ees teha kaks korda . </s> <s> Järgmine kord peab neil olema varuks midagi paremat . </s> </p>
<p> <s> Ühel vihmasel õhtul laagrisse jäädes küsis Grethel Gunardilt Vahimeeste kohta . </s> </p>
<p> <s> " Ma kuulsin nende hääli , " ütles tüdruk , " kuid ei näinud neid . </s> <s> Nende hääled olid täis vihkamist teie vastu . </s> <s> Ja ma ei saa aru , miks . </s> <s> Mida olete teie neile kurja teinud ? " </s> </p>
<p> <s> " Aga sina ise ? " küsis Gunard vastu . </s> <s> " Kas sa ise saad aru , mida sa oled neile või kellelegi teisele kurja teinud ? " </s> </p>
<p> <s> Grethel raputas nukralt pead . </s> <s> " Ma saan ... süüdata , " kostis ta vaikselt . </s> <s> " Ja see on kõik . </s> <s> Ma ei taha seda , ent saan . </s> <s> Miks siis peab mind sellepärast tapma ? " </s> </p>
<p> <s> " Sest nad peavad sind nõiaks , " seletas Gunard . </s> <s> " Ja kõik nõiad on saatnud maa peale Saatan . </s> <s> On palju neid , kes ei usu nõiajutte , ent mida rohkem Vahimehed neist räägivad , seda rohkem jääb see inimestele meelde - nad on juba kord sellised . </s> <s> Me olime nõus sind enda juurde võtma vaid sellepärast , et meidki jälitavad Vahimehed ja tahavad meiga arveid õiendada , kuigi meie toome inimestele ainult rõõmu ... noh , ja vahel ka kurbust , sest tragöödia peab panema mõtlema kurbadele asjadele . </s> <s> Aga ainult seepärast , et ise paremaks saada . </s> <s> Meie kurbmäng räägib inimlikust kurjusest , mis on maailmas olemas , ja see tuleb ära tunda . </s> <s> Nii et me oleme nende silmis halvad . </s> <s> Mustkunsti peavad Vahimehed ju samuti nõiduseks . </s> <s> Kuid miks on nad end näitemängude vastu seadnud ... " </s> </p>
<p> <s> " Jah , miks ? " päris Grethel . </s> </p>
<p> <s> " Noh , tegelikult on see midagi uut , " meenutas Gunard . </s> <s> " Ma ise neid aegu muidugi ei mäleta , olen vaid teiste käest kuulnud , et kunagi ammu oli suur Rooma riik , kus näitemäng oli kogu rahvale ja meelelahutuseks . </s> <s> Siis aga kukkus see riik kokku ja tuli kirik . </s> <s> Kirik hakkas ise näitemänge korraldama , et Lunastajast ja piiblist rääkida . </s> <s> Räägitakse , et näitemängu ja teatritegemise kunst on pärit kiriku juurest . </s> <s> Kirikutes olid lavad , kus mängisid mungad . </s> <s> See oli ammu . </s> <s> Kirikule ei meeldinud , et rahvas korraldas ise pühade ajal näitemänge , ja siis keelatigi see ära ja edaspidi etendati vaid kirikus . </s> <s> Seda kõike rääkis mulle üks rändnäitleja , kui ma olin veel noor , sest tema oli nende asjade kohta lugenud . </s> <s> Vaata , inimesed tähistasid külapidudel igasuguseid paganlikke asju , nagu jõulusid ja maikrahvi ja suve taassündi ... </s> <s> Kirik oli kaval ja tegi need ümber , hakates ise neid tähtpäevi kasutama . </s> <s> Ainult et nüüd sündis suve asemel Kristus ja jõulude ajal tähistati tolle ihu ümbersündi ... " </s> </p>
<p> <s> " Mis ketserlikku juttu sa lapsele ajad ! " hüüatas Catarina . </s> </p>
<p> <s> " Mina räägin ainult seda , mida minule on targemad inimesed rääkinud , " vastas Gunard südikalt . </s> <s> " Ja räägitud on mulle just nii , et musta rüü kandjatele ei meeldinud , et rahvas viljeleb sellist kaunist kunsti . </s> <s> Aastasadu tagasi ehitati kirikutes ja kloostrites lavasid ning kavalaid masinaid , millega sai inglid taevasse tõsta , liigutada päikest ja muud seesugust . </s> <s> Siis aga hakkas näitemängukunst taas rahva hulka levima . </s> <s> Peamiselt tehti müsteeriume - neid , mille kohta me Vahimeestele hambasse puhusime , et ise ka etendame . </s> <s> Kuigi mina küll ei viitsi sellise igava tegevusega jännata ... " </s> </p>
<p> <s> " Ma tean neid , " hüüatas Grethel . </s> <s> " Me käisime neid jõulude ajal Püha Thaddeuse kloostris emaga vaatamas . " </s> </p>
<p> <s> " Jah , " noogutas Gunard . </s> <s> " Jõulude ajal etendavad kirikud veel müsteeriume edasi . </s> <s> Mõnel pool tehti vanasti müsteeriume isegi niiviisi , et mitukümmned väikest vankrit liikusid ringi , igaüks etendas üht väikest osa . </s> <s> Mängis oma tüki maha ja sõitis edasi , et sama tükiga mujal üles astuda . </s> <s> Kohta , kuhu rahvas oli kogunenud , veeres järgmine vanker . </s> <s> Ja nii mängitigi kogu Vana Testament paari päeva jooksul ette . </s> <s> Iga tüki eest maksis linnas eraldi gild . </s> <s> Noa laeva ehitamise eest vastutasid laevameistrid ja nii edasi . </s> <s> Kunagi olen ma müsteeriume tõesti mänginud . </s> <s> Kui ma olin veel noor , hakkasid aga rahva seas levima moraliteed , mis on surmigavad , ning interlüüdiumid , mis on vähe lõbusamad . </s> <s> Neidki etendavad praegu mitmed meiesugused rändurid . </s> <s> Ja , " siinkohal Gunard ohkas , " just interlüüdiumeid ehk lõbusat pila ihatakse aadlilossides kõige rohkem vaadata . " </s> </p>
<p> <s> " Laatadel ja pidustustel Genterdamis on neid mängitud , " ütles Grethel jälle . </s> </p>
<p> <s> " Kindlasti , " jätkas Gunard . </s> <s> " Sellised lõbusad lookesed , millest saab igaüks aru . </s> <s> Aga Vahimehed , nemad saavad sellest isemoodi aru . </s> <s> Kui maailmas asjad muutusid - kui mõned valitsejad ja nende vaimulikud hakkasid pühakirja teisel kombel lugema ja sundisid ka oma alamaid seda tegema , jõudis sõda ka teatrini . </s> <s> Vahimehed ja teised nendesugused leidsid , et rahva kätesse antud näitemängukunst on liiga ohtlik , ja nad tahtsid , et vanad ajad tuleksid tagasi , mis tähendab , et teatrit võib teha ainult kiriku valvsa silma all . </s> <s> Praeguseks pole nad oma tahtmist veel lõpuni läbi surunud , ent nende ordu aina kasvab ja kes teab , mis võib sellest ükskord välja tulla . </s> <s> Juba nüüd pole laadalõbustajatel ja silmamoondajatel Vahimeeste käest midagi head loota ja " tänu " Vahimeeste kihutustööle on mõne linna uksed meie ees raudtabaga kinni . </s> <s> Olen kuulnud , et põhja pool on mõned koomuskitegijad tuleriidale saadetud . </s> <s> Mis küll saab maailmast , kus võtavad võimust Vahimehed ? </s> <s> Minu silmad seda enam ei näe , ent lõbus see elu küll olema ei saa . " </s> </p>
<p> <s> " See on ketseri jutt , tüdruk , ära parem kuula purjus vanameest , " lõi Catarina käega . </s> </p>
<p> <s> " Mida sina , vanamoor , nendest asjadest tead , " ägestus Gunard . </s> <s> " Sa vaata , et pott oleks tulel ja toit soe , mitte ära sega inimestel rääkimast . " </s> </p>
<p> <s> Grethel jäi selle jutu peale mõtlikuks ja küsis õhtul enne magamajäämist Aidannilt ( Rico istus Gunardiga peavankris ja maitses veini ) : " Aidann , ütle , kas sul on vaenlasi ? " </s> </p>
<p> <s> " Ma ei tea , " vastas poiss ausalt . </s> <s> " Ei ole vist . " </s> </p>
<p> <s> " Aga Vahimehed ? " </s> </p>
<p> <s> " Nad pole ju nagu päris vaenlased ? </s> <s> Meiesugustel on ikka raske ilmas elada , " lisas ta elutargalt , " kuid ilma Vahimeesteta oleks kergem küll . " </s> </p>
<p> <s> " Mul ei olnud külas vaenlasi , " ohkas Grethel . </s> <s> " Mõnikord ma kuulsin , kuidas külarahvas minust sosistas , ja mõni näitas vahel näpuga , ent need polnud vaenlased . </s> <s> See munk Gerardo oli . </s> <s> Tema oleksin ma ära tapnud , kui oleksin vaid saanud . </s> <s> Aga nüüd on mul imelikud vaenlased - need Vahimehed . </s> <s> Nad tahavad teid kätte saada , sest teie naerutate inimesi , ja mind , sest mina oskan midagi sellist , mida teised ei oska . </s> <s> Aga ... ma ei suuda neid vihata , ma ei tunne nende vastu üldse mitte midagi . </s> <s> Ainult kardan . </s> <s> Ma pole neile midagi halba teinud , kuid nad tahavad mind tappa ja mina ei oska neid isegi vihata ... " </s> </p>
<p> <s> Aidann kehitas õlgu . </s> </p>
<p> <s> " Võib-olla ongi hea , et ma ei oska neid vihata ? " mõtiskles Grethel . </s> </p>
<p> <s> " Miks sa nii arvad ? " </s> </p>
<p> <s> " Noh , selleks et vihata , peab midagi juhtuma . </s> <s> Vahimehi on palju ja kõiki neid ei õpiks ma kunagi vihkama . </s> <s> Mul on imelikud vaenlased . " </s> </p>
<p> <s> " Sul on palju sõpru ka , Grethel . " </s> </p>
<p> <s> " Sina , " loendas tüdruk mõtlikult , " Gunard , Rico , Catarina ja isand Bartholomeus muidugi . </s> <s> Ja külas Wip . </s> <s> Ei ole palju . " </s> </p>
<p> <s> " Kes see Wip on ? </s> <s> Koer või ? " </s> </p>
<p> <s> " Ei ole , " turtsatas Grethel , " Wip on üks ... üks poiss . " </s> </p>
<p> <s> " Ahah , " ütles Aidann . </s> </p>
<p> <s> Nad liikusid edasi lõunasse , nüüd olid nad juba kindlalt Burgundias ja enam nad neis paigus Vahimehi ei kohanud . </s> <s> Kirikutes peeti siin ladina keeles missat ning Gunard loobus lõplikult kolmanda vankri ostmiskavatsusest , sest nii tõmbaks Võluteater vaid rohkem tähelepanu ja neli inimest ei reisi tavaliselt kolmes vankris . </s> <s> Nad ei peitnud Grethelit , kuid ei lasknud tal ka eriti sageli vankripukis istuda või külades turgudel käia . </s> <s> Ka nii kaugel lõunas võis Vahimeestel olla käsilasi ja liitlasi , karta tuli kõiki ja kõike . </s> <s> Ometi tundis Gunard , et siin lõuna pool oli pisut vabamat õhku . </s> <s> Teel kohtasid nad rohkem munki , kes laulsid ladina keeles , inimesed olid rõõmsamad ja avatumad , toidukraami eest küsiti madalamat hinda ja mõnest külast läbi sõites ei suutnud nad kohalike keelitustele vastu panna ja tegid mõned lihtsamad trikid . </s> <s> Aeg-ajalt uuris Gunard Vahimeeste kohta - kui juhtus olema mõni usalduslikuma väljanägemisega linnavaht või talupoeg - ning sai vastuseks ainult põlastavaid irveid . </s> <s> Nendel ketseritel , nii talle öeldi , ei lasta siin märatseda ja oma rangust kuulutada . </s> <s> Kuuldust tegi Gunard järelduse , et kohalik valitseja hoiab rohkem paavsti poole . </s> <s> Nii palju kui ta teadis , olid nad parajasti mingi hertsogi maades , kes oli kuulekas mingile printsile , kes asus praegu Charolle'is ja oli vaenujalal Prantsuse kuningaga . </s> <s> Too on teinud oma ajutiseks pealinnaks Lyoni , või vähemalt selleks ajaks kui kuninglikud huvid lõuna poole pöörduvad . </s> <s> Aga üldiselt ei teadnud Gunard nende prantslaste asju kuigi hästi . </s> </p>
<p> <s> Keel muutus samuti raskepärasemaks . </s> <s> Rico sai suurepäraselt hakkama , ent Gunard pidi juba tõsiselt pingutama . </s> <s> Grethel aga haaras kohalikku keelt lausa lennult , Aidann tuletas seda vaid läinud sügisest meelde . </s> <s> Burgundia jäi selja taha ja enam ei hoidnud nad suurematest maanteedest eemale . </s> <s> Berry , ilus ja mägine maa ja siis jõudsid nad Limousini . </s> </p>
<p> <s> Ühes külakeses , mille nimeks Soubou , sattusid nad pidustustele . </s> <s> Tähistati mingit vana tähtpäeva , mis oli langenud ühte Püha Honoriuse Kuulutuspäevaga . </s> <s> Gunard ja Rico tegid lihtsamat mustkunsti ja kogusid pool kübaratäit hõbemünte . </s> <s> Samal ajal peatusid külas ka rändavad menestrelid Galiciast , kes olid tagasiteel õukonda Navarras . </s> <s> Kolm meest ja üks naisterahvas , kes mängisid erinevaid pille - lautot , vioolat , vihueelat , kitarri , vilepilli ja trumme . </s> <s> Nad kandsid kirevaid rõivaid ja olid juba mitu päeva külaelanikke lõbustanud . </s> <s> Kolmandalgi õhtul , mil saabus Võluteater , korraldati Soubou's tantsupidu . </s> </p>
<p> <s> Veiniga ei paistnud siin muret olevat , viinamarjasaak oli olnud vägev ning lisaks saatis kohalik krahv del Ortiz pidustustele kümme vaati veini ja viis lammast . </s> <s> Viimased veristati õhtul tulepaistel ja aeti vardasse ning suure hõiskamise saatel avati veinivaadid . </s> </p>
<p> <s> Võluteatrit keelitati peole jääma . </s> <s> Kuni oli veel valge , lõbustasid Gunard ja Rico rahvast käteosavustrikkidega . </s> <s> Erilise vaimustusega võttis rahvas vastu " Topside ja palli " triki , mida Gunard ei viitsinud selle lihtsuse pärast enam ise etendada , jättes selle Ricole . </s> <s> Kolm tinatopsi ja üks paberist kuulike , mis justkui pidanuks olema ühe topsi all , ei olnud seal mitte . </s> <s> Hiljem tekkis kuulike mustkunstniku sõrmede vahele ... või hoopis pealtvaataja mütsi . </s> <s> Lihtne näpuosavus , ei muud . </s> <s> Aidann oli seda trikki samuti harjutanud , ent nagu ütles Gunard , on selle triki juures kõige tähtsam vaataja köitmine , tema tähelepanu hajutamine , pidev artististlik lobisemine ja vaatajas veendumuse süvendamine , et kuulike on topsi all . </s> <s> Tegelikult oli tops vaid illusiooni loomiseks . </s> </p>
<p> <s> Hämardudes tegid nad juba tõsisemaid asju . </s> <s> Rico ja Aidann žongleerisid , esimene neist põlevate tõrvikutega . </s> <s> Siis aga tõi Gunard välja tõmbenumbrina oma saatanaetenduse . </s> <s> Gunard tuletas kiiresti meelde ühe jupi etendusest , milles rumal saatan ( Rico ) tuleb külla naist otsima ( Grethel ) ja kelle vapper kallim ( Aidann ) kosilase haneks tõmbab . </s> <s> Sedalaadi asjad istusid lõunamaa inimestele rohkem . </s> <s> Rico sülgas tuld ja hammustas ühe oma hõõguva sarve pooleks , Aidann jootis talle veini , mis muutis vanatühja põrgutule lillaks ( veidi rohkem fosforit pähklikoorde ) , ja kui saatan purju jäi , sidus noormees ta sabapidi puu külge . </s> <s> Purjus saatan hakkas oksendama ja põles ära . </s> <s> Selleks oli Ricol üks eriline lahus , millega ta vammust immutas . </s> <s> Tuli põles ainult vammuse peal ega läinud läbi riide nahani . </s> <s> Niimoodi põledes ja valust hirmsasti röökides põgenes ta vankri taha , kus Catarina uhas ta valge lubjaveega üle . </s> <s> Seejärel pidid Aidann ja Grethel üksteist kallistama . </s> <s> Ja seda nad ka naerdes tegid . </s> <s> Naerda sai rahvaski , sest neiu vapper kallim oli oma armastatust peajagu lühem ja silmanähtavalt noorem . </s> </p>
<p> <s> Galicia menestrelid lasid siis oma tantsulood lahti , Võluteater riietus vankrite taga ümber ja puhastas end grimmist . </s> </p>
<p> <s> " Meil tuli üpris hästi välja , mis ! " hõikas Gunard . </s> <s> " Üle pika aja . </s> <s> Ehk jõuame enne Bordeaux'd veel paar tükki anda . " </s> </p>
<p> <s> Sõnal Bordeaux oli igaühele erisugune mõju . </s> <s> Rico oli juba hakanud igatsema suuri linnu , kõiki nende peibutusi ning seiklusi . </s> <s> Catarinale tähendas see ohtrat rätsepate ja riidekaupmeeste külastamist , sest tema õmbles Võluteatri kostüümid ja uut kangast läks alati tarvis . </s> <s> Gunard mõtles Bordeaux' veinikaupmeestele ja raamatutele . </s> <s> Samuti pisut tigedusega isand Friasele , kelle vastu ta ikka vimma pidas ja keda nüüd ise kohtab . </s> <s> Kõik mõtlesid sellelegi , et ilmselt lahkub see õnnetu tüdruk neist Bordeaux's . </s> <s> Või ei tee ta seda mitte ? </s> <s> Aidannile tõid need mõtted silmade ette kujutluspildi tühjast vankrist , milles pole enne uinumist kellegagi lobiseda ja pole kellele oma õpitud trikke näidata . </s> <s> Ja et siis ei tujutsegi enam tema vankris see tüdruk ja ei naera , no vahel kas või tema üle , ja see pole üldse enam nii vastik kui alguses . </s> </p>
<p> <s> " Parem on , kui me nii väga ei kipu tüdrukut näitama , " arvas Catarina . </s> <s> " Alles need Vahimehed olid meil kukil ja juba te tahate uut õnnetust kaela kutsuda . " </s> </p>
<p> <s> " Siin neid ei sallita , " kuulutas Gunard . </s> <s> " Alam-Antrausch on väga kaugel ja kellelgi pole asja ühe paruni talutüdrukuga . </s> <s> Sellisest kohast pole siin keegi kuulnudki . " </s> </p>
<p> <s> " Aga kui Vahimehed tulevad ja küsivad ? " </s> </p>
<p> <s> " Miks nad peaks siia tulema ? </s> <s> Pealegi kui küsivad , saadetakse nad minema , sest siinne rahvas ei salli neid . </s> <s> Siinne hertsog pole Vahimeeste sõber , " teadis Gunard . </s> </p>
<p> <s> " Ma ei taha ennast kogu aeg peita , " ütles Grethel . </s> <s> Ta tuli vankrist välja ja ilmselt oli nende vestlust pealt kuulnud . </s> <s> Kostüümi oli neiu seljast ajanud - see oli olnud lihtne linane talukleit - ja sättinud nüüd endale ümber tumepunase sametkleidi , milles Hermione tegi traagilise etteaste Broughtenis . </s> <s> Ta oli juuksed tagant heleroosa paelaga patsi sõlmanud ning ehtinud helepruunid kiharad aasalt korjatud kollaste sügislilledega . </s> <s> Kleit oli talle pisut suurevõitu . </s> <s> Kui mitte arvestada dekolteed , mis oli ehk liigagi avar . </s> <s> Hermionena oli ta olnud lihtsalt näitleja - üks trupist - ja keegi polnud temas näinud Grethelit . </s> <s> Nüüd oli ta Grethel . </s> <s> Selline , nagu keegi polnud teda varem näinud . </s> <s> " Kõik teavad , et ma olen näitleja , " sõnas Grethel veidi andekspaluvalt , ent uhkusega . </s> <s> " Siin pole midagi karta . " </s> </p>
<p> <s> " Ja kus sa siis sedasi lähed ? " ahhetas Catarina , kui Rico ainult lõbusalt naeris . </s> </p>
<p> <s> " Tantsima , " vastas Grethel . </s> <s> " Siin on ju tantsupidu ? " </s> </p>
<p> <s> " Aga ... " alustas Gunard . </s> </p>
<p> <s> " Lähen küll , " ütles tüdruk kindlalt . </s> <s> " Ma käisin oma külas kõigil tantsimistel . " </s> </p>
<p> <s> Ja sellega oli jutt lõppenud , sest Grethel pööras neile selja ja astus südikalt vankrite vahelt välja , sinnapoole , kus lõõmasid lõkked , kostus pillerkaaritamist ja lõhnas küpseva lambaliha järele . </s> <s> Galicia menestrelid olid alustanud kuumade lõunamaa tantsudega ja kohalikud torupillid lõid neile hoogsalt sekka . </s> <s> Kastanjetid klõbisesid , trumm tagus kiiret rütmi , rahvas kilkas ja naeris . </s> </p>
<p> <s> Sõnatult vaatas Võluteater talle järele . </s> <s> Hetkeks Grethel seisatas ja vaatas üle õla tagasi . </s> <s> Kiiresti . </s> <s> Ta juuksed tegid ümber pea võimsa lehviva kaare . </s> <s> Oli juba hämar , ent ometi oli tüdruku pilgus näha sätendust ja küsimust . </s> <s> Nii seisis ta viivuks ja läks siis edasi . </s> </p>
<p> <s> Rico naeris edasi , siis hüppas temagi vankrist läbi , et ümber riietuda . </s> <s> Seni polnud Rico veel üheltki tantsupeolt puudunud , kus Võluteater oli olnud . </s> <s> Gunard lõi käega ja kraamis oma veinilähkri välja . </s> </p>
<p> <s> " Lähed vaatad ja hoiad plikal silma peal ? " küsis ta Aidannilt . </s> <s> " Nii igaks juhuks ? " </s> </p>
<p> <s> " Ma arvan , et peaks vist minema küll , " sõnas Aidann ja mõtles Gretheli viimasele pilgule . </s> </p>
<p> <s> " Ärge kaua olge . </s> <s> Homme koidikul läheme teele . " </s> </p>
<p> <s> " Muidugi , muidugi , " hõikas Rico . </s> <s> " Tule , Aidann ! " </s> </p>
<p> <s> Nad ei näinudki alguses rahvahulgas Grethelit . </s> <s> Rico suundus kõigepealt praelõkke juurde , kus tema ja Aidann kui näitlejad kohe ära tunti ja neile kahe peale üks kintsutükk kätte torgati . </s> <s> Rico muretses ka kannu veini ja nii nad istusidki platsiserval rohus ja vaatasid tantsimist ning mekkisid magusat märjukest . </s> </p>
<p> <s> Tantsiti siin teisiti kui põhja pool . </s> <s> Tüdrukud oli rohkem ehitud , keerutasid suurema kaarega seelikuid , kõik laulsid ja hõiskasid kõvemini . </s> </p>
<p> <s> Galicia menestrelid laulsid samuti . </s> <s> Liha söödud , läksid nad pillimeestele lähemale . </s> <s> Aidann ei mõistnud nende laulu , ent Rico küll . </s> </p>
<p> <s> " Millest nad laulavad ? " küsis poiss . </s> </p>
<p> <s> " Üks vana laul , " vastas Rico . </s> <s> " Ma olen seda ennegi kuulnud . </s> <s> Hei , see on ju üsna lõbus , mis ? " ja üürgas kaasa : </s> </p>
<p> <s> Hoy comamos y bebemos </s> </p>
<p> <s> y catemos y holguemos , </s> </p>
<p> <s> Tomemos hoy gasajado </s> </p>
<p> <s> que manana vien en muerte* </s> </p>
<p> <s> " Nii et söö ja lõbutse , Aidann ! </s> <s> Aga ma näen , et sul pole tuju ? " </s> </p>
<p> <s> " Ma olen reisist väsinud , " kostis poiss . </s> </p>
<p> <s> " Reisimine on meie elu , sellest ei tohi väsida . " </s> </p>
<p> <s> Ent menestrelidki lasid nüüd vaiksemat ja nukramat lugu , rahvas tegi tantsimises vahe , kuulas kaunist laulu ja näis selle sisule kaasa elavat . </s> </p>
<p> <s> " Millest see kõneleb , Rico ? " </s> </p>
<p> <s> " Pues bien para ésta . </s> <s> Ah , see on laul sellest , kuidas tüdruk räägib oma emale , et ta tahab hullupööra abielluda . </s> <s> Ema vaidleb talle vastu ja ütleb , et piiga on veel liiga noor ja peab selle asjaga ootama . </s> <s> Aga tüdruk on kangekaelne ja pinnib emalt lõpuks lubaduse välja . " </s> </p>
<p> <s> " Kui noor ta siis on ? " </s> </p>
<p> <s> " Noorem kui vanus , milles tavaliselt abiellutakse . </s> <s> Ema arvab , et selle asjaga ei tohiks tüdrukul küll kiire olla . </s> <s> Aga tema , väänik , arvab teisiti . " </s> </p>
<p> <s> " Aga see laul ? " </s> <s> Nüüd olid menestrelid alustanud juba uut ja veelgi kurvemat . </s> </p>
<p> <s> " Aquella mora garrida ? </s> <s> Tead , see on üks nende kõige tavalisemaid laule . </s> <s> Enne ristisõda olid Hispaanias maurid ja väga paljud laulud on sellest , kuidas kõrgest seisusest mees armub mauri tüdrukusse . </s> <s> Nad laulavad , et " ah see kena mauri neiu , tema armastus toob mu ellu nii palju valu " . </s> <s> Õieti nimetavad nad küll selles loos kolme piigat , Axat , Fatimad ja Marieni , kes kõik on koos mauridega ära läinud kaugele maale . </s> <s> Ja noor poeet jääb piinlema . " </s> </p>
<p> <s> " Uude Maailma ära läinud ? " </s> </p>
<p> <s> " Oh ei ! </s> <s> Maurid läksid tagasi Mauritaaniasse , oma saratseenide kuningriiki . </s> <s> Aga üle mere küll . " </s> </p>
<p> <s> " Kas mauri tüdrukusse on lihtne armuda , Rico ? " </s> </p>
<p> <s> Mees pahvatas naerma . </s> <s> " Mis küsimused sul täna küll on , Aidann ? </s> <s> No kuidas mina peaksin seda teadma , ma pole eales ühtegi mauri piigat kohanud . </s> <s> Aga ilmselt on nad , hmm , kuuma verega . " </s> </p>
<p> <s> " Mis mõttes ? " </s> </p>
<p> <s> " Küll sa kunagi teada saad , kui sul veab . </s> <s> Hei , ma lähen nüüd ka tantsima , valva vahepeal meie kannu ! " </s> </p>
<p> <s> Aidann istus ja vaatas äreva pilguga tema ees keerlevat kirevat karusselli . </s> <s> Ta kuulas menestrelide laulu ja ümises vaikselt kaasa , sõnad ei olnudki nii keerulised ja tasapisi hakkas ta neid isegi mõistma . </s> <s> Con amores , laulsid Galicia moosekandid ja Aidann sai aru , et selles kaebleb üks piiga oma armastatu järele . </s> <s> Ta mõistis küll sõnu , ent mitte nende taga olevat tähendust . </s> </p>
<p> <s> Viimaks märkas ta Grethelit . </s> <s> Tüdruk lõkerdas naerda ja keerles hoogsalt ühe kohaliku poisiga tantsuhoos . </s> <s> Ta juuksed lehvisid kahele poole valla ning lilled oli neist juba kadunud . </s> <s> Tants oli selline , et nad hoidsid mõlema käega teineteise kätest kinni ja keerlesid ringiratast . </s> <s> Grethelil tuli kohalik tantsimisviis juba päris hästi välja . </s> <s> Temagi huultel helises lauluviis , kuigi mitte Con amores , mida laulsid menestrelid . </s> <s> Poiss , kellega ta tantsis , sosistas Grethelile midagi kõrva ja selle peale hakkas tüdruk veelgi valjemini naerma . </s> <s> Esmakordselt nägi Aidann Grethelit õnnelikuna . </s> </p>
<p> <s> Aidann võttis kannu ja läks lonkima . </s> <s> Ta kõndis peokohast veidi eemale puude varju , kuid sattus peagi rohus vähkreva mehe ja naise otsa , nad lebasid üksteise kaisus ja ähkisid niimoodi , nagu Aidann oli tihti kuulnud vanameest ja Catarinat Gunardi vankris häälitsemas . </s> <s> Ta tundis kummalist kihelust ja läks sealt minema . </s> <s> Vein , mida ta harilikult jõi veega lahjendatult , kippus üle kannu ääre loksuma , ja Aidann võttis veel paar sõõmu . </s> <s> Sees hakkas keerama , ent pea muutus korraga kergeks ja jalad nõrgaks . </s> </p>
<p> <s> Ta läks tantsuplatsi juurde tagasi ja sattus pärnade all temast vanemate tüdrukute peale . </s> <s> Need kiljatasid rõõmust , kui näitlejat nägid . </s> </p>
<p> <s> " Oh , see on ju sama noormees , kes neiu saatana käest päästis ! " hüüatas üks . </s> </p>
<p> <s> " See vapper poiss ! </s> <s> Kuidas ta küll tuldsüütavat kuradit ei kartnud ! " lisas teine . </s> </p>
<p> <s> " Mis su nimi on , õilis rüütel ? " küsis kolmas . </s> <s> " Mina olen Germaine . " </s> </p>
<p> <s> " Aidann , " kogeles Aidann . </s> <s> " See on mu nimi . " </s> </p>
<p> <s> " Ah , ja ta joob sama veini , mida ta saatanele sisse jootis ! </s> <s> Kas sa seod neid tihti puude külge ? " küsis üks ja kõik puhkesid valjult naerma . </s> </p>
<p> <s> " Saatan on Rico , " ütles Aidann , sest ei osanud muud midagi öelda . </s> <s> " Ma seon teda tihti puu külge . " </s> </p>
<p> <s> Vastuseks oli veelgi häälekam naerukoor . </s> </p>
<p> <s> " Noh , jaga siis ometi oma märjukest ausate piigadega , vapper kuradikütt ! " </s> </p>
<p> <s> Häbelikult ulatas Aidann veinikannu , millest tüdrukud väikese lonksu võtsid . </s> <s> Kaks poissi astusid nende juurde , viskasid Aidannile kõõrdpilgu ja kiskusid tüdrukud tantsima . </s> <s> Aidann keeras selja , et jälle uitama minna , ent keegi haaras tal käest . </s> </p>
<p> <s> " Kust sa pärit oled , Aidann ? " </s> </p>
<p> <s> Üks tüdruk oli maha jäänud . </s> <s> Hämaruses ei näinud Aidann õieti ta nägugi . </s> <s> Neiu oli temast pikem ja veidi tüsedam kui teised . </s> </p>
<p> <s> " Põhjast , " vastas poiss . </s> <s> " Antrauschist . " </s> </p>
<p> <s> " Sa elad seal ? " </s> <s> Tüdrukul oli mahe , allasurutud hääl . </s> </p>
<p> <s> " Ma elan vankris . </s> <s> Me rändame kogu aeg vankriga ringi . " </s> </p>
<p> <s> " Ma tahaks õudselt seda vankrit näha . </s> <s> Et kuidas rändnäitlejad elavad ? " </s> </p>
<p> <s> " Seal pole midagi huvitavat , arvan ma . </s> <s> Lihtsalt üks vanker , milles on palju kolu . " </s> </p>
<p> <s> " Sa oled uhke ja ei taha näidata , " mossitas piiga . </s> </p>
<p> <s> " Mis sinu nimi on ? " küsis Aidann . </s> </p>
<p> <s> " Anne , " vastas tüdruk . </s> <s> " Meil on väga sarnased nimed , nad sobivad nagu , mis ? </s> <s> Ma olen Soubou's karjatüdrukuks . </s> <s> Aga pärit ise lõuna poolt , Derchaimes' külast . </s> <s> Kas sa oled seal käinud ? " </s> </p>
<p> <s> " Ei ole . </s> <s> Kas Derchaimes's on ka mauritüdrukuid ? " </s> </p>
<p> <s> " Mauritüdrukuid ? " kilkas Anne . </s> <s> " Issand , mis hullu juttu sa nüüd ajad ! </s> <s> Me pole seal ühtegi mauri eales näinud . " </s> </p>
<p> <s> " Ma niisama küsisin , " vastas Aidann . </s> </p>
<p> <s> " Kuidas siis vankriga jääb ? " </s> </p>
<p> <s> " Eeh ... ma ei tea . </s> <s> Seal pole tõesti midagi huvitavat . " </s> </p>
<p> <s> " Sa oled igav , Aidann . </s> <s> Kas sa tantsida oskad ? " </s> </p>
<p> <s> " Ainult niisuguseid tamtse , mis teiele tunduvad võõrad . " </s> </p>
<p> <s> " Ah , kui põnev , tule näita mulle , kui sa kardad vankrit näidata ! " </s> <s> Ja Anne haaras tal käest . </s> </p>
<p> <s> " Ma pean veini valvama , " pomises poiss , ent tüdruku käe puudutus läbistas kuuma sööstuna ta keha . </s> <s> Iseenesest klammerdusid ta sõrmed Anne'i käe ümber ja tüdruk pigistas seda veel kõvemini . </s> </p>
<p> <s> " Miks sa pead veini valvama ? " küsis Anne ja nihkus talle lähemale . </s> <s> " Kas sa kardad , et keegi varastab selle ära ? " </s> </p>
<p> <s> " Noh , ma pean . </s> <s> Ma lubasin . " </s> </p>
<p> <s> " Aga kas sa ei karda , et keegi minu ära varastab , kuni sina veini valvad ? " </s> </p>
<p> <s> " Midagi ma ei karda , " kostis poiss südikalt . </s> </p>
<p> <s> " Siis näita mulle vankrit või vii mind tantsima . </s> <s> Muidu lähen ma selle juurde , kes ei karda kogu aeg . " </s> </p>
<p> <s> " Ma ütlesin , et ma ei karda midagi , " hüüatas Aidann . </s> </p>
<p> <s> " Siis tantsima ! " hüüdis Anne vastu ja tõmbas Aidanni käest . </s> <s> Vein loksus üle kannu ääre ja Aidann kummardus , et anum maha panna . </s> <s> Siit põõsa tagant ei leia seda keegi , mõtles ta . </s> <s> Küllap ma näen tantsuplatsil Ricot ja ütlen talle , kus vein on . </s> <s> Aga kui ta kummardus ja kannu maha pani , tundis ta äkki tüdruku kätt oma põsel ja tema huuled sosistasid Aidannile kõrva : " Anna mulle veel veini ! " </s> </p>
<p> <s> Aidann pakkus Anne'ile kannu , tüdruk jõi sellest ja ulatas poisile tagasi . </s> <s> Aidann jõi samuti , ikka veel tundes kõrvus neiu kiharate kuuma puudutust . </s> </p>
<p> <s> Uuesti kannu maha pannes ta aga komistas ja tõmbas Anne'i endaga kogemata kaasa . </s> <s> Ehk polnudki see kukkumine nii tugev ja tõmmegi nii võimas , sest kuidagi väga kergelt langes Anne talle otsa . </s> </p>
<p> <s> Korraga olid nad rohus üksteise embuses , midagi väga kuuma valgus läbi Aidanni ja iseenesest klammerdusid ta käed ümber tüdruku kaela . </s> <s> Juustevihm valgus ta näole ja huuled suule . </s> <s> Aidann praotas huuli ja puudutas nendega Anne'i omi . </s> <s> Ta teadis , et see on suudlemine , kuid ei osanud seda teha . </s> </p>
<p> <s> Tüdruk oskas . </s> </p>
<p> <s> Korraks puutusid nende hambad kokku , ent siis jälle huuled , mida Anne lausa imes enda omade külge . </s> <s> Aidann ainult liigutas suud ja äkilisest imelisest tundmusest haaratuna surus tüdruku sooja ja tõmblevat keha enda vastu . </s> <s> Kogu ta enda ihu läbistas värin ja kange tukslemine . </s> <s> Korraga tahtis ta tüdrukul riided seljast rebida ning tunda seda heina ja lehmade järele lõhnavat keha endale hästi lähedal , nii lähedal , kui üldse olla saab , kas või sellest läbi murda , selle sisse , ja suruda sinna oma tukslemine , mis algas kuskil alakehas ja kandus värisevate käte vahele . </s> </p>
<p> <s> Tüdruk pööras ennast ja Aidann sattus tema peale . </s> <s> Poisi ja tüdruku huuled olid endiselt tihedalt teineteise vastu surutud , nüüd puutusid nende keeledki kokku ja Anne'i keeleotsa vilkjas torge tekitas Aidannis tunde , nagu oleks ta püksi lasknud . </s> </p>
<p> <s> Alles hiljem sai Aidann aru , et see embus ei kestnudki ainult mõne hetke , vaid üsna pikalt . </s> <s> Selle ajaga jõudis ta oma suuga üle käia terve Anne'i näo , katta see niiske süljega , hammustada kogemata tema nina ja saada vastuseks meeleheitlikku ähkimist ja hingeldamist , kui neiu käed ta juukseid sasisid . </s> </p>
<p> <s> Siis äkki ja korraga oli tüdruk püsti , kohendas oma kleiti ja sosistas etteheitvalt : " Oh , Aidann , küll oled sina aga kärmas ja kärsitu ! </s> <s> Kohe rohu sisse puude alla pikali , nagu mõtleksid , et kui oled näitleja , võid kohe ja igat karjapiigat saada . " </s> </p>
<p> <s> Aidann ainult hingeldas ega osanud midagi öelda . </s> <s> Ta pea käis ringi ja käed värisesid . </s> </p>
<p> <s> " Kas sul siis tõesti vankris kohta ei ole ? " küsis sosin . </s> <s> " Või sa ikka kardad ? " </s> </p>
<p> <s> Hämmelduses ja endiselt vabisedes ajas poiss end istukile . </s> <s> Ta nägi kahkja õhtuhämaruse ja lõkkeleekide kumas neiu prullakat nägu , milles lõõmasid magusa ja läbematu läikega pruunid silmad . </s> <s> Tüdruk hingeldas samuti , ta rinnad tõusid ja vappusid , ning kleidikaelusest nägi Aidann , et need olid nii ilusad , ümarad ja pehmed . </s> <s> Ja suuremad kui Grethelil . </s> <s> Ta oleks soovinud neid puudutada , sest oli tundnud neid enda all pungumas , ja sirutas erutuses käe välja . </s> </p>
<p> <s> Nii seisid nad hetkeks vastakuti , aeglaselt liikus poisi käsi Anne'i poole ja ta libistas sõrmed kleidikaelusest sisse . </s> <s> Anne sulges silmad ja tõstis vaistlikult käe , et kleidinööpe valla päästa ja käe teekonda lihtsamaks teha . </s> <s> Tüdruk õhetas ja liigutas ülakeha , surus selle ebaleva käe vastu . </s> <s> Aidann mõistis , et ta teeb kõik õigesti . </s> <s> Ta silitas pehmet , siledat ihu , mis ta puudutuse käes voogas ja ringles , tundus sõrmede all kerkivat ja vabisevat . </s> <s> Ta pigistas tugevamalt , Anne kiljatas allasurutult ning sulges vist samuti silmad ; pimeduses tantsiskles tema ees mingi punakas joovastus . </s> <s> Peopesa all hõõrus Anne tugevalt rinnanibusid , need tundusid Aidannile erakordselt kõvad ja tõid meelde raudpoldid , millega kinnitatakse vankrilaudu . </s> </p>
<p> <s> " Mitte siin , " sosistas tüdruk . </s> <s> " Vankrisse , lähme vankrisse ... " </s> </p>
<p> <s> Jah , mõtles Aidann , lähme vankrisse , ma heidan ta seal oma asemele ja viskan ennast tema peale , rebin ta riidest lahti ... </s> </p>
<p> <s> " Aidann ! " </s> </p>
<p> <s> See oli kellegi teise hääl , oli kiledam ja hüüdis , mitte ei sosistanud . </s> <s> See oli Gretheli hääl ja tuli siit samast lähedalt . </s> <s> Aidann avas silmad , tõmbas välkkiirelt käe tagasi , katkestas oma joovastuse ja kujutlusmaailma magusa pealetungi . </s> </p>
<p> <s> Grethel seisis neist mõne sammu kaugusel , teisel pool pärnapuud , seisis oma punases kleidis , juuksed valla ja käed puusas . </s> </p>
<p> <s> " Aidann , oled see sina ? " </s> </p>
<p> <s> " Jah , " pomises poiss ja mõtles , miks ta küll ennast praegu süüdlasena tunneb . </s> </p>
<p> <s> " Ma tulin sind otsima , " sõnas Grethel ja tuli lähemale . </s> <s> " Käisin vankrite juures , kuid seal sind ei olnud . </s> <s> Gunard ütles , et sa peaksid kusagil siin olema . </s> <s> Aga ma ei näinud sind kuskil . " </s> </p>
<p> <s> " Ma ... ma jalutasin ringi . " </s> </p>
<p> <s> " Ma näen . </s> <s> Kas sa tantsima tuled ? " </s> <s> Nüüd märkas Grethel Anne'i . </s> <s> Neiu oli pärna varjus ja pusis rutuga kleidinööpe kinni . </s> </p>
<p> <s> " Kes see on ? " küsis Grethel . </s> </p>
<p> <s> " Anne , " vastas Aidann . </s> <s> " Ta on karjatüdruk . </s> <s> Ta ... hmm ... tahtis mulle midagi näidata . " </s> </p>
<p> <s> " Näitas siis või ? " </s> </p>
<p> <s> Aidann vastas midagi ebamäärast . </s> <s> Grethel põrnitses neid hetke . </s> <s> " Eks ta siis näidaku edasi , " sõnas ta siis . </s> <s> Kuid ei pöördunud veel minekule . </s> </p>
<p> <s> " Sina ju tahtsid näidata , " kostis Anne vaikselt . </s> <s> " Oma vankrit . </s> <s> Ma küsisin ja tema lubas . " </s> </p>
<p> <s> " Minu vankrit , " täpsustas Grethel nipsakalt . </s> <s> " Mina elan seal koos Aidanniga , juhuks kui ta selle ära on unustanud . </s> <s> Aga ma luban tal sulle seda näidata . </s> <s> Muidugi , kui ta ei taha tantsida . " </s> </p>
<p> <s> " Eeh ... ma arvan , et tahan küll , " kostis Aidann . </s> <s> " Jah , kindlasti tahan . " </s> </p>
<p> <s> " Sa elad seal koos Aidanniga ? " küsis Anne imestunult . </s> </p>
<p> <s> " Jah . </s> <s> Ma olen ka näitleja . </s> <s> Ja see vanker on minu kodu . </s> <s> Ma mängisin seda kaunitari , kelle Aidann saatana käest päästis . " </s> <s> Rõhk oli sõnal 'kaunitar' . </s> </p>
<p> <s> " Ahsoo , " venitas Anne . </s> </p>
<p> <s> Aidann tammus paigal , tahtis midagi öelda , ent ei osanud . </s> <s> Siis võttis Grethel tal käest kinni ja tõmbas enda poole . </s> <s> Võttis tugevamalt ja rangemalt , kui Anne oli ennist võtnud . </s> <s> Tema sõrmed olid peenemad ja ühtaegu pitsitasid kangemalt . </s> </p>
<p> <s> " Tule siis , Aidann , " sõnas Grethel . </s> <s> " Või sa lähed sellele karjatüdrukule vankrit näitama ? " </s> </p>
<p> <s> " Ei , ma tulen tantsima . " </s> </p>
<p> <s> Ja nad läksid tantsuväljaku poole , Grethel ees , Aidanni kergelt enda järel tõmmates . </s> <s> Anne jäi pärnade alla , ohkas , kohendas veel oma kleidikaelust ja sülitas siis . </s> <s> Varsti läks temagi lõkete poole ja keerles peagi Soubou parkaliselli tugevate käte vahel tantsuhoos . </s> <s> Rändnäitlejate vankri asemel veetis ta oma öö eemal ojakäärus , kust ta selli alles enne hommikut minema lasi . </s> </p>
<p> <s> Aidann ja Grethel aga tantsisid . </s> <s> Tüdruk oli juba endisest keerutlemisest väsinud ja seepärast leppis meelsasti aeglasemate põhjamaiste sammudega , Aidann seevastu põles ja pulbitses , oma tantsus elas ta välja meeletut palangut , mis oli jäänud Anne'i kleidihõlmade vahele . </s> <s> Aeg-ajalt võtsid nad kätest kinni ja keerutasid , poiss üritas Grethelit - ikka veel endise kihu ja veinisõõmude ajel - korraks vastu rinda suruda , kuid neiu tõmbus naerdes eemale . </s> <s> Ta vist mõtles , kui üldse tantsust rõõmu tundes midagi nii väga mõeldakse , et Aidanni liigutused olid tingitud rohkem soovist nalja teha või teisi järele aimata , ja kindlasti ei osanud ta poisi värisevatest sõrmedest välja lugeda , mida need puudutada tahtsid . </s> <s> Ent sama kiiresti kui Galicia menestreli nobedad sõrmed liikusid üle kitarrikeelte , elades seal välja talumatut kirge , kompasid ka Aidanni sõrmed igal tantsuhoost tingitud juhuslikul kokkupuutel põgusalt Gretheli siidpehmeid käsivarsi ning ta tundis oma sõrmeotstel veel elavat Anne'i kleidikaeluses veedetud viivu . </s> <s> Neid vaadati ja hüüti ergutussõnu , vahest veidi naljatlevaidki , sest Grethel oli ju Aidannist peajagu pikem ja igati rohkem naise kui Aidann mehe moodi . </s> <s> Aga neil oli lõbus ja Gunard pidi neid mõne aja pärast lausa väevõimuga tantsijate hulgast ära kiskuma , sest ta kavatses varavalges edasi liikuda ning pikad tantsutuurid olid kontimööda Ricole , mitte nendele noortele . </s> </p>
<p> <s> " Head ööd , Aidann ! " hõikas Grethel rõõmsalt , kui ta oma poolele eesriide taha puges . </s> <s> " Head ööd ! </s> <s> Mul oli väga lõbus . " </s> </p>
<p> <s> " Mul ka , " ohkas poiss . </s> <s> " Kas sa tõesti tulid sinna puudesallu mind otsima ? " </s> </p>
<p> <s> " Noh , mõtlesin , et kuhu sa olid kadunud . </s> <s> Ja mõtlesin veel , et kas sa tõesti ei taha minuga tantsida . " </s> </p>
<p> <s> Kindlasti tahan , mõtles Aidann enne uinumist vastuseks . </s> <s> Oi kui väga ma tahan sinuga tantsida , Grethel ! </s> <s> Sedapuhku rabasid vein ja üleelamised ta hoobilt unne . </s> </p>
<p> <s> VIII Põgenikud </s> </p>
<p> <s> Akvitaania ! </s> <s> Akvitaania kuningriik ! </s> </p>
<p> <s> Nad said sellest teada alles siis , kui juba kolmandat päeva Akvitaanias olid , kui Limousin oli selja taha jäänud . </s> <s> Dordogne'i pealinnas Perigueux's tehti päevane peatus . </s> <s> Nagu alati Gunard silmitses pikalt roomlaste amfiteatri varemeid , ilmselt kujutledes , kuidas ümmargustelt müüridelt rahva kiiduhõisked vastu kõlaksid . </s> <s> Ent siis - edasi , edasi Bordeaux poole , kuhu maad oli jäänud nõnda vähe . </s> <s> Keeles ega kombestikus ei olnud mingit vahet , ainult üha rohkem tekkis maastikule kiduraid okaspuid ja liivaseid künkaid , ümbrus muutus mägisemaks , nende vahele jäävatest orgudest paistsid külad kui väikesed vihmapiisad ning tee käändus kitsukesena nõlvade ümber , porine ja tühi . </s> <s> Alam-Antrausch , Aidanni kodumaa , oli jäänud rohkem kui kahe kuu tee kaugusele . </s> <s> Seal on praegu külm ja öösiti hakkab vesi kirmetama . </s> <s> Akvitaanias aga endiselt soe , ehkki sügis endast märku annab . </s> </p>
<p> <s> Võluteater rändas mööda maanteed Isle'i jõe veeres , siiski võimaluse korral kõrvalteid valides . </s> <s> Niipalju kui võis mõista mõnest vestluskatkest teeäärses trahteris , valitsesid siinmail sellised parunid , kes Vahimehi peaaegu üldse kuulnud polnud . </s> <s> Aga kui Rico ükskord hooletult küsis , et kas ka siin keegi nõidu põletab , prahvatati küsimuse peale naerma ja öeldi , et ega see Hispaania pole . </s> </p>
<p> <s> Nad olid palverändurite teel , alatasa võis kohata riste tee ääres , kabeleid , kloostreid ja puhkepaiku palveränduritele . </s> <s> Ka munki , ja igaks juhuks otsustasid nad läheneda Bordeaux'le väikse ringiga , kõrvalteid pidi , keerasid Mussidanist lõuna poole , Bergeraci poole , et siis veidi mägisemas ja metsasemas kandis , mööda Dropti jõe veert pidi Akvitaania pealinnale läheneda . </s> </p>
<p> <s> Grethel muutus aina sõnaahtramaks . </s> <s> Ehk tuli see sellest , et ühte liivasesse künkasse Vélines' nimelise küla lähedal olid nad pidanud matma isand Bartholomeuse , kes oli aastaid ausalt , ihu ja hingega Võluteatrit teeninud , oma ootamatute väljavõlumiste peale linadekuhila alt ja tormiliste vaimustushüüete peale ainult naljakalt kõrvu ja mokkasid liigutanud . </s> <s> Tema jänkusüda lakkas tuksumast , ta oli elanud väärikat elu , kasvatanud selga halli kasuka , mille ta oli selgi sügisel hoolsalt valge vastu vahetanud , nagu oleks tal ikka tarvis rebaste kihvade eest flaami lume sisse pakku pugeda . </s> </p>
<p> <s> Nad kaotasid isand Bartholomeuse ja ehk tegi see tõepoolest Gretheli nukramaks ja vaguramaks . </s> <s> Neil kõigil oli ustavast jänesest kahju ja kaotusevaluga puges põue üha selginev arusaam , et Grethelgi on neist varsti lahkumas . </s> <s> Õieti oli ta juba osake Võluteatrist ja sagedasti mõtles Gunard kibedusega , milliseid trikke küll saanuks Gretheliga lavastada , milliseid süütamisi ja tuledemöllu ... </s> <s> Vahel ta küsis endalt , et kas see oleks ikka õige olnud , kui sellist ebamaist annet niiviisi lõbustamiseks kasutada . </s> <s> Ja veel sagadamini mõtles ta kurbusega , et kui Grethel neist lahkub , siis jääb üks inimene Võluteatris lihtsalt vähemaks . </s> <s> Tüdruk sobis sinna - oli Gunard kindel - ja hakkaks aegamööda üha rohkem sobima . </s> <s> Ka Aidanniga , kui too kasvab ja sirgub . </s> <s> Vaimusilmas nägi vanamees tulevikus mööda teid logisemas Aidanni Võluteatrit - oma poja Võluteatrit , milles Catarina asemel askeldab ja toimetab Grethel . </s> </p>
<p> <s> Gunard ei kujutanud täpselt ette , mida ta ütleb magister Friasele või kuidas ta tolle üldse üles leiab . </s> <s> Parun del Rusticato kirja säilitas ta vankris , ja kuigi sel polnud ei allkirja ega pitserit , lootis ta paberist siiski abi . </s> <s> Aga mis siis , kui isand Frias leiab , et Grethel on tõepoolest nõid , kes suudab käskida tuledeemoneid ? </s> </p>
<p> <s> Ent muud võimalust ei olnud , tuli minna Bordeaux'sse ja loota kõige paremat . </s> <s> Kevadel , kui algavad maipühad , astuvad nad rohketel pidustustel taas rahva ette , kas siis Gretheliga või ilma . </s> <s> Talv on rändtruppidel kõige parem mööda saata lõbusate ülikute juures , kuid Gunard polnud ühtegi sellist veel kohanud . </s> </p>
<p> <s> Ühel õhtul lõkke ees , kui järgmisel hommikul võisid nad juba Bordeaux' väravate taha jõuda , küsis Grethel ootamatult Gunardilt : " Mida sa tead Uuest Maailmast ? " </s> </p>
<p> <s> " Mitte just palju , " vastas Gunard . </s> <s> " Aga miks sa küsid ? " </s> </p>
<p> <s> " Meie külast võeti kunagi sinna sõjasulaseid . </s> <s> Keegi ei tulnud tagasi . </s> <s> Ja see magister Frias pidi ju ka nõidasid ... " </s> </p>
<p> <s> " Oled sa selle pärast mures ? " </s> </p>
<p> <s> " Ma ei tea . </s> <s> Ei oska midagi arvata . " </s> </p>
<p> <s> " Noh , ma arvan , et sa ei peaks kartma , " ütles Gunard rohkem enda kui tüdruku lohutuseks . </s> <s> " Magister Frias on hea inimene , ja kui keegi maailmas suudab sulle kaitset pakkuda , on see tema . </s> <s> Ja sinna minnaksegi selleks , et mitte tagasi tulla . </s> <s> Tean , et Uus Maailm on väga pika meresõidu kaugusel ja et seal on metsalised , kes ehivad ennast sulgedega , sõdivad vapralt ja söövad inimesi . </s> <s> Seal on palju vaba maad ning vähe krahve ja isandaid , keda peaks päevast päeva teenima . " </s> </p>
<p> <s> " Kuidas nii , et ei ole ? " </s> </p>
<p> <s> " Räägitakse , et kuna maad on seal nii palju , siis ei õnnestu ühelgi parunil kedagi enda võimu all elama sundida . </s> <s> Nende maad on ju siin - Vanas Maailmas , nagu öeldakse - ja kõik lihtsad inimesed on nendel maadel sündinud . </s> <s> Seal aga pole sellist maad , mida mõni parunisugu oleks iidsetest aegadest valitsenud , maa on vaba ja kõikide oma . </s> <s> Seepärast parunid sinna ei lähegi . </s> <s> Lähevad käsitöölised ja seiklejad . </s> <s> Uues Maailmas on paljudele uusi võimalusi . " </s> </p>
<p> <s> " Kas maa polegi siis nende metslaste oma ? " </s> </p>
<p> <s> " Noh , nemad on sealt välja aetud . </s> <s> Kaugematesse metsadesse . " </s> </p>
<p> <s> " Ma mõtlesin , et see peaks ju nende oma olema ? " </s> </p>
<p> <s> " Nad pole ristiinimesed , " vastas Gunard ebalevalt . </s> <s> " Ja elavad elajalikul kombel . </s> <s> Kuidas saakski maa nende oma olla ? " </s> </p>
<p> <s> " Elajalikul kombel ? " </s> </p>
<p> <s> " Jah , nad on metslased , poolinimesed , täielikud barbarid . </s> <s> Ohverdavad teisi inimesi , põletavad neid elusalt ja ... hmm ... jah , olgu peale , nii on , " kohmetus Gunard . </s> </p>
<p> <s> Grethel kehitas õlgu . </s> <s> " Kuid Vahimehed ? </s> <s> Kas neid on Uues Maailmas ? " </s> </p>
<p> <s> " Ma tõesti ei tea , " kahetses Gunard . </s> <s> " Võib-olla on . </s> <s> Aga ma ei usu hästi . </s> <s> Sest muidu ju ei saadaks isand Frias päästetud nõidu sinna . " </s> </p>
<p> <s> " Aga miks ta seda üldse teeb ? " ei jätnud tüdruk oma pärimisi . </s> </p>
<p> <s> " Raamatus , mida ma lugesin , räägib ta , et kuna nii palju süütuid inimesi saadeti nõidumise pärast surma , ei suutnud tema seda enam taluda . " </s> </p>
<p> <s> " Aga kas mina , " tüdruk kõhkles hetke , " olen ka süütu ? " </s> </p>
<p> <s> " Muidugi ! " hüüatas Gunard kohe , " muidugi oled sa süütu ! " </s> <s> Kohendas siis tuld ja lisas hetke pärast : " Kuid sa pead vaatama enda sisse ja küsima seda endalt , et kas sa leiad oma hingel mõne patu , mille eest sa vääriksid surma . </s> <s> Nii peavad kõik inimesed tegema , tegelikult . </s> <s> Ma olen kindel , et enamik ütleks , et nad on süütud . </s> <s> Ometi tapetakse neid iga päev ja tihtipeale ei küsi keegi hukatava arvamust . </s> <s> Vahimeeste silmis oled sa süüdi . " </s> </p>
<p> <s> " Ma ju tõesti suudan tuld süüdata . " </s> </p>
<p> <s> " Aga oled sa selles süüdi ? </s> <s> Oled sa seda endale palunud , et kurja teha ? </s> <s> Oled sa sellega kurja teinud ? </s> <s> Oled sa üldse kurja teinud ? " küsis Gunard agaralt , rüüpas veinisõõmu ja silus habet . </s> <s> " Mina ei saa sind tulesüütamise eest hukka mõista . </s> <s> Ja ma olen nõus igale inimesele vastu kolu andma , kes ütleb , et selles on sinu süü ja kurjus . " </s> </p>
<p> <s> Nad istusid vaikides , Rico juba norskas vankris ja Catarina kloppis patju ning tekke . </s> <s> Oli mõnus ja hubane tunne . </s> <s> Rico oli oma tulerauaga lõkke süüdanud , nagu ta seda alati tegi , sest tema oli ju Tule Käskija , või vähemalt oli ta seda etendustes ikka veel edasi , hoolimata sellest , et nüüd oli neil Grethel . </s> <s> Rico oli alati see , kes lõkke süütas . </s> </p>
<p> <s> Grethel tõmbas põlved mõtlikult keha vastu , toetas neile käed ja lõua . </s> <s> " Ma ei taha sinna Uude Maailma , " ütles ta lõpuks ja nuuksatas . </s> <s> Aidann istus teisel pool lõket . </s> </p>
<p> <s> " Me ei tea ju , mida isand Frias sinuga ette võtab . </s> <s> Ega ta sind tingimata ei pea Uude Maailma saatma . </s> <s> Ehk on Akvitaaniaski mõni turvaline koht , " arvas Gunard . </s> </p>
<p> <s> " Ma ei taha üldse kuhugi , " sõnas Grethel . </s> <s> " Ma tahan teatrisse jääda . " </s> </p>
<p> <s> " See meeldiks mullegi , " ohkas Gunard . </s> <s> " Aga Vahimehed on sul kannul . </s> <s> Meie läheme oma teatriga Alam-Antrauschi ja teistesse põhjapoolsetesse maadesse tagasi . </s> <s> Ja seal ei saa me sind kaua varjata . " </s> </p>
<p> <s> " Äkki on Uues Maailmas ka teatreid tarvis ? " hüüatas Aidann äkki . </s> </p>
<p> <s> Gunard ei osanud selle peale midagi kosta . </s> <s> Ta raputas pead ja kohendas lõket . </s> <s> " Me keegi ei taha , et Grethel ära läheb . </s> <s> Ent selline on saatus ! </s> <s> Bordeaux's korraldame tema auks ühe vägeva peo ja ... " </s> </p>
<p> <s> " Või pidu sulle tarvis ! " hüüatas vankriuksele ilmunud Catarina . </s> <s> " Muust ei mõtle kui ainult pidudest , vana ront ! </s> <s> Kasi magama , küll ma teen sulle pidu ! " </s> </p>
<p> <s> Gunard ei hakanud vaidlema , heitis vaid pilgu Grethelile ja Aidannile , noogutas Catarinale ja kobis vankrisse . </s> <s> Noored jäid lõkke ette üksi ja vaikisid tükk aega . </s> </p>
<p> <s> " Miks sa seda küsisid , kas Uude Maailma on teatreid tarvis ? " päris Grethel lõpuks . </s> </p>
<p> <s> " Niisama , " kostis Aidann . </s> <s> " Mulle meeldiks küll seda maad näha . " </s> </p>
<p> <s> " Sa oleksid nõus sinna minema ? " </s> </p>
<p> <s> " Mis seal vahet , kus trikke teha ja etendusi anda ? " küsis Aidann vastu . </s> </p>
<p> <s> " Aga kui pole vahet , miks sa siis tahad sinna minna ? " </s> </p>
<p> <s> " Ma ei taha ju , kui ... " </s> </p>
<p> <s> " Kui ? " </s> </p>
<p> <s> " Noh , kui pole mõtet minna . " </s> </p>
<p> <s> " Kuid siis , kui magister Frias mind sinna saadab , kas siis on ? " </s> </p>
<p> <s> " Gunard ütles , et meil kõigil on kahju sinust lahkuda . </s> <s> Ma siis mõtlesingi , et miks me peaksime lahku minema , kui meiegi võiksime Uude Maailma seilata , " seletas Aidann ebalevalt . </s> <s> " Uues Maailmas on uued võimalused . " </s> </p>
<p> <s> " Aga mitte Gunardi jaoks . </s> <s> Kuulsid ju , et seal on vähe paruneid aga Gunard tahab ... " </s> </p>
<p> <s> " Õuenäitlejaks saada , " ohkas Aidann . </s> <s> " Tema sinna ei läheks , ta on kunstnik , mitte seikleja . </s> <s> Ikkagi arvan ma , et Uues Maailmas on kindlasti väga huvitav . " </s> </p>
<p> <s> " Jah , väga huvitav . </s> <s> Sealt ei tulda kunagi tagasi ... </s> <s> Mida ma seal üksinda peale hakkaksin ? </s> <s> Mulle on teatris meeldima hakanud , Aidann . </s> <s> Ma tahaks tõesti näitlejaks saada . </s> <s> Gunard on ka öelnud , et Hermione osa ja mõned teised on mul hästi välja tulnud . </s> <s> Ta oli väga üllatunud , kui hästi . </s> <s> Mul on annet . " </s> </p>
<p> <s> " Ka minu meelest tuled sa hästi toime , " ütles Aidann õhinal . </s> <s> " Muidugi , sa pead veel palju õppima ja mina olen nõus sind õpetama . </s> <s> Hermione kohta arvan minagi , et esimese etteastena oli see hiilgav . " </s> </p>
<p> <s> " Vist sellepärast , et ma tundsin selles naises nii palju ennast . </s> <s> Ta oli kaotanud kõik armsamad ja tundis end nii üksikuna , " mõtiskles Grethel . </s> </p>
<p> <s> " See on väga oluline ! </s> <s> Et sa ennast temana tundsid . </s> <s> Aga Hermionet ja Amlithit me vist niipea enam ei mängi . </s> <s> Vähemasti pole ma kuulnud Gunardit sellest rääkimas , kuigi varem ta ainult selle tüki üle mõtteid mõlgutaski ... " </s> <s> Aidann vakatas . </s> <s> Talle meenus öö Broughtenis , kus hirmust poolsurnud Grethel oli talle ööseks kaissu pugenud ja tema tundis ennast esimest korda elus rüütlina , kes laotab oma kaitsva kilbi üle õnnetu neitsi . </s> </p>
<p> <s> " On ta sinu käest Broughteni kohta küsinud ? " päris Grethel väga vaikselt . </s> <s> See oli esimene kord , kus nad seda ööd meenutasid . </s> </p>
<p> <s> " Ei , " sõnas Aidann kindlalt . </s> <s> " Ei ole ... </s> <s> Mida seal oligi küsida ? </s> <s> Ta ei teadnud ju . " </s> </p>
<p> <s> " Ei teadnud mida ? " </s> </p>
<p> <s> " Seda , et sa nägid seda meest , kes raha tõi ja ... ära ehmusid . " </s> </p>
<p> <s> Grethel sulges silmad ja väristas ennast . </s> <s> " See hakkab tasapisi üle minema , tead , " ütles ta . </s> </p>
<p> <s> " Mis hakkab ? " </s> </p>
<p> <s> " See kohutav hirm . </s> <s> Ma pole elu sees kunagi nii väga kartnud . </s> <s> Nägin seda seal ja oleks peaaegu minestanud . </s> <s> Minestasingi vist . " </s> </p>
<p> <s> " Minestasid ? </s> <s> Minu meelest mitte . </s> <s> Sa kargasid ju vankrisse , värisesid üleni , kartsid ja ... " </s> </p>
<p> <s> " Ja ? " </s> </p>
<p> <s> " Noh , ma lohutasin sind veidi ja sa jäid magama . " </s> </p>
<p> <s> " Sina , ja lohutasid mind ? " tegi Grethel näo , nagu ei usuks . </s> <s> Aga võib-olla ei uskunud ka . </s> </p>
<p> <s> " Nojaa , sa sonisid midagi surnutest ja põlemisest ... " </s> </p>
<p> <s> " Ega sa pole sellest kellelegi rääkinud ? " </s> </p>
<p> <s> " Ei ole . " </s> </p>
<p> <s> " Aitäh , Aidann . </s> <s> Ma ise ei mäleta tollest ööst tõesti palju . </s> <s> Läksin vankrist välja ja siis korraga oli see surnud mees minu ees . </s> <s> Ta rääkis ... rääkis minuga , see rohelises vammuses mees . </s> <s> Ütles , et ma olin hea Clotilde . </s> <s> Kuid ma mängisin ju Hermionet ? </s> <s> Ja ma ei saanud sellest aru . </s> <s> Aga ometi taipasin kohe , et see oli viirastus , mitte päris inimene . </s> <s> Ma nägin , tundsin seda , mõistad ? </s> <s> Ta isegi haises nagu surnu . " </s> </p>
<p> <s> " See ei saa nii olla , " sõnas Aidann kindlalt . </s> <s> " Ma olen ise ka seda meest Genterdamis näinud . </s> <s> Ta oli täitsa harilik inimene ... " </s> <s> Ja äkitselt poiss vakatas . </s> </p>
<p> <s> " See oli viirastus ! " raius Grethel . </s> <s> " Ta oli surnud ! </s> <s> Nägi välja nagu päris inimene , aga tegelikult oli ta surnud . </s> <s> Ma tundsin seda ! </s> <s> See oli nii jube ja ma ei saa siiani luupainajatest lahti , ikka veel näen teda unes ja kardan . " </s> </p>
<p> <s> " Aga kui ta tõepoolest oli viirastus või surnuist üles tõusnud , siis kuidas meie seal Genterdamis seda ei näinud ? " </s> </p>
<p> <s> " Kuidas mina seda tean ? </s> <s> Äkki te ei vaadanud korralikult . " </s> </p>
<p> <s> " Selle mehe silmad ei pilkunud , " sõnas Aidann . </s> <s> " Mulle tuli see nüüd meelde . </s> <s> Ma vaatasin talle otsa , kuid tal olid sellised ... surnud silmad . </s> <s> Ei pilkunud mitte põrmugi . </s> <s> Nii ei saa ju olla ! " </s> </p>
<p> <s> " Ma ei näinud tema silmi . </s> <s> Ei jõudnud neid vaadata . </s> <s> Kohe , kui ta ilmus , sain ma aru , et ta on surnud . </s> <s> Ma lihtsalt nägin seda ja sain sellest aru ! </s> <s> Temas polnud põrmugi elu . </s> <s> Ma vist isegi süütasin ta ... " </s> </p>
<p> <s> " Ikkagi on see võimatu , " ei nõustunud Aidann . </s> <s> " Mis surnud , see surnud . </s> <s> Surnu ei saa ju raha tuua . " </s> </p>
<p> <s> " Kui tal needust peal ei ole , " sosistas tüdruk . </s> <s> " Kui on needus , siis saab küll . " </s> </p>
<p> <s> " Missugune needus ? " </s> </p>
<p> <s> " Ma olen kuulnud , et surnud , kel on palju raha , kes on selle raha vale , valskuse ja petmisega kokku ajanud , ei saa surmas enne rahu , kui on selle õiglaselt ära kulutanud . " </s> </p>
<p> <s> " Aga mida õiglast võis olla selle meile andmises ? " </s> </p>
<p> <s> " Surnu õiglus ja meie õiglus võivad olla erinevad asjad , Aidann , " vastas tüdruk . </s> <s> " Ta arvas , et ma mängisin Clotilde'i , ja ehk oligi see tema arvates õiglus . </s> <s> Kui ta oli elus koletis , siis miks peaks ta surmas parem olema ? " </s> </p>
<p> <s> " Ma ei tea seda , " vastas Aidann . </s> <s> Ja mõtles sellele , kuidas hirmunud tüdruk oli vankrisse tormanud , otse tema kaissu , ja hommikuni seal lebanud , maganud ja poiss oli loendanud tema südametukseid . </s> <s> Nagu ammutanuks ta sellest tukslemisest vastuseid tuhandetele küsimustele , mis ta peas tiirlesid , tuhandetele küsimustele , millest mõningatele vastuseid oli ta hakanud aimama külapeol Soubou's . </s> </p>
<p> <s> " Ma olen sellest saati kartnud , " rääkis Grethel edasi , " et ühel ööl ilmub ta uuesti . </s> <s> Tihti olen ärkvel lebanud ja kujutanud ette , et mida ma tunneks , kui ta jälle tuleb . </s> <s> Ja mida ma siis tegema peaks ? " </s> </p>
<p> <s> " Sedasama , mida esimenegi kord , " arvas Aidann . </s> <s> " Ma ju ajasin su hirmu ära . " </s> </p>
<p> <s> " Sina ? </s> <s> Kuidas sina võisid mu hirmu ära ajada ? " tegi Grethel jälle suured silmad . </s> </p>
<p> <s> " Kas sa siis ei mäleta või ? </s> <s> Ma kallistasin sind niikaua , kuni su hirm üle läks ja sa magama jäid . " </s> </p>
<p> <s> Tüdruk ei öelnud tükk aega midagi . </s> <s> Võib-olla ta tõesti ei mäleta seda , mõtles Aidann . </s> <s> Aga ometi ta kutsus mind ju nimepidi . </s> <s> Nii et tol hetkel pidi ta aru saama , mida teeb . </s> </p>
<p> <s> " See Bordeaux , " sõnas Grethel lõpuks , nagu poleks nad üldse rääkinud ööst Broughtenis , " on suur linn , eks ole ? </s> <s> Kui ma leiaksin seal mingit tööd , siis ei peaks ma ju Uude Maailma minema . </s> <s> Ja kes taipakski mind sealt otsida ? </s> <s> Ma võiksin seal rahulikult elada , ilma et keegi mind puutuks . </s> <s> Mis sa arvad ? " </s> </p>
<p> <s> " Ma ei tea . " </s> </p>
<p> <s> " Ma usun küll . </s> <s> Kuid ma ei tahaks seal üksi olla . </s> <s> Aga küllap ma leian seal kellegi , kelle juures elada . </s> <s> Pealegi , ma oskan ju laulda ja tantsida . </s> <s> Pilli mängin ka natuke . " </s> </p>
<p> <s> " Bordeaux's on õukond . </s> <s> Seal tuleb mängida rohkem kui natuke . " </s> </p>
<p> <s> Grethel mõtles selle üle järele . </s> <s> " Jah , " ütles ta . </s> <s> " Küllap on sul õigus . </s> <s> Aga tead mis ? </s> <s> Ma usun oma õnne . </s> <s> Ja sinu , Gunardi , Rico ja Catarina õnne samuti . </s> <s> Head ööd , ma lähen nüüd magama . " </s> </p>
<p> <s> Aidann kustutas lõkke ja läks varsti tüdrukule järele . </s> </p>
<p> <s> Grethel ei maganud veel . </s> <s> Aidann teadis seda , sest oli õppinud ära tundma neiu rahulikku pikaldast hingamist , kui ta magas . </s> <s> Kostis ainult Rico vaikset norskamist . </s> <s> Nad lebasid teki all , teine teisel pool Punast merd ja mõtlesid omi mõtteid . </s> </p>
<p> <s> Varavalges hakkas Võluteater liigutama . </s> <s> Aidann käis jõe ääres hobuseid jootmas ja pesemas . </s> <s> Vana ruuna , kes vedas peavankrit , jättis ta veel vee äärde ja rakendas teise hobuse oma vankri ette . </s> <s> Seejärel läks ta ruuna järele ja Grethel tuli temaga kaasa , et vees nägu loputada . </s> <s> Vesi oli külm , ent värskendav , neiu pritsis seda endale pähe , võdistas külmast õlgu ja jõi isegi sõõmu . </s> <s> Ta ei kiirustanud , vahetas siis poisiga pika pilgu ja taipas , et Aidanngi tahab täna kõike väga aeglaselt teha . </s> <s> Lõpuks sikutas Aidann hobuse veest välja , seadis talle päitsed pähe ja hakkas hobust mööda kaldajärsakut laagriplatsi poole üles vedama . </s> </p>
<p> <s> Vennad Bertrand ja Philippe sidusid Catarinat ja Gunardit ühte tompu kinni , neile olid tropid suhu pandud ja Gunardi nägu oli verine . </s> <s> Nicklas ja prokuraator Andreas istusid oma hobustel . </s> <s> Keegi ei rääkinud sõnagi , ainus hääl oli seotavate vangide rahmeldamine ja tasased matsud , mida nad Vahimeeste käest said . </s> <s> Ricot polnud näha . </s> </p>
<p> <s> Aidann seisatas jahmunult nõlval , ta keha kattus külma higiga . </s> <s> Tal kulus lühidaim viiv aega , et jõuda selgusele , mis toimub . </s> <s> Ruun korsatas . </s> <s> Gunard pööras pead ja nägi Aidanni - hetk enne kui Vahimehed . </s> <s> Kuid just sel hetkel lasid nad oma haarde nõrgemaks ja Gunardi jõuline küünarnukilöök paiskas Bertrandi pikali . </s> <s> Ühe ropsuga sai vanamees vabaks , rebis tropi suust ja röögatas : </s> </p>
<p> <s> " Aidann ! </s> <s> Jookse ! " </s> </p>
<p> <s> Catarina kukkus köidikust vabanedes liivale põlvili ja haaras Philippe'il ümber jalgade . </s> <s> Vahimees rapsis kätega õhku ja langes selili . </s> </p>
<p> <s> Aidann tundis oma kukla taga hingamist , sai aru , et Grethel on seal , et neid mõlemaid on nähtud . </s> <s> Ta käed krabasid kramplikult ratsmeid , ruun astus veel ühe sammu , et koduse vankri poole minna . </s> </p>
<p> <s> Samal hetkel ... </s> </p>
<p> <s> Samal hetkel rabas vend Nicklas sadulas mõõga , kummardus hoovõtuks ja naelutas ühe hoobiga Catarina maa külge kinni . </s> <s> Kui mees kehast mõõga välja tõmbas purskas naisest verd , ja vahimehe mantel värvus ühe hetkega punaseks . </s> <s> Vend Philippe ajas ennast püsti , Gunard virutas tõusvale vend Bertrandile rusikaga näkku ja pistis metsa poole jooksma . </s> <s> " Aidann ! " karjus ta " Kao siit , põgene ! " </s> </p>
<p> <s> Prokuraator Andreas - kõhetu , pikkade valgete juustega kuju mustal hobusel - andis ratsule kannuseid , ja hakkas liikuma Aidanni ja Gretheli suunas . </s> <s> Aidann kargas ruuna selga , tundes klompi kurku tõusmas ja neiu käsi ümber jalgade haaramas . </s> <s> Vana ruun ei kanna kolme , jõudis ta mõelda . </s> <s> Vaevu kannab kahtegi , aga kolme kindlasti mitte , me lihtsalt ei mahu . </s> <s> Kui kiirelt loomale kannad kõhu alla puurida jõuaks ta ehk Gunardini , saaks aidata vanamehe hobuse selga ja kaduda päästva metsa poole . </s> <s> Ehk oleks üks ja õhkõrn võimaluski . </s> </p>
<p> <s> Aga ta ei saa Grethelit maha jätta . </s> <s> Vaevalt jõudis Aidann seda mõelda , kui nägi , et vend Nicklas suundus rahuliku kapakuga Gunardi poole . </s> <s> Vanamees lonkas , aga jooksis meeleheitlikult , karjus ja nuttis . </s> <s> Ta liikus edasi , kaugemale Aidannist ja Grethelist , kaugemale , et poisile valikut võimalikult lihtsaks teha . </s> </p>
<p> <s> Gretheli käed klammerdusid Aidanni vöö ümber , poiss viskus tahapoole , et haarata neiu pihast ja tõmmata ta hobuse selga . </s> </p>
<p> <s> Andreas möödus hobusel teisest vankrist , kui selle tagumine uks avanes ja sealt lendas välja tulekera . </s> <s> See sooritas meeleheitliku hüppe - üleni põlev inimene , kelle suust sööstsid välja leegid - otse vend Andrease hobuse poole , ja maandus Andrease taha laudjale . </s> <s> Tajudes tuld , ajas loom end tagajalgadele , hirnahtas ja paiskas ratsaniku sadulast . </s> <s> Rico nägi sel hetkel kohutav välja , immutatud vammus lõõmas peene sinise leegiga ja suuõõnes asuvast pähklikoorest paiskus tuld . </s> <s> Temagi kukkus , ajas end kohe püsti ja lasi lendu järgmise tulepahmaka . </s> <s> Otse näkku Vahimehele , kes karjatas , kattes näo kätega . </s> <s> Ka taamal seisvate Bertrandi ja Philippe'i hobused hirnahtasid ja trampisid paaniliselt jalgu . </s> <s> Veel hetk ja Rico jooksis põlvitava ning kahe käega näost kinnihoidva vend Andrease juurde , et teda ilmselt vana ja roostes butafoorsel mõõgaga haavata . </s> <s> Aga ta ei jõudnud Vahimeheni . </s> </p>
<p> <s> Bertrand , kes ta ilmselt ära tundis , heitis põlvelt pistoda , mis tungis läbi leekide Rico selga . </s> <s> Mõned sammud enne valust röökiva Andreaseni jõudmist varises ta kõhuli , rapsis kätega kramplikult liiva ning jäi tõmmeldes lebama . </s> </p>
<p> <s> Grethel oli Aidanni taga hobusel ja nad sööstsid metsa poole , Gunardist vastassuunas . </s> <s> Aidann karjus kõige valjemal häälel hobuse pea kohale kummardudes loomale kõrva , et see ehmatusest end kiiremini liigutaks . </s> <s> Pead pöörates nägi ta viimase pilguga , et vend Nicklas oli jõudnud Gunardile väga lähedale , rabanud sadula küljest sõjahaamri ja tõstnud relva surmahoobiks . </s> <s> Bertrand ja Philippe jooksid hobuste poole , kes endiselt tulehirmust tramplesid . </s> <s> Rico vammus miilas veel ja ta jalad visklesid viimastes krampides . </s> <s> Catarina ei liigutanud . </s> <s> Aidann jõudis seda kõike ühe pilguga näha ja sedagi , kuidas äkki tõusid Vahimeeste hobuste ümber maast leegid , mis pöörase jõuga taeva poole viskudes loomi kõrvetasid . </s> <s> Poiss tundis , kuidas Gretheli käed ta piha ümber kuumenesid , kuidas tüdruk jõuetult ohkas ja ta pea ratsaniku õlale vajus . </s> <s> Gretheli ihu ja käed olid tulikuumad . </s> <s> Nii kuumad , et hetkeks kartis poiss , kas mitte Grethel tedagi ei süüta . </s> </p>
<p> <s> Edasi tulid vastu nägu löövad oksad , vana ruuna kabjamüdin mööda liivaseid künkaid , meeleheitlikud tõmbed ohjadest , et hirmunud loom vastu puid ei tormaks , silme ees hüplevad ja segased pildid puudest , teest , mätastest . </s> <s> Põgenemine , põgenemine . </s> <s> Ta kuulis enda tagant hõikeid , hüüdeid , sajatusi , ent neil oli edumaa , ehk ainult viivupikkune , kuid siiski edumaa . </s> </p>
<p> <s> Aidann teadis ainult , et siin on mets , kuskil selle taga Garonne ja lisajõgi , heinamaad , mida ta oli kaugelt silmanud , ja mingi küla ja klooster . </s> <s> Kuskil nende taga on aga neli suurt ja tugevat sõjahobustega rüütlit . </s> <s> Küla ei tähendanud pääsemist . </s> <s> Ta tundis , kuidas pisarad kurku tõusevad , lootusetu raevu ja jõuetuse pisarad , vaimusilmas nägi ta veel kord mõõgahoobi all maha varisevat Catarinat , tõmblevat ja hõõguvat Ricot , Gunardit , keda ta oleks võinud ja jõudnud ehk päästa , kuid oli tema asemel eelistanud seda neiut siin tema selja taga sadulas , keda ta vaevu tundis . </s> <s> Ta oli jätnud oma isa Vahimeeste küüsi ja nüüdseks oli temagi juba surnud , Vahimehe sõjahaamri löök oli kindlasti ta pea purustanud . </s> <s> Ta oli jätnud kõik ja aidanud põgeneda sel tüdrukul . </s> <s> Aga samas teadis ta , et see pole tema otsus . </s> <s> Selle otsuse olid teinud Rico , Gunard ja Catarina sõnatul kokkuleppel sel hetkel , kui Vahimehed neile peale juhtusid . </s> <s> Nad olid selle teinud , kasutades ära õnneliku juhuse , et Aidann ja Grethel olid hobusega jõe ääres . </s> <s> Nad olid ohverdanud oma elu , et pääseksid just nemad . </s> <s> Ka Rico võinuks vankri tagauksest metsa putkata , ta oli noor ja tugev , jõudnuks joosta ja ehk poleks teda jälitatudki , sest nad otsisid ju ainult tüdrukut . </s> <s> Seevastu oli Rico tõmmanud selga oma kuulsa ürbi , valanud selle üle põleva vedelikuga , teades , et piisavalt imbumata võib riie põleda ja ihule haiget teha , sellest mitte hoolinud , ja Vahimehele kallale karanud . </s> <s> Lootusetuks võitluseks , mille ainsateks tulemusteks said olla vaid need mõned üksikud hetked , et Grethel ja tema , Aidann , jõuaksid põgeneda . </s> <s> Nad olid teinud oma otsuse samasugusest tundest nagu Aidanngi , kes ei sööstnud päästma Gunardit , vaid aitas hobuse selga Gretheli ja pööras looma teise suunda . </s> <s> Gunardist eemale . </s> <s> Mõnikord on sellised otsused sinus ammu olemas ja sa ise ei olegi neist teadlik . </s> <s> Ja et kui sa oled nad teoks teinud , saad aru , et talitasid ainuõigel viisil . </s> <s> Jah , sa kahetsed , kuid veelgi rohkem kahetseksid siis , kui oleksid põgenenud üksi või Gunardiga . </s> <s> Kas tõesti see öö Broughtenis , mil Aidann oli loendanud tüdruku südametukseid , kas tõesti see süütu suplus , mil ta oli neiu paljast ihu oma pihkude all tundnud , need nääklemised ja vaidlemised , narritamised ja vestlused vankris , tantsud Soubou's ja - kuidas ta saanuks seda unustada ! - Anne'i rohmakas suudlus ja tema ihu kutsuv , peibutav ja kõike unustama panev pehmus , mis kõneles tõtt naisterahvast , olid sundinud Aidanni reetma oma isa ja pagema ühe külaplikaga ? </s> </p>
<p> <s> Pagema kuhu ? </s> <s> Kuhu oli neil minna ? </s> <s> Ilma rahata , vana hobusega , kes paari sammu järel väsimusest ja pingutusest kokku vajub . </s> <s> Gunard , Catarina ja Rico olid surnud . </s> <s> Nad olid üksi . </s> </p>
<p> <s> Üksi võõral maal , rahata , jälitatud Vahimeestest . </s> </p>
<p> <s> Ja põgenesid , et päästa kõige kallim , ainus väärtuslik , mis neile jäänud . </s> </p>
<p> <s> Oma elu . </s> </p>
<p> <s> TEINE RAAMAT </s> </p>
<p> <s> PALVERÄNDURID </s> </p>
<p> <s> IX Maa mere ääres </s> </p>
<p> <s> Bordeaux' linn asub Garonne'i jõe kaldail , mis ühineb peagi Gironde'i jõega , et voolata Biskaia lahte . </s> <s> Läbi selle tormise ja tujuka Atlandi ookeani sopi purjetavad laevad igale poole üle maailma , ka Uude Maailma , kuhu iga aastaga üha rohkem inimesi teele asub , et teisel pool vett uut õnne otsida . </s> <s> Paljud sõdade käigus vaesustunud väikeaadlikud müüsid oma armetu maalapi , võtsid kaasa kokku mõned relvad ja riided ning läksid , järgnedes oma kuninga kutsele . </s> <s> Palju lihtrahvast tekkis sadamatesse ja pani oma nime laeva munsterrolli kirja , makstes kõik säästud kaptenile ja astudes laevalaele lootuses leida Uuest Maailmast rohkem õnne ja vedamist . </s> <s> Paljud ei jõudnud kohale , sest ookeanil olid omad tujud . </s> <s> Aga sellest hoolimata kerkisid Bordeaux' verfidel igal aastal uued karavellid , et kevadel või suvel teele asuda - ajal , mil ookean on leebem . </s> <s> Uhkelt mööduvad ookeanilaevad Gironde'i jõe väikestest kalapargastest , mis toidavad Akvitaaniat mereandidega , ja kaubalaevadest , mis ilmast ja aastaajast hoolimata veavad Inglismaale ja Flandriasse Bordeaux' veinilaadungeid ning võtavad suuna läände . </s> </p>
<p> <s> Linn - omapärane sisemaasadam - laiub kahel Garonne'i kaldal , mille säng on võtnud kuusirbi kuju . </s> <s> Iga aastaga sirutab linn üha enam oma haarmeid laiali - väikesed farmid ja põllulapid ulatuvad kaugele linnamüüride taha , mida juba aastakümneid pole ükski vaenuvägi rünnanud . </s> <s> Lõunaosas , sirbi sisekaares , mis embab peaaegu tervenisti ümbritsevat mäestikku , asub linna süda - kobaras kägarduvad kitsad ja kõverad puuhoonetega ääristatud tänavakesed . </s> <s> Põhja poole üle jõe jäävad võimsad lossid , mida rikastunud kaupmehed üksteise ületrumpamiseks aastast aastasse ehitavad . </s> </p>
<p> <s> Garonne'i kalda põhjaosa ümbritsevad suured väljakud , nende seas ka Place des Quinconces , iga-aastaste laatade ja väljanäituste koht . </s> <s> Veidi eemale jäävad Sainte Croix' katedraal , romaani stiilis Saint Seurin'i basiilika meister Bredomois' loodud kaunite freskodega , Hotél de Ville , kus asuvad peapiiskopi ameti- ja eluruumid , ülikool ja raamatukogu oma hindamatute käsikirjadega . </s> </p>
<p> <s> Kunagi - loendamatuid aastaid tagasi - elas siin kangekaelne keldi hõim akvitaanid , keda roomlased kutsusid Bituriges Vivisci ja kes hakkasid oma kantsis vallutajatele kõvasti vastu , hiljem aga leppisid uue ülemvõimuga ja tegid linnast õitsva kaubanduskeskuse . </s> <s> Nad võtsid omaks vallutajate keele , kohandades seda veidi oma kõnepruugiga , võtsid omaks , et elavad nüüd Acquitania Secunda nimelise provintsi pealinnas Burdigalas , ja ei tõrkunud ka vastu - enamasti - kui druiidide pühapaigad maha raiuti . </s> <s> Elul polnud väga vigagi , sest vallutajad kosisid nende naisi ja segunesid kohalikega . </s> <s> Roomlased tõid ka viinamarjaistandused ja nende vastu polnud küll kellelgi midagi , eriti siis , kui nad olid uue joogi ära proovinud . </s> <s> Varsti polnud enam vahet ega tähtsust , kas kellegi suguvõsa ulatub kunagise pealiku Viviscitorixinini , peamiselt luges see , et sa kandsid rooma nime . </s> <s> Maa toitis ja kattis endiselt , roomlaste valitsus avas uued kaubateed , rikkus voolas Burdigalasse ja seda ei häbenenud keegi . </s> <s> Lugdunum valitses nende üle - kants kuskil põhja pool . </s> <s> Ega polnud akvitaanlastel suurt lugu ka sellest , et roomlased neid maid pidevalt tükeldasid , ümber jagasid ja siis jälle kokku liitsid , pannes nii aluse aastasadade pärast algavatele Akvitaania jagamistele , mis põhjustasid suuri segadusi ja isegi sõdu . </s> <s> Roomlased olid need , kes tekitasid mitu Akvitaaniat - Acquitania Prima , Acquitania Secunda ja Novempopulani , arvates nende külge ja sisse ümbruskondseid maid nii idas , põhjas kui lõunas . </s> </p>
<p> <s> Järgmistena tulid germaanlased ja nendega oli ju niigi alalõpmata sõditud - miks siis mitte teha seda Rooma poolt juhituna ? </s> <s> Viviscitorixini sugulaste järeltulijad võtsid meelsasti omaks ka uue usu , millest nad palju küll ei mõistnud , ent seda siiski , et see teeb su lähedasemaks imperaatoriga Roomas ja kaubelda on samuti lihtsam . </s> </p>
<p> <s> Rooma aga lubas oma uude provintsi Akvitaaniasse asuda ka teistel võõramaalastel Germaaniast . </s> <s> Algul tulid nad rahulikult , hiljem vägivalla ja sõjaga , neid kutsuti vandaalideks , sueebideks ja alaanideks . </s> <s> Võideldi , tapeldi , lõpuks lepiti ära ja astuti ühiselt hunnide vastu . </s> <s> Rooma juubeldas . </s> </p>
<p> <s> Ent siis Rooma riik kadus . </s> <s> Jah , ka mõned keldid , kuid peamiselt metsikuist ja tsiviliseerimata hõimude seast tulnud , aitasid seda kaotada ja sedapuhku saabunud kaoses ja korratuses polnud midagi , mida hiljem hea sõnaga meenutada . </s> <s> Ega mäletada üldse . </s> <s> Sõjad ning rüüstamised - korduvalt uppus Burdigala oma enese varemetesse , et siis taas uuesti tõusta ja langeda järgmiste kallaletungijate küüsi.Tulid hõimud , kelle nimegi enam keegi ei mäleta , tulid endiste Bituriges Vivisci sarnast keelt kõnelevad sõjamehed Helveetsiast . </s> <s> Tulid veel kord visigoodid , et siin aastakümneid valitseda ja siis edasi Püreneede ja Ibeeria poole oma võimu levitada . </s> <s> Nende riik sai suur ja võimas , sellesse kuulusid nüüd kõik roomlaste poolt Akvitaaniaks nimetatud tükid ja isegi rohkem . </s> <s> Kusagile olid tekkinud ka kuningad - merovingideks hüüti neid . </s> <s> Räägiti , et neis voolab püha veri ? </s> <s> Et esimene merovingi valitseja oli sündinud jumalikust abielust . </s> <s> Aga mida rohkem levis kirjutatud jumalasõna , milles merovingidest muidugi juttu polnud , seda enam kalduti nende pühaduse põhjust unustama ja lepiti tõdemusega , et nad lihtsalt on pühad . </s> <s> Oh , aga muidugi sõdisid ka nemad omavahel , ja pärast seda , kui kuningas Clovis lõi lahingus visigootide Alaric II , hakkasid frangid uut võidetud ala taas jagama . </s> <s> Roomlaste Novempopulaniat nimetas keegi esimest korda Gascoigne'iks , seal elavate baskide järgi . </s> <s> Üha rohkem valgus neid sitkeid ja tarmukaid mägilasi ka Akvitaaniasse , segades siinset rahvast veelgi . </s> </p>
<p> <s> Aga siis , lõputute väikesõdade käigus , moodustus Suur-Akvitaaniaks kutsutud maa-ala . </s> <s> Kohalikud hertsogid Lupus , Waifar , Hunald , Eudes , valitsesid seda ... </s> <s> Merovingid oma püha verega hääbusid , olid muutunud mängukannideks riigi tõeliste isandate , suurmaavaldjate ja valitsejate majordoomuste käes . </s> <s> Algas karolingide aeg . </s> <s> Suur-Akvitaania hertsogid tundsid end ilma ühise frangi kuningata võrdlemisi hästi , nad sõdisid kuningas Pippingia , ent kaotasid . </s> <s> Tõstsid jälle pead , ja võitlesid edasi . </s> </p>
<p> <s> Kuni tuli Charles , frankide Karl Suur . </s> <s> Noor Charles surus maha hertsog Hunaldi mässu ja liitis Akvitaania kindlalt oma riiki . </s> </p>
<p> <s> Charles ... tema oli kuningatest tõesti suurim ! </s> <s> Lõunast saabusid maurid , kellega akvitaanlased Charles'i juhtimise all Hispaanias võitlesid . </s> <s> Tagasiteel mitte-nii-väga-kuulusrikkalt retkelt kuulutas Charles Akvitaania kuningriigiks ja kinkis selle oma pojale , kolmeaastasele Louis'le . </s> <s> Charles vajas eelposti mauride vastu ; ta asustas sinna ümber franke ja gootidest põgenikke Hispaaniast ; neile anti maid ja linnuseid . </s> </p>
<p> <s> Charles , Charlemagne , Karl , Carlos Suur . </s> <s> Teda austas ja kartis terve Euroopa , tema õukonda tulid kingitustega kauge Bagdadi kaliifi saadikud . </s> <s> Kuningaks ja sõjameheks sündinud mees , kes oli kuulnud samuti Rooma Impeeriumist . </s> <s> Ta laiendas frankide riiki , sõdis vist enamiku maailma rahvastega , tappis metsikuid sakse , kes millegipärast Rooma usule eriti kuulekad ei tahtnud olla , ja pani nii aluse - ise seda teadmata - tulevasele ristisõdade kombele . </s> </p>
<p> <s> Kusagil kauguses oli jälle tekkinud Rooma - rusudest üles ehitatud - ja seal asus ka paavst . </s> <s> Kellele tuli korraga meelde , et kõik rahvad , kes peavad Jeesus Kristust oma Lunastajaks , tema isa Jumalaks ja ristil surnud keha kinnitusmärgiks , on tema alamad . </s> <s> Ka Akvitaania noor Louis rändas Rooma ning paavst Hadrianus kroonis ta Akvitaania kuningaks jumaliku salvimise läbi . </s> <s> Ajad olid muutunud , pelgalt sõdade ja vallutuste käigus saadud maad oli tarvis nüüd ka pühalikult õnnistada . </s> <s> Läbi jumala asemiku oli Akvitaania kuningriik omandanud püha alge ja kinnituse . </s> <s> Charles läks samuti Rooma ja lasi paavstil kuulutada , et tema ongi järgmine imperaator . </s> <s> Sedapuhku küll kristlik . </s> <s> Jumala eest , mõtles rahvas Akvitaanias , olgu siis pealegi . </s> <s> Laske meil viinamarju ja lambaid kasvatada ja kala püüda , ja kaitske meid järgmiste gootide , baskide ja helveetslaste eest ning meie kummardame keda , kuhu ja mida tarvis . </s> <s> Olge head isandad , siis oleme meie head alamad . </s> </p>
<p> <s> Akvitaaniast oli saanud osa Karolingide impeeriumist . </s> <s> Rahvad segunesid , keeled segunesid , inimesed kutsusid nüüd end frankideks . </s> <s> Aga impeerium oli liiga suur , nii et Charlesi poeg jagas selle asutaja pojapoegade vahel laiali , kes kõik pidasid end väga headeks valitsejateks . </s> <s> Sellest hoolimata ei sündinud Pax Francicat Pax Romana asemele . </s> <s> Sõdadel polnudki vaheaega , nad rullusid üle maa siin ja kaugemalgi , tõid pagulasi ja laipu , hukatust ja hävingut . </s> <s> Aga Akvitaaniast oli saanud kuningriik , neil oli oma kuningas , jah , lõpuks istus Garonne'i jõe äärses lossis Akvitaania kuningas . </s> <s> Mis sellest , et Charlesi poegade ajal jagati impeeriumit jälle risti ja põiguti . </s> <s> Akvitaania kuningriik kestis , ehkki küll ainult nimeliselt . </s> <s> Akvitaanlasedki käisid sõdimas - Itaalias , Ibeerias , Helveetsias , Saksoonias , Gaskoonias . </s> <s> Ka neile kiputi kallale . </s> <s> Nii maitsi , kui üle mere . </s> </p>
<p> <s> Mehed laevadel , põhjamehed - normannid . </s> <s> Nad olid julgemad , vapramad ja ahnemad kui teised . </s> <s> Ent ka targemad ja osavamad . </s> <s> Nad seilasid laevadel kaubakohtadele . </s> <s> Keegi polnud varem mõelnud , et kallalekippujaid võiks merelt oodata , sestap olid jõe- ja mereäärsetel rannikutel kõik kantsid ja kloostrid kindlustamata . </s> <s> Normannid olid väga tähelepanelikud . </s> <s> Maad olid siin head , rohkem polnudki neile tarvis . </s> <s> Nad ehitasid üles vanad purustatud kindlused , taastasid kaitsevallid , õppisid kõike lausa lennult . </s> <s> Neidki aeti minema ja nende vastu mässati , ent lõpuks võeti omaks , nagu nemadki võtsid omaks kohaliku keele ja naised . </s> <s> Kuningas Pepin leppis nendega kokku , palkas neid oma sõjaväkke , kuid head see talle ei toonud . </s> <s> Ta kaotas sõja Prantsusmaaga . </s> </p>
<p> <s> Kuid sellega oldi harjutud . </s> <s> Isandad sõdisid ja linn kauples . </s> <s> Kauples nii meritsi kui maitsi . </s> </p>
<p> <s> Tasapisi muutus aga kuningriik hertsogiriigiks ja siis jälle kuningriigiks tagasi . </s> <s> Mitte et see kohalikule rahvale suurt korda oleks läinud . </s> <s> Akvitaaniaga liideti jällegi maid , ja lahutati . </s> <s> Poitiers' krahv Rainulf II kuulutas end kuningaks , kuid siis leidis , et selline kummalise kõlaga tiitel nagu " suurema osa Akvitaania hertsog " on talle meelepärasem . </s> <s> Akvitaania jäigi nüüd pikkadeks sajanditeks hertsogkonnaks . </s> </p>
<p> <s> Aga siis said akvitaanlased jälle kuninganna . </s> <s> Jah , neil oli oma kuninganna Aliénor , tõsi - kõigepealt oli ta hertsog Guillaume X tütar , kes abiellus põhjapoolse kuninga Louis VII-ga , ent lasi end ristisõjas Pühal Maal paavsti nõusolekul lahutada , kuna mees süüdistas teda abielurikkumises . </s> <s> Aliénor abiellus hoopis Anjou' krahvi ja Normandia hertsogi Henryga , kellest mõne aasta pärast sai mingi imeliku Inglismaa kuningas . </s> <s> Naine viis Akvitaania hertsogkonna kaasavarana Inglismaa trooni alla . </s> <s> Tegelikult veel palju rohkemgi kui Akvitaania , sest vana Guillaume oli ju pärinud veel kogu täiega Poitou , Gascogne'i , Angouleme'i ja Limousini . </s> <s> Guillaume'il oli rohkem maid kui kuningal endal ! </s> </p>
<p> <s> Seda Akvitaania Aliénori vanaisa , hertsog Guillaume IX , ristisõdijat , võrgutajat , elunautijat , mäletatakse neis paigus aga ehk enamgi kui tema tujukat tütretütart . </s> <s> Oli ju hertsog esimene trubaduur , kes , lauto seljas ja ise sadulas , läks mööda maid lonkima , õilistama oma südamekallimat . </s> <s> Või südamekallimaid . </s> <s> Guillaume'i kaunid värsid ülistasid armastust , mida siis muud ? </s> <s> Aga sellist , mis on pigem sisemine kannatus ja kaunitari imetlemine , puhas , ülev ja lootusetu . </s> <s> Enamasti . </s> <s> Oma lõbusamatel hetkedel kirjutas Guillaume ka vallatumaid laule . </s> <s> Selliseid , kus ilmselgelt kirjeldas naudinguhetki , mil ta oli oma järjekordsele armastusele väga , väga lähedal . </s> </p>
<p> <s> Guillaume'ist alguse saanud " otsijad " , trubaduurid ehk truväärid , kippusid mõnekümne aasta pärast ümbruskondseid õukondi lausa ummistama . </s> <s> Ja ehkki suurem osa neist oli kõrgest soost , valisid nad oma südamekallimaks tihti veel kõrgemast soost kaunitarid , vahel isegi oma lääniisanda abikaasa . </s> <s> Ja kui isandad üleannetud trubaduurid minema peksid , reisisid need kas või lõunasse , Hispaaniasse . </s> <s> Seal oli palju õukondi , ja palju kirgi , mis kahtlemata olid päritud mauridelt . </s> <s> Kui truväärid jälle üle Püreneede tagasi tulid - lootuses , et ehk nende läinudsuvised võrgutamised on juba isandate poolt andestatud , tõid nad lauludes ja viisides ja värssides kaasa palju andaluusia muusikat . </s> <s> Kummati meeldis see nende südamedaamidele veel rohkemgi . </s> <s> Pärast seda , kui Akvitaaniast sai esimeste trubaduuride kodumaa , levitas Aliénor seda kommet nii põhjas kui lõunas , tema innustusel pandi kirja " Tristan ja Isolde " , " Brutus " , " Trooja romanss " ja teised kaunid ballaadid ; Aliénori kolm poega kandsid trubaduuride traditsiooni edasi , üks nende seast Richard , see Lõvisüdameks kutsutu , isegi suure eduga ja Pühale Maale . </s> <s> Igatsev õukonnaromanss sai alguse Akvitaaniast . </s> <s> Ja Akvitaaniast ning Bordeaux'st said Inglismaa provintsid , sest Akvitaanias ei kehtinud saali õigus , siin päris ka naisliin ja Aliénor oli sel ajastul õhtumaade rikkaim pruut . </s> <s> Aliénori mehest seaduslik Akvitaania hertsog . </s> </p>
<p> <s> Siis ei teadnud keegi , et tulevikus tähendas see sõda , mis venib saja aasta peale . </s> <s> Aga enne veel , enne kohutavat hädadeaega , sai suur Akvitaania hertsogkond ka veidi õitsenguaega . </s> <s> Bordeaux oli Euroopa uhkeim pealinn , rikkaim , kauneim . </s> <s> Siin oli palju inglasi , hispaanlasi , itaallasi . </s> <s> Siin ehitati , kaubeldi , kirjutati ja mõeldi . </s> <s> Ja muidugi võeti siin rändureid ja külalisi vastu . </s> </p>
<p> <s> Akvitaaniast läks läbi palverändurite tee Santiago de Compostelasse . </s> <s> Isegi suured sõjad ei suutnud peatada palverändurite voore . </s> <s> Ja mida rohkem siin liikus pühade mõtetega inimesi , seda rohkem levisid need pühad ja vagad mõtted ümbruskonnas . </s> <s> Kas mitte Akvitaania lähistele Provence'i ei maabunud vanade legendide järgi kunagi Maria Magdalena ise ? </s> <s> Kas mitte tema ilust ei laulnud vanasti trubaduurid ? </s> <s> Legendid sündisid ja tekkisid , nagu ka maanteeristidele Madonna kujud . </s> <s> Õpetlased , uudishimulikud , palverändurid ja seiklejad sosistasid vanu kuulujutte , eriti veel siis , kui keegi maa seest järjekordse roomlaste alasti valgest marmorist kuju välja kaevas . </s> <s> Venus ? </s> <s> Neitsi Maria ? </s> <s> Maria Magdalena ? </s> </p>
<p> <s> Palverännud kestsid , kuni tuli Musta Surm . </s> <s> See , mida ei suutnud sõjad , läks korda vikatimehel , kes hingi niites üle Euroopa käis . </s> <s> Jumal oli saatnud maa peale Musta Surma , mis tuli aasta aasta järel ikka tagasi ja laastas meeletu ahnusega maad . </s> <s> Surm muutus Akvitaanias harilikumaks kui sünd. Ja just nagu oleks sellest vähe olnud , laastasid maad järgmise paari sajandi vältel veel hullud kuningad , žakeriid , loendamatud röövlijõugud ja ususõjad . </s> <s> Inglismaa Plantagenet'd pidasid Akvitaaniat enda omaks , nagu ka Prantsuse kuningas . </s> <s> Maa käis käest kätte nagu rahatükk . </s> <s> Maa kannatas , seda rebiti ja poolitati jälle . </s> <s> Pärast seda kui Prantsuse kuninga väed lõid Castilloni all inglasi , liideti Bordeaux taas emamaaga . </s> <s> Viimane inglise prints sõitis koju tagasi ja Akvitaania hertsogkonnast jäid järele vaid Gascogne ja Guyenne . </s> <s> Ehk siis umbes sama ala , mille Julius Caesar kunagi esimesena maakaardile kandis . </s> </p>
<p> <s> Kannatused aga jätkusid . </s> <s> Kuigi Prantsuse kuninga väed olid maad tagasi vallutades siin terved külad ja linnad tühjaks röövinud ja rüüstanud , tulid veel tagatipuks maurid . </s> </p>
<p> <s> Nad tulid Hispaaniasse vallutama maid ja rikkusi , kust kõige katoliiklikumad monarhid Isabella ja Fernando nad jõude ühendades välja olid ajanud . </s> <s> Alguses olid Maroko sultani poolt juhitud maurid edukad , tungisid korraks üle isegi Püreneede Akvitaaniasse . </s> <s> Aga siis ühinesid Euroopa kristlikud valitsejad uude ja viimasesse ristisõtta , ja Jumala nimi Hispaanias taastati . </s> <s> Ainult selleks , et trooni pärast isekeskis tülli minna . </s> <s> Portugal , Kastiilia , Aragon , Andaluusia , Galicia ja Valencia sõdisid edasi . </s> <s> Ka põhja pool ja idas sõditi . </s> <s> Luther ja jonnakad saksi vürstid . </s> <s> Vahimehed , usupuhastajad , inglased . </s> <s> Akvitaania ei tahtnud ikka veel midagi muud kui rahus viinamarju kasvatada . </s> <s> Aeg-ajalt see õnnestuski . </s> <s> Kuid oleks parem olnud kui majesteedid Lyonis poleks nii palju sõdinud . </s> </p>
<p> <s> Üks võimuvõitluses kõrvale jäänud noor hertsog , kelle suguvõsa isapoolne haru ulatus läbi Poitou' krahvide Akvitaaniasse ja Aliénorini välja ja kes Lyonis oleks ennem assassiini stileti oma seljast leidnud kui selle taga kindla Prantsuse trooni - Marcel de Grenville Valois-Angouleme oli ta nimi - otsustas , et temale aitab troonijahtimisest Lyonis ja tuli tagasi kodustesse valdustesse , meenutades , et kunagi oli Akvitaania igati seaduspärane kuningriik , abiellus hertsog Mont Quimauilles'i tütre Hildegardiga ja kuulutas end Akvitaania kuningaks . </s> <s> Ning sai selleks isegi ( alati olupoliitikale ) mõtleva Vatikani heakskiidu . </s> <s> Seal joonistati Marcelile kena sugupuu , otse Charlemagne'ini välja . </s> <s> Ja miks ka mitte ? </s> <s> Väike segadus valitsejate leeris ja üks vana-uus kuningriik tuleb pühale asjale ainult kasuks . </s> </p>
<p> <s> Ligi kakskümmend aastat oli Bordeaux's asunud Aliénori kauge järeltulija , Musta Printsi Edwardi õukond . </s> <s> Siin oli sündinud ka tema poeg Richard , kellest sai hiljem Inglismaa kuningas . </s> <s> Bordeaux nautis inglaste võimu all ülisuuri vabadusi , kauples edukalt Inglismaa sadamatega , valis ise linnapea ja pidas ülal võimsat garnisoni . </s> <s> Prantsuse kuninga kindralid ja ametimehed tulid siia vallutajatena ega tahtnud linna kaupmeeste ja kodanlaste privileegidest kuuldagi . </s> <s> Mõned agaramad vastuhakkajad hukati , ent vabadused ja sõltumatustung jäid . </s> <s> Nagu ka mälestused õukonnast ja millestki enamast kui lihtsalt provintsilinnaks olemisest . </s> <s> Oma nõude Bordeaux's teatavaks teinud , leidnud sellele ka kohaliku ülikkonna heakskiidu , lausus Marcel need samad sõned , mida kuninganna Aliénor nelisada aastat enne teda : " D'Aquitaine je suis : d'Acuitaine je reste ! </s> * <s> " </s> </p>
<p> <s> Tema Majesteet , Prantsusmaa kuningas , nii muidugi ei arvanud ja otsustas mässulist karistada . </s> <s> Taas puhkes väiksemastaabiline kodusõda . </s> <s> Marcel I koondas oma vägedesse nii esimesi hugenotte kui usinaid katoliiklasi , kuulutas Bordeaux' Ediktiga usuvabadust kõigile ja - oh üllatust ! - jäi sõjas võitjaks . </s> <s> Ja Prantsuse kuninga vägivallatsemise peale tigedad akvitaanlased võtsid uue kuninga kergesti omaks , nii nagu nende esivanemad olid juba aastasadu teinud . </s> <s> Ka Lyon andestas lõpuks hambaid krigistades , sest vana kuningas oli suremas ja uue põhivaenlased mujal . </s> <s> Akvitaania Kuninganna Hildegard aga suri kõhutõppe ning uue pruudi leidis Marcel teiseltpoolt Püreneesid , Valencia kuningriigist . </s> <s> Sidemed Valenciaga leevendasid sõjaohtu lõuna suunalt . </s> <s> Pealegi oli Marguerite väga veetlev naine ja innukas armastaja . </s> </p>
<p> <s> Sõdade ja vaenu kiuste oli linn ometi rikkaks saanud . </s> <s> Suuresti tänu lokkavatele viinamarjaväljadele ja Garonne'i jõele , mida mööda sisemaalt veini veel juurde toodi . </s> <s> Kui Prantsuse kuningas kuulis Uuest Maailmast , kus võis olla ohtralt kulda ja hõbedat , lasi temagi oma laevameistritel ookeanil seilamiseks sobivaid laevu ehitama hakata . </s> <s> Ja ühtlasi otsustas tõrksa Marceliga ära leppida . </s> <s> Selle põhjuseks oli ka asjaolu , et Akvitaaniagi ei vaadanud ükskõikse pilguga üle ookeani . </s> <s> Vanas Maailmas jäi nii Akvitaania ja Hispaania riikide vahel püsima rahu aga Uues Maailmas sõditi edasi . </s> <s> Nii enne kui pärast viimast ristisõda . </s> <s> Ent see ei peatanud Bordeaux' tõusu hiilgusele ja linnast sai frankide kuningate värav Uude Maailma . </s> </p>
<p> <s> Lisaks kõigele muule koondusid siia ka mujal tagakiusatud usklikud , teadlased , okultistid , alkeemikud , astronoomid ja seiklusteotsijad . </s> <s> Bordeaux's lubati kõigil mõelda , mida nad tahtsid , kui nad just otse ristiusu vastu välja ei astu , sest seda Marcel ei kannatanud . </s> <s> Ent muus osas õitsesid siin kaunid kunstid ja teadused , peapiiskop Pey Berland sai Vatikanilt loa avada ülikool ning varsti vaatas Bordeaux Ülikool Salamancale , Heidelbergile ja Sorbonne'ile ülevalt alla . </s> </p>
<p> <s> Mõnisada aastat tagasi oli siia ehitatud uhke Sainte André - Püha Andrease - katedraal , kus kunagi oli Aliénor laulataud Prantsuse Louis'ga . </s> <s> Katedraal seisab linna keskosas , veidi ida pool suursuguste kaupmeheelamute kvartalist , mitte nii kõrge kui tema sõsar Sainte Croix , pisut lihtsam ja vaoshoitum . </s> </p>
<p> <s> X Teadlane , munk ja neitsi </s> </p>
<p> <s> Ühel kenal sügispäeval , mil Bordeaux' suvine sagimine oli lõppemas , mil ookeanilaevade asemel kihas sadam Inglismaale minevatest väiksematest kaubaalustest , laadungiks veinivaadid , peatus Saint-André katedraali ees ratsanik . </s> <s> See oli pikka kasvu , tugev , rüütli välimusega noormees , kelle kaarja lõikega valged juuksed olid sõlmatud musta nahkpaelaga ning seljas kandis ta mustast nahast kasinalt ehitud , ent maitsekat ja ranget reisivammust . </s> <s> Tema hoiak oli uhke ja karm , kehakuju ilus ja sirge , nii et mitmed mööduvad neiud heitsid noormehe poole igatsevaid pilke . </s> <s> Ent kui ratsanik pead pööras , siis neiud kahvatasid , pöörasid pilgu ära ja kiirustasid edasi . </s> <s> Sest mehe nägu katsid punetavad ja kohutavalt inetud põletushaavad , üks näopool oli päris krompsus ja krimpas , habe ei kasva vist enam kunagi ta palgeile . </s> <s> Noormees hüppas katedraali ees sadulast , sidus ratsu lasipuu külge kinni ja tõttas kiirete sammudega trepist üles . </s> </p>
<p> <s> Nähtavasti tundis ta seda katedraali hästi , sest uksel risti ette löömise järel ei peatunud ta enne , kui oli istmeridade vahelt läbi läinud , avanud altari taga oleva ukse ja läinud keerdtrepist mitu korrust ülespoole . </s> <s> Seal sisenes ta ühte ruumi , kus teda juba oodati . </s> </p>
<p> <s> Tuba oli sisustatud kasinalt , vaid raamatukapp , kirjutuspult ja nurgas kaks tooli . </s> <s> Puldi taga seisis raamatut lehitsedes keskealine mees , kes noormehe sisenedes pilgu lehekülgedelt lahti rebis . </s> <s> Ta võis olla samast rahvusest mis sisenejagi , see tähendab , et tal polnud akvitaanlastele omaseid pruune silmi ja tumedaid juukseid , vaid põhjamaalaslik pikk terav nina , kõrge laup ja helesinised silmad . </s> <s> Peas kandis ta sulega baretti , selle külgedelt langesid kõrvadele klapid , mis olid lõua alt kinni seotud . </s> <s> Mütsi alt paistsid hallinevad helepruunid juuksed . </s> <s> Tema riietus oli uhkem kui tulija oma - tumesinine karusnahaga palistatud mantel , roheline hame , mida ehtis kaelas rippuv kuldkett . </s> <s> Ta võinuks sarnaneda kaupmehega , kui ta poleks mitte käes hoidnud raamatut ja kui tema kitsad silmad poleks peegeldanud rahulikku , arukat tasakaalu . </s> <s> Mehe näole olid vajutatud kannatused , jume oli kahvatu ja silmad aukuvajunud . </s> <s> Kehaehituselt oli ta tugev ja võinuks paista sõjamehenagi , kui polnuks seda süüvinud ilmet ja näokortsudesse vajutatud tarkust . </s> <s> Pigem oli ta õpetlane ja üsna kummalist laadi , kui arvestada nelja sõrmust , mis polnud küll kullast ja kalliskividega , kuid mõnest väärismetallist ometi ja igaüks eraldi meistritöö . </s> <s> Selliseid ei müü ehtekaupmehed , neid tehakse eritellimusel või nad lihtsalt on maailmas olemas ja jõuavad õige inimese kätte . </s> <s> Sõrmustele olid graveeritud keerulised sümbolid märgikirjas , mida mõistsid vaid vähesed . </s> <s> Mehe suu oli paokil ja paistis , et see on üks tema omapärane joon - ta ei sulgenud oma suud . </s> <s> Selline omapära ehk varjas kõige rusuvamat tema välimuses - varajast vanadust . </s> <s> Aastate poolest võis ta olla neljakümne lähedal , ent tema näkku vajutatud kannatused ja pingutused olid välimusele aastakümne lisand . </s> </p>
<p> <s> Vaiksel , kähiseval häälel kõnetas ta sisenejat alamsaksi keeles : " Vend Andreas ? </s> <s> Tulge ometi sisse ja sulgege uks , selles pühakojas on haruldaselt tugev tuuletõmme . " </s> <s> Tema hääl oli selge ja vali , selline , nagu sobib õpetlasele , kes on harjunud kateedrist loenguid lugema . </s> </p>
<p> <s> Kõnetatu sulges ukse ja astus edasi . </s> <s> Tema ilme ei väljendanud midagi peale kõrkuse ja mõnetise aupaklikkuse . </s> <s> Ta noogutas tervituseks ja liikus pimedast ukseavast kirjutuspuldi poole , mille kohal olevast aknast kumav tuhm sügisvalgus langes ta moonutatud näole . </s> <s> Vanem mees peaaegu võpatas nähes kohutavaid arme , ent ta sundis end vaos hoidma . </s> </p>
<p> <s> " Aulik isand , " noogutas vend Andreas veel kord , " loodan , et te tunnete mu siiski ära , vaatamata nendele piinadele , mida Issand on mulle saatnud . " </s> </p>
<p> <s> " Jah , " vastas teine . </s> <s> " Ma tunnen teid loomulikult ära , sest ei unusta ühtegi inimest , keda ma olen eales kohanud . </s> <s> Minust oleks pealetükkiv ja ebaviisakas küsida , mis on teiega juhtunud , kuid samas ei saa ma seda tegemata jätta . </s> <s> Mõni tuleõnnetus hukkamisel ? " </s> </p>
<p> <s> Kui selles küsimuses oligi varjatud irooniat , siis prokuraatorini see ei jõudnud . </s> <s> " Ei , " ütles ta lihtsalt . </s> <s> " Üks rändav maag puhus mulle tuld näkku missiooni käigus , mis on ka meie kokkusaamise põhjuseks . " </s> </p>
<p> <s> " Mis viib teid kahtlemata märtriseisusele ligemale , " ohkas teine . </s> <s> " Näen teie näost valu , ükskõik kui väga te ka ei ürita seda varjata , ja tunnen teile kaasa . </s> <s> Aga Kristuse sõduri rada ei peagi kerge ja valudeta olema . " </s> </p>
<p> <s> " Ilmselt teate seda omast käest , härra õuenõunik . " </s> </p>
<p> <s> " Oh , teil ei pruugi mind enam selle tiitliga kutsuda , vend Andreas ! </s> <s> Ma ei ole enam keisri historiograaf Antwerpenis . " </s> </p>
<p> <s> " Ma tean seda . " </s> </p>
<p> <s> " Siis ehk teate sedagi , et ajast , mil me viimati kohtusime , on palju muutunud . </s> <s> Minusuguse mehe elu pole kuskil kerge ja seda tänulikum olen ma teile , et te pidasite seda kohtumist võimalikuks . " </s> </p>
<p> <s> " On mehi , kelle sõna ja soov on minu jaoks olulised , " kostis Andreas hapult . </s> <s> " Kui te oleksite minu tee peale kerkinud ja avaldnud soovi ... " </s> </p>
<p> <s> " Ma ei avalda kunagi soovi , " lõikas vanem mees . </s> <s> " Soove avaldavad õukondlased . </s> <s> Ja mina pole enam õukondlane . </s> <s> Kutsuge mind lihtsalt isand Agrippaks ja paljugi saab lihtsamaks . </s> <s> Istugem ! " </s> </p>
<p> <s> Nad istusid nurgas asuvatele toolidele , põrnitsesid üksteisele sümpaatiata otsa . </s> <s> " Mul on kombeks nõuda , " jätkas mees , " aga teie puhul ma piirduksin palumisega . </s> <s> Eelkõige palun teil jutustada sündmustest , mis on teile osaks saanud . </s> <s> Usun , et te saate seda teha - tänu minu soovituskirjadele . " </s> </p>
<p> <s> Vend Andreas libistas peoga üle oma põlenud palge . </s> <s> " Isand Agrippa , " ütles ta siis . </s> <s> " Olgu jumal mulle tunnistajaks , et ma ei saa lugeda teid Ordu ja enda vaenlaste , ent ka mitte sõprade hulka . </s> <s> Aga palve , et ma teiega vestleksin ja teie üritustele igasugust kaasabi osutaksin , jõudis minuni kõrgeauliselt vend Martinilt endalt ja ma ei saa sellele vastu seista . </s> <s> Tema positsioon Ordus tingib ju vastuvaidlematu käsutäitmise , kuigi ma ei saa lahti mõtisklustest , et mis teid ja teda ühendab . </s> <s> Siiski , täidan tema ja teie palve ... " </s> </p>
<p> <s> " Enne kui te asute jutustamise juurde , vastan teile , mis meid ühendab . </s> <s> Ma ei kuulu tõepoolest teie Ordusse , ent mõningad meister Martinile osutatud teened on teinud temast minu tänuvõlglase . </s> <s> Me olime kord vaheldumisi õpilane ja õpetaja , omandasime vastastikku kasulikke teadmisi ja mõtteid , kuigi enamasti meie vaated ei kattunud . </s> <s> Me oleme sõbrad ja soovime üksteisele head , ent ei asu iialgi koos võitlusesse - samas , ka üksteise vastu mitte . </s> <s> Kuid kindlasti läheb meil veel üksteist tarvis . </s> <s> Ma kohtusin temaga mõned kuud tagasi Wupperthali Kirikukogul , kus mul oli au esindada Austria Konradit ... " </s> </p>
<p> <s> " Te vahetate isandaid sagedamini kui mina riideid , " pomises vend Andreas . </s> </p>
<p> <s> " Või Westfaleni ülikud usutunnistust , " muigas Agrippaks kutsutu . </s> <s> " Õigem on vist siiski öelda , et isand on mul kogu aeg üks ja sama - ainus ja tõeline Jumal - ja ma valin ise , millise maapealse valitseja teenistuses on kõige parem Temale lähedale jõuda . </s> <s> Wupperthalis kohtusin vend Martiniga ja ta rääkis mulle Vahimeeste üritusest . </s> <s> Sealhulgas ka teie nõiajahist tollele Alam-Antrauschi tüdrukule . " </s> </p>
<p> <s> Prokuraator kiristas hambaid ja tema põletusarmides näole tekkis valugrimass . </s> </p>
<p> <s> " Ja sealsamas Kirikukogul sõlmisin ma vend Martiniga tehingu , " jätkas isand Agrippa . </s> <s> " Ma ei esindanud kuningas Konradit ehk nii innukalt , kui oleks tarvis olnud , ja valisin oskamatusest argumendid , mida vastased oleksid justkui oodanud ja millele neil olid paremad vastused valmis . </s> <s> Vend Martini pool saavutas võidu , tema kanoonikal juhtus olema see õnn Issanda tõde selgemini paista lasta , ja Konrad loobus minu edasistest teenetest . </s> <s> Tehingu teine pool aga nägi ette , et too neiu ... " </s> </p>
<p> <s> " Nõid ! " </s> </p>
<p> <s> " Hea küll , nõid Grethel ei pea oma karistust tingimata Vahimeeste käe läbi saama , vaid ka üks minusugune tühine õpetlane võib teda õigele teele juhtida , ning kui see ei osutu võimalikuks , siis saadetakse ta karmi kohtu ette . " </s> </p>
<p> <s> " Ühesõnaga , te kauplesite meister Martinilt nõia endale . " </s> </p>
<p> <s> " Nii see oli , " noogutas vanem mees . </s> <s> " Võit Wupperthalis on teie liikumisele tähtsam kui mingi maaplika , olgu ta siis nõid või mis iganes . </s> <s> Ühe nõia põletamata jätmine ei tee Vahimehi ja nende üritust nõrgemaks . " </s> </p>
<p> <s> " Milleks teile nõid ? " küsis Andreas . </s> <s> " Mida te temaga pihta hakkate ? </s> <s> Miks te pole nõus , et ta tuleb hävitada ? " </s> </p>
<p> <s> " Mul on teda vaja , " sõnas isand Agrippa lakooniliselt . </s> </p>
<p> <s> " Ma mäletan nagu , et kunagi oli teil Kölni lähedal Woippys üks väike pahandus nõidade pärast ? " </s> </p>
<p> <s> " Need mungad ajasid mind mu kodulinnast välja , sest ma päästsin osavate manöövritega ühe Vahimeeste poolt tuleriidale määratud naise kindlast surmast , " nõustus teine . </s> <s> " Aga ta osutus kasutuks , kuna polnud ... päris see , kelleks teda peeti . </s> <s> Muide , olgu teile teada , et ka nõid väärib kohtu ees kaitset , ja ma võitsin selle protsessi . </s> <s> Ent jätame selle . </s> <s> Mulle ei lähe kõige vähematki korda , mitusada naist te aastas põletate või poote . </s> <s> Mul on omad huvid ja teile peaks piisama , et Martin Luther on need ausateks tunnistanud . " </s> </p>
<p> <s> " Ta kirjutas mulle sellest , " noogutas Andreas mornilt . </s> <s> " Ja ütles , et te peatute Püha Andrease katedraalis ja et ma tõttaksin teie juurde ning osutaksin teile igakülgset abi . </s> <s> Nõid Gretheli osas . " </s> </p>
<p> <s> " Selline oli minu palve . </s> <s> Teie kaitsepühaku nimelises pühakojas te ju usaldate mind ? " </s> </p>
<p> <s> " Minu ainus pühak on jumal , " ütles Andreas kindlalt . </s> </p>
<p> <s> " Muidugi . </s> <s> Andke andeks , ma unustasin . </s> <s> Millal te kirja kätte saite ? " </s> </p>
<p> <s> " Üleeile . " </s> </p>
<p> <s> " Ja nõid ? " </s> </p>
<p> <s> " Ma ei tea , kus ta on . " </s> </p>
<p> <s> " Kas te olete ammu Bordeaux's ? " </s> </p>
<p> <s> " Mõned nädalad . </s> <s> Siin ja ümbruskonnas . </s> <s> Mind paneb imestama , kuidas te oskasite siia tulla ? " </s> </p>
<p> <s> " Sevéri kloostrist - ma saan aru , et see on Vahimeeste salajane tugipunkt siinmail - saatsite te oma aruande Ordusse , vend Martin saatis ühe kulleri minu ja teise teie juurde . </s> <s> Mul olid teie aruande põhjal esialgsed andmed , kuhu Võluteater liigub . </s> <s> Ja ma arvasin enne teid ära kogu selle protsessiooni eesmärgi . </s> <s> See polnud eriti keeruline . </s> <s> Olen teid siin juba kaua oodanud . </s> <s> Ja palvetanud , et te tüdrukut kätte ei saaks . </s> <s> Muide , ma ei kahelnudki selles eriti . </s> <s> Aga palun jutustage mulle järjekorras , kuidas te Bordeaux'sse jõudsite ja kuidas lõppes teie jaht . " </s> </p>
<p> <s> " Kas te tunnete Alam-Antrauschi maaisandat parun Bonifacius del Rusticatot ? " </s> </p>
<p> <s> " Mitte isiklikult , kuid olen temast kuulnud . </s> <s> Ta oli vapper sõjamees ja on ustav jumalasulane . " </s> </p>
<p> <s> " Nõid Grethel on tema talupoeg . </s> <s> Ma käisin tema juures ja nõudsin õigust tüdruk kinni võtta . </s> <s> Ta lubas seda , kuigi see mõte ei meeldinud talle eriti . </s> <s> Ma ei saanud kogu aeg lahti kahtlusest , et ta varjab midagi ja on tegelikult nõia poolt . </s> <s> Minu kahtlused osutusid tõeks . " </s> </p>
<p> <s> Isand Agrippa noogutas üleolevalt , nagu poleks kuuldu talle uudiseks või nagu oleks tegu iseenesest mõistetavate tõsiasjadega . </s> </p>
<p> <s> " Tüdruk oli põgenenud , nagu oleks keegi teda hoiatanud , " jätkas Andreas . </s> <s> " Ja keegi ei teadnud , kus ta on . </s> <s> Ma ei saanud tema ema pitsitada , sest see oleks paruni marru ajanud . </s> <s> Pealegi ütleb minu kogemus , et emad on tõeste tunnistuste saamiseks kasutud inimesed . </s> <s> Kammisin ümbruskonda , kuni märkasin , et üks paruni kuller tõttas kuhugi . </s> <s> Peagi teatasid minu mehed , et kõiki küsimusi , mida nad esitasid talupoegadele , kõrtsmikele ja ränduritele , on keegi juba küsinud . </s> <s> Kirjeldus klappis paruni kulleri omaga , sestap järeldasin , et otsime sama inimest , ent erinevatel eesmärkidel . </s> <s> Edasi oli juba lihtne paruni kullerit üles leida . </s> <s> Saime teada , et ta liikus lõunasse . </s> <s> Ja segamini muude teadetega kuulsime kogu aeg midagi ühest teatrist . </s> <s> Algul ei pööranud ma sellele tähelepanu , tunnistan , et see oli viga ... " </s> </p>
<p> <s> " Mis minu eesmärkidega vägagi sobis , " muigas isand Agrippa . </s> <s> " Jätkake ! " </s> </p>
<p> <s> " Vennad Philippe ja Bertrand , kes olid ette lõuna poole rutanud , rääkisid , et otsisid teel läbi ühe rändteatri . </s> <s> Ühtegi tüdrukut nad seal ei näinud , ent mõned vastused olid neis kahtlusi äratanud . </s> <s> Vend Nicklas aga mäletas seda teatrit - nad olid teinud ühel laadal maagiatrikke , sealhulgas ka süütamisi ja tulevõlumist . " </s> </p>
<p> <s> " Niisiis te saatsite sellest ettekande meistrile ja nii sain minagi teada seda , mida ma juba ammu aimasin , " sõnas Agrippa . </s> <s> " Kõige parem on peita üks uba teiste ubade sekka . </s> <s> Ma arvan , et tüdruku ema müüs Gretheli teatrile . </s> <s> Mõelda vaid , milline võimalus neile koomuskitegijatele ! </s> <s> Nad liikusid lõuna suunas . </s> <s> Kuhu ? </s> <s> Kas nad kavatsesid neiu teatrisse jätta või oli neil mõni muu plaan ? </s> <s> Arvestades , et del Rusticato saatis oma teenri neid otsima , võib teha järelduse , et parunil oli mingi hea ettepanek . </s> <s> Milline ? </s> <s> Polnud palju vaja pingutada , et ära arvata vana heasoovlik parun , kelle tuntud ausameelsus ja ülemäärane hoolitsus oma alamate eest on kõigile teada , soovitas ta tüdrukul kuhugi pakku minna . </s> <s> Milline muu koht peale Bordeaux' võis selleks sobida ? </s> <s> Bordeaux , tuntud vabameelsuse ja igatsugu ketserluse kants ? </s> <s> Linn , kus asub ülikool ja selles kurikuulus magister de Salazar Frias , nõidade päästja ? </s> <s> Mind paneb imestama , et te ise nendele järeldustele nii kiiresti ei jõudnud . " </s> </p>
<p> <s> " Ma eelistan kinnitust leidnud andmeid , " märkis Andreas napilt . </s> </p>
<p> <s> " Ja said need siis kinnitust ? " </s> </p>
<p> <s> " Küsige parun del Rusticatolt , kas ta on näinud oma teenrit Geckot ? " irvitas Vahimees . </s> </p>
<p> <s> " Te vestlesite temaga ? " oli Agrippa üllatunud . </s> </p>
<p> <s> " Me vestlesime , " noogutas Andreas võikalt . </s> <s> " Tõsi , ta oli alguses veidi tõre ja mitte üleliia vastutulelik . </s> <s> Me nabisime ta tagasiteel kinni . </s> <s> Lõpuks rääkis ta meile teatrist ja oma isanda soovist , et tüdruk kas või Uude Maailma pageks . </s> <s> Mis loomulikult , pidades silmas nende reisisihti , tähendas Bordeaux'd ja neetud ketser Friast . " </s> </p>
<p> <s> " Nii et parun teab ... " </s> </p>
<p> <s> " Parun ei tea midagi ! </s> <s> Temaga õiendan ma samuti arved . </s> <s> Ta pettis Vahimeeste Ordut ja tema karistuseta jätmine ei mahu teie ja vend Martini kokkuleppesse . </s> <s> Loomulikult ei saanud ma Geckol minna lasta . " </s> </p>
<p> <s> " Mõistan , " pomises Agrippa süngelt . </s> <s> " Te tapsite ta ? " </s> </p>
<p> <s> " Me ei tapa , vaid hukkame . </s> <s> Ent see lurjus on praegu kindlas kohas . </s> <s> Mul on teda tarvis , et ta osutaks näpuga oma isanda peale , kes käskis tal nõiale sõnum viia . </s> <s> Ja raha . </s> <s> Parun hoiatas Grethelit meie eest , isand Agrippa . </s> <s> Ja see on reetmine . </s> <s> Mida te ka ei arvaks , paruniga õiendan ma arved ! " </s> </p>
<p> <s> " Mis edasi juhtus ? " nõudis Agrippa kärsitult . </s> </p>
<p> <s> " Me liikusime Bordeaux' poole ja otsisime Gunard Taanlase teatrit . </s> <s> Nad olid kavalad ja liikusid sik-sakke tehes mööda kõrvalteid , ei andnud etendusi , põgenesid . </s> <s> Ometi jätsid nad jälgi . </s> <s> Teater on asi , mis jääb inimestele meelde . </s> <s> Me kiirustasime , sest Bordeaux's on nende tabamine , vangistamine ja kaasavõtmine keeruline . </s> <s> Jah , meid ei sallita nendes maades ja me oleme sunnitud tegutsema poolsalaja , sest vend Martin ei taha tüli kuningas Marceliga . </s> <s> Meil vedas , võiks öelda . </s> <s> Jõudsime neile jälile üsna Bordeaux' lähedal . </s> <s> Varahommikul ja ootamatult . </s> <s> Liiga ootamatult isegi . </s> <s> Tahtsime nad kõik elusalt kinni võtta . </s> <s> Nad sättisid end parasjagu teele . </s> <s> Arvasime , et plika on vankris , kähku ja vaikselt nabisime Gunardi ja tema moori kinni , et siis vankrid läbi otsida . " </s> </p>
<p> <s> " Palju teid oli ? " </s> </p>
<p> <s> " Neli meest . </s> <s> Aga nõid oli mingi poisinäru ja hobusega jõe ääres . </s> <s> Kui me neid märkasime , hüppas mulle vankrist kallale üks koomuskitegija . </s> <s> Maag . </s> <s> Ta sülgas suust tuld ja oli ise üleni leekides . </s> <s> Ta kõrvetas mu näo ja ehmatas hobuseid . </s> <s> Segaduses said poiss ja plika plehku panna . </s> <s> Oma haavade tõttu olin ma võimetu kiiresti midagi ette võtma . </s> <s> Ja siis - nägin ma nõidust ! " </s> </p>
<p> <s> " Rääkige sellest , " elavnes Agrippa . </s> </p>
<p> <s> " Kui nad minema kappasid , süütas tüdruk põrgutule meie hobuste juures . </s> <s> Loomad sattusid paanikasse . </s> <s> Kuid ma nägin seda tuld ja kõik teised vennad ka ! </s> <s> Samasugune nagu õndsa Gerardo haud Püha Thaddeuse kloostris ... </s> <s> Maa seest tõusid põrguleegid , maa ise põles ! </s> <s> Ja vendadel läks hobuste rahustamisega aega . </s> <s> Leegid ei põlenud küll kaua . </s> <s> Vennad ei sööstnud põgenejatele esialgu järele , vaid need koerad tormasid vaatama , kuidas minuga lood on ! </s> <s> Närukaelad , nad kaotasid nii väärtuslikke minuteid . </s> <s> Ajasin nad jälitama ja ise üritasin end veega ravitseda . </s> <s> Paari tunni pärast tulid vennad tühjade kätega tagasi - põgenikud olid kadunud . </s> <s> Nad leidsid vaid hobuse , kes oli maha jäetud . " </s> </p>
<p> <s> " Õige tegu , " noogutas õpetlane . </s> <s> " Hobusega mööda teid pagedes oleks nad peagi avastatud . </s> <s> Nad jooksid metsa , kuhu teie ratsud ei pääsenud . " </s> </p>
<p> <s> " Vend Nicklas toimetas mind lähedalasuvasse kloostrisse , kus mind ravitseti . </s> <s> Philippe ja Bertrand jätkasid otsinguid . </s> <s> Kasutult . </s> <s> Olen kindel , et nad on endiselt Akvitaanias ja kusagil Bordeaux' läheduses , kaks venda valvavad ülikooli , kui nad peaksid seal välja ilmuma , et tülitada magister Friast . </s> <s> Seni pole nad seda teinud . " </s> </p>
<p> <s> " Ma tean . </s> <s> Isand Frias on mu hea sõber ja me veedame tihti koos aega . " </s> </p>
<p> <s> Andreas heitis veel ühe vihkava pilgu teadlase poole . </s> <s> " Ja üleeile jõudis minuni austatud vend Martini sõnum . </s> <s> Ma ei salga , et ma polnud selle üle rõõmus . </s> <s> Mitte põrmugi , olgu neitsi Maria mulle tunnistajaks ! " </s> </p>
<p> <s> " Ma mõistan teid . </s> <s> Mõistan täielikult . </s> <s> Nüüd pole see teie jaoks enam ainult Vahimeeste üritus , vaid isiklik asi . </s> <s> Te ihkate kättemaksu ja see on püha asi . </s> <s> Kui palju on minul vaenlasi , kellele ma tahan kätte maksta või kes tahavad minule kätte maksta ! </s> <s> Kättemaks on ! magus Aga paraku - mis puutub teie vihkamisse , siis võite seda selle poisi välja elada . </s> <s> Grethel jääb mulle . </s> <s> Poiss mind ei huvita ja te võite teda omatahtsi karistada . </s> <s> Mis sai teistest näitlejatest ? " </s> </p>
<p> <s> " Nad on surnud . </s> <s> Meile tungiti kallale ja me kaitsesime end. " </s> </p>
<p> <s> " Rändnäitlejad tungivad kallale neljale relvastatud Vahimehele ? </s> <s> See on naeruväärt ! </s> <s> Keegi ei usu seda ! " </s> </p>
<p> <s> " Aga nii see oli ! </s> <s> Mul polnud kavas neid kohapeal hukata , kuid tekkis lahing . </s> <s> Nad olid otsekui kokku leppinud , et peavad päästma nõiaplika , ja tegid kõik selleks , et too putku saaks . </s> <s> Ma arvan , et nõid oli nad ära kaetanud ja ... " </s> </p>
<p> <s> " Kas mõni teistsugune seletus ei tulnud teile pähe ? " küsis Agrippa tigedalt . </s> <s> " Et tüdruk oli neile kalliks saanud ja nad olid pigem nõus loovutama enda elu , kui andma ta teile pilastada ja tappa ? " </s> </p>
<p> <s> Andreas kargas püsti . </s> <s> " Isand Agrippa , " hüüatas ta , " ma ei kavatse taluda neid alatuid süüdistusi ja solvanguid ! </s> <s> Tuletage meelde , et solvates mind solvate te kogu Ordut ja ka vend Martinit ... " </s> </p>
<p> <s> " Rahunege ! " ei lasknud õpetlane tal lõpetada . </s> <s> " Ma pole teid solvanud . </s> <s> Ainult hetkeks proovisin teile visandada teise poole seisukohta , asja , mille üle juureldes oleksite oma nõia juba ammu tabanud . </s> <s> Mitte mina ei arva nii , vaid nemad . </s> <s> Võideldes tuleb alati mõelda , mida mõtleb teine , sest oma tõde on ju niigi teada . </s> <s> Rääkige parem , mida te kavatsete edasi teha ? " </s> </p>
<p> <s> " Mul kästi teid aidata , " kostis Andreas ja istus tagasi . </s> </p>
<p> <s> " Te ei saa mind palju aidata . </s> <s> Homme viite teie või keegi teie meestest mind kohale , kus korraldati Vahimeestele hirmus ja reeturlik varitsus ja kallaletung . " </s> </p>
<p> <s> Vastuseks oli tumm noogutus . </s> </p>
<p> <s> " Teil pole võimalik eriti avalikult Bordeaux's oma jahti pidada ? </s> <s> Te tegutsete siin poolsalaja , ja kui Marcel kuuleb , et Vahimehed on inimesi mõrvanud ... " </s> </p>
<p> <s> " Meile hakati vastu ja me kaitsesime ennast . " </s> </p>
<p> <s> " Loomulikult . </s> <s> Mis laipadest sai ? " </s> </p>
<p> <s> " Nad jäid sinna . " </s> </p>
<p> <s> " Matmata ? " oli Agrippa üllatunud . </s> <s> " Pühitsemata ja matmata ? " </s> </p>
<p> <s> " Keegi leiab nad , kutsub preestri ja nad maetakse . </s> <s> Peetakse röövlite kallaletungiks . " </s> </p>
<p> <s> " Ent kui nüüd Grethel ja poiss lähevad võimude juurde ning kõnelevad , et Vahimehed tungisid neile kallale , võib see kutsuda esile ebameeldiva olukorra . </s> <s> Marcel ei jätaks kasutama võimalust , et Ordule kätte maksta . " </s> </p>
<p> <s> " Me otsisime põgenenud nõida ... " </s> </p>
<p> <s> " Ent tapsite süütud näitlejad . </s> <s> Saage ometi aru , ma ei heida seda teile ette , mind huvitab ainult too plika , et kõige parem on teil Akvitaaniast lahkuda . </s> <s> Minge Burgundiasse või Antrauschi või Westfalenisse , otsige ja põletage seal oma nõidu . " </s> </p>
<p> <s> " Ma eelistaksin siiski Akvitaaniasse jääda . " </s> </p>
<p> <s> " Minul pole sellest kasu , " lõikas isand Agrippa teravalt . </s> <s> " Ja teil endal samuti . </s> <s> Ma ei soovi , et see vahejuhtum metsas teatavaks saaks , sest see võib raskendada ka minu otsinguid . </s> <s> Te pigem segate kui aitate - kui teil üldse oligi selline kavatsus - mind siin viibides . </s> <s> Saan ise suurepäraselt toime . </s> <s> Kas te jõudsite näha , kuidas meie põgenikud välja näevad ? " </s> </p>
<p> <s> Vend Andreas kirjeldas lühidalt Aidanni ja Grethelit , nii palju kui talle mõne viivu jooksul oli meelde jäänud . </s> <s> Palju sellest isand Agrippal abi ei olnud . </s> <s> Ta saatis prokuraatori minema , pannes talle veel kord südamele , et Vahimehed lahkuksid kiiresti Akvitaaniast . </s> <s> Loomulikult ei uskunud ta , et Andreas seda teeb . </s> <s> Heinrich Cornelius Agrippa von Nettesheim teadis suurepäraselt , et isegi Martin Lutheri soov ei hoia noort fanaatikut tagasi tüdruku otsimisest ja tapmisest , ja kui ta oligi selle vestlusega midagi saavutanud , siis ainult seda , et jahiind Vahimehes suurenes veelgi . </s> <s> Ometi teadis ta nüüd rohkem kui enne . </s> <s> Piisavalt palju , et ennetada Vahimehi . </s> </p>
<p> <s> Õhtupoolikul lahkus Heinrich Agrippa Sainte André katedraalist , vahetas mõned sõnad preestriga , tänas teda peavarju andmise eest ja lasi ennast õnnistada . </s> <s> Isa Mathieu oli tema hea tuttav Pariisi päevilt , sattunud Akvitaaniasse samuti teatavate vastuolude pärast ühe ja teise võimuga ning seepärast mõistis ta müstikut hästi . </s> <s> Agrippa võttis suuna kitsukestele tänavatele , kus parasjagu käis õhtune lõbutsemine . </s> <s> Linna hulgalised trahterid paisusid meremeestest , käsitöölistest , puhkusel olevatest vahisõduritest , lõbutüdrukutest , kaupmehesellidest ja muust lihtrahvast . </s> </p>
<p> <s> Ta kõndis üksi , ilma teenrita , sest seda tal parasjagu polnud , ent Marceli korravalve hoidis troonilinna kuritegevusest võrdlemisi puhtana . </s> <s> Tema riided kõnelesid küll teatavast rikkusest ja seisusest , ent tegelikult polnud ta ei jõukas ega ka mitte aadlisoost . </s> <s> Ta näis võõramaalasena , kuid neidki oli Bordeaux tavaliselt tulvil , nii et Agrippa samm oli hoogne ja julge . </s> <s> Inimesed , kes teda nägid , võisid teda pidada mõneks õuenõunikuks või välismaa kaupmeheks , sest tema ilme oli kindlameelne ja hoiak üleolev . </s> <s> Agrippa kõndis kiiresti , ei peatunud kusagil , suundus otse edasi , läbis kärarikkamad kvartalid , kuni jõudis umbtänavasse , mille viimase , kahekordse lääpa vajuva maja fassaadi ehtisid kaks väikest kivist grifooni . </s> <s> Muus osas polnud maja eriti silmapaistev , pigem avaldas märke lagunemisest ja sellest , et valdajal on palju tähtsamaid tegevusi kui arhitektuur ja ehitus . </s> <s> Ainus uuendus , mille omanik näis olevat viimaste aastate jooksul majale teinud , oli sissekäigu kohale uuristatud märk , mida juhuslik mööduja ei pruukinudki märgata . </s> <s> See kujutas rohmakat inimese silma ja selle peal mingit riista , mis võis vabalt olla näiteks sirkel . </s> </p>
<p> <s> Siin majas oli Agrippa käinud igal oma Bordeaux's viibimise päeval ja selle nägemine täitis ta südame heldimusega . </s> <s> Siin elas ta õpetaja , sõber ja ainus inimene selles maailmas , keda ta võis usaldada . </s> <s> Ainus . </s> <s> Koputamise peale avas ukse vana toatüdruk , silmitses selle vahelt hetkeks külalist , tundis tolle kohe ära ja lasi sisse . </s> </p>
<p> <s> " Isand Josephe ootab teid , " kummardas naine . </s> <s> " Juba ammu , " lisas ta etteheitvalt . </s> </p>
<p> <s> Agrippa sammus läbi tolmuse ja hämara eeskoja . </s> <s> Mööbel oli vana ja lagunenud , põrandalauad pehkinud . </s> <s> Ei mingeid kaunistusi , mis andis tunnistust , et külalisi siin eriti ei käinud . </s> <s> Ta astus jõulisel sammul tagumise ukse juurde ja avas selle . </s> <s> Ninna lõi tuhat erinevat lõhna , mille hulgas kopitushais ja kaminasuits olid kõige võimsamad . </s> <s> See oli kabinet ja raamatukogu , mille tagumises otsas tossava kamina ees lösutas narmendavas tugitoolis keegi hallipäine vanamees . </s> <s> Nüüd ajas too end püsti ja astus vanurlikul sammul külalisele vastu . </s> </p>
<p> <s> Nad embasid ja toatüdrukul kästi amontiljaadot tuua . </s> <s> Agrippa lasi pilgul üle toa käia . </s> <s> Raamatud , raamatud ... </s> <s> Vanad , haruldased , salajased , varjatud raamatud , mida oli kogutud põlvkondade kaupa , käsikirjad ammustest aegadest - ladina , kreeka , heebrea , alamsaksa , itaalia , aramea keeles . </s> <s> Riiulitel seisid piiritusepurgid konnade , sisalike , värdjate , kehaosade ja siseorganitega ; nurgas laud , millele oli kuhjatud erinevaid esemeid - katseklaase , gloobus , sirkel , leeklampe , amulette , diagramme . </s> </p>
<p> <s> Nad istusid toolidele . </s> <s> Amontiljaado oli odavamat sorti ja parima maitse juba kaotanud . </s> <s> Vanamees köhis seda juues ja ta silmist voolasid pisarad . </s> </p>
<p> <s> " Sa oled paremini elanud , armas Josephe , " ütles Agrippa . </s> <s> " Palju paremini . </s> <s> Ja oled palju tervem olnud . " </s> </p>
<p> <s> " Nii sa räägid . </s> <s> Ja ikka on ütlemata raske sind uskuda . </s> <s> Oled sa õhtust söönud ? </s> <s> Marie valmistab meile hautist . " </s> </p>
<p> <s> " Tänan , aga ma pole näljane . </s> <s> Õigemini olen , kuid mitte toitude järele . </s> <s> Sa köhid jälle ? " </s> </p>
<p> <s> " Külmetus , " kähistas vanamees , ajas käe hõlsti taskusse , tõmbas välja väikese pudeli ja hingas selle sisu . </s> <s> Ta pikad kortsus sõrmed hoidsid pudelikest veel viivuks nina juures ning ta nägu rahunes selle peale . </s> <s> Ühes sõrmes oli tal Agrippa omaga äärmiselt sarnane sõrmus . </s> </p>
<p> <s> " Ma rääksin täna Andreasega , " ütles Agrippa siis tähendusrikkalt . </s> </p>
<p> <s> Vana Josephe pani kiiresti pudelikese käest ja pöördus kaaslase poole . </s> <s> " Ta tuli ? " kähistas ta . </s> </p>
<p> <s> " Tuli , " noogutas Agrippa muiates . </s> <s> " Loomulikult ta tuli . </s> <s> Ordus valitseb range kord . </s> <s> Ta ei saanud jätta allumata Martin Lutheri korraldusele . </s> <s> Ta jutustas mulle palju - usun , et kõik , mida ta teadis . </s> <s> Oh , see noor fanaatik pakatab enesekindlusest ja mürgist ! </s> <s> Ta ei uskunud hetkekski , et minusugune teadlane võib tema organisatsiooni üle kavaldada ja plika varem kinni võtta . </s> <s> Ma küll soovitasin tungivalt neil Akvitaaniast lahkuda , ent nad ei tee seda . " </s> </p>
<p> <s> " Oled sa selles kindel ? " </s> </p>
<p> <s> " Täiesti . </s> <s> Oled sa vahepeal midagi teada saanud ? " </s> </p>
<p> <s> Vanamees vangutas pead . </s> <s> " Ei . </s> <s> Mitte midagi . </s> <s> Keegi pole põgenikke näinud . " </s> </p>
<p> <s> " Ja ülikoolis pole nad samuti end näole andnud , " pomises Agrippa . </s> <s> " Ometi peavad nad kusagil läheduses olema , ma tunnen seda . </s> <s> Nad põgenesid ilma raha ja riieteta . </s> <s> Varsti saabuvad külmad . </s> <s> Nad tulid Bordeaux'sse , et lasta magister Friasel tüdruk päästa . </s> <s> Ja kui neil on vähegi oidu , siis ei hakka nad tagasi Burgundiasse või Antrauschi minema - õieti pole neil selliseks reisiks vahendeidki . </s> <s> Ma arvan , et Vahimehed üritavad neid otsida laadaplatsidelt ja kõrtsidest , kus noored ehk püüavad raha teenida . </s> <s> Meil pole palju aega , Josephe . " </s> </p>
<p> <s> " On's meil kunagi olnud ? " üritas vanamees naeratada . </s> <s> " Ma kuulsin , et sa käisid kuninga juures . </s> <s> On sel tüdrukuga mingi seos ? " </s> </p>
<p> <s> " Marcel on väga taibukas kuningas . </s> <s> Jah , ma käisin tema juures , " noogutas Agrippa , mekkides amontiljaadot . </s> <s> " On oluline , et ta aitaks mul teha teatavaid ettevalmistusi reisiks . </s> <s> Ja sina pead mind ka aitama . </s> <s> Ennast aitama . " </s> </p>
<p> <s> " Mul pole palju võimalusi , et sind aidata , " ohkas Josephe . </s> <s> " Kardan , et pettud minus . " </s> </p>
<p> <s> " Sa oled mu sõber ja õpetaja , " vastas teine kibedalt . </s> <s> " Oled olnud igas maailmas . </s> <s> Olen sind alati usaldanud ja uskunud . " </s> </p>
<p> <s> " Nii sa räägid . </s> <s> Kuid oma mäletamist mööda on mu abi sulle üsna kesine olnud , pigem oled sina mulle minu otsingutes teejuhatajaks osutunud . " </s> </p>
<p> <s> Agrippa nihkus vanamehele lähemale ja pani käe talle õlale . </s> <s> " Kui ma tulin , " ütles ta , " tekkisid mu mälusse kohe ka selle maailma asjad . </s> <s> Mäletasin sind oma nooruspäevilt ja laboratooriumist Pariisis . " </s> </p>
<p> <s> " Need olid ilusad ajad ! " </s> </p>
<p> <s> " Kahtlemata . </s> <s> Ent mitte sellised , nagu sa elasid ... seal . </s> <s> Ühes teises . </s> <s> Maailmas , kus pole Akvitaania kuningriiki , olid sa õueastroloog ja Tema Majesteedi isiklik salanõunik Pavias . </s> <s> Sa uppusid rikkusesse ja ausse , sind ülistasid poeedid ja kadestasid õukondlased . </s> <s> Ja et sa olid seal olemas ja et me seal kohtusime , tähendab , et sa oled ka teistes maailmades olemas . " </s> </p>
<p> <s> Josephe tõusis ja läks komberdades riiuli juurde . </s> <s> Ta tuhnis hetke paberihunnikus , leidis siis sealt vajamineva ja naasis kaaslase juurde . </s> <s> " Kui poleks olemas seda , " ütles ta , " ei usuks ma sind iialgi . " </s> </p>
<p> <s> " Täpselt sedasama sa mulle ütlesidki , " naeris Agrippa . </s> <s> " Täpselt nii sa kõnelesid mulle ühel õhtul Strasburgis ja käskisid mul see kiri sõna-sõnalt pähe õppida . </s> <s> Sa ütlesid , et sa tunned need mõtted ära , need valemid , kui need peaksid kuskil veel eksisteerima . </s> <s> Ma uskusin seda , ent ei oodanud , et see sind nii vapustab . " </s> </p>
<p> <s> " Vapustab ? </s> <s> Või veel ! </s> <s> Saada kiri endalt , mida sa pole kunagi kirjutanud ja mis sisaldab lahendusi sind ammu painanud mõtetele , kokkuvõtteid ja seoseid üksikute katkete vahel , mida oled aastate viisi üles tähendanud ja mida poleks suutnud teha mitte keegi teine . </s> <s> Killukesed ähmastest unenägudest ... </s> <s> See valem nimega ... ma olin just selle saladust avastamas ja sinu läkituses sisaldus täpselt see sõnastus , mille üle ma olin mõtisklenud ! " </s> </p>
<p> <s> " Ja sa said oma tõestused . </s> <s> Kas mitte ei avanud õigete elementide kindel reastus vastavates värvides sulle tabeli , mille viisnurgad näitasid ainult ja ainult õigeid tähemärke , Jose Avramo de Ibartuga ? </s> <s> Mis oleks parem autogramm omaenese mõtetele kui nimi , mille sa oled juba ammu hüljanud ja mis on saladus ? " </s> </p>
<p> <s> " Ta põletati Granadas , " sosistas vanamees . </s> <s> " Mu vaene väike veli . </s> <s> Hull , ent minuga nii sarnane . </s> <s> Kuid see polnud minu otsus . " </s> </p>
<p> <s> " See oli otsus kõrgemalt poolt , " nõustus Agrippa . </s> <s> " Jumal oli andnud sulle võimaluse saata kavalusega tuleriidale oma kaksikvend Balthazar ... </s> <s> See oli tema ülesanne selles maailmas - olla hull ja ohverdada elu sinu eest . </s> <s> Ta polnud sellest teadlik ja see ongi pühadus , mu hea sõber ja õpetaja . " </s> </p>
<p> <s> " Ta ei saanud aru , " sosistas vanamees ja jälle voolasid üle ta palge pisarad . </s> <s> " Ta ei saanud aru , kuhu ja miks ta peab minema . </s> <s> Ja ei saanud isegi siis aru , kui tuleleegid ta jalgu kõrvetasid . </s> <s> Ta arvas , et see on mingi mäng ... </s> <s> Oh , Balthazar , kas sa suudad seda mulle kunagi andestada ? " </s> </p>
<p> <s> " Ta on seda juba teinud , " arvas Agrippa kindlalt . </s> </p>
<p> <s> " Ma loodan . </s> <s> Kas mul seal ... teistes maailmades oli samuti vend ? " </s> </p>
<p> <s> " Esimeses ma tundsin teda , " noogutas Agrippa . </s> <s> " Ta oli luuletaja ja kalifaadis väga tuntud . </s> <s> See oli maailm , kus rekonkista äpardus ja Uuest Maailmast polnud keegi midagi kuulnud . </s> <s> Ka mina mitte . </s> <s> Aga sina olid Cordoba vesiiri saadik Ibn Fazil ja me kohtusime esimest korda printsess Habari-Anumi ja Lotringi hertsogi pulmapeol . </s> <s> Sa õpetasid mulle kabala märke ja täiendasid minu arvestusi elementide ülemineku seas . " </s> </p>
<p> <s> Vanamees libistas sõrmega üle paberi ja vangutas uskmatuses pead . </s> <s> Tema kaaslane rääkis edasi : " Sina aitasidki mul leida , kuidas Maa element viia esimese kliimaksini . </s> <s> Ja sa ei uskunud seal , selles maailmas , et jumal võib peituda igas inimeses , ja ainus viis Tema ära tunda on teadused . </s> <s> Ometi õppisin ma juba siis kõnelemist surnute vaimudega . </s> <s> Me olime kaua kirjavahetuses , kuni ma lõpuks Poloonia khaani Saigadaki saatkonnas Cordobasse saabusin ja sinu abiga oma uuringud lõpuni viisin . </s> <s> Sa lubasid korraldada nii , et kõik arvaksid , et ma uppusin ... " </s> </p>
<p> <s> Josephe vangutas ikka veel uskmatuses pead . </s> </p>
<p> <s> " Järgmises maailmas ma sinu venda ei teadnud . </s> <s> Võib-olla ta oli seal , võib-olla mitte . </s> <s> Selles maailmas olid sa osanud oma päritolu osavalt varjata ja jäänud Hispaaniasse , kuigi rekonkista käigus aeti sealt kõik juudid välja . </s> <s> Sa olid preester , inkvisiitor José Damiano y Sandoval , kardetud ja võimas tegelane . </s> <s> Sa plaanisid reisi Uude Maailma - Atlatayamole ehk Atlantisesse , nagu seda muudes maailmades mäletati . </s> <s> Et seal muistsetele saladustele ja jumalale veelgi lähemale jõuda . </s> <s> Ka seal ei uskunud sa minu juttu , kuni andsin sulle su enda dikteeritud kirja . </s> <s> Sa rääkisid selles mõtetest , mida oled ilmselt mõelnud igas maailmas , sest inimese loomus on muutumatu . </s> <s> Kes on jumalast ära märgitud , jääb selleks igavesti . </s> <s> Me käisime koos Uues Maailmas , mina olin sel ajal Würtzburgi Ülikooli magister . </s> <s> Selles maailmas oli Würtzburg Hispaania valdus , kogu Euroopat valitses Pax Hispanica , mis oli avastanud ookeanilt Atlantise . </s> <s> Jah , seal oli see muistne manner olemas ja selle alamad andsid ennast rõõmuga Hispaania kuninga ja usu meelevalda , kuna nende enda legendid kõnelesid samuti Kristusest . </s> <s> See oli väga erinev maailm ja pani mind mõtlema ning igatsema , et kui palju võin ma veel eest leida . " </s> </p>
<p> <s> " Mina , ja inkvisiitor ! " ei suutnud Josephe uskuda . </s> <s> " Sa oled sellest küll rääkinud , kuid ikkagi tundub see mulle võimatuna . " </s> </p>
<p> <s> " Kolmandas maailmas , kuhu ma Atlatayamolt sattusin - sest just seal me avastasime Vee elemendi saladuse ja ka riituse , kuidas avada järgime Värav - , teadsin ma samuti su venda . </s> <s> Ta oli kirjutaja Würtzburgi linnakantseleis ja sina olid kuulus õpetlane Johannes Trithemius . </s> <s> Jälle olid sina see , kes mu " mattis " , ja kuulutasid minu surmast . </s> <s> Minu jaoks oli see kõige raskem maailm ja selle vintsutustest pole ma siiani suutnud üle saada ... " </s> </p>
<p> <s> " Ma arvasin , et ühe maailma teadmised teevad elu ja edusammud teises kergemaks ? " </s> </p>
<p> <s> " Nii arvasin ka mina , ent see pole nõnda . </s> <s> Ma mäletasin nii oma eelmiseid maailmu kui selle uue eelnevat elu . </s> <s> Seal olin ma sama inimene , kes siingi - Heinrich Cornelius Agrippa von Nettesheim , Kölni lähedal sündinud mees , kellele ometi oli antud soov ammutada teadmisi ja iha mõista Jumalat . </s> <s> Sünni järgi olin ma vaid Heinrich Cornelis , kuid ma muutsin oma nime ladinapärasemaks ja lisasin sellele Colonia asutaja Agrippa nime ning aadlitiitli . </s> <s> Oma nooruses nägin unes neid teisi maailmu , kiireid pilguheite võimalustesse . </s> <s> Mõistsin , et need pole lihtsalt unenäod . </s> <s> Me kõik näeme und , vähesed suudavad neid seletada ja vaid mõned üksikud mäletada . </s> <s> Mäletada , et need polnud vaid kujutelmad , vaid pildid tõelisusest , mis on kusagil olemas ja mis on läbi elatud . </s> <s> Ma olin selles maailmas okultist , teadlane , astroloog , ravitseja , demonoloog , salanõunik , diplomaat , arst , advokaat ja ajaloolane . </s> <s> Erinevate valitsejate juures teenisin nende ahneid maapealseid eesmärke , pidades silmas siiski vaid ühte : oma õpetust . </s> <s> Meenutustega eelmistest maailmadest ja tööga jõudsin oma sihile väga lähedale . </s> <s> Ent vaenlasi oli mul rohkem kui mujal . </s> <s> Selles maailmas lõhestas usklike ridasid valus vastasseis . </s> <s> Martin Lutheri reformid ... " </s> </p>
<p> <s> " Martin Luther on ju siingi olemas . </s> <s> Ta on kutsunud üles hävitama minu rahvast ja suur hulk nendest on oma surma leidnud just " tänu " selle mehe õhutustele . " </s> </p>
<p> <s> " Paljud meist on olemas mitmes maailmas . </s> <s> Ent paljusid pole . </s> <s> Sind olen kohanud kõigis . </s> <s> Sest meie sinuga oleme väljavalitud ja meid on vähe . </s> <s> Maailmu aga lõpmata palju . </s> <s> Üksikud saavad nende vahel liikuda . </s> <s> Ma olen kogunud teadmisi inimestest , kes on samuti avastanud Rituaali saladuse , kuid ma pole kunagi kuulnud , et keegi neist oleks suutnud ühendada kõik neli elementi . </s> <s> Kõige kohutavam , mis võib meiesugustele osaks saada , on see , kui asume teele teise maailma ja meid pole seal . </s> <s> Nii võime jääda tühjusesse , igaveseks ... ja ilmuda ühes või teises ilmas viirastusena , tondina , vaimuna , olles neatud lõpmatuseks kehata jääma . " </s> </p>
<p> <s> " Ma ei mõista seda , " oigas Josephe , " sa räägid võimatuid sõnu , nii võimatuid , et isegi mina ei suuda neid uskuda . " </s> </p>
<p> <s> " Meenuta oma unenägusid ja sulle võivad kangastuda need teised maailmad . </s> <s> Tuleta meelde , mida sa oled näinud . </s> <s> Ja sa tead . </s> <s> Loe oma kirja . </s> <s> Ja sa usud . </s> <s> Usud seda juba esimesest hetkest peale , mil ma su uksest sisse astusin . " </s> </p>
<p> <s> " Ma mõtlesin , et sa oled surnud . </s> <s> See oli kohutav ehmatus . " </s> </p>
<p> <s> " Mõnes mõttes ma olingi . </s> <s> Aga mitte siin , vaid eelmises maailmas . </s> <s> Ma veetsin seal viimased aastad Karl V ajaloolasena , ent pidin siis põgenema . </s> <s> Mu vaenlased leidsid mind Grenoble'is , kui olin teel sinu juurde , et leida viimased logoste konterminalused . </s> <s> Mind heideti vangi ja piinati . </s> <s> Ma ei avaldanud saladusi ja mind heideti tänavale . </s> <s> Nad ei tea veel , et selles maailmas maksan ma neile kätte . </s> <s> Kuritegude eest , mida nad pole siin iial toime pannud . </s> <s> Ma surin sinu majas Grenoble'is , José Avramo de Ibartuga . </s> <s> Või vähemalt nii seal arvatakse . </s> <s> Aga tolles maailmas tunti sind Johannes Trithemiusena . </s> <s> Sa võtsid mind enda juurde ja nõrk nagu ma olin , suutsin ma siiski sinu abiga leida viimased võtmed . </s> <s> Sealt leidsin ma Õhu elemendi , tema maise kehastuse , jumaliku ja Ülima valemi . </s> <s> Minu haud on Grenoble'is , kuid see on tühi . </s> </p>
<p> <s> " Jääb vaid üks , " sosistas Josephe . </s> <s> " Vaid üks element . " </s> </p>
<p> <s> " Neljas ja viimane , " noogutas Agrippa . </s> <s> " Jumal on loonud maailma neli elementi , millel põhineb kogu maailm . </s> <s> Nad on olemas kõikjal , ent mitte alati pole võimalik neid leida . </s> <s> Kui ma jõudsin oma õpetuses selgusele , jõudsin maailma mõistmiseni - esimeses elus , siis leidsin ka sinu abiga Maa elemendi etaloni . </s> <s> See oli üks inimene loomulikult . </s> <s> Kus mujal saab peituda jumalus , kui mitte inimeses eneses ? </s> <s> Kuhu mujale võis Looja peita oma tarkuse meiesugustele avastamiseks . " </s> </p>
<p> <s> " Kes see mees oli ? " </s> </p>
<p> <s> " Sina leidsid ta , Ibn Fazil . </s> <s> Sina leidsid selle mehe Egiptusest . </s> <s> Oma uurimiskäigul olid sa avanud püramiidi ja leidnud sealt selle , keda kunagi oli peetud vaaraoks , maapealseks jumalaks . </s> <s> See oli rumal ja harimatu pagan , türann ja vastik olevus , keda tema võimete pärast kummardati ka pärast surma . </s> <s> Tema arstid olid üritanud temast muumia teha , või noh , nad arvasid , et tegidki . </s> <s> Ta elas ja sina pakkusid talle surma , vastutasuks saladuste eest , millega ta oli tuhandeid aastaid hauakambris elus püsinud . </s> <s> Ta ei teadnud neid , ent sa leidsid need ise . </s> <s> Selles maailmas jäi see muumia - pärast seda , kui sina olid ta selleks uuesti muutnud - kaliifi muuseumisse . </s> <s> Maa element kätkeb endas Pimedust , Tihedust ja Vaikust . </s> <s> Sinu abiga lõime me Esimese Valemi , viisime selle täiuslikkuseni ja ma avastasin ennast uuest maailmast . </s> <s> Otsimas Teist elementi . " </s> </p>
<p> <s> " Vett ? " </s> </p>
<p> <s> " Ja me leidsime selle Atlatayamost , mandrilt , mis muudes maailmades polnud avastanud Vee saladust ega suutnud ennast uputuse eest päästa . </s> <s> Paljud sealsed inimesed mäletasid Vete Laulu , mida nad pidasid muinasjutuks , kuid vaid üks neist mäletas seda tervikuna . </s> <s> See polnud laul , vaid teadmine Vee elemendist , muistne valem , ülestähendus teadustest , mis oli jäädvustunud rahvalaulu : õiged elemendid õiges konfiguratsioonis . </s> </p>
<p> <s> Kolmandas maailmas , kõige verisemas ja vaenulikumas , mida ma tean , leidsin Õhu elemendi . </s> <s> Pole juhuslik , et element oli just selles maailmas , sest õhku jääb seal üha vähemaks . </s> <s> Ma kuulsin seal puude kaebelaulu , mis näevad ette oma hukku tulevikus . </s> <s> Selles maailmas ei saa olema metsi ega haljaid aasu , vaid neid ootab kõle ja karm tulevik , milles õhk on määratud suremisele . </s> <s> Selles maailmas peeti mind muuseas ka vampiiriks , surnutemanajaks , deemoniks , ja mul oli palju vaenlasi . </s> <s> On siingi . " </s> </p>
<p> <s> " Kuidas sa leidsid Õhu elemendi ? " </s> </p>
<p> <s> " Uuest Maailmast . </s> <s> Ma käisin seal . </s> <s> See oli üks paganast pärismaalane . </s> <s> Tõin ta kaasa . </s> <s> Ta on surnud ja ma ei taha sellest pikemalt rääkida . " </s> </p>
<p> <s> Nad vaikisid ja silmitsesid kaminas praksuvat tuleleeki . </s> </p>
<p> <s> " Jääb vaid Neljas element , " ütles siis Josephe vaikselt . </s> <s> " Millega saab lõplikult kokku Täiuse Valem . </s> <s> Sa ütled , et ka mina saan neis maailmades liikuda ? " </s> </p>
<p> <s> " Kõigis , " kinnitas Agrippa . </s> <s> " Neid on lõpmata palju , nii palju , kui neid sisaldab maailma maatriks . " </s> </p>
<p> <s> " Matrix mundi , " pomises Josephe . </s> </p>
<p> <s> " Ma ei tea , mis see on . </s> <s> Gregorius Posch vaid oletas selle olemasolu - maailm , mis koosneb kõikidest teistest ; täiuse maailm , täiuslikkuse maailm . </s> <s> Täiuse Valem viib meid maailma maatriksini , jumalani . </s> <s> Sest Universum koosneb jumalast . </s> <s> Kõik on osa suurest Vaimsest Tervikust ja see on jumal . </s> <s> Ja ainult see , mida nimetatakse maagiaks , annab meile võimaluse tunda jumalat , kuna maagia on kunst , mida valdavad vähesed väljavalitud . </s> <s> Alkeemia , astroloogia ja kabala on teadused , mis avavad meile maagia , kuna otsivad Tõde . </s> <s> Neli elementi ja Vaimne Tervik - pentagrammi viis nurka , mis ümbritseb kõike , mille sees on Vaim . </s> <s> Meie hing . </s> <s> See koosneb energiast , mälestustest ja tunnetest ning läbi hingelise alkeemia jõuame me hinge valitsemiseni . </s> <s> Jumal on meis ja meie jumalas , kuna tema valitseb kõiges kõike . " </s> </p>
<p> <s> " Mis tuleb edasi , Heinrich ? </s> <s> Edasi , nendes maailmades ? " </s> </p>
<p> <s> " Ma ei tea . </s> <s> Kõik , kõiksus ? </s> <s> Kui meile on antud suund , tuleb seda järgida . </s> <s> Me peame edasi minema . </s> <s> Neli elementi ja neli maailma , kus mina ja sina , Josephe , oleme olemas . </s> <s> See pole juhuslik , vaid kindla ettemääratusega nii seatud . </s> <s> Ka see , et igas maailmas leiame me vaid ühe elemendi , mis avab tee järgmisesse . </s> <s> Ja mis tuleb edasi ? </s> <s> Ehk maailmad , kus on rohkem elemente , rohkem teadmisi ? </s> <s> Kuidas võin ma praegu arvata , mis on jumalal minu jaoks varuks ? </s> <s> Ehk oleme me Matrix mundi's olemas oma kõige täiuslikumal kujul ? " </s> </p>
<p> <s> " Ja Neljas element ? " </s> </p>
<p> <s> " Ta on siin lähedal , olen selles kindel . </s> <s> Ta on Bordeaux's . </s> <s> Tüdruk , kes valitseb tuld . " </s> </p>
<p> <s> " Ja mida sa temaga teed ? " </s> </p>
<p> <s> " Kõigepealt tuleb ta kätte saada . </s> <s> Ja ma saan ! " </s> <s> Agrippa pigistas klaasist pokaali seesuguse jõuga , et see tema sõrmede all purunes ja klaasikillud ning amontiljaado pritsmed langesid ta riietele . </s> </p>
<p> <s> " On ta ise teadlik , et valitseb Neljandat elementi ? " </s> </p>
<p> <s> " Kahtlen selles , " pomises Agrippa . </s> <s> " Selliseid teadmisi pole antud külatüdrukutele . </s> <s> Ma kardan ainult ühte . " </s> </p>
<p> <s> " Mida , Heinrich ? " </s> </p>
<p> <s> " Seda poissi , " pomises mees . </s> <s> " Ta võib kõik hävitada . " </s> </p>
<p> <s> " Kuidas ? " </s> </p>
<p> <s> " Kui nad Vahimeeste eest põgenesid , süütas tüdruk oma pilguga maa , et ajada hobused paanikasse . </s> <s> Siis oli tal anne veel olemas . </s> <s> Tüdruk on neitsi , Josephe ! </s> <s> Ainult neitsi , seni kuni ta on puhas ja puutumatu , võib olla Neljanda elemendi etalon . </s> <s> Ma palun jumalat , et see poiss ei rikuks meie üritust ja kaitseks tüdrukut teeröövlite eest ! </s> <s> Aga noorus on ju nii keevaline . </s> <s> On ainult üks mees , kes tohib seda neitsit võtta . </s> <s> Ainult üks mees ! " </s> </p>
<p> <s> Agrippa käed tõmbusid rusikasse ja klaasikildude pudemed lõikasid talle pihku , mille vahelt tilkus põrandale verepiisk . </s> </p>
<p> <s> XI Benediktiinid </s> </p>
<p> <s> Agrippa toksis kepiotsaga liiva . </s> <s> Liiv oli pruun ja nuusutamisel lõhnas kõrbemise järele . </s> <s> Seda polnud maha pesnud isegi vihmahood , mis ikka õhtupoole Akvitaania viljakaid maid niisutasid . </s> <s> Vend Bertrand oli toonud ta Andrease juhatusel selle kohani , kus tapatalg oli aset leidnud , seejärel kummardunud mornilt ja jäänud eemale ootama . </s> <s> Agrippa hobune seisis jõepervel ja näksis mahlakat rohtu . </s> </p>
<p> <s> Mees lasi liival läbi sõrmede pudeneda ja tundis , kuidas iga ta ihurakk õnnest laulis . </s> <s> Põlenud liiv ! </s> <s> Leegid , mis süttivad maapõues ja põletavad asja , mis ei põle . </s> <s> Tuli , puhas tuli iseenesest , puhastustuli , mille sarnast pole ükski alkeemik võimeline looma . </s> <s> Tuli , mis võib põletada õhku , vett ja maad ega vaja ise ei õhku ega mateeriat . </s> <s> Tuli , mis võib põleda õhus , vees ja maas . </s> <s> Neljas element on kõige tähtsam , meenutas Agrippa . </s> <s> Ta on üks kahest puhtast elemendist , teine on Maa , mateeria . </s> <s> Vesi ja Õhk on nende tuletused , ent ometi nii võimsad . </s> <s> Igal elemendil on oma kindlad omadused , mis vastanduvad või sarnanevad üksteisele . </s> <s> Vesi ja Õhk saavad omadused Tulest ja Maast , mis on aluspanijad . </s> <s> Rista Vesi , Õhk ja mateeria ja sa saad elu . </s> <s> Rista Tuli ja Maa ning saad hukatuse . </s> <s> Maa , mida niisutatakse ja lahustatakse , saab Veeks , ent tee see taas tihedaks ja see saab Maaks . </s> <s> Läbi Tule muutub mateeria Õhuks . </s> <s> Mida Tuli on Õhule , seda on Õhk Veele , Vesi Maale . </s> <s> Ja jälle - mida Maa on Veele , on Vesi Õhule ning Õhk Tulele . </s> <s> See on kõikide kehade , loomuste ja imeliste tööde alus ning juur . </s> <s> See , kes teab ja tunneb kõikide elementide ning nende segude omadusi ja võimeid , selle omaks saab kõik maagias . </s> <s> Ta on kõikvõimas . </s> </p>
<p> <s> Aga kui palju on siiski - ja Agrippa leidis end ikka ja alati selle peale mõtlemas - maailmas jumala ettemääratust ja tahet . </s> <s> Ainult valgustatud teadlane , tõelise usuga , tõeline jumalasulane võib selleni jõuda , ent ei iial ükski võimunäljane maise riigi ahne valitseja , ei . </s> <s> Ainult äravalitule avanevad need maailmad ja kõik , mis jumal nendesse pannud . </s> <s> Sest ainult valgustatu ja äravalitu , kes läbinud selle raske tee avastuseni ( milleks ainult tema on võimeline ) , ei kasutaks neid teadmisi võimu nimel , vaid hoopis kõrgeima õnne saavutamiseks , milleks surelik võimeline on - saada lähedasemaks jumalaga . </s> <s> Mitte iial temaks , vaid lähemale . </s> </p>
<p> <s> Ja siin , selles jõekäärus , kuskil Akvitaania kolkas oli olnud neiu , kes teab puhta tule saladust , ainus inimene , kes seisab veel Agrippa ja jumala vahel , on ikka veel kuskil läheduses ja hulgub ringi mingi poisijõmpsikaga . </s> <s> Oleks vaid ema tüdrukut vooruslikult kasvatanud , porises Agrippa endamisi . </s> </p>
<p> <s> Vankreid muidugi enam jõekäärus polnud . </s> <s> Hoolikas otsimine ei andnud talle mitte ühtki asja teatrist . </s> <s> Kõik oli laiali tassitud . </s> <s> Eemal metsaserva all lebas juba kergelt rohtukasvanud kääbas . </s> <s> Ilmselt olid laibad sinna kokku veetud ja rüüstajate poolt maha maetud . </s> <s> Vaevalt et keegi oli preestritki kutsunud , sest ametimehel võivad tekkida mõned üleliigsed küsimused . </s> <s> Muidugi pidid rüüstajad pead murdma , et kes võis näitlejad tappa ja jätta nende asjad röövimata . </s> <s> Kuid küllap nad rahuldusid mõne jabura seletusega , mille enda tarbeks välja mõtlesid . </s> </p>
<p> <s> Agrippa kutsus vend Bertrandi . </s> <s> Rüütelmunk ronis ratsu seljast maha ja astus üleoleval sammul teadlase juurde . </s> </p>
<p> <s> " Kas te tulite ainult üks kord siia tagasi ? " </s> </p>
<p> <s> " Jah . " </s> <s> Külm noogutus . </s> <s> " Et vaadata , mis juhtus vend Andreasega . " </s> </p>
<p> <s> " Kas te tagaajamise käigus nägite kohalikke inimesi ? " </s> </p>
<p> <s> " Vaid üht puuraidurit , kes pages kohe metsasügavusse . </s> <s> Hiljem ajasime metsas jälgi ja küsisime mõnest külast , kuid need akvitaanlased on ülbed . </s> <s> Me ei saanud midagi teada . " </s> </p>
<p> <s> " Te rääkisite , et see on koomuskitegijate teater ja etendab maagiat ? " küsis Agrippa mõtlikult . </s> </p>
<p> <s> " Nii me teame . " </s> </p>
<p> <s> " Sellepärast müüdigi tüdruk just neile . </s> <s> Aga millist maagiat ? </s> <s> Nagu ma vend Andrease palgelt lugeda võisin , on osa sellest seoses suust tulesülgamisega ? " </s> </p>
<p> <s> " Nad on kõik nõiad ja surm pistoda läbi oli liiga kerge karistus , " sisistas Vahimees . </s> </p>
<p> <s> " Nad pole rohkem nõiad kui iga alkeemik , kes oskab veidi lahuseid segada . </s> <s> Pigem vähem . </s> <s> Tõelisest maagiast on nende kunst väga kaugel . </s> <s> Kui ma teie kohtumisest seal vankris õieti aru sain , langesite teiegi ühe lihtlabase triki ohvriks ? " </s> </p>
<p> <s> " See oli tühi kirst ! " peaaegu käratas Bertrand . </s> <s> " Issanda ihu nimel , see oli tühi kirst ! " </s> </p>
<p> <s> " Hoo , te teotate jumalat ? " </s> </p>
<p> <s> " Ikkagi oli kirst tühi , " pressis Bertrand läbi hammaste . </s> </p>
<p> <s> " Kahtlemata , " muigas Agrippa . </s> <s> " Muidu poleks selles peitunud kukkur . " </s> </p>
<p> <s> Vahimees jõllitas teda täis vihkamist pilgul . </s> <s> " Mida tahab kõrgeauline isand alkeemik sellega öelda ? " </s> </p>
<p> <s> " Ainult seda , et inimesed ei usuks , et kirst on tühi , muidu ei saanuks seal peituda ka pungil kukkur . </s> <s> Kuidas ikka nad oma margad ära teenivad ? </s> <s> Olete te laatadel kadumistrikke jälginud ? </s> <s> Mõned koomuskitegijad on muide väga osavad . </s> <s> Nad panevad su vaatama seda , mis pole üldse oluline . </s> <s> Ja järeldama sellest . </s> <s> Tõeline kadumine toimub aga mujal . </s> <s> Illusioon , mu kallis usuranguse valvur , käteosavus , mehaanika ja veidi inimesetundmist . " </s> </p>
<p> <s> " Kirst , " teatas vend Bertrand veel kord põlglikult ja rõhuga , " oli tühi . " </s> </p>
<p> <s> " Ja tüdruk järelikult nähtamatu . </s> <s> Olgu , jätame selle . </s> <s> Öelge parem , kui palju võis neil raha olla ? " </s> </p>
<p> <s> " Mõnisada marka . " </s> </p>
<p> <s> " Nii palju ? " </s> </p>
<p> <s> " Ma nägin münte ainult viivuks . </s> <s> Aga neid oli palju . " </s> </p>
<p> <s> " Üsna osav illusioon , " mõtiskles teadlane . </s> <s> " Soovitan teil selle üle järele mõelda , et enam oma viga mitte korrata . </s> <s> Kõigepealt juhiti teie tähelepanu kirstu kallal kohmitsevale mehele . </s> <s> Seal oli tühine pudi-padi ja raha . </s> <s> Mis viis teid raevu , sest solvati teie moraali . </s> <s> Teise kirstu juures , mis oli suurem ja tühi , nagu rääkisite , otsisite ainult raha . </s> <s> Ja te leidsite selle ning harrastasite pajatsiga teoloogilist mõttevahetust . </s> <s> Tegelik saladus jäi aga peidetuks . " </s> </p>
<p> <s> Vend Bertrandi käsi sügeles sõjahaamril . </s> </p>
<p> <s> " Edasi , nüüd otsisite metsast kahte põgenikku hobusel . </s> <s> Leides hobuse , tegite te järelduse , et nad on jalgsi metsa pakku lipsanud . </s> <s> Mis oli neist väga kaval . </s> <s> Te kammisite metsa ja küsitlesite kohalikke talupoegi - ainus , tegelikult , mida te teha saite . </s> <s> Hiljem laiendasite oma haaret , ent samas pidite varjama kohalike maaomanike eest , et Akvitaanias nuhivad ringi võõramaised rüütlid . " </s> </p>
<p> <s> " Kuhu te sihite ? " urises vend Bertrand . </s> </p>
<p> <s> " Lihtsalt mõtisklen , " kostis isand Agrippa . </s> <s> " Lihtsalt mõtisklen , mu sõber . </s> <s> Et üsna osava kadumistriki lavastasid meie noored põgenikud , mis ? </s> <s> Te ei võtnud midagi ette nende hobusega ega otsinud pärast vankreid läbi ? " </s> </p>
<p> <s> " Ei . </s> <s> Hobune näsis rohtu ühe järsaku ääres , allapoole jäi võsa vahele oja . </s> <s> Parim koht peitu jooksmiseks . </s> <s> Me piirasime oja ümber , kuid ei leidnud midagi . " </s> </p>
<p> <s> " Jälgi ? " </s> </p>
<p> <s> Bertrand kehitas õlgu . </s> <s> " Meil polnud koeri . </s> <s> Kuid ühes kohas oli rohi tallatud . </s> <s> Raske öelda , kas oli see metsloom või nemad . </s> <s> Igatahes oli see alla järsakusse liikunud . " </s> </p>
<p> <s> " Ja põletushaavadega Andreas oli siin , kuni te tagasi tulite ? " </s> </p>
<p> <s> " Siin . " </s> </p>
<p> <s> " Kaua teie otsingud kokku kestsid ? " </s> </p>
<p> <s> " Nicklas lahkus Andreasega keskhommikul . </s> <s> Meie otsisime kogu päeva . " </s> </p>
<p> <s> " Mis teisest hobusest sai ? " </s> </p>
<p> <s> " Me võtsime ta kaasa . </s> <s> Koormahobune on siiski elusolend . </s> <s> Jätsime ta enne Bordeaux'd ühe võõrastemaja juurde maha . " </s> </p>
<p> <s> " Hea küll , " ohkas Agrippa , istus maha ja lasi veel kord mustal liival läbi sõrmede pudeneda . </s> <s> " Nüüd näitate te mulle kohta , kust te leidsite põgenike hobuse . </s> <s> Siis minge tagasi linna ja veenge oma isandat , et teil on viimane aeg Akvitaaniast lahkuda . </s> <s> Edasi toimetan ma oma otsinguid jumala abiga üksi . " </s> </p>
<p> <s> " Ja mida te siis otsima hakkate ? " irvitas Vahimees . </s> </p>
<p> <s> " Esiteks muidugi raha , " vastas too . </s> <s> " Sellises maakolkas ei saa mõnisada marka - võõramaist , pange tähele ! - jäägitult kaduda . </s> <s> Keegi on rikkaks saanud , see , kes esimesena avastas laibad ja vankri . </s> <s> Ta ei rääkinud sellest preestrile , et kehad saaks kristlikul kombel maha matta . </s> <s> Sellel kalmukünkal seal pole ju risti . </s> <s> Järelikult peavad ka vankrid ja kogu kraam , mis seal oli , siin kuskil lähikonnas olema . </s> <s> Kes ka selle leidnuks , ei andnud ta sellest võimudele teada , sest kohemaid oleks teda mõrvas süüdistatud . " </s> </p>
<p> <s> " Need lõunamaalased ei korralda kohtuid , " vastas Bertrand kahtlevalt . </s> <s> " Kedagi ei huvitaks paari pajatsi surm . </s> <s> Kui pole õigusenõudjat , pole ka kohust . </s> <s> Nad aeti auku kui koerad ja kellelgi pole sellest asja . " </s> </p>
<p> <s> " Siiski , siiski , " muheles Agrippa . </s> <s> " Kõik , mis selle maa pealt leitakse , kuulub maaisandale . </s> <s> Sealhulgas ka tapetud teekäijate kraam , juhul kui keegi seda omaks ei nõua . </s> <s> Leidnuks keegi vankrid ja rääkinuks oma avastusest , oleks laibad kristlikult maetud ja kraam maaisanda juurde jäetud . </s> <s> Ja siis äkki saab keegi teada , et külamees Jean on ootamatult rikastunud ja kõlistab kodus rahakuhilat . </s> <s> Ka see oleks isanda juurde läinud ja Jeanil oleks varguse eest käsi põletatud . " </s> </p>
<p> <s> " Ma ei mõista , " ühmas Bertrand , " milleks teile need vankrid ja raha ? " </s> </p>
<p> <s> " Mul on vaja mõnda Gretheli asja , " sõnas Agrippa . </s> <s> " Midagi , mis kuulus talle . </s> <s> Esemed võivad omanikust nii mõndagi kõnelda . " </s> </p>
<p> <s> " Ent mitte seda , kus nende omanik parasjagu peidus on . " </s> </p>
<p> <s> " Oleneb , kuidas küsida . </s> <s> Oleneb täiesti sellest , kuidas küsida , vapper Bertrand . </s> <s> Näidake , kust te leidsite hobuse ! " </s> </p>
<p> <s> Mõni tund hiljem veendus Agrippa , et koht , kust oli leitud põgenike hobune , oli tõepoolest igati paras ojajärsaku tihnikusse putkupanemiseks . </s> <s> Kui poiss ja tüdruk jõudsid seda teha pool tundi enne jälitajate saabumist , võisid nad olla metsasügavustesse peitunud , varjanud okste ja lehtedega mõne mahajäetud karukoopa ja peituda seal mitu päeva . </s> <s> Olid nad toiminud nii või teisiti , igal juhul olid nad kadunud ja Agrippal polnud Vahimeestest enam mingit abi . </s> </p>
<p> <s> Nad ratsutasid tagasi linna ja ülejärgmisel õhtul naasis Agrippa sündmuspaika . </s> <s> Otsingud ülikoolis ega mujal linnas polnud tulemusi andnud . </s> <s> Nüüd oli ta riides lihtsamalt , ka sõrmused oli ta sõrmest võtnud ning tema ratsu taha oli rakendatud väike kaarik , milles mitu kotti , ja nii sarnanes pigem rändkaupmehele . </s> <s> Ta otsis koha veel kord läbi ja ratsutas siis läbi metsa küla poole . </s> <s> See oli kloostriküla . </s> <s> Klooster oli vana ja lagunemas , ilmselt olid Akvitaaniast ülekäinud sõjad ja esimesed usupuhastuslained ka sellele oma jälje jätnud . </s> <s> Kloostri taga oli surnuaed , teisel pool aidad . </s> <s> Seal , kus tee metsast välja viis , voolas oja , mitte küll eriti lai , ent piisavalt kiirevooluline , et käivitada kloostri vesiveskit . </s> <s> Kloostrist ühele poole jäid põllud ja sellest eespool algas porine tee , mis viis läbi küla . </s> <s> Õlgkatustega puumajad olid kahel pool tee ääres , nende tagumise külje ja põlluvälja vahele jäid viljapuu- ja juurviljaaiad . </s> <s> Madalama maa peal kasvatati vilja , edasi muutus maa kõrgemaks ning seal laiusid viinapuuväljad . </s> <s> Kaugemal künka otsas paistis saeveski ja paar jõukamat elamist . </s> <s> Agrippa lasi hobusel mööda külateed lonkida , kuni jõudis platsini , mille ääres seisid sepikoda ja kõrts . </s> </p>
<p> <s> Inimesi oli vähe liikvel - enamik oli sel ajal tööl kas saeveskis , aitades või metsas . </s> <s> Ometi oli neidki , kes tänaval imestusega saabujat vaatasid . </s> <s> Agrippa oli sellega harjunud ja ei pööranud uudishimulikele pilkudele suuremat tähelepanu . </s> <s> Ta läks kõrtsi , mis oli tossune , kitsuke , räämas ja hämar . </s> </p>
<p> <s> Ometi istusid seal kaks munka ja jõid veini . </s> </p>
<p> <s> " Jumal olgu teiega , pühad vennad , " kummardas Agrippa viisakalt . </s> </p>
<p> <s> " Ja sinu hingega , " pobisesid need vastuseks . </s> <s> Agrippa polnud eksinud , kloostri välisilme ja viinapuuväljade järgi oli ta arvanud , et tegu on benediktiinide kloostriga . </s> <s> Nad kandsid musti skapulaare ja pruune hõlste , kapuutsid olid kuklasse lükatud ja pead paljad . </s> </p>
<p> <s> " Ehk võite , vagad vennad , rändkaupmehele öelda , kes on see pühak , kelle auks on ehitatud see klooster , mille maadel ma praegu viibin ? " küsis Agrippa . </s> </p>
<p> <s> " Püha Miranda , " vastas üks munk lakooniliselt . </s> </p>
<p> <s> " Püha Miranda ! " hüüatas Agrippa , nagu oleks ta kuulnud oma kauakadunud sugulasest . </s> <s> " Siis peaksite te olema ju Nursia Püha Benedictuse järgijad , kes ehitas kuulsa kloostri Mont Cassino mäele ? </s> <s> Ja kas polnudki mitte Püha Miranda see nunn , kelle puudutusest hakkas maa seest imettegevat vett voolama , mis pimedad nägijaks tegi ! </s> <s> Issand , küll sa oled armuline , et lasid rändajal just vagade benediktiinide juurde sattuda , olgu sa kiidetud ! " </s> </p>
<p> <s> " Kiidetud olgu ta tõesti , " nõustusid mungad üksmeelselt , kuid oma uudishimu enam mitte talitsedes kutsusid " rändkaupmehe " lahkelt oma lauda . </s> <s> Tõik , et nad seal keset päeva rahulikult veini jõid , polnud sugugi üllatav . </s> <s> Agrippa teadis , et kõigis maailmades , kus ta oli viibinud - ja ta mäletas neid kõiki , sest iga kord uude saabudes asus ta lihtsalt elama juba seal olevasse kehasse , mäletades nüüd aga kõiki eelmisi kogemusi ja teadmisi - on benediktiinid mitte just kõige askeetlikuma meelelaadi ning avatud ja elujaatava suhtumisega mungad . </s> <s> Samuti nunnad . </s> <s> Maailmas , kust ta oli saabunud , olid räiged ususõjad ja fanaatiline reformatsioon jätnud Euroopasse vaevalt mõnituhat benediktiini , paljud kloostrid olid põletatud , iseäranis põhja pool . </s> <s> Selles , neljandas maailmas olid sündmused toimunud veidi mahedamal kujul või suuresti alles toimumas , kuna ajaloo kulg oli võtnud siin veidi teise suuna . </s> <s> Tema " sõber " Martin Luther surus selles maailmas oma ideid hoopis teistel viisidel läbi . </s> <s> Kuid esimeses maailmas oli selle mehe käsutuses oli Vahimeeste Ordu , mis oli loodud katoliiklaste praktika järgi , ent olemuselt reformaatorlik ühing . </s> <s> Ja see tõstis alles pead . </s> </p>
<p> <s> Aga benediktiinid olid just need , kes Agrippale praegu sobisid . </s> <s> Nad ei olnud oma tõekspidamistes ja eluviisides nii askeetlikud ja ranged nagu tsistertslased , kes mitusada aastat tagasi lõid benediktiinidest lahku ja asutasid uue ordu , et paisuda siis kõige jõulisemaks ja ühtlasi ka sõjakaimaks organisatsiooniks . </s> <s> Benediktiinidel polnud saavutusi teaduse ja tehnika vallas nagu tsistertslastel , sest nendele meeldis rohkem harida põldu ja viinamarjaistandusi iseäranis . </s> <s> Veel vähem olid benediktiinid nende paljasjalgsete kerjuste ja almust paluvate äbarike augustiinlaste moodi , kelle hulka kuulus kunagi ka Martin Luther . </s> <s> Ainult selleks , et ise oma endisi vendi kõige karmimal kombel ahistada ja karistada . </s> <s> Eks ole ta siin maailmas Vahimeeste seas teoks tegemas just seda , mida ta ei suutnud teha oma endises ordus , ei osanud või ei tahtnud , mõtles Agrippa . </s> </p>
<p> <s> Samuti oleks tal raske saavutada midagi dominiiklaste abiga , kes praegu Uues Maailmas oma veretöid teevad ja kes tunnistavad ainuõigeks kõige rangemat vaesust , usukarmust ja allumist dogmale . </s> <s> Nemad valitsevad Inkvisitsiooni . </s> </p>
<p> <s> Frantsiskaane selles maailmas ei olnud . </s> <s> See oli kummaline , ent Assisi Pühast Fransiscusest polnud siin keegi midagi kuulnud . </s> <s> Mis muidugi tähendas , et Uues Maailmas toimus kõik dominiiklaste juhtimise all . </s> </p>
<p> <s> " Ma olen olnud Mont Cassino kloostris heade munkade seas ilmikvennana , " jutustas Agrippa munkadele , " kuni vastuolu - mis muud , kui minu kõrkusest tingitud - abt Brunoga sundis mind laia maailma minema . </s> <s> Nüüd otsin ma omal käel õnne ja müütan Pühalt Maalt pärinevat eluvett . </s> <s> On tõeline õnnistus , et jumal saatis mind just nimelt Püha Miranda kloostrisse , sest paljudes maades ei usuta imettegeva vee ehtsusesse . </s> <s> Ent siin peaksid ju inimesed oma kloostri nimeandjat kõrge au sees hoidma ? " </s> </p>
<p> <s> " Nii see on , " kostis üks munk ja vaatas kahtlevalt oma kaaslasele otsa . </s> </p>
<p> <s> " Oh taevas , ole sa tänatud ! " hõiskas Agrippa . </s> <s> " Palvetagem ! " käis ta munkadele peale ja need ei saanud keelduda . </s> <s> Nad lugesid palve Püha Mirandale . </s> </p>
<p> <s> " Minu nimi on Heinrich Nettesheim , " rääkis Agrippa edasi , " ja ma tulen Westfalenist . </s> <s> Hirmsaid asju sünnib praegu nendes maades seal põhja pool ja Holsteinis iseäranis . </s> <s> Kuid Akvitaania puhas õhk ja jumalakartlik aus elu on pannud mind mõtlema , kas mitte üldse siiakanti elama asuda ja pühenduda taas vagadusele . " </s> </p>
<p> <s> " Sinu sõnad rõõmustavad meie südant , " ütles üks munk . </s> <s> " Mina olen vend Anselmo ja minu kaaslane vaga vend Raymundo . </s> <s> Aga ka Akvitaanias on palju ketsereid , ehkki nad ei põhjusta meile suuremat kurja . " </s> </p>
<p> <s> " Kuid mida olen ma näinud Holsteinis ja Westfalis ! " hüüatas Agrippa , rabas kätega õhku ja jutustas rüüstamistest , põletamistest , tapmistest ja pühaduserüvetamisest , mis olid nendes maades aset leidnud . </s> <s> Eelmises maailmas . </s> <s> Mungad kuulasid , rüüpasid veini ja lõid risti ette . </s> <s> Ka Agrippa lasi kõrtsitüdrukul endale kannu tuua . </s> <s> Selgus , et vennad olid teel kloostrisse ja tulnud kaarikuga krahv Natemcourt'i lossist , mis asus umbes päevatee kaugusel , kuhu nad olid toimetanud mitu vaati Püha Miranda kloostriveini , mida krahv hindas üle kõige . </s> <s> Tagasiteel - millegipärast paar sammu enne kodust kloostrit - olid nad otsustanud jalgu puhkama jääda , sest kaarikusõit oli olnud väga väsitav . </s> </p>
<p> <s> " Olen kuulnud , et Antrauschi maadest tuleb neil aegadel väga palju inimesi Akvitaaniasse , " ütles Agrippa . </s> </p>
<p> <s> " Tuleb , " nõustus Raymundo . </s> <s> " Aga mitte meie külla . </s> <s> Siin on alati vaikne ja rahulik . " </s> </p>
<p> <s> " Võib-olla isegi igav ? " pakkus Agrippa . </s> </p>
<p> <s> " Vagaduses ja lihasuretamises ei tunne igavust , " arvas Anselmo ja jõi sõõmu veini . </s> </p>
<p> <s> " Mont Cassinos käis meil tihti rändnäitlejaid , " sõnas Agrippa . </s> <s> " Sageli etendasime ka ise müsteeriume . </s> <s> Ka see on vaga elu ja jumalale meelepärane tegevus . " </s> </p>
<p> <s> " Kahtlemata , " nõustus Anselmo . </s> <s> " Ma olen isegi kirjutanud müsteeriumi Püha Miranda kannatustest . " </s> </p>
<p> <s> " Oo , see müsteerium on võrratu ! " hüüatas Raymundo . </s> <s> " Ent kahjuks pole meil kloostris piisavalt vendi , et selle etendamine ette võtta . </s> <s> Sest vaata , aulik Heinrich , kui me asuksime müsteeriumit mängima , siis oleksid kõik vennad hõivatud näitemänguga ja pealtvaatajaid poleks üldse . </s> <s> Non nullum partem , " lisas ta vigases ladina keeles . </s> </p>
<p> <s> " Õigus , " ohkas Anselmo . </s> <s> " Ja siia kanti pole ka ühtegi rändnäitlejat tulnud , et vennad saaksid müsteeriumit nautida . " </s> </p>
<p> <s> " Nägin viivuks teie kloostrit , " ütles Agrippa , " see on kaunis ehitis ja mul on tõepoolest kahju , et seal ei käi külalisi ega etendata näitemänge . " </s> </p>
<p> <s> " Meie maadel pole juba ammu ühtegi näitlejat käinud , " lausus Anselmo nukralt . </s> <s> " Siin käib üldse vähe inimesi . " </s> </p>
<p> <s> " Siiski , " lõi tema kaaslane sekka , " mõned päevad tagasi oli meil õnn abistada üht samuti Antrauschi maadest tulnud rändurit . </s> <s> Ta oli teepeal tulekahjusse sattunud ja saanud hirmsaid põletushaavu . </s> <s> Me ravisime teda ja saatsime taas teele . </s> <s> Abt Ignacio arvas , et ta oli hugenott , kuid sellegipoolest me ravitsesime teda . " </s> </p>
<p> <s> " Kas te ravisite teda ka Püha Miranda allika veega ? " tegi Agrippa suured silmad . </s> <s> Nunn Miranda , kellest Agrippa polnud eelmises maailmas midagi kuulnud , oli ilmselt olnud pisut õnnistatud Vee elemendi tundmisega . </s> <s> Jumal on paljudele inimestele andnud võimeid elementide kasutamiseks , ent ainult üks inimene korraga saab olla elemendi etaloniks . </s> <s> Kui see sureb , siis ehk sünnib kusagil keegi järgmine . </s> </p>
<p> <s> " Ei . </s> <s> Põletushaavade vastu aitab kõige paremini salv salamandri maksaõlist segamini maarohtudega , " teatas vend Raymundo . </s> </p>
<p> <s> " Hea , et vaeseke ellu jäi , " arvas teadlane . </s> <s> " Tuli on oma raevus kohutav , temas on meeletu stiihia ning oma ülevuses võib ta hävitada kõik muud elemendid maailmas . </s> <s> Ja pealegi , kui ta oli tõepoolest hugenott , siis oleks olnud ülekohus matta ta katoliikliku kombetalitusega kloostri pühasse mulda . " </s> </p>
<p> <s> Mungad noogutasid . </s> </p>
<p> <s> " Ma pole küll kuulnud , et neis paigus oleks hiljuti tulekahju olnud , " jätkas Agrippa , " ent ometi kuulsin ma ühelt siit läbirännanud juudilt , kes rõivastega kauples , et metsas olla ohtlik , kuna sinna on röövleid siginenud . </s> <s> Ta kuulis tapluskära ja kiirustas oma muula kiiremale sammule . </s> <s> Noh , aga juudi jutt ju ... " </s> </p>
<p> <s> " Just nimelt , " lõi Raymundo kannu kõvasti vastu lauda , nii et vein pritsis üle serva . </s> <s> " Juuti ei või iial uskuda . </s> <s> Pole siin mingeid röövleid , sest siin pole rikkusi , mida röövida , ega rohkesti teelisi . </s> <s> Mina pole küll kuulnud , et siin kandis oleks kedagi tapetud või röövitud . </s> <s> See on ainult õel juudi laim . " </s> </p>
<p> <s> " Seda arvasin minagi . </s> <s> Muidugi , kui kakelusi oleks rohkemalt , saaksin ehk oma eluvett paremini müüa . " </s> </p>
<p> <s> " Mis vesi see sul selline õige on ? " uuris Anselmo . </s> </p>
<p> <s> " Ja Pühalt Maalt ? " küsis Raymundo . </s> </p>
<p> <s> " Pühalt Maalt , " kinnitas Agrippa . </s> <s> Ta tõstis kotist lauale vitspunutises pudelikese . </s> <s> Neid jäi sinna veel terve hulk . </s> <s> " See on valmistatud Jeruusalemmas esimeste ristisõdijate poolt allikast , mis voolas Petlemmas ja viljast , mis lokkas Jeeriku aasadel . </s> <s> Sellest ajas saadik hoiti seda tammevaadis Pühalt Maalt naasnud sir Giarmondini lossis . </s> <s> Ma päästsin ususalgajate rüüstamise eest kolm vaati ja nüüd müütan seda vett , sest sellel on imeline omadus suurendada kahetsejate valu ja leevendada õndsate kannatusi . " </s> </p>
<p> <s> " Ja mis selline pudel maksab ? " </s> </p>
<p> <s> " Antrauschis , Westfalenis , Holsteinis ja Flandrias küsin ma pudeli eest kolm marka . </s> <s> Akvitaanias kaks hõbemarssiini . " </s> </p>
<p> <s> Vennad muutusid näost kaameks , vaatasid üksteisele jahmunult otsa ega saanud tükk aega sõna suust . </s> </p>
<p> <s> " Meie müüsime kaarikutäie veini kümne hõbemarssiini eest , " kogeles lõpuks Anselmo . </s> <s> " Sa küsid liig kallist hinda . </s> <s> Siin on ju ainult vaesed talupojad . " </s> </p>
<p> <s> " See on püha vesi , " noogutas Agrippa alandlikult , " ja minul pole õigust ristisõdijate tööd ja vaeva ning sir Giarmondini ja tema suguvõsa pühendumist alahinnata . </s> <s> Poleks mind , oleks see märjuke ketserite kõridest alla voolanud . </s> <s> Nüüd aga jõuab see tõeliste vajajateni . </s> <s> Veel on peal ka üks õnnistus , mille luges vaatidele Püha Thaddeus , kes kunagi Antrauschis imetegusid tegi . " </s> </p>
<p> <s> " Mis õnnistus see on ? " </s> </p>
<p> <s> " Jõukuse ja viljakuse õnnistus . </s> <s> Kuid see mõjub ainult väljavalitule . </s> <s> Kes on õnneliku juhuse läbi rikkaks saanud ja seda vett joob , saab veelgi rikkust ja õnne juurde . " </s> </p>
<p> <s> " Kummaline õnnistus , " kahtlesid mungad . </s> </p>
<p> <s> " Ma arvan , et meie sõbraliku jutuajamise kinnituseks võin ma eluvett teile prooviks pakkuda . </s> <s> Ilma tasu võtmata . " </s> </p>
<p> <s> Mungad vahetasid pilke ja noogutasid siis agaralt . </s> <s> Agrippa võttis kotist teise pudeli . </s> <s> Paari tunni pärast lahkusid mungad kõrtsist , et õhtupalvusele minna , lubades tee peal kõigile kuulutada , et isand Nettesheimi püha eluvesi , mida kõrtsis kõigile soovijaile müüakse , on tõesti hüva kraam . </s> <s> Agrippa oli selle valmistanud ühele Yorkshire' krahvile , kasutades oma isiklikku ja salajast akvaviti retsepti , mille ta segas kokku kohalikust viljast pruulitud viinaga . </s> <s> Krahv jõi seda tihti ja ülistas oma õuearsti taevani . </s> <s> Bordeaux's oli ta kohanud inglise kaupmehi ja - kuna rahaga oli tal kitsas nagu alati - jälle paar vaati destilleerinud . </s> <s> Praegu oli tal kaasas uus laar , mis algselt oli pidanud ootama järgmist laeva Brightonist . </s> </p>
<p> <s> Sõnum levis külas kiiresti ja varsti kogunes palju rahvast , et eluvett osta . </s> <s> Kuuldes aga hinda , lõid nad risti ette ning jõllitasid Agrippat , nagu oleks too mõni Guinea imeelajas . </s> <s> Tulla siia kolkasse ja küsida pudeli eest kaks marssiini ! </s> <s> Hullumeelsus ! </s> <s> Selle raha eest ostetakse künnihärg . </s> <s> Ent Agrippa oli sõbralik , ei käinud kellelegi peale , vaid rääkis , et Bordeaux's on küllalt rikkaid kaupmehi , kes ostavad meeleldi sellist kraami . </s> <s> Mehed vangutasid päid ja jõid veini . </s> <s> Siin oli hulganisti talupoegi ja nende jutust võis aru saada , et paljud igatsevad taga aega , mil krahv Natemcourt'i isa veel rauakaevandust omas , kus kõigile hästi maksti . </s> <s> Maak lõppes aga otsa ja seda oli raske kätte saada , uus krahv pani kaevanduse kinni ja hakkas viinamarju ja vilja kasvatama . </s> <s> Paljud talupojad kolisid siis krahvi maadest kloostri juurde üle , sest abt kogus vähem makse . </s> <s> Akvitaanias ei olnud kinnismaisust , kuid seda enam pidi talupoeg ise oma isanda otsimise eest hoolt kandma . </s> <s> Sõdade ja rüüstamiste eest ei pakkunud klooster just suuremat kaitset , kuid - tänu taevale ! - neid polnud juba mitu aastat ette tulnud . </s> </p>
<p> <s> Agrippa sai kõrtsmikult toa , et seal öö veeta . </s> <s> Kõrtsmik tundis talle viletsa äri pärast kaasa . </s> <s> Agrippa ülistas veel kord õnnistust , mis oli tema eluvee peale lausutud . </s> <s> Lisaks kõigele muule pidi vesi tervist parandama ja andma pikka iga . </s> </p>
<p> <s> Kui mehed hakkasid end minekule sättima , andis üks priske olemisega talupoeg Agrippale peanoogutusega märku , et nad võiks väheke juttu ajada . </s> <s> See oli kolakas mees , juhmi silmavaate ja ülitugevate kämmaldega . </s> <s> Nimeks oli Jean ja ta teenis leiba puuraidurina . </s> </p>
<p> <s> " Ma tahtsin ikka selle õnnistuse kohta küsida , " sõnas Jean lõpuks ebalevalt . </s> <s> Teadlane palus kõrtsmikult täringuid ja nad istusid tagumisse hämarasse nurka maha . </s> <s> Vähesed olijad vaatasid neid viivuks ja tegelesid siis oma asjadega edasi . </s> </p>
<p> <s> " See on õnnistus neile , kes on varanduse leidnud . </s> <s> Juues püha vett on nad õnnistatud veel suuremat leidma . </s> <s> Kõik on küll Issanda kätes , kuid minu meelest suhtub ta soosivamalt neisse , kes on seda vett joonud , " kiitis Agrippa oma kraami . </s> </p>
<p> <s> " Kaks marssiini on suur raha , " pomises Jean segaduses . </s> </p>
<p> <s> " Aga sul on see olemas ? " </s> </p>
<p> <s> " Mul ... on säästud ... </s> <s> Mõni marssiin on . " </s> </p>
<p> <s> " Oled sa siis äkki varanduse leidnud ? " </s> </p>
<p> <s> Jean kõhkles . </s> <s> Ta pirakad käed ei leidnud kuidagi laua peal kohta . </s> </p>
<p> <s> " Teeme nii , " pakkus Agrippa , " et me viskame täringuid . </s> <s> Kui sind on ühe õnnistusega juba õnnistatud , tuleb võit sinu . </s> <s> Täring ei peta - kui on õnne , siis on . " </s> </p>
<p> <s> " Nõus . " </s> </p>
<p> <s> Agrippa heitis täringuid . </s> <s> Kaks ja kolm . </s> <s> Ta krimpsutas nina ja lükkas topsi puuraidurile . </s> <s> " Sinu kord ! </s> <s> Vaatame , kas on sul rohkem õnne kui minul . " </s> </p>
<p> <s> Jean heitis täringuid ja hüüatas endamisi - ta oli veeretanud kaks kuut . </s> </p>
<p> <s> " Näikse , et sul on õnne , " hüüatas Agrippa . </s> <s> " Õnnelik käsi ! </s> <s> Heidame veel . " </s> </p>
<p> <s> Järgmises ringis viskas Jean kümme silma ja Agrippa neli . </s> <s> " Pole midagi parata , " ohkas teadlane , " paistab , et sinu käed on õnnega lausa koos . </s> <s> Hea , et me marssiini peale ei mänginud . </s> <s> Ma arvan , et sa oled tõesti rikkaks saanud ja just sina peaksid eluvett proovima , et õnnistust pikendada . " </s> </p>
<p> <s> Jean kohmetus veelgi , vaatas vilksamisi ringi ja arvas lõpuks , et nad võivad ju veel kord proovida , et kas täringud mitte ei peta . </s> <s> Veel viis korda heitsid nad täringuid ja iga kord kogus puuraidur silmi rohkem kui tema lauakaaslane ning imestas oma õnne üle . </s> </p>
<p> <s> " Ei , " sõnas Agrippa lõpuks , " kindlasti pole täna minu päev . </s> <s> Sina oled aga lausa õnnega koos ja ma ei imesta sugugi , kui sa sellise vedamisega pole mõnda varandust leidnud . </s> <s> Kuid imestama paneb küll , et sa ei taha Püha Maa eluvett osta . </s> <s> Niimoodi võid õnne endast eemale ajada . " </s> </p>
<p> <s> Seda Jean küll ei tahtnud . </s> <s> Ta lahkus kõrtsist esimesena ja ütles , et ootab eluveemüüjat väljas . </s> <s> Tulgu see talle hiljem järele , et mitte panna külamehi liigset arvama . </s> </p>
<p> <s> " Mul on kodus mõned säästud , " seletas Jean , kui nad läbi pimeduse külatänaval rühkisid . </s> <s> " Püha Miranda õnnistusel ... eeh ... kogunenud kasinast elust . </s> <s> Ja kui see õnne asi ikka tõesti õige on , siis ... " </s> </p>
<p> <s> " On küll . </s> <s> Ära muretse , mu sõber . </s> <s> Oma õnn tuleb ikka ära tunda ja seda eemale peletada on kurjast . " </s> </p>
<p> <s> Jeani hütt oli üks viimaseid väikses orus , mis lõppes oja veeres ja mille tagant algas mets . </s> <s> Roost ja savist ehitatud õlgkatusega hütt . </s> <s> Laudakökats ja veel paar lobudikku . </s> </p>
<p> <s> " Oota siin , " käskis Jean ja sisenes lauta . </s> <s> Veidi aja pärast hakkas sealt kostma ammumist ja kolistamist . </s> <s> Agrippa ei pidanud eriti pingutama mõistmaks , et mees hoidis oma raha sõnniku alla peidetuna . </s> <s> Mõne aja pärast tuli ta laudast välja , pühkis käsi tagumiku vastu ja ulatas teadlasele kolm münti . </s> </p>
<p> <s> " Antrauschi margad , " ütles ta , " ega kaupmehehärra ära ei põlga ? " </s> </p>
<p> <s> " Põlgan küll , " ütles Agrippa ja tema hääles polnud enam põrmugi rändkaubitseja alandlikkust ega sõbramehetooni . </s> <s> Ta astus paar sammu tagasi ja pani käed puusa . </s> <s> " Kus ülejäänu on ? </s> <s> Laibaröövel ! " </s> </p>
<p> <s> Jeanil ei võtnud taipamine kaua aega . </s> <s> Ta oli lõksu langenud , ent kõik , kel on lõks , kuhu kukkuda , on sellest võimalusest alati teadlikud ning ettevaatuse halvim vaenlane on ahnus . </s> <s> Kui see sind valdab , oled sa nõrk . </s> <s> Jääd selle juurde , mis sul on - oled tugev . </s> <s> Ühtäkki kerkis pimedusest puuraiduri kätte kirves . </s> <s> See pidi olema kuskil maas või oli ta selle ettevaatusest just sellisteks puhkudeks siia peitnud . </s> </p>
<p> <s> " Ära ole narr , " ütles Agrippa endiselt põlgusega . </s> <s> " Sa pole elu sees ühtegi inimest surnuks raiunud . " </s> </p>
<p> <s> " Mida sa tahad ? " sisistas mees . </s> <s> " Raha ? " </s> </p>
<p> <s> Agrippa käisest välgatas pistoda . </s> <s> Mehe liigutus oli välkkiire , nii et Jean ei jõudnud isegi kirvest tõsta . </s> </p>
<p> <s> " Enne kui liigud , tolgendab see sinu ribide vahel . </s> <s> Ma olin väejuht PieMont hertsogi vägedes . </s> <s> Sinusuguse pärast on aga kahju isegi nuga määrida . </s> <s> Ma küsisin , kus on ülejäänud kraam , mille sa vankritest röövisid ? " </s> </p>
<p> <s> " Ma pole kedagi röövinud . " </s> </p>
<p> <s> " Marodöör ! " ütles Agrippa . </s> <s> " Me poosime sinusuguseid Laffraciati väljal sadade kaupa . " </s> </p>
<p> <s> " Ma olen aus puuraidur ... " </s> </p>
<p> <s> " Kes röövib laipu . " </s> </p>
<p> <s> Jean astus ühe sammu ja tahtis kirvest tõsta , kuid Agrippa ranne liigahtas ainult kergelt ja nuga lendas vuhinal paari tolli kauguselt Jeani peast mööda , tungides laudapiita . </s> <s> Kiire liigutusega haaras Agrippa varrukast teise pistoda . </s> </p>
<p> <s> " Veel üks samm ja see on su ribide vahel , " hoiatas ta . </s> <s> " Või lõikan sul sõrmed maha , et sa ei saaks enam iial kirvest käes hoida . </s> <s> Ma tahan teada , kuhu sa peitsid vankritest röövitud kraami ? " </s> </p>
<p> <s> " Mina leidsin selle , " ütles Jean . </s> <s> " See kuulub mulle . " </s> </p>
<p> <s> " Ma lähen siit praegu krahvi juurde . </s> <s> Ta põletab sul käe surnuks . </s> <s> Teise sõrmede eest kannan ise hoolt . </s> <s> Noh ! " </s> </p>
<p> <s> Ja korraga sai Jean aru , et mäng on kaotatud . </s> <s> Tema ees ei seisa mitte rändkaubitseja , vaid aadlimees , kaval ja tugev pealegi . </s> <s> Ta polnud tõepoolest kunagi ühtegi inimest tapnud ja mõte , et ta peab kirve tammepuu asemel inimese ihusse lööma , tundus korraga väga vastik . </s> <s> Viimased päevad oli ta elanud otsekui pilvedes , mõeldes oma õnnele , ja kartnud iga väiksematki krõpsu , et nüüd tullakse tema ootamatult sülle kukkunud varanduse järele . </s> <s> Ta imestas , kuidas see mees oli tal pea sassi ajanud eluvee ja täringutega , mida tal kahtlemata pidi olema kaks paari ja mida ta osavalt varrukast vahetas . </s> <s> Nii tehakse - ta oli sellistest asjadest kuulnud , ent polnud kunagi ise näinud . </s> <s> Õnn oli asendumas masenduse ja süütundega . </s> <s> Kirves kukkus puuraiduri käest maha ja ta seisis nüüd kuidagi väga õnnetuna , pikad käed hiiglasliku kogu küljes lohmakalt rippu ja pea norus . </s> </p>
<p> <s> " Ma olen vaene , isand , " ütles ta siis . </s> <s> " Ja ma ei tapnud neid inimesi ... " </s> </p>
<p> <s> " Tean , " lõikas Agrippa . </s> <s> " Sa olid metsas , kuulsid hüüdeid ja lahingukära . </s> <s> Sa läksid lähemale ja nägid kahte rüütlit . </s> <s> Nad küsisid sult , et kas sa ei ole siin läheduses kahte last näinud . </s> <s> Sa ütlesid , et ei ole . </s> <s> Või olid ? " </s> </p>
<p> <s> " Ma pole ühtegi last näinud , " vangutas Jean kurvalt pealt . </s> <s> " Ma palun ainult halastust ja armu . " </s> </p>
<p> <s> " Aga just praegu oleksid sa tapmise hinge peale võtnud . </s> <s> Oo , surelikud ! </s> <s> Mis võim on küll kõlisevatel müntidel teie hinge üle ! " </s> </p>
<p> <s> " Nii palju raha ... " sosistas Jean . </s> <s> " Ma polnud kunagi nii palju raha näinud ... " </s> </p>
<p> <s> " Sa hulkusid metsas ja läksid pärast siiski vaatama . </s> <s> Nägid laipu ja vankreid . </s> <s> Ronisid vankritesse ja nägid palju kraami . </s> <s> Potid , pannid , riided , palju arusaamatuid asju sinusugusele , viimaks ka raha . </s> <s> Ilmselt oli see peidetud ja sa otsisid seda . </s> <s> Ja leidsid . </s> <s> Sa oleksid pidanud jooksma kloostrisse , ent sina kaevasid laibad ilma kombetalituseta maasse - ususalgaja ja rüvetaja ! - ning ... </s> <s> Jah , mida sa vankritega edasi tegid ? " </s> </p>
<p> <s> " Ma lugesin palve , " pomises puuraidur . </s> <s> " Ma ei oska öelda , kuidas te seda kõike teate , isand , kuid Püha Miranda nimel , te oleksite otsekui ise seal olnud ja oma silmadega kõike pealt näinud . " </s> </p>
<p> <s> " Ükski patutegu ei jää märkamata . </s> <s> Pea seda alati meeles ! " </s> </p>
<p> <s> " Pean , isand . " </s> </p>
<p> <s> " Nii , kuhu said vankrid ja ülejäänud asjad ? " </s> </p>
<p> <s> " Ma tõin kodust oma härjavärsi ja vedasin vankrid ükshaaval metsa , sügavasse metsa . </s> <s> Ma ju tunnen seda nagu oma kodu , iga jumala päeva veedan ma seal , olgu külm või sadagu vihma . </s> <s> Sest kust mujalt peaksid siis minusugused oma igapäevase leiva muretsema ? </s> <s> Vedasin nad metsa , sooserva , kuhu viib vana tee ja kust kunagi kaevati . </s> <s> Nüüd on seal tühi ja seal ei käi keegi . </s> <s> Üht-teist hädatarvilikku tõin ma koju , rahakukrud peitsin siia lauta , ülejäänu on seal . " </s> </p>
<p> <s> " Metsas ? " </s> </p>
<p> <s> " Jah , isand . </s> <s> Ma mõtlesin , et varsti müün ma maja maha ja lähen rahaga õnne otsima . </s> <s> Võib-olla Bordeaux'sse , või isegi Uude Maailma . </s> <s> Räägitakse , et sinna on tugevaid mehi tarvis . " </s> </p>
<p> <s> " Tugevaid ja ausaid mehi , " rõhutas Agrippa . </s> <s> " Palju seda raha on ? " </s> </p>
<p> <s> " Palju ... </s> <s> Hästi palju . " </s> </p>
<p> <s> " Sa ei oska lugeda ? " </s> </p>
<p> <s> " Need on võõrad rahad . </s> <s> Ma oskan lugeda tosinani , " lisas mees veidi suurustades . </s> </p>
<p> <s> " Et saaks täringuid mängida . </s> <s> Too raha siia ! " </s> </p>
<p> <s> Raha oli tõesti palju . </s> <s> Agrippa ei hakanud seda pimedas üle lugema , ent kaalu järgi võis seal markades olla ligi pool tuhat . </s> <s> Endamisi imestas teadlane , et kust küll võisid pajatsid nii palju raha hankida , iseäranis veel vanu hõbetaalreid . </s> <s> Tõrvikuvalguses soris ta kätega läbi müntide ja lõpuks viipas ta peaga alistunud puuraidurile . </s> </p>
<p> <s> " Noh , Jean , kas hakkame liikuma ? " </s> </p>
<p> <s> " Kuhu , isand ? " </s> </p>
<p> <s> " Vankrite juurde . " </s> </p>
<p> <s> " Öösel ? </s> <s> Nüüd , sinna metsa ? " </s> </p>
<p> <s> " Ikka . </s> <s> Mul on kiire . </s> <s> Võtad tõrviku ja näitad teed . </s> <s> Mina ratsutan . " </s> </p>
<p> <s> " Aga ... öö on ju ? </s> <s> Sinna on pikk maa . " </s> </p>
<p> <s> " Üsna harilik öö . </s> <s> Kui ma leian vankrid , on sada marka sinu . </s> <s> Ülejäänu kuulub neile , kes sellest vankrist ellu jäid . </s> <s> Vähemalt ühele neist on seda raha hädasti tarvis . </s> <s> Liigume nüüd ! " </s> </p>
<p> <s> XII Agrippa </s> </p>
<p> <s> Hommikul ratsutas Agrippa uduvihmas tagasi Bordeaux' poole . </s> <s> Tema hobuse sadulataskud olid täidetud Gunard Taanlase Võluteatrist leitud esemetega . </s> <s> Ta oli magamata ja kõlkus väsinult sadulas , pea rinnal rippumas ja mõtted ärkveloleku vajaduse juures kinni . </s> <s> Tee oli pikk , palju pikem , kui ta oleks soovinud . </s> <s> Aeg oli see , mis oli oluline . </s> <s> Kuigi varsti võib ajal Agrippa von Nettesheimi jaoks enam mitte mingit tähtsust olla . </s> </p>
<p> <s> Varavalges jõudis ta Bordeaux' väravate alla , ratsutas uniste valvurite vahelt sisse ja suundus linnaosa poole , kus elas Josephe . </s> <s> Vanamees magas veel , kui teadlane pärale jõudis , Maria küpsetas köögis leiba . </s> <s> Agrippa mäletas , et eelmises maailmas oli Josephe'il ja tema majapidajal Grenoble'is armulugu olnud . </s> <s> Kui see oli ka selles maailmas aset leidnud , siis pidi see toimuma märkamatult ja ilma erilise kireta , rohkem kahe üksiku inimese kaastundest üksteise vastu kui tõelisest kirest . </s> <s> Vanamees magas veel üleval kambris ja Agrippa ei soovinud teda äratada . </s> <s> Ta lasi Marial tuua endale pokaali kuuma vürtsitatud bordood ja värsket leiba . </s> <s> Siis laotas ta enda ette vankrist leitud esemed . </s> <s> Seal oli olnud palju , Jean polnud julgenud kõike kasulikku koju viia ja Agrippa oli saanud selge pildi Võluteatri olemusest . </s> <s> Aga ta otsis midagi sellist , mis pidi kuuluma Grethelile . </s> <s> Ja ta arvas , et oli need lõpuks leidnud . </s> <s> Villane talukleit , porine ja määrdunud ; kaltsunukk , mis lamas aseme kõrval , kus tüdruk oli ilmselt maganud . </s> <s> Nukk oli oskamatult valmistatud , kuid üsna uus ja Agrippal oli selle üle väga hea meel . </s> <s> Ta tundis , et tüdruk on selle ise igavusest teinud . </s> <s> Kolmas leid oli kamm , mille piide vahel oli paar Gretheli juuksekarva . </s> <s> Midagi enamat oli raske tahta . </s> </p>
<p> <s> Agrippal läks nüüd vaja Josephe'i abi . </s> <s> Rahulikult sõi ta leiba , rüüpas veini peale ja tundis , kuidas öö jooksul külmetunud kondid taas sooja saavad . </s> <s> Kiirustada polnud mõtet . </s> <s> Agrippa polnud kunagi kiirustanud . </s> <s> Ka siis , kui ta oli oma vaenlaste eest põgenenud , sest maailmas on vähe asju , mida tuleb teha aeglasemalt kui põgenemine . </s> <s> Armastus ehk , mõtles ta . </s> <s> Kummalisel kombel oli ta igas maailmas olnud abielus sama naisega ja kõik korrad oli need olnud kiire ja kirglik abielu . </s> <s> Gianna oli olnud Agrippast ligi viisteist aastat noorem paavialanna , ekstravagantne ja kelmikas noor elurõõmus tüdruk , kes õukondi alati šokeeris oma fantaasiaküllaste kostüümidega ja kes igas maailmas suri veidi pärast seda , kui oli kinkinud Agrippale poja Theodori . </s> <s> Tema naine lebab Metzi Saint-Croix' kirikus ja mitte üksi maagia ei too teda enam tagasi . </s> </p>
<p> <s> Teadlane sirutas ennast toolil ja tundis , kuidas nelja maailma mälestused tema mõtetes üksteisega segunevad . </s> <s> Kui kaua küll jaksab tema mälu kõike mäletada ? </s> <s> Kui palju veel talle osaks saab ? </s> </p>
<p> <s> Kummati oli tema elu möödunud igas maailmas enam-vähem sama moodi . </s> <s> Iseäranis see ja eelmine maailm sarnanesid üksteisele . </s> <s> Tema loomus oli olnud alati midagi otsiv ja püsimatu , mis johtus kaasasündinud teadmistejanust . </s> <s> Ja muidugi väljavalitusest . </s> <s> Oh jaa , loomulikult oli Agrippa jumala poolt välja valitud , et avastada olemise ja maailma saladusi , selles polnud ta kunagi kahelnud . </s> </p>
<p> <s> Ta oli sündinud 16. novembril 1486. aastal Püha Rooma Impeeriumis Kölni lähedal Nettesheimis . </s> <s> Kõigis maailmades oli ta just seal sündinud - endises Rooma Colonia Agrippinas , sest Rooma Impeerium oli eksisteerinud vist kõikjal ja alati . </s> <s> Ei see ega Heinrichi sündimise fakt ise saanud olla juhuslikud . </s> <s> Kakssada aastat tagasi oli just Kölnis tegutsenud kuulus Albertus Magnus , kelle töid ülikoolis sajandeid hoolikalt ümber kirjutati . </s> <s> Oma nooruses oli Agrippa neid kõiki lugenud ja saanud kuulsaks sellega , et keeldus rääkimast muus kui ladina keeles . </s> <s> Siis oligi ta võtnud endale lisanimeks sünnilinna ladinakeelse nimetuse . </s> </p>
<p> <s> Tema noorus möödus Kölnis raamatute seltsis . </s> <s> Seal luges ta esmakordselt Marsilio Ficino tõlkeid Platoni töödest , luges kuulsaid dialooge , Corpus Hermeticust , Commentarium in Convivum Platonis de amore't ja Thelogica Platonica't . </s> <s> Aga muidugi luges ta ka Reuchlini De verbo mirifico't , millest leidis esimest korda sõnu ja maagiat , mis võivad inimese jumalani viia . </s> </p>
<p> <s> Keegi oli päästnud Padua tuleriidalt nõia ja ketseri Giacomo Lubrianni De historie Obrugendumi - raamatu selle mehe reisist koos Saatanaga maale , mida ta nimetas Obrugendiks , kuid milles Agrippa tundis hiljem ära ülemineku ühest maailmast teise . </s> <s> Lubrianni oli samuti otsinud Kõiksuse Valemit , oli astunud esimese sammu , ent ilmselt hirmust peatuma jäänud ja tagasi tulnud . </s> <s> Lubrianni oli hullumeelne geenius , kes ei suutnud siiski mõista oma reisi tõelist tähendust . </s> <s> Tabamishirmus , hoolega saladust varjates , oli Agrippagi seda raamatut lugenud . </s> <s> Ja unustanud , ent mitte kauaks . </s> <s> Esimesed nägemused , esimesed seletamatud unenäod , mälestused eludest , mida ta polnud elanud , aga olid kahtlemata tema omad . </s> </p>
<p> <s> Ta lõpetas Kölni Ülikooli ja sai oma patrooni imperaator Maximillian I Habsburgi sekretäriks . </s> <s> Jälle oli ta seda teinud kõigis maailmades , ent edasi tuli tema eludes mõningaid erinevusi . </s> <s> Kas või selles , et kümmekond aastat enne tema lahkumist ülikoolist ei olnud esimeses maailmas rekonkista õnnestunud ja maurid valitsesid endiselt Ibeeriat . </s> <s> Sealt imbusid kristlikesse kuningriikidesse õpetused ja teadused , mis valmistasid ette pinda tulevaseks antiikkunstide vastuvõtmiseks . </s> <s> Araabia väärtused said Euroopa kuningakodades moeks , nagu ka abiellumine mauri dünastia liikmetega . </s> <s> Selleks sõlmisid kristlikud ja mauri valitsejad pakti , mis lubas mõlemil oma usutunnistust ja kombetalitusi võõras õukonnas vabalt järgida . </s> <s> Tulemusena oli selles maailmas vihkamist palju vähem . </s> <s> Kultuurid sirutasid teineteise poole käe . </s> <s> See oli ilus maailma , meenutas Agrippa . </s> <s> Just siis , oma esimeses elus luges ta Maximilliani saatkonnaga Toledos olles esmakordselt Abdul Alhazredi Al Azifi , Pärsia Mazrud Ebudersia " Õpetust tagumisest maailmast " , El Riyafi " Saatusest sündinud asju " ja muid ürikuid , millest järgmistes maailmades polnud keegi kuulnudki ja ei olnud kindel , kas nad seal üldse olemas olid . </s> <s> Ent poleks neid raamatuid , ei oleks Agrippa eales oma õpetuses edasi liikunud . </s> </p>
<p> <s> Vähehaaval hakkasid kahe esimese maailma sündmused tema meenutustes üha enam tuhmuma . </s> <s> Nii oli see olnud iga kord , kui ta uude saabus . </s> <s> Hiljem küll mälu taastus mõnevõrra ja siis ta pani kirja oma tekste , et need kannaksid sõnade vahele ja salamärkidesse kätketud saladusi . </s> <s> Saabumise hetke ei võinud ju iial ette teada . </s> <s> Kui ta lõpetas maailmas , mida ta kavatses maha jätta , riituse , siis saabus tühjus ja ... jumalik tunne . </s> <s> Ei olnud mitte kui midagi , peale teadvuse , mis pulbitses puhta olemise rõõmust , sööstis edasi läbi mõõdete , millel polnud nime . </s> <s> Siis tuli valuhetk , uude kehasse astumine . </s> <s> Otsekui karistus liig vaba olemise eest ; piinav eelaimus maistest vajadustest , keha kammitsatest , mis iial ei lase ühtegi inimest pühenduda kõige tähtsamale - oma vaimu loomulikule pürgimisele jumalikkuse juurde . </s> <s> Ainult see , oli Agrippa kindel , kes suudab oma vaimu vabastada keha ahistustest , võib pühenduda tunnetusele . </s> </p>
<p> <s> Siis saabub tõehetk - piinlik , valus ja painav - tuleb hakata mäletama oma uue maailma elu . </s> <s> Kohtuvad kaks teadvust ja mahutavad ennast ühte kehasse . </s> <s> Ei või iial ette teada , millisel hetkel see uue Agrippa okupeerib , see võib juhtuda kuskil kabinetivaikuses , ent ka lahinguväljal või hoopis söögilaua taga . </s> <s> Igal juhul on see ebameeldiv . </s> </p>
<p> <s> Viimases kahes elus reisis ta endiselt Maximilliani teenistuses olles Pariisi . </s> <s> Tema ümber kogunesid üliõpilased , kes samuti olid huvitatud alkeemiast ja maagiast . </s> <s> Mõned neist olid lihtsad ja rumalad , mõned seevastu tõesti valgustatud ja järgisid samu sihte , mida Agrippagi - tõde maailma , inimese ja jumala kohta . </s> <s> Nad lõid salaühingu . </s> <s> Mõned liikmed jäid Agrippa kaaslasteks ja sõpradeks kogu eluks , paljud neist hukkusid ja mõned muutusid tema vihatumateks vaenlasteks . </s> <s> Viimases kahes maailmas oli ta Pariisis kohanud juut Josephe'i , keda eristas teistest mälestus eelmistest maailmadest . </s> <s> Nende kohtumine iseenesest oli tunnusmärk . </s> </p>
<p> <s> Pariisis leidis Agrippa Jacques de Cily raamatu Chramis . </s> <s> See õpetlane oli paarsada aastat enne teda põletatud , ent nendel lehekülgedel rääkis ta oma sõbrast Chramisest , kes oli deemon . </s> <s> Niivõrd elavad ja usutavad olid kirjeldused deemonist , et Agrippa ei suutnud uskuda , et de Cily pole ise Chramist kohanud . </s> <s> Tal oli õigus . </s> <s> Ent de Cily põletati elusalt 1314. aastal ja hiljem kirjutas Agrippa tulest , mõjutatuna just sellest sündmusest , et alterum comprehendens , incomprehensibilis , et lux omnibus vitam tribuens . </s> </p>
<p> <s> Järgnesid reisid Barcelonasse , Baleaaridele , Napolisse , Avignoni , ja lõpuks hakkas Agrippa pidama loenguid Dóle Ülikoolis , mis kuulus Maximilliani valdustesse , õieti tema tütrele Margaretile , kes oli Hollandi kuberner . </s> <s> Ühtlasi ka Agrippa esimene armuke . </s> <s> Nii oli see läinud kahes viimases maailmas , nagu ka see , et Burgundia frantsiskaanide ordu oli tema tegemistele kõvasti vastu seisnud . </s> <s> Tema õpetused , alkeemia , heebrea keele loengud , kabalistika olid võimsale ordule vastumeelt . </s> <s> Sellest ajast saidki frantsiskaanid Agrippa üheks kurjemaks vaenlaseks , kuigi olemuselt oli neil ju palju ühist - mõlemad kuulutasid vajadust hinge harimise ja õppimise järele ning järgisid seda . </s> <s> Oma armukesele kirjutas ja pühendas Agrippa oma esimese raamatu De Nobilitate et praecelletina , ent ei suutnud seda ordu vastuseisu tõttu avaldada enne kahtekümmet aastat . </s> <s> Nii oli olnud eelmises maailmas , ent mitte siin . </s> <s> Siin oli raamat ilmunud , sest frantsiskaane polnud . </s> <s> Ta oli üritanud Itaalias selgusele jõuda , et mis siis oli saanud Assisi Franciscusest - kas ta ei sündinudki , suri noorelt või oli tähtsusetu kaubitseja , kuid paraku tulemusteta . </s> </p>
<p> <s> Eelmises maailmas oli Agrippa olnud kahekümne kolme aastane , kui ta lõpetas oma teise käsikirja De occulta philosophiae ja saatis selle Johannes Trithemiusele ehk mehele , kes siin maailmas on tagasihoidlik okultist , müstik , õpetlane , astroloog ja alkeemik Josephe Bordeaux'st . </s> <s> Seal oli Johannes Trithemius olnud samuti tema sõber ja õpetaja , tol ajal Spanheimi abt ja Paracelsuse alkeemiaõpetaja . </s> </p>
<p> <s> Kakskümmend kolm on müstiline arv . </s> </p>
<p> <s> Kahekümne kolme aastasena oli Marsilio Ficino lõpetanud Platoni tõlkimise ladina keelde . </s> <s> Müstik Pico de la Mirandola oli kahekümne kolmene , kui avaldas Platoni tööde mõjul kirjutatud Conclusiones'i , millest Agrippa oli samuti nii palju innustust leidnud . </s> <s> Kahekümne kolme aastasena oli Josephe ehk Johannes Trithemius esmakordselt avastanud Maa elemendi Kliimaksi Spanheimis . </s> <s> Spanheimist kujuneski koht , kus iidne maagia ja õpetused jumalast kohtusid esimest korda moodsa teadusega . </s> </p>
<p> <s> Spanheimist kirjutas Johannes Trithemius ehk Josephe Agrippale : " Ma imestan , et olles nii noor , mu sõber , suudate te juba tungida sellistesse saladustesse , mis on olnud sajandeid peidetud ka kõige õpetatumate meeste eest . </s> <s> Ja et teie mitte ainult neid õigesti ja ausalt kirja pane , vaid ka käsitlete neid ja viite ellu . </s> <s> Aga olge ettevaatlik ! " </s> </p>
<p> <s> Frantsiskaanid ei andnud Agrippale asu ja lõpuks pidi Maximillian ta Inglismaale Henry VIII juurde saadikuks saatma . </s> <s> Läbirääkimiste teemaks olid okultistlikud rituaalid , mitte riigipiirid , maksud ega ühine sõjategevus Prantsusmaa vastu , mida kaks valitsejat plaanisid . </s> <s> Püha Liiga sõdis Prantsusmaaga ; Agrippa peatus sel ajal Oxfordis ja vestles John Cole'iga , Rotterdami Erasmuse hea sõbraga . </s> <s> Aegapidi hakkas Agrippale selguma , et tõepoolest pole ka kõige targemad ja teadjamad mehed selles maailmas pühendatud tarkustesse , mis on avanenud temale . </s> <s> Ent ikkagi oli ta alles oma tee alguses . </s> </p>
<p> <s> Valitsejad ja kuningad olid tema jaoks tolm , kelle võim surelike üle polnud võrreldav teadmistega , mida tema jahtis ja mille jaoks oli määratud . </s> <s> Oxfordis kirjutas Agrippa süüdistuskirja fantsiskaanidele - Expostulatio - ja oli nüüd orduga oma isiklikus sõjas . </s> </p>
<p> <s> Midagi sellist polnud ta selles maailmas kirjutanud . </s> <s> Polnud viibinud isegi Oxfordis ega kohanud John Cole'i , sest Agrippa ise oli Erasmuse õpilaseks ja võitluskaaslaseks . </s> <s> Hiljem naasis ta mandrile ja teenis Maximilliani armees . </s> <s> Ta sai kapteni aukraadi ja löödi rüütliks . </s> <s> Ainult selleks , et ta Pisa Kirikukogul paavsti poolt koos teiste " usutaganejatega " ekskommunikeeritaks . </s> <s> Ta jäi Itaaliasse , täites majesteedi salaülesandeid , kogus teadmisi ja luges Pavia ülikoolis loenguid Platonist . </s> <s> Milano hertsog oli talle hea patroon . </s> <s> Agrippa õppis arsti- ja õigusteadust . </s> <s> Itaalia raamatukogud olid tulvil teoseid , mis kõnelesid temaga keeles , mida ta mõistis . </s> <s> Need olid õnnelikud ajad . </s> <s> Kuni Prantsuse Francois vallutas Pavia . </s> <s> Agrippa kaotas kogu oma varanduse ja läks Torino ülikooli . </s> <s> Ja seejärel Savoia hertsogi õuearstiks . </s> <s> Sealt omakorda Metzi advokaadiks . </s> <s> Kohad ja aastad vahetusid tema elus kiiresti . </s> <s> Iga uus isand oli ainult vahend , kellele mõne soodsa horoskoobi koostades võis teenitud raha eest pühenduda oma tõelisele kutsumusele . </s> <s> Kuningakodades oli tal sõpru ja vaenlasi , ent rohkem ikka neid , kes tema elu võtaksid , kui neid , kes appi tõttaksid . </s> </p>
<p> <s> Eelmistes maailmades oli Agrippa sel ajal olnud hoopis keegi teine . </s> <s> Näiteks saadik Poloonia khaani juures või oli juba plaanimas reisi Atlatayamole . </s> <s> Viimases aga oli ta Metzist suundunud tagasi Kölni ja samal aastal oli tema endise patrooni Maximilliani lapselaps Karl V Aachenis keisriks kroonitud . </s> </p>
<p> <s> Ta teadis , et üleminek ühest maailmast teise ei mõjuta ta eluaastaid . </s> <s> Viimasest maailmast , mida ta praegu meenutas , oli ta Johannese-Josephe'i abiga Grenoble'ist põgenenud ja sattunud siia , tundes end täpselt sama vanana kui eelmiseski elus . </s> <s> Üleminek uude elusse oli toimunud just siis , kui ta lahkas Sorbonne'i surnukambris väidetavalt vampiiri hammustuse kätte surnud munka . </s> </p>
<p> <s> " Tere , sõber , " oli tema endine teadvus uuele öelnud . </s> </p>
<p> <s> Tema teine teadvus tervitas vastu ja koos said nad jälle üheks . </s> <s> See oli teistsugune maailm , tuli Agrippale kohe meelde , kui teadvused üksteist ettevaatlikult kompasid ja tutvust sobitasid . </s> </p>
<p> <s> " Siin ei pea ma frantsiskaanide eest põgenema , " ütles ta endale . </s> </p>
<p> <s> " Ehk aga selle eest , kes selle munga teise ilma saatis ? " küsis ta vastu . </s> </p>
<p> <s> " Ent selliste isandate vastu on mul Chramis . " </s> </p>
<p> <s> " Ta on siis olemas ? </s> <s> Ma kartsin , et see on ainult väljamõeldis ? " </s> </p>
<p> <s> " Oh , ei . </s> <s> See on olemas . </s> <s> Kui sa pole seda siin leidnud ... noh , ma tean , kuhu see oli peidetud . </s> <s> Ehk on selleski maailmas . </s> <s> Igal juhul me vaatame järele . " </s> </p>
<p> <s> Ta polnud kunagi mõelnud , mis saab maailmast , kust ta on lahkunud , ja tema kehast . </s> <s> Mingi seletamatu hoolitsustunne või austus oma nime vastu sundis teda korraldama oma hukkumise või muul viisil kahtlusi peletama . </s> <s> Grenobles'is maeti ta tühi kirst hauda ja Johannes oli vandunud , et ta nägi teda surnuna , kuid laip kadus . </s> <s> Agrippa muigas - ta teadis enda kohta räägitavat , et ta on vampiir ja deemonitenõiduja . </s> <s> Noh , viimane võis ehk isegi õige olla . </s> <s> Tema keha , millest tõeline Agrippa on lahkunud ... </s> <s> Mis sellest sai ? </s> <s> Võib-olla hullumeelne , mõistuse ja mäluta hulkur , tühi keha , keda ainult ihulised vajadused hoiavad kuidagimoodi maailma küljes ? </s> <s> On's keegi selles ära tundnud kuulsa Agrippa von Nettesheimi ? </s> </p>
<p> <s> Ta ei teadnud ja tal polnud ka ühtki võimalust teada saada . </s> <s> See kõik oli minevik , elatud elu , mille ainus eesmärk oli järgmise ettevalmistamine . </s> </p>
<p> <s> Tema elu siin maailmas oli kulgenud suuresti sama rada , vaid väikeste erinevustega . </s> <s> Siin olid samad inimesed , ent paljusid polnud . </s> <s> Ajaloo kulg oli teistsugune , mõned sündmused olid mahedamad , mõned verisemad . </s> <s> Mõned kuningriigid ja valitsejad elasid kauem , mõned vähem . </s> </p>
<p> <s> Kui tema rändlemises ühest kehast järgmisesse teel maailma maatriksi poole leidus mingi seaduspära , siis see , et Agrippa ise oli ikka üks ja sama inimene . </s> <s> Ta oli elanud loomulikult üksteisest erinevaid elusid , ent need olid tingitud erinevatest maailmadest tema ümber . </s> <s> Tema iseloom , teadmised , oskused , kõik olid samad - või õigemini täiustusid üha . </s> <s> Aga ta teadis ja oli näinud inimesi , kes erinevates maailmades olid väga erinevad või polnud neid seal sootuks . </s> <s> Kas mitte ei peitunud selles jumalikus loogikas selge sõnum : arene ja arenda iseennast , ole meelekindel ja käi oma teed lootuses , et sa oled järgmises maailmas olemas ja samasuguste teadmiste ja karakteriga . </s> <s> Tahtejõulised ja tugevad inimesed olid ikka mitmes maailmas ja ühte moodi - tema ise , Josephe , Martin Luther , mitmed valitsejad , teadlased ja kuningad . </s> <s> Iseäranis need teadlased , kes otsisid teed jumala juurde salateaduste . </s> <s> Neid inimesi pole palju ja nad kõik peavad olema erakordsed , nii oli Agrippa otsustanud . </s> </p>
<p> <s> Siin maailmas oli Agrippa Martin Lutheriga paremini läbi saanud , kuigi ka eelmises polnud nende suhetel väga viga , kuni teatud piirini . </s> <s> Ent Luther nõudis igalt inimeselt selget piiritegemist - kas sa oled reformaator või katoliiklane . </s> <s> Kas oled tema sõber ja liitlane või vaenlane . </s> <s> Kui sa pole tema poolt , siis oled tema vastu . </s> <s> Muud teed ei olnud . </s> <s> Neid ei ühendanud mitte Agrippa usk teadustesse ja lootus tunnetada nende abil jumalat , vaid pigem tema mõtisklused , et mitte paavst pole see inimene , kes teab Jumala kohta kõike , vaid kirjasõnal on vahest tähtsamgi . </s> <s> Piibel ? </s> <s> Jah , osalt ka see raamat . </s> <s> Luther leidis , et ainult piiblist lähtuv puhas usk teeb inimese õndsaks ja viib Jumala juurde - reformaatorliku kiriku abil muidugi , aga Agrippa uskus , et iga inimene peab ise selle raamatu enda jaoks kirjutama . </s> <s> Ja lugema sealjuures ka piiblit . </s> <s> Nad olid seda Lutheriga küll alati erineval kombel lugenud , ent seda ei kippunud Agrippa oma fanaatilisele kaaslasele ütlema . </s> <s> Neid ühendas ka vaen katoliiklike mungaordude vastu - rohkemgi kui eelmises maailmas . </s> </p>
<p> <s> Ometi pelgas Agrippa Lutherit selles maailmas pisut enam . </s> <s> Lutheri fanaatilisus ja vihkamine oma vaenlaste vastu olid küll sama suured , ent see maailm oli õnnistanud teda paremate ja võimsamate liitlastega . </s> <s> Püha Rooma Impeeriumi lõhkumise asemel tegeles ta uue ehitamisega , mis küll võttis vanast palju üle . </s> <s> Ainult et usk oli teine . </s> <s> Põhja pool nägi Agrippa juba ammu uue sündiva impeeriumi traagelniite . </s> <s> Ja sel impeeriumil ei saa olla muud otstarvet ja eesmärki kui laastav sõda paavsti võimu tunnistavate kuningatega . </s> <s> Kuid siin polnud nii võimsat Hispaaniat , Hispaania ei valitsenud poolt mandrit , vaid oli ikka veel killustatud erinevate väikeriikide vahel ja tegi alles esimesi samme Uue Maailma hõivamisel . </s> <s> Hoopis prantslased oli need , kes võisid hakata peremehetsema sealpool ookeani . </s> </p>
<p> <s> Agrippa ei teadnud , kas ja millal uus impeerium lõplikult sünnib . </s> <s> Ent ta kujutas elavalt ette nõrka keiser Ferdinandi Aachenis , kelle kõrval valitseb kõikvõimas ja ilmeksimatu piiskop Martin I. Ja õigeusuliste väed paiskuvad lõuna poole , et kukutada lõplikult väärusuline paavst . </s> <s> Ka vabameelsel Akvitaanial pole selles maailmas kohta . </s> <s> Ning kindlasti ei peaks Agrippa siin istuma ja ootama , millal hakkavad uued sõjaleegid taas üle mandri lõõmama . </s> </p>
<p> <s> Prantsusmaa saab siin kaalukeeleks . </s> <s> Millegipärast oli Luther osanud teutooni vürstide seas selgitustööd teha nutikamalt kui eelmises maailmas . </s> <s> Püha Impeerium lagunes ja sündis samal ajal uuesti . </s> <s> Muutununa . </s> <s> Paavst teadis seda , üritades koondada katoliiklikke valitsejaid , jagades neile privileege ja rikkusi . </s> <s> Rooma rusikaks olid jesuiidid , Andaluusia ristisõja kangelase , ühekäelise Ignatius de Loyola loodud mungaordu , mis tegutses nüüd liimina Rooma ja kuningakodade vahel - ühendas , õpetas , juhendas ja suunas . </s> <s> Põhjas olid Vahimehed , Lõunas jesuiidid . </s> <s> Põhjas oli keiser Ferdinand ja tema peapiiskop Martin Luther , lõunas paavst Paulus III ja tema peaminister , õuemarssal , kardinal ja salanõunik Ignacio de Loyola . </s> <s> Ent katoliiklusel puudus selline tugev liider , kui oli olnud Karl V. </s> </p>
<p> <s> Luther oli keisrile selgeks teinud , et Rooma asemel võib sama edukalt olla Aachen või Salzburg . </s> <s> Ferdinand polnud sellest puust , mis tema isa Karl V , veendunud katoliiklane . </s> <s> Luther ei jutlustanud ainult usust , vaid ka teutooni rahva ülemvõimust kogu mandril , sellest , kuidas Rooma on seda uhket rahvast alati ahistanud , kuidas juudid ja Saatana kiusatused on inimesi hullutanud ja petnud , kuidas usk on inimeses eneses , mitte püha Clementiuse kuivanud jäsemetes , ning kuidas teutooni ajalugu kirjutab keisrile ette valitseda teisi , alamaid , rahvaid . </s> </p>
<p> <s> Prantsusmaa pole veel otsustanud , selle verejanulise ja kerglasliku rahva seas on kõik võimalik . </s> <s> Kui Prantsuse troon langeb Rooma pooldajatele , tungib Luther peale . </s> <s> Sõda tuleb igal juhul . </s> <s> Põhi - Lõuna . </s> <s> See ei alga täna ega homme , sest veel lubab Ferdinand oma riigis katoliiklust tunnistada , kuigi iga päevaga langevad mehed nagu Bonifacius del Rusticato üha suuremasse ebasoosingusse . </s> <s> Veel on killud mosaiigis koos , ent varsti tuleb käsi , mis lükkab kogu pildi segamini . </s> <s> Verine käsi , Vahimehed , Lunastaja Vahimehed , Salvatoris susceptores , sõjahaamer ja arkebuus käes , kaks haagiks ristatud S-tähte mantlil , rangus , usukindlus ja vihkamine teutoonisüdames . </s> </p>
<p> <s> Eelmises maailmas see nii ei läinud . </s> <s> Seal oli Püha Saksa Impeeriumi keiser Karl V Habsburg ehk Carlos I , nagu teda kutsuti Hispaanias , Agrippa patrooni Maximilliani pojapoeg , valitsenud poolt Euroopat , olnud Hispaania ülemvõimu kehtestaja . </s> <s> Ta päris Hispaania kuningriigid Aragoni ja Kastiilia , Madalmaad , Napoli , Sitsiilia ja Sardiinia , Hispaania vallutused Uues Maailmas ja Aafrikas ning Habsburgide maad . </s> <s> Ta tõusis impeeriumi troonile just siis , kui Martin Lutheri kihutused olid Saksamaad lõhestamas ja ususõjad algamas . </s> <s> Oma valitsuse pühendas Karl katoliikluse võidule ja võitlusele protestantluse vastu . </s> <s> Agrippa ei teadnud , millega see eelmises maailmas lõppes . </s> <s> Agrippa oli saanud keisri õuehistoriograafiks ja arhiivinõunikuks , kuid siis oli ta valitsejaga tülli läinud . </s> <s> Ta mõisteti dominiiklaste õhutusel surma , ent hiljem asendas Karl surmanuhtluse pagendusega . </s> <s> Teda oli piinatud , jälitatuna oma vaenlastest oli ta jõudnud Grenoble'isse ja mõistnud , et ka selles maailmas on tema aeg täis . </s> <s> Varem või hiljem ta tapetakse ja aeg lahkumiseks on küps . </s> <s> Ning ta lahkus . </s> <s> Avastamaks end järgmisest maailmast , kus Karl suri noorelt , Hispaania oli lõhestatud väikeste kuningriikide vahel , mis ikka veel polnud ühinenud , sest alles hiljuti lõppes seal viimane ristisõda . </s> <s> Veendunud katoliiklase Karli asemel valitses Karli noorem vend Ferdinand , kes suhtus Martin Lutheri õpetusse hoopis soosivamalt . </s> <s> Ehk sellepärast , et tal polnud impeeriumi ... </s> <s> Püha Impeerium oli seda vaid nime poolest , võim kuulus pigem paavstile , paavstiriikidele ja väikestele kuningatele ja vürstidele , mitte imperaatorile . </s> <s> Ja nüüd oligi ta Lutheri abiga teoks tegemas iga valitseja unistust - rohkem võimu , rohkem maid , rohkem kuulsust , rohkem alamaid . </s> <s> Paavstid ja Rooma on usurpeerinud tõelise usu , mille kaitsjad on need , kes kõnelevad selles keeles , mis Püha Haua vabastajadki . </s> </p>
<p> <s> Tal võttis aega kuni ta mõistis , et kõige võti võis olla frantsiskaanide puudumine . </s> <s> See mungaordu oli oma vaesuse ja hariduse ihalusega olnud tasakaalustavaks teguriks , mis natukenegi pidurdas kiriku ahnust ja võimuiha , rippumist maise maailma valitsemise küljes . </s> <s> Ilma nendeta olid aga Põhja-Saksamaa valitsejad pöördunud kiiresti Lutheri üleskutsete poole , noor Ferdinand nägi selles mehes oma suurt võimalust . </s> <s> Kiriku rikkused ja maad kuningale ning vürstidele ? </s> <s> Miks mitte ? </s> <s> Miks peaks Ferdinand igal aastal üüratuid summasid paavstile saatma , miks koorib kirik talumeestelt seitse nahka , upub oma rikkusesse ega maksa markagi imperaatorile ? </s> </p>
<p> <s> Agrippa istus ja mõtles , kuni tuli Josephe . </s> <s> Ta oli väsinud ja kurnatud välimusega , sügavad vaod näol ja silmad auku vajunud . </s> <s> Ootusärevalt silmitses ta Agrippat ja toetus kätega vastu suurt tugitooli . </s> </p>
<p> <s> " Ei , Josephe , " ohkas Agrippa . </s> <s> " Ma ei leidnud teda . </s> <s> Vaid mõned tema asjad . </s> <s> Sa pead mind aitama . </s> <s> Me peame kiiresti koostama tema horoskoobi ja panema elemendid kõnelema . " </s> </p>
<p> <s> Josephe uuris leebelt naeratades oma sõpra ja õpilast . </s> <s> " Sa pole maganud ? " </s> <s> Pigem tuvastus kui küsimus . </s> </p>
<p> <s> Agrippa raputas pead . </s> <s> " Pole aega olnud . </s> <s> Kui tüdruk on käes , küll ma siis magan . " </s> </p>
<p> <s> " Ei , sa pead magama nüüd ! </s> <s> Mida sa teada said ? " </s> </p>
<p> <s> " Mitte palju . </s> <s> Ent midagi siiski . </s> <s> Käisin seal , kus toimus lahing ja nad põgenesid . </s> <s> See poiss , kellega ta jõudis minema lipsata , on üsna nutikas . </s> <s> Ilmselt on ta maagiatrikkidest palju õppinud . </s> <s> Kõige tähtsam on suunata vaataja tähelepanu valesse suunda ja teha ise hoopis midagi muud . </s> <s> Luua illusioon . </s> <s> See on igasuguse mustkunsti eeltingimus . </s> <s> Ja kuigi tal ei olnud ühtegi abivahendit , sai ta sellega suurepäraselt hakkama . </s> <s> Nad põgenesid hobusega kohta , kus oleks võinud mööda võsast järsakut alla joosta ja kaduda üle oja sügavamale metsa . </s> <s> Nad tulid hobuse seljast maha , tegid mõned jäljed kõrge rohu sisse , jätsid siis hobuse sinnapaika ja põgenesid teises suunas . </s> <s> Vahimehed nägid mahajäetud hobust ja jälgi , kammisid kogu päeva ümbruskonda , kuid ei leidnud loomulikult midagi . </s> <s> Palju uut see mulle muidugi ei ütle , ent nüüd tean ma vähemalt , et see poiss pole sugugi rumal . " </s> </p>
<p> <s> " Ja kuhu nad edasi põgenesid ? " </s> </p>
<p> <s> " Bordeaux's neid pole . </s> <s> Samuti kloostris ega mõnes kohalikus talus mitte . </s> <s> See oleks välja tulnud . </s> <s> Ümbruskonnas pole midagi tähelepanuväärset juhtunud - ei võõraid , ei vargusi . </s> <s> Põgenikud ei leidnud oma vankreid , need on endistviisi metsas . </s> <s> Üks kohalik puuraidur toimetas nad sinna . </s> <s> Järelikult pole neil riideid ega raha ega üldse mitte midagi . </s> <s> Kuna poiss pole loll , siis ei hakanud nad ka Limousini poole tagasi minema . </s> <s> Ilmselt on nad end kuhugi nii hästi peitnud ja ootavad , mil on parim aeg magister Frias üles otsida . </s> <s> Kui nad veel muidugi elus on . </s> <s> Aga selle saame me kohe teada . " </s> </p>
<p> <s> Agrippa näitas Josephe'ile kleiti , juukseid ja nukku . </s> <s> " Piisab sulle sellest ? " </s> </p>
<p> <s> Vanamees noogutas . </s> <s> " Kui vana tüdruk on ? " </s> </p>
<p> <s> " Räägitakse , et seitseteist või kaheksateist . </s> <s> Sa pead palju seise läbi proovima , ent tee tõe juurde ei peagi lihtne olema . </s> <s> Sa saad sellega hakkama , Josephe ! </s> <s> Sina oled ainus mees , kes oskab valmistada horoskoopi , mis räägib ka olevikust . " </s> </p>
<p> <s> " Marie juhatab sind sinu tuppa . </s> <s> Ei , ära vaidle , Heinrich , sa lähed nüüd magama ! </s> <s> Ma söön hommikust ja asun kohe tööle . " </s> </p>
<p> <s> Agrippa magas kogu päeva . </s> <s> Ka Josephe'il kulus horoskoobi koostamiseks terve päev . </s> <s> See polnud päris tavaline horoskoop - pentagrammikujuline , milles iga nurgaga seostusid kindlad planeedid ja milles neli elementi pidid rääkima tõtt viiendast nurgast , Vaimust . </s> </p>
<p> <s> Josephe süütas küünlad ja asetas need nelja klaaskuuli . </s> <s> Kettidega ühendatud küünlajalga meenutavas mehhanismis , mille ta nüüd kapist välja võttis , oli iga kuuli jaoks õõnsus . </s> <s> Kuulid olid erinevat värvi ja erineva tihedusega klaasist . </s> <s> Mehhanism asetus horoskoobi kohale . </s> <s> Kui Josephe vänta keerutas , heitsid need värvilisi varje horoskoobile . </s> <s> Nad valisid Gretheli juuksed kui kõige lootustandvamad esemed , ja sättisid need ettevaatlikult tabelile . </s> </p>
<p> <s> Siis keeras Josephe uuesti vänta ja tabelil segunesid valguse ja värvide helgid . </s> </p>
<p> <s> " Vaata ! " hüüatas Agrippa . </s> </p>
<p> <s> Nad mõlemad nägid , kuidas juuksed hõbedasel paberil liikusid , tõmblesid ja libisesid ühest kohast teise . </s> <s> See ei kestnud kaua , ainult mõne viivu , ent seegi oli kõnekas . </s> </p>
<p> <s> " Maa element , " sosistas Josephe ja kummardus tabeli kohale . </s> <s> " Maa element tõmbas juukseid . </s> <s> Mida see tähendab ? " </s> </p>
<p> <s> Agrippa raputas aeglaselt pead ja uuris märke . </s> <s> Masin pöörles veel , surises ja varjud helklesid horoskoobil . </s> </p>
<p> <s> " Kas ta on surnud , Heinrich ? " </s> </p>
<p> <s> " Ei , " pomises Agrippa . </s> <s> " Muidu ei oleks me üldse midagi näinud , muidu poleks Vaim meile midagi elustanud . </s> <s> Ta on elus , ent väga tihedalt seotud maaga . </s> <s> Vaata , siin me näeme tuld , " mees vedas sõrmega üle märkide ja kirjade , " tuli on temas kogu aeg olemas , ent siin on ta väga nõrgalt esindatud . </s> <s> Miks ? </s> <s> Ja siin , " näitas ta näpuga teise kohta , " seostub Tule element igatsusega . " </s> </p>
<p> <s> " Tal on külm , " arvas Josephe . </s> <s> " Ta on maa all ja tal on külm ? " </s> </p>
<p> <s> Agrippa vaatas talle kiiresti otsa , pilgutas silmi ja silus kätega läbi habeme . </s> <s> Ta mõtles . </s> <s> " See on väga võimalik , " ütles ta lõpuks . </s> <s> " Aga ta on elus , " lisas ta . </s> <s> " Mida me veel näeme ? " </s> </p>
<p> <s> " Siin on vähe . </s> <s> Järelikult on temalgi vähe . </s> <s> Kõike vähe . </s> <s> Kuid kui ta on elus , siis kuidas sa seletad seda ? " ja vanamees näitas viisnurga tipu poole , kus asetses Vaim - ühendav ja kõikehõlmav element . </s> <s> Vaid üks juuksekarv oli selleni liikunud , otsekui otsis ühendavat sidet ja küünitles pääsemise poole . </s> <s> Selle ümber aga paiknesid juuksed kaardununa ja olid väga segases logoses . </s> </p>
<p> <s> " Mis see on ? " </s> </p>
<p> <s> " Ma ei tea . " </s> </p>
<p> <s> " Tead küll . </s> <s> Peaksid teadma . </s> <s> Või oled sa selle unustanud ? </s> <s> See on armastus . " </s> </p>
<p> <s> " Saatana silmamuna ! " vandus Agrippa vaikselt . </s> <s> " Surm ja põrgu , me peame kiirustama ! </s> <s> Muuseas , ma arvan , et tean , kus nad on . " </s> </p>
<p> <s> Ülejärgmisel hommikul oli ta taas kloostriküla juures metsas ja lahinguväljal , kus Vahimehed olid rändnäitlejate kallaletungi pihuks ja põrmuks löönud . </s> <s> Jean oli temaga kaasas . </s> <s> Ja viimasel omakorda koeranähvits . </s> <s> Agrippa nõudmisel polnud puuraidur penile hommikul süüa andnud . </s> <s> Agrippa uuris hetke jõekääru ja siis suundusid nad edasi metsa , sinna , kust oli leitud põgenike hobune . </s> </p>
<p> <s> " Ja mida isandad soovivad nüüd teha ? " uuris mees ettevaatlikult ning põrnitses teadlast kahtluse ja umbusaldusega . </s> </p>
<p> <s> " Me peame üles otsima ühe hobuse korjuse , " ütles Agrippa . </s> </p>
<p> <s> " Püha Miranda ! </s> <s> Milleks seda ? " </s> </p>
<p> <s> " Pole sinu asi . </s> <s> Tõenäoliselt jääb see siit lääne poole . </s> <s> Lähme ! </s> <s> Ja lase koer ette jooksma . " </s> </p>
<p> <s> Mõne aja pärast jõudsid nad kõrgemale paljandikule . </s> <s> Selle otsast avanes vaade taamal kerkivatele , mitte eriti kõrgetele mägedele , mille jalamid oli kaetud hõreda metsaga . </s> <s> Seal paistsid mustavad avaused ja mõned raiutud teerajad . </s> </p>
<p> <s> " Kas mahajäetud kaevandus on seal ? " päris Agrippa . </s> </p>
<p> <s> " Just täpselt seal , isand . </s> <s> Aga miks te arvate , et seal on hobuse korjus ? " </s> </p>
<p> <s> " Hobuse korjus peab olema selle paljandiku ja kaevanduse vahel . </s> <s> Loom peaks olema mitu päeva surnud ja metsloomad ta tükkideks närinud . </s> <s> Lase koer lahti ja hakkame otsima ! </s> <s> Kümme hõbemarka on sinu , kui leiad esimesena . " </s> </p>
<p> <s> Nad leidsid surnud looma mõne tunni pärast . </s> <s> Ka siin oli oja , ja loom oli selle kaldal . </s> <s> Ohjepidi veel puu külge seotud . </s> <s> Õigemini leides selle koer ja andis oma õnnelikust leiust valju haukumisega teada . </s> <s> Ta oligi umbes kohas , millele Agrippa oli osutanud . </s> <s> Loomast oli vähe järele jäänud ja hais lämmatav . </s> <s> Ilm polnud enam kuigi soe ja suvel oleks siin väga võikalt haisenud . </s> <s> Jeani koer kiunus ja hüppas ümber korjuse kui meeletu , raipehais oli loomal suu vett jooksma pannud . </s> <s> Puuraidur vaatas Agrippat kui ilmutist , kattis näo kraehõlmaga ja taltsutas koera . </s> <s> Agrippa kummardus ja uuris hobust lähemalt . </s> <s> Hea mitu ööd oli teda järatud , ent mees katsus seda , mis oli looma kaelast järele jäänud ning uuris külgi . </s> <s> Aeg-ajalt pomises ta rahulolevalt . </s> <s> Lõpuks ta tõusis ja küsis , kus asub sissekäik kaevandusse . </s> <s> Jean näitas ja teenis kümme marka . </s> </p>
<p> <s> Edasi läks Agrippa üksi . </s> <s> Ta uuris tähelepanelikult pinnast , otsis jälgi ja vahel vist leidiski neid , sest suundus lõpuks ühe kindla sissekäigu juurde . </s> <s> See oli kunagi olnud koobas , mis oli laiemaks raiutud ja mille sissepääsu ees asetses seaaedik . </s> <s> Sigu kasutati maagiga täidetud vagonettide väljavedamisel mäesügavusest . </s> </p>
<p> <s> Agrippa kummardus , süütas tõrviku ja suundus käiku . </s> <s> Ta sammus , uuris ümbrust , tõstis lõpuks tõrviku pea kohale ja hüüdis : " Grethel ja poiss ! </s> <s> Ärge kartke , tulge välja ! </s> <s> Ma pole Vahimees , olen teie sõber ja tulin teid aitama ! " </s> </p>
<p> <s> XIII Rauakaevandus </s> </p>
<p> <s> Koos magamine oli muutunud igaöiseks ja tavaliseks asjaks . </s> <s> Nad ei kujutanud ette , et oleksid ühegi öö teisiti kui teineteise kaisus mööda saatnud . </s> <s> See andis sooja ja leevendas hingepiina , tõi lähedust ning pani uinumiseelsel hetkel mõtlema , et kunagi need ajad lõppevad ja nad on jälle tavalised inimesed , võivad rännata mööda maid ja anda etendusi . </s> <s> Jah , nad rääkisid sellest päeviti , saates mööda pikki ja igavaid tunde . </s> <s> Grethel polnud veel terve , ent haiguse selgroog oli murtud . </s> <s> Ta ei köhinud enam , ei soninud unes , ei higistanud ja suutis juba kõndida . </s> <s> Aga ikkagi oli ta veel liiga nõrk , et pikem rännak ette võtta . </s> <s> Paar päeva ehk veel , arvas Aidann , ja siis võime proovida . </s> <s> Niikuinii pole enam midagi süüa ja siin kaevanduses nad lihtsalt hukkuksid . </s> <s> Ka hirm hakkas üle minema . </s> <s> Sellest ajast alates , mil ta oli kindel , et Grethel ei sure . </s> <s> Kuid ta oli olnud surmasuus ja kui poleks olnud Aidanni ... </s> </p>
<p> <s> Kui poleks olnud Vahimehi , tuletas poiss endale meelde . </s> <s> Kui Vahimehed poleks neid rünnanud ja tapnud neile kõige kallimad inimesed ! </s> <s> Paar päeva tagasi oli ta andnud tõotuse kätte maksta , tõotuse vaatepildi ees , mida ta poleks iialgi suutnud endale ette kujutada . </s> <s> See kummitas ikka veel ta unenägudes . </s> <s> Nagu ka kõik eelnev . </s> </p>
<p> <s> Nad olid põgenenud vanal heal teatrihobusel , kes säärase kapaku mõttest sugugi aru ei saanud ja aeg-ajalt ratsanike poole imestunult pead pööras . </s> <s> Aga Aidann tagus kandadega ta külgi , rääkis , anus talle kõrva , et loom end kiiremini liigutaks . </s> <s> Ta liikuski , ent ta ei jaksanud enam kaua - vana ja vaevatud koormahobune nagu ta oli . </s> <s> Grethel oli endiselt tulikuum ja oigas vaikselt . </s> <s> Aidann arvas , et tüdruk on teadvuse kaotanud . </s> </p>
<p> <s> Ta pidi midagi ette võtma ja mida , sai ta aru , kui nägi järsemat kohta , mille all voolas oja ja üle selle paistis tihe padrik . </s> <s> Kui ainult Grethel vastu peaks , oli ta lootnud . </s> <s> Kiiresti hüppas ta sadulast , tegi kõrge rohu sisse jälgi , tuli tagasi ja aitas tüdruku hobuse seljast maha . </s> </p>
<p> <s> " Lähme , Grethel , sinna teisele poole metsa . </s> <s> Tule nüüd ! " </s> </p>
<p> <s> Tüdruk oigas , ent kuuletus , komberdades ja kukkudes . </s> <s> Üksteisest kinni hoides jooksid nad metsa , jättes hobuse teele . </s> <s> Ta ei lähe sealt kuskile , teadis Aidann . </s> <s> Ja kui Vahimehed siia jõuavad , lähevad nad oja poole , kus on jäljed . </s> <s> Peagi lõpeb mets ja algab küla , kloostri kirikutorn juba paistis , ja kui nad sedamoodi külla lähevad , isegi kloostrisse , ning varjupaika paluvad , siis leiaksid Vahimehed kindlasti võimaluse nad sealt kätte saada . </s> <s> Iseäranis veel nüüd , kui Aidann ja Grethel teadsid , et Vahimehed olid mõrtsukad . </s> <s> Nad asusid ju pealegi Akvitaanias , kus vahimehed ametlikult jälitada ei tohtinud , ning küllap ka kohalik parun poleks eriti rõõmus teada saades , et Vahimehed tema maal inimesi tapavad . </s> </p>
<p> <s> Nad jooksid meeleheitlikult , Grethel kukkus pidevalt , kriimustas ja lõi ennast vastu oksi , tema riided rebenesid ja mitmelt poolt immitses verd . </s> <s> Äkitselt avastasid nad end kõrgemalt paljandikult . </s> <s> Selle otsast märkas Aidann mäeviirgu , milles paistsid koopad . </s> <s> Ta oli selliseid Burgundias näinud . </s> <s> Rauakaevanduses . </s> </p>
<p> <s> Ta sundis tüdrukut edasi rühkima . </s> <s> Jälle jõudsid nad kärestikulise oja äärde . </s> <s> Paistis , et Garonne'il on siin koguni kaks lisajõge . </s> <s> Koolmekohta otsides jooksid nad allavoolu , kuid kallas läks hoopis kõrgemaks . </s> <s> Kuni nad kaldal edasi-tagasi ekslevad , võivad Vahimehed oma eksitust taibata . </s> <s> Kuhu minna ? </s> <s> Oja mööda allavoolu jäi küla , teisele poole Garonne'i lisajõgesid nende laagriplats . </s> <s> Siis märkaski Aidann ühte avaust kaldas . </s> <s> Kivid varjasid selle sissepääsu . </s> <s> See võis olla mingi looduslik koobas . </s> </p>
<p> <s> " Grethel , sinna ! " hüüdis ta vaikselt ja sikutas tüdruku endaga kaasa . </s> <s> Nad kahlasid läbi madala vee , lõdisesid külmast , kuni lõpuks jõudsid koopani . </s> <s> Koopapõrandal oli üksjagu vett , kuid koobas ise avar ja sügav . </s> <s> Tagumises otsas nirises maa seest allikas , seinad olid tugevast liivast . </s> <s> Külm ja rõske . </s> <s> Ent pilkude ees varjul . </s> <s> Tee oli samuti kaugel . </s> <s> Aidann teadis , et nad pidid puhkama , sest Grethel vedas vaevaga jalgu järel ja lõdises üleni . </s> <s> Poiss katsus teda ja veendus , et tüdruk polnud enam tulikuum . </s> </p>
<p> <s> Nüüd olid nad kükitanud koopas ja poiss pesi Gretheli haavu seinast niriseva veega . </s> <s> Ta nägi koledaid marrastusi ja rebendeid , kuid verejooks peatus . </s> <s> Grethel oli täiesti kurnatud , ta lebas külmadel ning märgadel kividel ; aeg-ajalt vajusid ta silmad kinni , ent tahtejõuga avas ta need taas ja vaatas oma sügava pilguga Aidannile otsa . </s> <s> Mitte ainult higi ja koopalaest tilkuv vesi ei teinud ta nägu märjaks , seal voolasid ka pisarad . </s> </p>
<p> <s> " Ära nuta ! " käskis Aidann . </s> <s> " Nutt teeb nõrgaks , " meenutas ta ühte Gunardi ütlust . </s> </p>
<p> <s> " Nad on surnud ... " sosistas Grethel . </s> <s> " Minu pärast . " </s> </p>
<p> <s> " Nad päästsid su . </s> <s> Ja keegi ei sundinud neid . " </s> </p>
<p> <s> " Vahimehed tapavad meidki , " ütles Grethel nõrkenult . </s> <s> " Ma olen nii väsinud ... mul on nii valus . </s> <s> Nii külm ... " </s> </p>
<p> <s> " Ära mõtle sellele , minul on ka valus ja külm . </s> <s> Nad ei tapa meid , kui me võitleme . </s> <s> Nüüd on nad meist juba kaugel . " </s> </p>
<p> <s> Tegelikult polnud Aidann selles sugugi kindel . </s> <s> Aga külm hakkas temalgi . </s> <s> Nad peavad kiiresti saama sooja , kuivi riideid ja süüa . </s> <s> Mõne tunni pärast ronis Aidann koopast välja ja kuulatas . </s> <s> Oja solin , metsamüha , lindude vidin . </s> <s> Ei mingeid hääli jälitajatest ega hobustest . </s> <s> Koopas oli liiga külm ja nad pidid edasi liikuma . </s> <s> Siis tuligi talle meelde nähtud kaevandus . </s> <s> Nad otsisid koolmekoha ja lõpuks leidsid selle . </s> <s> Seejärel ronisid mäeveerule ja varsti silmasid teerada . </s> <s> Aidann jättis Gretheli kivile puhkama ja hakkas ümbrust uurima . </s> <s> Kaevandus oli ammu maha jäetud , ent siin-seal vedeles veel katkisi tööriistu , loomakonte , riideräbalaid . </s> <s> Kivirahnude vahele olid rajatud käigud , mis kohtusid väikesel platsil , millelt vaevumärgatav rada üle mäeharja viis . </s> <s> Ilmselt läbi metsa külasse . </s> <s> Siit võis mõne käigu juurde ronida . </s> <s> Needki olid algselt olnud looduslikud koopad , mida kaevurid kunagi mäesügavusse pikemaks uuristasid , kuni maagivarud vastu tulid . </s> </p>
<p> <s> Aidann leidis ühe avarama koopa , mille tagumine sopp oli soe ja varjuline . </s> <s> Siin oli veel pehkinud riideid , millel töölised ilmselt magasid . </s> <s> Aga veel leidus siin vana katel , paar roostes kirkat , mis hädapärast veel kõlbasid , ja isegi nuga . </s> <s> Aidann tõi Gretheli sinna , korjas kokku pehkinud räbalad , tõi väljast oksi ja valmistas talle aseme . </s> </p>
<p> <s> Selleks ajaks oli ta juba aru saanud , et esmane läbikuumutamine süütamisega , siis kiire jooks ja lõpuks külm vesi ojakoopas olid Gretheli lisaks kurnamisele ka haigeks teinud . </s> <s> Tal oli palavik . </s> <s> Kui tüdruk lõpuks unne vajus , istus Aidann ta aseme ette , toetas pea küünarnukkidele ja tundis , kuidas pisarad silma valgusid . </s> </p>
<p> <s> Mida ta teadis põetamisest ? </s> <s> Mitte kuigi palju . </s> <s> Paar korda oli ta ise ringreisidel haigestunud ja Catarina oli teda ravinud . </s> <s> Ostnud aptegist määrdeid ja salve , jootnud talle midagi kuuma , võidnud ja katnud tekkidega . </s> <s> Ükskord oli talle koguni kaane pandud . </s> <s> Ehk minna külla ? </s> <s> Ja küsida , kas kloostrist või küla pealt tohtrit ? </s> <s> Ei . </s> <s> Seda ta ei söandanud . </s> <s> Küla on kahtlemata koht , kust Vahimehed hakkavad neid kõigepealt otsima . </s> <s> Minna kloostrisse ja paluda varjupaika ? </s> <s> Aidann oli kuulnud , et seesugused asjad on olemas ja et pühakoda ei tohi varjupaiga andmisest keelduda . </s> <s> Kuid siis jõuavad sinna Vahimehed ja ütlevad , et tüdruk on põgenenud talupoeg . </s> <s> Ja nõid . </s> <s> Isegi kui Vahimehi siin ei sallita , ei jätaks klooster nõida endale . </s> <s> Või ehk põletavad ta ise . </s> <s> Ta pidi kõrvalise abita hakkama saama . </s> <s> Siin ei julgenud ta kedagi usaldada . </s> <s> Vähemalt esialgu mitte . </s> <s> Kui Grethelil hakkab parem , peavad nad Bordeaux'sse minema ja leidma isand Friase . </s> <s> Nii kavatsesid nad Võluteatriga teha , nii oli kokku lepitud ja nii peab ka sündima . </s> <s> Ja Bordeaux's lahkub ta Grethelist ? </s> <s> Juhul kui magister Frias ei leia temalegi mingit otstarvet . </s> <s> Ja lõpuks sõltub see muidugi Grethelist . </s> </p>
<p> <s> Õhtu hakul tuli tüdruk teadvusele . </s> <s> Aidann võttis tema käed oma pihkude vahele , nagu tema mäletamist mööda Catarinat oli teinud , ja silitas siis ta põski . </s> <s> Ta tegi seda kuidagi iseenesest ega mõelnud isegi , kas see tüdrukule meeldib . </s> <s> Catarina oli niisamuti teinud ja Catarina oli tema eest hoolitsenud . </s> <s> Tüdruku põskedel olid kuivanud pisarad . </s> </p>
<p> <s> " Mul on nii külm , " oli Grethel sosistanud . </s> <s> " Aidann , mul on nii külm . " </s> <s> Tüdruk värises üleni . </s> </p>
<p> <s> " Kas sa tuld ei saa teha ? " </s> </p>
<p> <s> Grethel raputas pead . </s> <s> " Ma ei jõua . " </s> <s> Ja siis vajus ta pea jälle rinnale ja silmad sulgusid . </s> <s> Aidann kuhjas talle peale kaltse ja räsuhunnikut , mõtles murelikult , et ega siin rotte ei ole , tundis meeletut nälga ja lõpuks , kui väljas hakkas juba hämarduma , puges ta Grethelile hästi lähedale ning loendas tema südamelööke , kuni ise uinus . </s> </p>
<p> <s> Kurbus ja valu Gunardi , Catarina ja Rico hukkumise pärast olid temas nii sügaval , et ta isegi ei mõelnud sellele . </s> <s> Valu oli kõikjal tema sees ja ümber ning teadmine , et Grethelgi võib surra , oli nüüd ainus , mis teda tegutsema sundis . </s> <s> Poleks Grethelit , lippaks ta läbi metsade ... </s> <s> Jah , kuhu ? </s> <s> Bordeaux'sse ? </s> <s> Otsiks üles mõne rändteatri , näitaks oma oskusi ? </s> <s> Mida muud tal olekski teha ? </s> </p>
<p> <s> See oli esimene öö , mil nad magasid üksteise kaisus , ja edaspidi tundus kuidagi teisiti toimimine võõras ja imelik . </s> <s> Kõik ööd , mis nad kaevanduses veetsid , magasid nad teineteise embuses ja sosistasid vastastikku , et nad peavad olema tugevad , vastu pidama , ja ükskord läheb veel kõik hästi . </s> <s> Kindlasti läheb . </s> </p>
<p> <s> Esimesel hommikul oli Grethel end seina najale istukile ajanud ja Aidann küsis , kuidas ta ennast tunneb . </s> <s> Tüdruku hääl oli väga hädine . </s> </p>
<p> <s> " Ma ei jaksa , " ütles ta lihtsalt . </s> <s> " Ma ei jaksa tõusta . </s> <s> Ma tahan süüa . " </s> </p>
<p> <s> Ja Aidann läks süüa otsima . </s> <s> Ta hulkus kaevanduse ümber , korjas hiliseid marju ja seeni , pähkleid . </s> <s> Seda polnud palju , ent siiski midagi . </s> <s> See aitas neil kuidagiviisi elus püsida . </s> <s> Neil polnud raha ja minna külla almust korjama tähendas end Vahimeeste kätte anda . </s> <s> Grethel oli endiselt haige , värises palavikus ja lõuna ajal vajus rahutusse unne . </s> <s> Aidann tõi vana katlaga ojast vett , anumat enne hoolikalt puhastades . </s> <s> Orava kombel tassis ta koopasse pähkleid , kastaneid ja marju . </s> <s> Kui Grethel tuli teadvusele , jõi ta ahnelt vett , kuid muutus ikkagi üha nõrgemaks . </s> <s> Aidanni küsimusele , kas ta ei saaks tuld süüdata , raputas tüdruk vaid nõrgalt pead . </s> <s> Ta rääkis vähe ja peamiselt unes . </s> <s> Tihti ta karjus , hüüdis ema järele ja peletas Gerardot . </s> <s> Teisel ööl surus Aidann tüdrukut tihedalt enda vastu , sest temalgi oli külm . </s> <s> Embas teda , silitas juukseid ja tundis , et on tema eest vastutav . </s> <s> Seda elu ta käest ei anna . </s> <s> Ealeski . </s> </p>
<p> <s> Neil oli tarvis süüa . </s> <s> Toitu ja tuld . </s> <s> Ja ravimeid . </s> <s> Ähmaselt mäletas Aidann , et kunagi oli Catarina korjanud metsast mingeid taimi , leotanud neid keevas vees ja siis talle sisse jootnud . </s> <s> Ta isegi uskus , et mäletab , kuidas need taimed välja näevad . </s> <s> Ta läks metsa ja leidis need . </s> <s> Katel oli tal olemas . </s> <s> Tuli ? </s> </p>
<p> <s> Tuld ei olnud . </s> <s> Aidann mälus taimi ning määris Gretheli kaela ja käsi kibeda rohelise sülje ja taimede pudiga . </s> <s> Ta rebis Gretheli kleidi alla , pööras pilgu ära ja võidis tema rindu ja kõhtu . </s> <s> Grethel vaatas teda tumma pilguga ja naeratas . </s> <s> Sõrmede all tundis poiss pehmet ihu , mis ta liigutustele vastas , otsekui liikudes käega kaasa , ahmides sellest elujõudu . </s> <s> Ta mõtles Anne'ile Soubou's ja imestas , et ei tunne midagi sellesarnast , mil ta oli , püstijalu , käe välja sirutanud ja silitanud karjapiigat hellitanud . </s> </p>
<p> <s> Ta tõi veel vett , mida Grethel neelas nagu meeletu . </s> <s> Tüdruk oli küll nõrk , ent aeg-ajalt ta tõusis , komberdas koopaläveni ja toimetas oma vajadusi . </s> <s> Aidann toetas teda ja pööras pilgu ära . </s> <s> Võttis siis tüdruku jälle kaissu , katsus meenutada mõnda palvet , aga see ei tulnud tal kuigi hästi välja . </s> <s> Võluteater ei käinud just sagedasti kirikus . </s> <s> Eriti veel linnades , kus võis kohata Vahimehi . </s> <s> Kõik Aidanni palved koondusid lõpuks kolme sõnasse : " Palun , ära sure ! " </s> </p>
<p> <s> Ja seda ta kordas igal hommikul ja õhtul , kordas oma ainsat palvet , sosistas seda Grethelile kõrva , põimis käed tema ümber , anus ja veenis teda . </s> </p>
<p> <s> " Palun , palun , palun , ära sure ! </s> <s> Ära jäta mind üksinda ! " </s> </p>
<p> <s> Ta ihus kaevandusest leitud nuga vastu kivi , kuni see oli terav ja lõikas hõlpsalt puuoksi . </s> <s> Ta ütles Grethelile , et läheb ja proovib jänesejahti . </s> <s> Ta nägigi ühte jänest , kuid noast polnud abi . </s> <s> Hiljem otsis ta nuga pikka aega rohu seest ja lubas endale , et see on viimane kord , kui ta üritab jooksva jänese pihta nuga heita . </s> <s> Aidann polnud jahimees . </s> <s> Talle tuli pähe meeleheitlik idee , lootus õieti . </s> </p>
<p> <s> " See oli üleeile , " ütles ta koopas Grethelile , kui tüdruk oli teadvusele tulnud . </s> <s> " Üleeile , kui meid rünnati . </s> <s> Üksik jõekäär ja vähekäidav tee . </s> <s> Tead , ma mõtlesin , et äkki on vankrid veel seal ? " </s> </p>
<p> <s> Grethel vahtis teda ammuli sui ja raputas siis pead . </s> <s> Ta oli liiga nõrk , et midagi öelda . </s> </p>
<p> <s> " Vahimehed on kindlasti veel ümbruskonnas . </s> <s> Võib-olla jahib meid veel keegi , ma ei tea . </s> <s> Aga ma mäletan teed meie viimasele laagriplatsile . </s> <s> Kui ma lähen oja mööda üles ja keeran siis metsa , lähen kogu aeg otse , siis jõuan ma kindlasti teeni . </s> <s> Ja mööda teed jõekääru . </s> <s> Äkki on vankrid veel seal ? </s> <s> Ja meil oli ju vankrites toitu - leiba , juustu , sinki , veini . </s> <s> Sa pead praegu veini jooma . </s> <s> Raha oli seal ka , Grethel , palju raha . </s> <s> Meil on raha tarvis . " </s> </p>
<p> <s> Tüdruk ei tahtnud tal minna lasta , kuid Aidann läks ometi . </s> <s> Siis , kui hakkas juba hämarduma . </s> <s> Ta rehkendas , et jõuab pimeduse ajaks tagasi . </s> <s> Jah , loomulikult ta kartis - nii metsloomi kui Vahimehi , ent läks ikkagi . </s> <s> Õige tee leidmine ei valmistanud raskusi , Aidannil oli kaasasündinud vaist , kuidas liikuda ja teemärke tähele panna . </s> <s> Ta jõudis varsti jõekääru , olles kindel , et läheduses polnud ühtegi inimest ja et teda keegi ei näinud . </s> </p>
<p> <s> Vankreid ei olnud . </s> </p>
<p> <s> Kui see õhkõrn lootus oligi temas viivuks pead tõstnud , siis nüüd kadus see ühe silmapilguga , kadus , ja see tunne oli väga valus . </s> <s> Tummalt seisis poiss metsaserval ja vaatas liivast nõlva , kus mõned päevad tagasi oli seisnud nende Võluteater , kus nad olid istunud lõkke ümber ja teinud tulevikuplaane . </s> <s> Taas kangastus talle Vahimeeste kallaletung , Gunardi röögatus ja meeleheitlik rünnak , mõõgahoop , mis naelutas Catarina maa külge , Rico lõõmav hüpe vankrist , mis oligi neid lõpuks päästnud . </s> <s> Tal oli valus . </s> <s> Ta astus metsast välja ja silmitses paljandikku . </s> <s> Siin olid seisnud nende vankrid , siin oli põlenud lõke , siin olid olnud Vahimeeste hobused , siia langes Catarina . </s> </p>
<p> <s> Äkki silmas ta eemal kääbast . </s> <s> Aeglaselt astus poiss selle juurde ja nägi , et see oli hiljuti kaevatud . </s> <s> Risti ei olnud . </s> <s> Ainult segamini paisatud mättad , mis olid hiljem kalmule kuhjatud , tallatud maa . </s> <s> Ja ta lausa tundis , kuidas tema jalge all mädanevad praegu tema vanemate ihuliikmed . </s> <s> Pilt , mis korraga ta silme ette kerkis , oli nii õudne , et ta kattus hirmuhigiga ja pages kiiresti metsa tagasi . </s> </p>
<p> <s> Grethel magas juba , kui poiss kaevandusse naasis . </s> <s> Aidann võttis tüdruku kõvasti kaissu ja üritas unustada kiiruga kuhjatud kääbast . </s> <s> Nad olid maetud ... auku aetud nagu koerad , ilma talituseta ja ühegi märgita . </s> <s> Nagu katku ajal surnud või sõdurid lahinguväljal . </s> <s> Miks oli küll Jumal valinud neile sellise saatuse , kui Võluteater , oli vaid pannud inimesi naerma või pakkunud neile võimalust elu üle järele mõelda ja selle läbi ehk veidi paremaks muutuda . </s> <s> Gunardi sõnad . </s> </p>
<p> <s> Öösel ärkas Grethel üles . </s> <s> Aidann ei maganud veel , sest nälg ei andnud asu . </s> </p>
<p> <s> " Vankrid ? " küsis Grethel nõrgal häälel . </s> </p>
<p> <s> " Kadunud , " vastas Aidann . </s> <s> " Seal oli ainult üks ristita hauakääbas , ei midagi rohkem . </s> <s> Meil pole enam mitte midagi . </s> <s> Mitte kui midagi ... " </s> </p>
<p> <s> Järgmisel hommikul kuulis ta hirnatust . </s> <s> Hobused ! </s> <s> Nagu välk oli Aidann püsti ja hiilis ettevaatlikult koopa lävele . </s> <s> Ta ei näinud midagi , ent mõne aja pärast kostis taas hobuse hirnatus . </s> </p>
<p> <s> Aidann tundis selle ära . </s> </p>
<p> <s> See oli nende oma hobuse häälitsus , kelle nad olid teepervele Vahimeestele valemärgiks jätnud . </s> <s> Valvsalt ümberringi pilke heites ronis Aidann kaevanduse nõlva mööda alla , varjas end kivirahnude ja mõhnade vahele , kuulis veel paar korda hobust ja lõpuks jõudis läbi metsasalu oja äärde . </s> <s> Tema lõhna tundes pööras loom pead ja hirnatas veel kord rõõmsalt . </s> </p>
<p> <s> Aidann oli truu looma täiesti unustanud . </s> <s> Hoolitsus Gretheli eest oli ainus , mis oli viimastel päevadel ta mõtteid täitnud . </s> <s> Hobune oli talle küll viivuks meelde tulnud , kuid ta arvas , et küllap oli keegi ta teelt leidnud ja koju viinud . </s> <s> Aga loom oli hoopis iseseisvalt metsas hakkama saanud , isegi vältinud kiskjaid ja ilmselt peremehe lõhna järgi jõudnud lõpuks ojakaldale . </s> <s> See on ime , mõtles Aidann . </s> <s> Ime , et hundid talle otsa peale ei teinud . </s> <s> Ime . </s> </p>
<p> <s> Ja ta peab seda imet kasutama . </s> <s> Ta ei tohi seda käest lasta . </s> </p>
<p> <s> Aidann kahlas läbi vee ja kaisutas looma . </s> <s> Hobune korsatas rõõmust ja kas polnud selles isegi teatav etteheide ? </s> </p>
<p> <s> " Suksu , " ütles poiss loomale , " anna andeks , ma unustasin su ära . </s> <s> Sa tulid mind otsima , tulid ju ? </s> <s> Aga mul on siin veel üks elusolend , kelle eest ma pean hoolt kandma . " </s> <s> Ta sidus looma ohelikkupidi puu külge ja läks kaevandusse tagasi . </s> </p>
<p> <s> " Kus sa olid ? " nõudis Grethel nõrgal häälel . </s> <s> Ta nägu oli kahvatu ja aukuvajunud , kolme päeva jooksul oli neiu jõudnud kõvasti kõhnuda . </s> <s> Tema hääles polnud etteheidet , ainult mure . </s> </p>
<p> <s> " Meie hobune tuli siia , " vastas Aidann . </s> <s> " Ta leidis meid üles , on ikka veel elus . </s> <s> See on ime ! " </s> </p>
<p> <s> " Ma ei jaksa ratsutada . " </s> </p>
<p> <s> " Ma tean . </s> <s> Sa pead paranema . " </s> </p>
<p> <s> " Aidann , " tüdruk otsis sõnu ja kutsus siis käeviipega poissi lähemale . </s> <s> " Aidann , " ütles ta veel kord . </s> <s> " Ma ärkasin ja sind ei olnud . </s> <s> Ma mõtlesin , et sa oled ära läinud ... " </s> </p>
<p> <s> Aidann jõllitas teda tummalt ega osanud midagi öelda . </s> </p>
<p> <s> " Algul ma mõtlesin , et sa oled läinud kloostrisse või külla abi otsima ... </s> <s> Et saagu mis saab , keegi peab meid aitama . </s> <s> Aga sind ei tulnud ega tulnud ja siis ma mõtlesin , et sa oled päriselt ära läinud . </s> <s> Ma nutsin , kuid siis sain aru , et see on kõige õigem , mida sa teha saad . </s> <s> Ma suren varsti , Aidann . </s> <s> Ja sina sured ka , kui siia jääd . </s> <s> Meil ei ole midagi süüa . </s> <s> Ma suren juba homme hommikul , ja mida varem sa ennast päästad ... " </s> </p>
<p> <s> " Grethel , " katkestas Aidann neiu . </s> <s> " Grethel . " </s> <s> Ta proovis midagi öelda , aga kõik sõnad tundusid mõttetud . </s> <s> Ta tahtis tüdruku peale karjuda , et kuidas ta võis ometi midagi sellist mõelda , ent hüüe jäi kurku kinni . </s> <s> Selle asemel ta hoopis kallistas Grethelit . </s> <s> Ta suudles ta põski , silmi ja laupa , surus tugevamalt oma embusesse . </s> <s> Nad sosistasid teineteise nime ja see kõlas kui tõotus . </s> <s> Ja siis olid nad pikka aega vait , ei öelnud ühtegi sõna ja vaatasid üksteisele silma . </s> </p>
<p> <s> " Hobune , " suutis Aidann lõpuks öelda . </s> <s> " Meil on hobune . " </s> </p>
<p> <s> Grethel võttis ta pea pihkude vahele ja vaatas talle pikalt otsa . </s> <s> " Ma nägin und , " ütles ta lõpuks . </s> <s> " Tulest . </s> <s> Ma nägin unes tuld . " </s> </p>
<p> <s> " Suudad sa tuld süüdata ? " </s> </p>
<p> <s> " Ei . </s> <s> Ma proovisin , kuid ei jaksa . </s> <s> Ma olen liiga nõrk . </s> <s> Aga ma suudaksin , kui oleksin terve . </s> <s> Aidann , ma nägin unes lõket . </s> <s> Rico ja Gunard ja Catarina istusid selle ümber . </s> <s> Me kõik istusime seal . " </s> </p>
<p> <s> " Ka mina olen seda unes näinud . " </s> </p>
<p> <s> " Ja siis istusime ainult meie sinuga . </s> <s> See oli see viimane õhtu , kui ... kui me kõik veel elus olime . </s> <s> Ja sa rääkisid , et Uues Maailmas võib ka teatrit teha , mäletad ? " </s> </p>
<p> <s> " Jah , muidugi mäletan . </s> <s> Aga meil on vaja tõelist tuld . </s> <s> Mitte unenäotuld . " </s> </p>
<p> <s> " Ma tean . </s> <s> Aga tuli , lõke , Aidann ... </s> <s> Me istusime ju igal õhtul selle ümber . </s> <s> Igal õhtul . " </s> </p>
<p> <s> " Ja oli nii soe . " </s> </p>
<p> <s> " Siis , " sosistas Grethel nõrkenult edasi , " nägin ma unes , kuidas Rico hüppas vankrist välja , põles üleni , oli leekides ja kargas Vahimehele kallale . </s> <s> Ta päästis meid . " </s> </p>
<p> <s> " Ma maksan tema eest kätte , " lubas Aidann , " maksan Rico eest ja Gunardi ja Catarina eest . </s> <s> Ja sinu eest . </s> <s> Kõige eest . " </s> <s> Siis tundis ta äkki viha . </s> <s> Tuhm pilk Gretheli silmis ja valus meeldetuletus saatuslikust hommikust paar päeva tagasi - kõik see tekitas poisis meeletu vihalõõma . </s> <s> Gunard oli kunagi öelnud , et kägistamine on kõige alandavam surm , ja just nüüd tahtis Aidann oma käte vahele pigistada linalakast Vahimehe kaela ja pitsitada seda senikaua , kuni selle silmest kaob viimane elusäde . </s> <s> Ja ta ennast täis kuseb . </s> <s> Just nii pidid poodud ja kägistatud viimasel eluhetkel tegema , oli Gunard öelnud . </s> </p>
<p> <s> " Muidugi maksad sa nende eest kätte , " sosistas Grethel . </s> <s> " Aga see uni , Aidann ... </s> <s> See uni on ju märguanne . </s> <s> Kas sa ei mõista ? " </s> </p>
<p> <s> " Ei , " raputas Aidann pead , " mitte päriselt . </s> <s> Milline märguanne ? " </s> </p>
<p> <s> " Me istusime unes lõkke ümber . </s> <s> Rico süütas alati lõkke . </s> <s> Temal oli ju väävel ja tuleraud.Ta kandis neid alati taskus . " </s> </p>
<p> <s> Ning tüdruk vajus asemele tagasi . </s> <s> Ta tahtis veel midagi öelda , kuid ei jaksanud . </s> <s> Selle asemel sulges ta silmad ja lasi Aidannil edasi mõelda . </s> <s> Tuli , mõtles ta , Rico tuleraud - ränikivi ja terasetükk , mis rauast konksuga kokku köidetud . </s> <s> Kui rauda ja ränikivitükki kiiresti üksteise vastu lüüa , tekib säde . </s> <s> Võluteatris oli tuleraudu mitu tükki , ent peamiselt kasutas neid Rico , süütas laagrituld ja tegi harjutusi . </s> <s> Tema oli ju Tulede Käskija . </s> <s> Rico oli olnud vankris , kui Vahimehed tulid . </s> <s> Ta oli jõudnud oma süttiva seguga pähklikoore suhu toppida ja kiiresti immutada vammuse , selle selga panna ja süüdata . </s> <s> Nii palju kui Aidann teadis , ei jätnud Rico kunagi tulerauda vedelema , seda võis ju alati vaja minna . </s> <s> Rico kandis seda sügavas põuetaskus oma vammuse all . </s> </p>
<p> <s> Aidann kattus üleni külma higiga . </s> <s> Sest veel üks asi tuli talle meelde . </s> <s> Et nad hoidsid oma münte küll kukrutes ja kukruid kirstudes luku taga , kuid Catarina korjas alati mõned mündid enda kätte - tema käis ju külades süüa ostmas ja valvas , et Gunardi valdusse ei koguneks üleliigseid penne . </s> <s> Catarina pani mündid nahksesse kotti ja kandis seda riiete all , paelaga kaelas . </s> </p>
<p> <s> Tüdruk oli magama jäänud ning Aidann läks metsa söögipoolist otsima . </s> <s> Ühe pähklipuu oli ta juba leidnud ja selle tühjaks korjanud . </s> <s> Nüüd tuli leida teine , võib-olla õnnestub leida isegi kastaneid ja trühvleid . </s> <s> Ta pidi olema mõnda aega üksi , laskma rahuneda värisevatel kätel ja lõpetama sisevõitluse , ületama oma hirmu . </s> <s> Gunard , Rico ja Catarina olid tema eest alati hoolt kandnud . </s> <s> Miks ei võiks nad seda edasi teha ? </s> <s> Nad ei oleks ju vastu ... </s> </p>
<p> <s> Oma rännakutel oli Võluteater tihti kohanud palverändureid . </s> <s> Need olid kaltsudes hulgused , kes täielikus vaesuses ja vagaduses liikusid mõne pühapaiga poole . </s> <s> Tihti vedasid nad näljast jalgu järel , mõnikord oli neid terve suur hulk , mõnikord ainult mõned üksikud . </s> <s> Ka Akvitaanias ja siin ümbruskonnas oli palju paiku , kuhu nad teel olid - Le Puy , Paray-le-Monial , Santiago de Compostela , Guadalupe , Montserrat' klooster Barcelonas , kus asus kuulus must Madonna , Notre Dame de Fourviere kirik Lyonis . </s> <s> Ja kuskil siinkandis pidi olema ka Püha Miranda allikas . </s> <s> Aidann oli mõtisklenud , kas ei võiks nad oma hilpudes mängida palverändureid - näiteks Grethelil saaks juuksed ära pügada ja siis näeks ta poisi moodi välja . </s> <s> Palverändurid saaksid almust kerjata , neile antakse süüa ja kutsutakse jalgu puhkama . </s> <s> Nii võiksid nad edasi rännata . </s> <s> Aga selleks peab Grethel kõigepealt terveks saama ja kosuma . </s> <s> Isegi kui haigus üle läheb , on ta näljast liiga nõrk , et külast kaugemale jõuda . </s> <s> Aga külas on klooster ja ilmselt on Vahimehed seal juba käinud ja nende järele küsinud . </s> <s> Nad võetaks kinni . </s> <s> Kindlasti nad võetaks kinni . </s> <s> Ent kui Grethel oleks tervem ja jõuaks liikuda , siis võiksid nad palveränduritena liikuda Bordeaux' poole . </s> <s> Kui hea oleks seda hobusel teha , neil oli nüüd ju hobune . </s> <s> Kummati oli aga loomal teistsugune saatus oma isandaid teenida . </s> <s> Vaevalt see talle eriti meeldis . </s> </p>
<p> <s> Aidann korjas pihutäied pähkleid , mõned hapud marjad , leidis tooreid kastaneid ja kiirustas kaevandusse tagasi . </s> <s> Grethel tuli vaid viivuks teadvusele , hingeldas , vähkres unes või teadvusetuses . </s> <s> Ülejäänud päeva lebas Aidann ta kõrval ja mõtles sellest , mis tal ees seisab . </s> <s> Sellest väetist tüdrukust siin tema kõrval pidi ta julgust ammutama . </s> <s> Temast ja ainult temast , sest kedagi teist ju polnud . </s> <s> Aidanni elul - vähemalt lähimateks päevadeks - oli nüüd eesmärk ja pühendumus . </s> <s> Tal oli üks elu päästa . </s> </p>
<p> <s> Ta leidis kaevandusest katkise kirka ja murdunud labida , hädapärast sai neid mõlemaid kasutada , ent ta valis siiski labida . </s> <s> Teritatud pussi sidus ta vööle , suudles õrnalt magava Gretheli laupa ja läks . </s> <s> Teed ta juba tundis , teed platsile jõekäärus , kus olid mõrvatud tema kasuvanemad . </s> <s> Hobune tervitas teda rõõmsa hirnatusega , otsekui küsinuks , kaua veel peab ta seal puu külge seotuna ootama . </s> <s> Mitte kaua , vastas Aidann talle mõttes . </s> </p>
<p> <s> Ta jõudis jõekääru ja seisatas kääpa ees . </s> <s> Väga raske oli oma mõtteid valitseda , leida mingit õigustust sellele , mida ta teha kavatses ja millele Grethel oli vihjanud . </s> <s> Ent poiss teadis , et siia maetud polnud sängitatud mulda kirikliku kombe kohaselt . </s> <s> Ta ei murra püha lepingut . </s> <s> Ta teeb seda , mida peab tegema , et endal ja Grethelil elu sees hoida . </s> <s> Ja ta oli isegi imestunud , et ei tahtnud nutta . </s> </p>
<p> <s> Ta hakkas kaevama . </s> </p>
<p> <s> Kõigepealt tuli lõhn . </s> <s> Aidann tundis seda lõhna , nad olid ikka vahel laipadest möödunud , ükskord isegi Antrauschi teeröövlite poolt mahajäetud rändkaubitsejate kolmest surnukehast . </s> <s> Nood olid juba lagunemas ja metsloomade poolt puretud . </s> <s> Ja haisesid . </s> </p>
<p> <s> Aidann tundis , kuidas sees hakkab keerama ja kogu olemus täitub vastikusega . </s> <s> Aga ta kaevas edasi , ettevaatlikult , hoidudes ühtegi peagi mulla alt välja tulevat kehaosa labidaga puudutamast . </s> <s> Ta ei tahtnud oma sõpradele põhjustada rohkem valu , kui nad olid juba tunda saanud . </s> <s> Aidann ei teadnud , kas ta isegi tundis vastikust , kui kujutas ette , kuidas labidas riivab Gunardi kätt . </s> </p>
<p> <s> Läppuvas haisus , mis segunes ta higi ja rõske mullalõhnaga , tundis ta , kuidas labidas puutus millegi pehme vastu . </s> <s> Poiss langes kükakile , lootes , et ta suudab edasi kaevata , enne kui kaotab teadvuse lootusetusest midagi leida . </s> <s> Ta pani labida käest , kummardus veelgi ja lükkas pihkudega mulda haisvalt kogult , mis kunagi oli olnud ... </s> </p>
<p> <s> ... Catarina . </s> </p>
<p> <s> Hakkas juba hämarduma , ometi suutis ta eristada naise nägu . </s> <s> Selles polnud enam kübetki soojust ega inimlikkust , nägu oli tume , osaliselt juba söödud , juuksed peast välja langemas , huuli polnud , hambad irevil ja osad neistki välja langenud . </s> <s> Silmakoopad olid tühjad . </s> <s> See oli Catarina ja ei olnud ka . </s> <s> Irevil , elutu ja silmadeta pilk vaatas maa seest Aidanni , kui poiss sirutas käe vastu koolnut , pani silmad kinni , sest näha polnud enam midagi , ning libistas siis käe üle laiba keha - üle pehme kaela , millesse näpud oleksid otsekohe sisse tunginud , kui ta oleks vaid tugevamalt surunud , kompas ja võitles vastumeelsusega . </s> <s> Ta tundis ennast marodööri ja hauavargana , kellesuguseid karistatakse alati kõige karmimalt , nii ilmaliku kui vaimuliku kohtu poolt . </s> </p>
<p> <s> Sõrmed puutusid vastu nahkset nööri . </s> <s> Libisesid siis allapoole , puutusid vastu mingit ligast kohta , mis võis olla maa-aluse limuka sissekäik naise laipa , ning klammerdusid siis ootamatult kõva nahast kotikese ümber . </s> <s> Kiiresti tõmbas poiss käe tagasi , pigistades leidu kramplikult käes , mida ta oleks tahtnud pesta senikaua , kuni selleltki nahk maha tuleb . </s> <s> Roojane käsi on tal nüüd , kõige roojasem , mis üldse võib olla ! </s> <s> Siis viskus ta kalmust eemale , selili pikali ja lebas külmal maal , silmitses taevalael õrnalt süttivaid tähti . </s> <s> Ja pigistas peos mündikukrut . </s> <s> Ta ei söandanud vaadata , palju seal oli , lõpuks polnud see ka tähtis , sest seal pidi olema piisavalt , et teekonnal Bordeaux'sse süüa osta ja linnas ellu jääda . </s> <s> Et ei peaks kerjama . </s> </p>
<p> <s> Hais mattis aga poisi endiselt endasse , tõusis lahtikaevatud hauast ja hõljus metsa poole . </s> <s> Aidann teadis , et peab kiirustama , kui ta ei taha hakata labidaga huntide vastu võitlema . </s> <s> Ja tema hobune oli samuti seal metsas ja ootas teda tagasi . </s> <s> Nüüd oli ta juba laipa näinud - enda , Vahimeeste ja jumala kätetööd , näinud seda , mismoodi inimene pärast surma välja näeb , oli seda katsunud . </s> <s> Ta ei tundnud enam hirmu , ainult põlastust selle maailma vastu , mis sundis teda selliseid asju nägema . </s> <s> Edasi kaevas ta kiiremini , kuni sai aru , et peab mulla Catarina pealt täielikult eemaldama , sest tema all pidid olema teised . </s> <s> Kes neid ka ei matnud , oli teinud pattu ja ajanud nad auku hunnikusse nagu koerad . </s> <s> Niimoodi võib matta ainult hirmsate tõbede ja sõdade ajal. </s> <s> Seegi oli ime , et metsloomad ei tundnud madalale maetud surnute lõhna ja ei olnud neid välja kaapinud . </s> <s> Mis võis neid sellest paigast eemale hoida ? </s> <s> Nõidus ? </s> <s> Gretheli nõidus ? </s> </p>
<p> <s> Aidann kaevas Catarina laiba välja , võttis kogu oma jõu kokku ja veeretas ta eemale . </s> <s> Laip oli ligane , haisev ja kangestunud tomp , mis mitte millegi poolest ei meenutanud elusat Catarinat . </s> <s> Kui ta sellest aru oli saanud , oli edasine lihtsam . </s> </p>
<p> <s> Rico . </s> </p>
<p> <s> Nende päästja , vapper Rico di Lucca , Tulede Käskija . </s> <s> Tema saatuseks oli surra pistoda läbi ja saada maetud kõige alandavamal kombel naise alla . </s> <s> Mehe käed olid ülespoole sirgu , ta lamas selili , ilmselt pidi tema all olema Gunard . </s> <s> Ka tema nägu oli osaliselt söödud , hambad irevil ja silmakoopad tühjad . </s> <s> Eneselegi ehmatuseks tajus Aidann mingit vilumust , kui ta käed laipa kompasid , otsisid ta kärssanud vammuses auku , et jõuda sügavamale põue ja võtta sealt ... tuleraud . </s> <s> Ja see oli seal . </s> <s> Ka oma surmas hoolitses Võluteater Aidanni ja Gretheli eest , täitis tüdruku emale antud lubadust . </s> <s> Ustav Rico kandis alati tulerauda endaga kaasas ja kandis surmaski . </s> <s> Tulede Käskija ... </s> <s> Aidann pigistas räni ja terasetükikest tugevasti pihus , silmitses veel kord Ricot ja tundis tugevamini kui kunagi varem , et peale kahe elu hoidmise on tal veel üks ülesanne . </s> <s> Tappa Vahimehi . </s> <s> See tunne oli korraga nii selge ja puhas , nii lihtne , et ei tekitanud temas isegi hirmu ega küsimusi , kuidas seda teoks teha . </s> <s> Need hauast tõusvad käed lausa anusid kättemaksu järele ja Aidann pigistas Rico mädanevat kämmalt sõnatus tõotuses . </s> <s> Vahimehed on inimesed , neid saab tappa . </s> <s> Prokuraator Andrease heledajuukselist pead saab kirvelöögiga keha küljest eemaldada ja siis on selle tõpra kord saada maetud pühitsemata mulda , ilma kirstuta auku aetud . </s> </p>
<p> <s> Korraks veel silmitses Aidann Rico laipa ja mõistis , et ta peab tõepoolest kiirustama . </s> <s> Et Gunardi taskuid ei hakka ta läbi otsima , sest Gunard on teda juba eluski nii palju aidanud ja oma isa peab ta surmas rahule jätma . </s> </p>
<p> <s> Ent korraga - kombates veel kord Rico laiba ümbrust ja meenutades jõudu , millega ta oli labidat maasse surunud , pühkides mullapudemeid ja pistes käe pehmesse maasse - sai Aidann aru , et Rico alla polnudki kedagi maetud . </s> <s> Siin ei olnud Gunardi laipa . </s> </p>
<p> <s> Esialgne rõõmujoovastus , et tema isa on elus , asendus viivu pärast ahastuse ja sellise raevuhooga , et poiss pidi lausa karjatuse alla neelama . </s> <s> Jah , ta ei olnud näinud , kuidas Vahimees andis Gunardile surmahoobi , ei olnud näinud teda maha varisemas . </s> <s> Kuid oli näinud , kuidas mõrtsukas tõstis sõjahaamri ja Gunardil ei saanud olla pääsu . </s> <s> Ta pidi olema pihta saanud . </s> <s> Ent siis , järelikult , mitte surnud , kui teda siia ei maetud . </s> <s> Vahimehed olid haavatud Gunardi kaasa võtnud . </s> <s> Ta pidi lebama kuskil piinakambris , ehk surnudki selleks ajaks , kuid kindlasti mitte kiire hoobi , vaid põrgupiinade käes . </s> <s> Tema pidi oma kannatustega maksma selle eest , et lasi Aidannil ja Grethelil põgeneda , et oli neid hoiatanud ja Vahimeest löönud . </s> </p>
<p> <s> Nüüd tundis Aidann pisaraid kurku tõusvat , ta käed värisesid , kui ta mulda laipadele peale kühveldas . </s> <s> Oli veelgi hämaramaks läinud ja metsast kostis öökullihõikeid . </s> <s> Ta ei vaevunud enam kinniaetud haua kõrval seisma ega palvet meenutama , kõik tõotused olid juba antud . </s> <s> Kui Catarina ja Rico vaimud olidki teda näinud , siis pidid nad olema juba andestanud . </s> <s> Ta ei olnud teinud midagi , mida elusad Gunard ja Catarina poleks heaks kiitnud . </s> </p>
<p> <s> Kui ta metsa poole jooksis , mõtles ta hirmule . </s> <s> Mõtles , et mida veel peaks ta kunagi kartma ? </s> <s> Ta oli näinud oma silme ees nelja relvastatud rüütli kallaletungi oma perekonnale , oli mõrtsukate eest põgenenud ja pääsenud , oli kaevanud lahti haua ja võtnud surnutelt asju . </s> <s> Mida veel ? </s> <s> Mida veel oleks tal elus karta ? </s> <s> Ainult seda , et Grethel sureb , mõtles ta . </s> <s> Ainult seda . </s> <s> Aga see oli teistsugune hirm . </s> <s> See oli ületatav , sest Gretheli ellujäämine sõltus nüüd ainult temast . </s> </p>
<p> <s> Ja hobusest , kellele Võluteater polnud isegi nime pannud . </s> </p>
<p> <s> Aidann jooksis läbi metsa , ei pannud tähele vastu nägu löövaid oksi , hoidis ühes käes labidat , tundis kaelas rippuvat ja vastu rinda pekslevat kukrut , tundis , kuidas nahkpaela külge sõlmatud tuleraud kaela kraapis , ja ei pööranud sellele enam tähelepanu . </s> <s> Ta mõtles hoopis Grethelile , kes oli üksi kaevanduses ja ootas teda tagasi kui ta oli teadvusel . </s> <s> Ja võib-olla kartis ta ikka veel , et poiss on ta maha jätnud . </s> </p>
<p> <s> Ojakaldalt tervitas teda hobuse hirnatus . </s> <s> Aidann kaisutas hobust ja pomises talle kõrva andekspalumissõnu . </s> <s> Loom korskas , kaapis maad ja vaatas sügavate silmadega peremehele otsa . </s> <s> Aidann sai aru , et loom on janus . </s> <s> Ta sidus hobuse lahti ja talutas oja äärde . </s> <s> Ta oli kuulnud , et enne hukkamist täidetakse alati surija viimased soovid . </s> <s> Siis viis ta hobuse taas puu juurde , sidus ta uuesti kinni , tuletas meelde ühte pilti külast , kus nad olid kunagi seatapupeol mustkunsti teinud , ja kogu jõudu kokku võttes torkas ta teravaks ihutud pussi hobusele kõrri . </s> </p>
<p> <s> Ja nuttis , kui kuum veri vastu käsi purskas , kui loom haledalt häälitses , tagant üles rapsis , üritas ennast lahti tõmmata . </s> <s> Aga temagi oli jõuetu ja väsinud ega jaksanud enam oma elu eest võidelda . </s> <s> Hobune roidus kiiresti , rahunes isegi ja vajus esijalgadele , tõstis oma suure hobusepea ja vaatas Aidannile imestust ja arusaamatust täis pilgul otsa , otsekui tahtnuks küsida : " Peremees , mida sa minuga ometi teed ? </s> <s> Miks sa teed minuga niimoodi , kas ma olen sind halvasti teeninud ? " </s> </p>
<p> <s> Aidann nuttis , kui veri maapinnale voolas ja elujõud loomast lahkus , ja tema pisarad segunesid sooja verega . </s> <s> Ta surus pussi sügavamale looma kõrri ja ootas . </s> <s> Palus andestust ja ootas , kuni hobune ei andnud enam elumärke . </s> <s> Ta ei teadnud lihunikutööst suurt midagi , ometi oli ta seda mõned korrad pealt näinud . </s> <s> Seatapupeol Antrauschis , ja paar korda oli Rico metsast paeltega jäneseid püüdnud . </s> <s> Ta teadis , et vere peab välja laskma , et siseelundid annavad jõudu , et maksas iseäranis peitub elustavaid aineid . </s> <s> Kord oli ta kuulnud Catarinat ütlemas , et muula kust juues ei pea naine lapse pärast kartma , kuid selle kohta ei osanud ta midagi arvata . </s> <s> Ta peab lihunikutöö kohe ja kiiresti lõpule viima , sest hommikuks on liha roiskunud ja metsloomad selle nahka pannud . </s> <s> Kaevanduseni jäi siit veel tükk maad , ja kui nad tule süütavad , ei pea nad kartma , et kiskjaid ligi meelitavad . </s> </p>
<p> <s> Ta tegi nülgimisega algust . </s> <s> Lõpuks ta arvas lõpuks , et need , mis tal nüüd käes , ongi süda , maks ja kopsud . </s> <s> Siis nüsis ta veel nahaalust liha selja pealt . </s> <s> Palju ei jaksanud ta korraga viia . </s> <s> Ta oli üleni verine , ent see andis sooja . </s> </p>
<p> <s> Ja sel õhtul läks Aidanni salasoov täide . </s> <s> Grethel ärkas lõkkesuitsu ja küpseva liha hõngu peale . </s> <s> Esimene asi , mida ta nägi , oli nurgas lõdisev alasti Aidann , kes oli ennast ja oma riideid jääkülma ojaveega pesnud . </s> </p>
<p> <s> " Meil on nüüd raha , " ütles poiss hammaste plagisedes . </s> <s> " Palju raha ja sooja liha . </s> <s> Kohe saab süüa . " </s> </p>
<p> <s> Vardas küpsetatud hobuseliha oli maitsvaim asi , mida Aidann ja Grethel olid kunagi söönud . </s> <s> Osa tükke jätsid nad külmadele kividele ja kuna nad olid vähese söögiga harjunud , ei pidanud kartma , et lähemate päevade jooksul nälg näpistama hakkaks . </s> <s> Nad küpsetasid vardas liha rohkem kui üheks söögikorraks tarvis . </s> <s> Ja öösel magasid kõvasti teineteise ümber klammerdunult , liha ja vere ja higi maitse suus . </s> <s> Sel ööl tundis Aidann jälle kummalist rammestust ja tukslemist oma ihus , kui tüdruku rind vastu ta keha puutus . </s> <s> Grethel hingas talle kõrva , kõditas ja paitas ta juukseid oma hingeõhuga ning unenäos loendas Aidann Gretheli südamelööke . </s> </p>
<p> <s> Sellest õhtust alates hakkas Grethel paranema . </s> <s> Puna tõusis ta palgesse ja ta palus poisil pidevalt vett tuua . </s> <s> Tüdruk ei värisenud enam ja palavik oli taandumas . </s> <s> Ta jõi siiski rohkem kui kunagi varem ning Aidann tassis talle koopaallikast vett . </s> <s> Grethel polnud veel terve , ent haiguse selgroog oli murtud . </s> <s> Ta ei köhinud enam , ei soninud unes , ei higistanud ja suutis juba kõndida . </s> <s> Ent ikkagi oli ta veel liiga nõrk , et pikem rännak ette võtta . </s> <s> Paar päeva ehk veel , arvas Aidann , ja siis võime proovida . </s> <s> Niikuinii pole enam midagi süüa ja siin kaevanduses me lihtsalt hukkuksime . </s> </p>
<p> <s> Kuskil seal , üle mägede ja metsade , mitte väga kaugel , asus Bordeaux . </s> <s> Seal on magister Frias , kes päästab Gretheli Vahimeeste käest . </s> <s> Päästab ? </s> </p>
<p> <s> Mis õigus tal selleks oli ? </s> </p>
<p> <s> XIV Cuncti simus concanentes </s> </p>
<p> <s> " Sa võid kõndida , kuid pead palju puhkama , " ütles Aidann Grethelile . </s> <s> " Kui me aeglaselt liigume , võime kolme-nelja päevaga Bordeaux'sse jõuda . </s> <s> Eks seal vaatame edasi , mis saab . </s> <s> Ma mõtlesin , et me võiksime mängida palverändureid . " </s> </p>
<p> <s> " Kuidas neid mängida saab ? " ei mõistnud Grethel . </s> </p>
<p> <s> " Me oleme ju näitlejad ? </s> <s> Ja üsna hädise ja kurnatud välimusega pealegi . </s> <s> Palverändurid ongi kaltsudes ja räbalates . " </s> </p>
<p> <s> " Ma tean , et tavaliselt on neil mingid pikad ürbid , " kahtles Grethel . </s> <s> Nad istusid kaevanduse sissepääsu ees , nautisid sügispäikest ja pidasid reisiplaane . </s> <s> Hobuseliha hakkas otsa saama ning pähkleid ja marju ei tahtnud nad enam nähagi . </s> <s> " Ja siis sellised maani hõlstid . </s> <s> Ja kübarad ning kellukesed . " </s> </p>
<p> <s> " Mitte kõigil , " ütles Aidann . </s> <s> " Ma olen palverändureid palju näinud . </s> <s> Kõige tähtsam on see , et neil oleksid kepid ja märgid . </s> <s> Ja oma varanduse , millega nad rändavad , seovad nad endale paunaga kaela . </s> <s> Vaata , teedel rändavad ikka igasugused hulgused ja kerjused . </s> <s> Aga palveränduri peavad kõik kohe ära tundma . </s> <s> Talle annetatakse hea meelega ja ta on ... püha . </s> <s> Teda ei tohi puutuda ega röövida . </s> <s> Märk ütleb kõigile , et see on palverändur ; märk kaitseb rünnaku eest ja lubab vaenuväest läbi minna . </s> <s> Palverändureid ei tohi kuskilt minema ajada . </s> <s> Kaevanduses on mõned vanad kaltsud , mille me saame endale pähe siduda , ja siis on need nagu kübarad . </s> <s> Kepid murrame siitsamast võsast . " </s> </p>
<p> <s> " Aga märgid ? " </s> </p>
<p> <s> " Märk peaks vist näitama , kuhu ollakse teel , millisesse pühapaika , " mõtiskles Aidann . </s> <s> " Vähemalt me nägime kunagi hulganisti palverändureid , kes olid teel Püha Hubertuse matmispaika , ja nad kõik kandsid tohust tehtud jahisarve . </s> <s> Gunard seletas siis mulle neid asju . " </s> </p>
<p> <s> " Ja kuhu meie teel oleme ? " </s> </p>
<p> <s> " Santiago de Compostelasse , " hüütas Aidann . </s> <s> " Muidugi ! </s> <s> Kõik , kes sinna lähevad , rändavad läbi Bordeaux . </s> <s> Seal on Püha ... eeh ... </s> <s> Püha Jakobi ehk Jacques'i säilmed . </s> <s> Nad kutsuvad ju Jacques'i Santiagoks . </s> <s> Ta toodi Galiciasse Pühalt Maalt ... " </s> </p>
<p> <s> " Ma tean , " ütles Grethel . </s> <s> " Kirikus räägiti temast . </s> <s> Ta oli Kuulutaja Johannese vend ja üks apostlitest , kes Getsemane aias Jeesusega viimast söömaaega võtsid . </s> <s> Siis rändas ta Hispaaniasse ja kuulutas seal Jeesusest . </s> <s> Aga läks Pühale Maale tagasi ja Herodes Agrippa lasi tal pea maha raiuda . </s> <s> Ta pandi suurtest merekarpidest paati , mis kandsid ta Ibeeriasse , ning sellepärast kõik palverändurid , kes Compostelasse lähevad või sealt tulevad , kannavad merikarpe . " </s> </p>
<p> <s> " Kuidas sa seda tead ? " imestas Aidann . </s> </p>
<p> <s> " Ma ju ütlesin - preester rääkis meile temast . " </s> </p>
<p> <s> " Ma teen siis lattidest kaks risti , mis me kaela riputame , murran võsast kepid ja korjan ojast teokarpe . </s> <s> Nad on küll väikesed , kuid kui me need nööri otsa ajame , küll siis inimesed aru saavad , " otsustas Aidann . </s> </p>
<p> <s> " Räägitakse , et kõigepealt pihid sa oma preestrile ja tema kirjutab sinu patud üles . </s> <s> Sa võtad selle kirja kaasa ja rändad pühasse paika ... " </s> </p>
<p> <s> " Ma tean . </s> <s> Compostelasse näiteks ja paned kirja hauale . </s> <s> Pärast tõstad paberi üles ja see on tühi . </s> <s> Siis on sinu patud andeks antud . </s> <s> See on palverännu ime . " </s> </p>
<p> <s> " Meil ei ole preestri kirja . " </s> </p>
<p> <s> " Sest me pole patustanud , " arvas Aidann rõõmsalt . </s> <s> " Me oleme süütud . " </s> </p>
<p> <s> " Kõik pidid patused olema , " katkestas Grethel teda . </s> <s> " Õieti ei saagi ma sellest aru , kui Gunard ütles , et ma olen süütu ; preestrid ütlevad , et kõik on sündimisest saadik patused ? " </s> </p>
<p> <s> " Aga ega keegi ei hakka ju meie käest kirja küsima . </s> <s> Ilma kirjata saab tegelikult ka palverändur olla . " </s> </p>
<p> <s> " Kuid , " küsis Grethel kõheldes , " miks me üldse oleme palverännakul ? " </s> </p>
<p> <s> " Kuidas miks ? </s> <s> Me peame ju kuidagi Bordeaux'sse jõudma ja see on kõige ohutum moodus . </s> <s> Läheme suure maantee poole , seal on palverändureid palju ja me ei ärata tähelepanu . </s> <s> Võime su juuksed lühikeseks pügada , siis peetakse sindki poisiks . " </s> </p>
<p> <s> " Ei , sa ei saanud aru . </s> <s> Mida me ütleme , kui küsitakse ? </s> <s> Kas me oleme patustanud ? </s> <s> Milliseid patte me läheme andeks saama ? </s> <s> Miks me hakkasime palveränduriteks ? " </s> </p>
<p> <s> " Ma ei tea , " pomises Aidann mõtlikult . </s> <s> " Me ei lähe ju päriselt Compostelasse , eks ? </s> <s> Ja mingeid patte on kõigil . </s> <s> Kas sina oled süütu ? " </s> </p>
<p> <s> " Ma võin tuld süüdata , " ütles Grethel tõsiselt . </s> <s> " Gunard arvas , et see ei ole patt , kui sellega kurja ei tehta . </s> <s> Ma arvan küll , et ma olen süütu . " </s> </p>
<p> <s> " Küll me tee peal midagi välja mõtleme , " arvas Aidann siis . </s> <s> " Ega keegi ei tule ju iga palveränduri käest küsima , et miks ta Compostelasse läheb . </s> <s> Lihtsalt minnakse , on selline komme . </s> <s> Ja meie läheme ka . </s> <s> Homme varahommikul asume teele . </s> <s> Arvad , et sa jaksad ? " </s> </p>
<p> <s> " Kui sa mind aitad , Aidann , " naeratas tüdruk . </s> <s> " Kui sa mind aitad , siis ma jaksan küll . </s> <s> Sa oled nii tugev . " </s> </p>
<p> <s> " Ma lähen siis riste ja märke tegema . </s> <s> Ja sina mine magama ! " </s> </p>
<p> <s> Gretheli pikk talukleit oli kulunud ja katkine , ent kui nad sellele ühe kaevandusest leitud kopitava nartsu peale tõmbasid , nägi ta juba peaaegu palveränduri moodi välja . </s> <s> Aidann kinnitas ta seljale kasteheintega kokkusõlmatud risti , rinnale riputas nööri otsa lükitud teokarbid . </s> <s> Enda vereplekised riided peitis ta ühe haisva nartsu alla ning ehtis ennast samuti risti ja teokarpidega . </s> <s> Nad võtsid kepid kätte , jätsid koduse kaevandusega hüvasti , ületasid koolmekoha ja jõudsid lõuna paiku teele , millelt nad olid Võluteatriga ära pööranud , et otsida vaikset ja varjulist laagripaika . </s> <s> Nad ei läinud edasi mitte mööda seda teed , vaid suundusid üle nõmme suure maantee poole , mis viis Bordeaux'sse . </s> <s> Selle ääres pidi olema palju kõrtse ja võõrastemaju , mille küünides ja tallides pakuti palveränduritele tasuta öömaja . </s> <s> Teel kohtasid nad vaid mõnda üksikut karjust , kes neid nähes risti ette lõi . </s> <s> Huvi nende vastu ei tuntud , kohalikud olid tõesti palveränduritega harjunud . </s> </p>
<p> <s> Esimese rännakupäeva õhtuks jõudsid nad maantee äärde ja leidsid peagi väikese kõrtsi . </s> <s> Nende käest ei küsitud midagi , viibati lihtsalt talli poole , et võite seal magada , kui soovite . </s> <s> Perenaine tõi neile kausitäie kalasuppi , mida nad siis lürpisid nagu hullud . </s> <s> Talli tagaosas , teeliste ratsude ja muulade taga oli õlekuhil , milles nad ennast sisse seadsid . </s> </p>
<p> <s> " Kas palverändurid võivad ka üksteise kaisus magada ? " küsis Grethel ja naeratas õrnalt . </s> </p>
<p> <s> " Kui neil külm on , " arvas Aidann . </s> <s> " Või kui neile lihtsalt meeldib . " </s> </p>
<p> <s> " Meeldib küll . </s> <s> Ja ma ei ole veel päris terve ka . </s> <s> Mul on sooja tarvis . " </s> </p>
<p> <s> Nad olidki teel kolm päeva , magasid tallides ning lautades , said süüa ja hakkasid juba unustama , miks ja kuhu nad õieti lähevad . </s> <s> Vahimehi nad ei näinud , hoopis Bordeaux' poolt tuli neile vastu palju kaubitsejaid , sõjasalku , palverändureid , kes kandsid kaasas suuri merikarpe , mida nad olid Compostela rannikult korjanud , et oma rännaku kohta tõendust saada . </s> <s> Noored liikusid aeglaselt ja puhkasid tihti . </s> <s> Akvitaaniat läbiv maantee oli tunduvalt laiem kui Antrauschis , ilmselt kandis kuningas selle eest paremat hoolt . </s> </p>
<p> <s> Ühel õhtupoolikul enne Bordeaux'd , järjekordse teeäärse räämas võõrastemaja ees kohtusid nad kummalise seltskonnaga . </s> <s> Muusika hakkas juba kaugelt kõrva , vilepillide lõbus tilin ja trummide põntsumine . </s> <s> Meloodiat hoidsid üleval mitmel häälel kõlav üha kiirenev laul ja torupill . </s> <s> Aidann ja Grethel keerasid heki taha , kõrtsi poole , astusid läbi pori ja jõudsid hoovi , kuhu oli kogunenud mitukümmend inimest , kanad sebisid ärevalt kaagutades nende jalge vahel edasi-tagasi ning keset hoovi neid pille mängitigi . </s> </p>
<p> <s> See oli kummaline , ent samas meelielavdav vaatepilt . </s> <s> Vast kümneliikmeline kaltsudes seltskond hüppas ja kargas poris , mõned neist hoidsid tantsides käes pille , ja kui nad neid just ei puhunud , üürgasid valjult laulda : </s> </p>
<p> <s> Cuncti simus concanentes : Ave Maria ! </s> </p>
<p> <s> Cuncti simus concanentes : Ave Maria ! </s> </p>
<p> <s> Nad tantsisid kätest kinni hoides , keerlesid pööraselt , mehed ja naised segamini , kõik noored , nende nägudelt peegeldus kõige ehtsam rõõm ja tantsuekstaasist sündinud vabadus . </s> <s> Pori pritsis nende nartsudele ja naerustele nägudele , tilkus juustest ja plärtsatas vahel vastu trummi . </s> <s> Kui nad refrääni lõpetasid , laulis üks ja kõige noorem tüdruk üksi , kõlaval ja imekaunil häälel : </s> </p>
<p> <s> Virgo sola existente en affuit angelus </s> </p>
<p> <s> Gabriel est appelatus atque missus celitus </s> </p>
<p> <s> Clara facieque dixit : Ave Maria ! </s> </p>
<p> <s> Ja siis jälle kõik koos , ka külarahvas ja muud võõrastemaja külalised , isegi paar rändavat kaputsiini munka lõid madalal bassil sekka : </s> </p>
<p> <s> Cuncti simus concanentes : Ave Maria ! </s> </p>
<p> <s> Cuncti simus concanentes : Ave Maria* </s> </p>
<p> <s> Polnud raske taibata , et pillimängijad ja tantsijad olid palverändurid , sellest kõnelesid maja ette maha heidetud pikad kepid , paunad ja mustad palvehelmed . </s> <s> Nende joovastus muusikast oli siiras ning nakatav , varsti leidsid Grethel ja Aidann ka end laulurütmis kaasa õõtstamas ja ümisemas . </s> <s> Noored tantsijad võtsid kätest kinni , moodustasid ringi ja kiitsid lauldes neitsit , jutustades lugu sellest , et talle oli end ilmutanud peaingel . </s> <s> Veel paar laulu laulsid nad , sekka ka mõne kurvema , kuid lõpetasid taas veel kiirema ja hoogsama Cuncti simus concanentes'ega . </s> <s> Siis kostis rahva kiidukisa taevani ning sedamaid hakati ka kõrtsitoast söögi ja joogikraami välja kandma . </s> <s> Väsinud ja õnnelikud palverändurid vajusid roidunult aida ette õlekuhjale , kuhu neile toodi praevardaid ja veinikanne . </s> <s> Kaputsiinid õnnistasid neid , mille eest said tee peale veinisõõmu kaasa , rahvas hakkas tasapisi laiali valguma , nii mõnelgi laulusalm veel huulil . </s> <s> Siis märkaski kõige pikemat kasvu noorepoolne palverändur Aidanni ja tema kaaslast ning viipas neid lõbusalt pidusöögist osa saama : </s> </p>
<p> <s> " Hei , vennad ja õed , tulge ja aidake meil neitsi Mariat tänada ja tema auks rännakust väsinud kehasid kinnitada ! " </s> </p>
<p> <s> Arglikult ja ebalevalt astusid nad noorte juurde . </s> <s> Lõbus naerulagin täitis seltskonda , kuid varda otsast kugistati küpsetatud vutte ja joodi ahnelt punast bordood . </s> </p>
<p> <s> " Sööge , vennad rändurid , " sundis taas pakkujate peamees , ja seda ei lasknud Aidann ja Grethel endale kolmandat korda öelda . </s> </p>
<p> <s> " Lähete Bordeaux'sse ? " küsis noormees ja Aidann noogutas vutti täis suuga . </s> <s> " Hiljavõitu olete liikuma hakanud . </s> <s> Vihma on palju , hooaeg on möödas . " </s> </p>
<p> <s> " Hooaeg ? " päris Aidann . </s> </p>
<p> <s> " No muidugi ! </s> <s> Saate taevast vett ja rahet , päikest on harva . </s> <s> Montserrat's on rahvas vähe ja seal on igav . </s> <s> Tegelikult pole seal üldse enam need vanad head ajad , mil öö läbi pidusid peeti ja tantsiti . </s> <s> Compostelas on ehk veidi lõbusam , ma ei tea tõesti , pole seal juba kaks aastat käinud . </s> <s> Kuhu te edasi lähete , Compostelasse või Montserrat'sse ? " </s> </p>
<p> <s> " Compostelasse , " kinnitas Aidann kiiresti liha alla kugistases . </s> <s> " Ikka Compostelasse . </s> <s> Me oleme vaesed patused ja ... " </s> </p>
<p> <s> " Sa oled Antrauschist ! " hüüatas noormeest lõbusalt . </s> <s> " Kaasmaalane ! </s> <s> Sinu tunnen ma kõnepruugist kohe ära . </s> <s> Kust sa täpsemalt pärit oled ? " </s> </p>
<p> <s> Aidann ei mõistnud noormehes midagi kurja kahtlustada . </s> <s> Ta kõneles , et tema ja ta õde on pärit Genterdami lähistelt ja otsustanud oma pattude lunastuseks ette võtta vaga teekonna Compostelasse , kõneles pikast rännakust ja vintsutustest , mille peale nende kaaslane vastas : </s> </p>
<p> <s> " Mõnda pilli ikka mängite ? </s> <s> Laulda , tantsida oskate ? </s> <s> Nii on hõlpsam ja lõbusam ka . " </s> </p>
<p> <s> Ka ülejäänud palverändurid kogunesid nende ümber , selgus , et kõik noormehed olid pärit kas Antrauschist , Lorraine'ist , Brabandist või Bavaariast , nad kõik olid üliõpilased Bonnis ja kord aastas , juba mitmendat korda järjest , otsisid endale kenad tüdrukud kaaslasteks , võtsid pillid selga ning läksid palverännakule , ikka mõnesse lõunapoolsesse maanurka , sooja mere ja ilusate palmide lähedale . </s> <s> Nüüd tulid nad Montserrat'st , Barcelona lähistelt Musta Madonna kloostrist , mis oli oma kuulsate tantsu- ja laulupidudega , mida palverändurid korraldavad , üle ilma kuulus . </s> <s> Kord aastas , jutustasid üliõpilased , pagevad nad tolmuste ja tindiste raamatute , kõledate auditooriumite , surmigavate õpetlaste ja tüütute pärusmõisade eest , et rännates ja lauldes aega veeta , maailma tundma õppida ja jumalat kiita . </s> </p>
<p> <s> Aidanni küsimuse peale patukoormast puhkesid nad lõbusalt naerma ja kinnitasid , et eks neid patte rändude käigus kõrtsilakkades ikka koguneb , ning Grethelile kõige lähemal istuv linalakk piiga punastas seepeale juustejuurteni . </s> </p>
<p> <s> Oma teel , jutustas Lothar ( nii oli noormehe nimi ) , hoiavad nad eemale Vahimeestest , sest kui palverände nad veel kuidagi kannatavad , siis lõbusat tantsu ja laulu kindlasti mitte , ja mõned nende sõbrad on Saksoonia teedel juba kinni võetud , läbi pekstud ja nende pillid pilbasteks taotud . </s> <s> Lõunapoolsetes maades on Inkvisitsioon sallivam , kuid siiski mitte niipalju , kui üliõpilased sooviksid . </s> </p>
<p> <s> Nad jõid veel veini , neiud heitsid end noormeeste kaissu ja tõmbasid tekid peale ; Grethel vaatas neid uudistades , kuid nihkus siis samuti otsustavalt ja tähelepanu nõudvat pilku ümberringi heites Aidannile lähemale , keris end tema õlale toetudes kokku ja võttis sisse väga kaitstud ja turvalise ilmega poosi . </s> </p>
<p> <s> Lothar aga , kes Bonnis teoloogiat õppis , jutustas sel ajal , et palveränd pole enam see , mis vanasti , mis ta peaks olema , ja et usust on kadumas siiras hardus , joovastus ning rõõm . </s> <s> Ühelt poolt asendavad seda Vahimehed ja Luther põhjas karmuse , ranguse , teutooni metafüüsika ja loogiliste doktriinidega . </s> <s> Teisal , lõunas , on usk ehk siiram , rahvas tantsib ja laulab pühakujude ees ikka veel , tänab pilli mängides pühakuid , kuid need viisid muutuvad aasta-aastalt väljenduslaadilt kasinamaks ja asenduvad kloostrites sündinud ja ainsateks lubatavateks kuulutatud lauludega . </s> <s> Mungaordud , kanoonikud , valitsejad ja kardinalid oma omavahel riius , sõdivad ja kaklevad , teevad poliitikat , selle asemel et lauldes ja tantsides joovastuda , tänada neitsi Mariat tema õnnistuse ja kingituse eest . </s> <s> Sest just nii olevat käitunud esimesed kristlased , mil puhast rõõmu päästmise , armastuse ja lunastuse üle polnud veel mürgitanud teoloogilised targutused . </s> <s> Nad kogunesid pühapaikadesse , kogunesid pühakute säilmete ümber , tantsisid ja laulsid , sest see oli nende viis - ja kõige siiram viis , mis jumal inimesele andnud - tänada . </s> <s> Rõõmustada ja tänada . </s> </p>
<p> <s> Aidann kuulas , tundes enda vastas Gretheli sooja keha . </s> </p>
<p> <s> " Õnneks , " ütles Lothar , " pole Akvitaania kuningriigis Vahimehi , siin ei lubata neil tegutseda , ehkki protestantlikke tuuli puhub ka siin . </s> <s> Kuningas Marcel on ediktiga lubanud kõigile usuvabaduse . </s> <s> Palverändurite teel ei tohi usu pärast sõdu pidada . " </s> </p>
<p> <s> " Vahimehed võivad end maskeerida , " vastas Aidann vaikselt . </s> <s> " Sa ei pruugi neid näha , kuid nad on ikka siin . </s> <s> Näiteks . " </s> </p>
<p> <s> Grethel peaaegu ei liigutanudki end , kui ta küsis : " Kas te mõnd palverännu imet olete näinud ? </s> <s> Montserrat's või Compostelas näiteks ? " </s> </p>
<p> <s> " Imet ? " kordas Lothar mõtlikult . </s> </p>
<p> <s> " Või märki näiteks , et su patud on andeks antud ? " päris Grethel uuesti . </s> </p>
<p> <s> " Oh , patud ! " hüüatas keegi palverändureist rõõmsalt . </s> <s> " Muidugi ! </s> <s> Justine , räägi neile imest ja andeksandmisest ! " </s> </p>
<p> <s> Kuuldus kihistamist ja üks neiu lõi hüüdjale mänglevalt suu pihta . </s> <s> Õlekuhilat läbis lõbus ja üksmeelne naeruturtsatus . </s> </p>
<p> <s> " Tegelikult , " sõnas Lothar , " polegi see nii naljakas lugu . </s> <s> Aga imeline küll . </s> <s> Eelmisel aastal kohtasime me , kui olime teel Freiburgist Provence'i , üht kurba näitsikut . </s> <s> Temagi oli teeline , ent murest murtud , vaikne ja sõnaaher , kuigi vajadus armastuse ja nooruse nautimise järele oli tema näole sügavamale kirjutatud , kui vana tamm juuri ajab . </s> <s> Ta läks ... </s> <s> Hei , Justine , räägi , kuhu sa teel olid ! " </s> </p>
<p> <s> " Aigues' nunnakloostrisse , " vastas tüdruk . </s> </p>
<p> <s> " Ja miks ? " nõudis Lothar . </s> </p>
<p> <s> " Ma olin otsustanud maisest elust eemale tõmbuda ja pühade õdede seltsis olla naiseks ainult jumalale ... " </s> </p>
<p> <s> " Ning sa mõtlesid ümber , Justine ! " hüüdis selle peale Lothar . </s> <s> " Kaks ööd ja päeva mängisime me sulle lustlikku muusikat , laulsime ja kiitsime elu , millest olid otsustanud tagasi tõmbuda . </s> <s> Kaks ööd ja päeva , ja ma vannun , et olles nõrkenud ja kokkukukkumise äärel , nägin ma Püha Ruperti innustavat sõrme endale vibutamas ja neitsit naeratamas - mängi edasi , sõber Lothar , käskisid nad mind , ja näita sellele õnnetule hingele , et peale lihasuretamise on ka teisi teid meile meelepärane olla . </s> <s> Ja nagu päike sõuab välja pärast tormi pilve tagant , ilmus ka sinu näole lõpuks naeratusevine , esimene ja ähmane , kui sa lõpuks tõstsid silmad ja vastasid minu sõbra Christiani vagadele pilkudele . " </s> </p>
<p> <s> " Ja sa ei läinud kloostrisse ? " hüüatas Grethel , pead Justine'i poole pöörates . </s> </p>
<p> <s> " Oh ei , " vastas neiu . </s> <s> " Ma ütlen endale ikka , et lükkasin selle edasi . " </s> </p>
<p> <s> " Ja selle eest oleme neitsi Mariat kõige rohkem tänanud , " märkis keegi käharpäine noormees , kelle põlvedel Justine'i pea puhkas ja kes pidi järelikult olema Christian . </s> </p>
<p> <s> " Siin ongi teile palverännu ime , " sõnas Lothar . </s> <s> " Kui minu õpingud kunagi lõpule jõuavad ja minust Jumala abiga näiteks preester saab , siis on mul kohe võtta üks - kuigi mitte kõige kanoonilisema sisuga - juhtum elust . </s> <s> Ime mis ime . </s> <s> Lugu sellest , kuidas armastusest Jumala vastu kantud muusika tõi elule tagasi ühe murtud südamega hinge . " </s> </p>
<p> <s> " Kas sa tõesti nägid neitsi Mariat ? " uuris Aidann veel kord . </s> </p>
<p> <s> " Ma arvan küll . </s> <s> Kui ma olen tantsinud musta Madonna kuju ees tunde ja laulnud talle kiidulaulu , siis tõesti ma näen teda ; sulgen silmad ja näen ning tunnen heldimust , hardust ja rõõmu . </s> <s> Siis ma tean , et minu usk on tõeline , et mul on põhjust rõõmustada Lunastaja üle , ma unustan kõik need doktorite targutused , doktriinid ja traktaadid . </s> <s> Jumal pole mitte kirjatähes , ja ka kiriku kiviseintes mitte , vaid minu sees , minu kohal ja minu ümber . </s> <s> Neitsi on minu pääsemine , lunastus ja joovastus . </s> <s> Minu muusika , minu laul ja tants on Temast ja Temale , Ta tunneb selle ära , Temagi rõõmustab minu joovastuse üle . </s> <s> Tema on armastus ja Tema on andnud armastuse , jah , ka selle armastuse , mida ma praegu tunnen oma kauni Michaela vastu . " </s> </p>
<p> <s> Tüdruk , kes Lothari kaisus oli , puudutas tema sõnade kinnituseks huultega ta suud . </s> <s> Aidann nägi viivuks neiu malbeid , otsekui suitsuvinega kaetud andunud silmi ja rahulikku õnnes puhkavat nägu . </s> <s> Talle tundus Michaela ilme ja silmavaade väga tuttav . </s> <s> Hetkel , kui Michela huuled puudutasid Lothari suud , tundis Aidann , kuidas Gretheli keha ta vastas tuksatas . </s> </p>
<p> <s> " Ja milleks , " jätkas õhinal Lothar , kui ta oli neiu suudlusele vastanud , " milleks mulle missad ja müsteeriumid ; teoloogilised dispuudid usutunnistuse üle ja kirikukogudel täiskritseldatud pärgamendirullid , kui ma näen Jumalat oma Michela sinisilmades , näen silmades , mis kui tema kodukoha tirooli mägijärved kõnelevad mulle armastusest ; sama ehtsast ja sügavast kui see , mida tunnen Jeesuse ja tema pruudi vastu ? </s> <s> Ma võtan lonksu veini - näete nii ! - ja veelgi ilusam tundub mulle maailm . </s> <s> Ma laulan ja tänan Jeesust maailma eest , milles pole midagi üllamat ja joovastavamat kui mehe ja naise armastus . </s> <s> Tantsides musta jumalaema kuju ees näen ma tema poja kannatusi , ent ometi tunnen ma rõõmu tema rõõmust . </s> <s> Jah , muidugi peetaks mind ketseriks ja põletataks , kui ma kõneleksin neid sõnu Aachenis või Roomas . </s> <s> Aga sellepärast me rändamegi , naudime vabadust armastada usku , armastada armastust ja täname selle eest neitsi Mariat . </s> <s> Nii oleme me Jumala lähedal . </s> <s> Hei , kas pole mitte nii , vennad ja õed ? " </s> </p>
<p> <s> Vastuseks võttis keegi neiu lauluviisi üles : </s> </p>
<p> <s> Amours , Ou trop tart me sui pris </s> </p>
<p> <s> m'a par sa signourie apris </s> </p>
<p> <s> douce Dame de paradis </s> </p>
<p> <s> ke de vous vaeill un cant canter </s> </p>
<p> <s> Pour la joie ki puet durer </s> </p>
<p> <s> vous doit on servir et amer* </s> </p>
<p> <s> Kaunis ballaad kõlas veel kaua aidas , üliõpilased ja nende kallimad laulsid laule , mida olid õppinud Montserrat's , laulsid viimast korda , enne kui jõuavad tagasi kodumaile ja peavad salgama oma veendumusi ja armastust . </s> </p>
<p> <s> Justine veeretas end Gretheli juurde ja sosistas talle midagi kõrva . </s> <s> Grethel tegi suured silmad , kuid raputas ettevaatlikult pead . </s> </p>
<p> <s> " Ja õigem on , " sõnas Justine vaikselt pead raputades , kui lauluviis endiselt nende ümber kõlas , " mitte üldse mõeldagi selle peale . </s> <s> Või kui mõtled , siis nii , et liiga hilja pole kunagi , aga liiga vara - peaaegu et alati . </s> <s> Nüüd olen ma selles kindel . </s> <s> Ma nägin , kuidas sa võpatasid selle kloostrijutu peale enne , anna andeks , kui ma su mõtteid ehk liiga pealetükkivalt eemale üritan suunata , aga sa oled noor ja ilus . </s> <s> Ja sinu ... vend on ka . </s> <s> Milleks määrata end närtsimisele , eks ? " </s> </p>
<p> <s> " Millest sa räägid ? " küsis Grethel . </s> </p>
<p> <s> " Sa tead millest . </s> <s> Kloostril on müürid . </s> <s> Paksud ja kõrged müürid , nad ei lase midagi läbi ja kaitsevad sind . </s> <s> Maria Magdalena ei olnud nunn , ta elas ja armastas . </s> <s> Tema ei loonud kloostreid , talle polnud neid tarvis . </s> <s> Pea meeles - kloostril on müürid . </s> <s> Nende vahel on vaikne ja rahulik , kindel ja turvaline , aga oled sa veendunud , et just seda sa ihkad ? </s> <s> Klooster on pääsemine , kuid samas ka vangistus . </s> <s> Kloostril on müürid , mille vahelt ei tule palju sisse , kuid ka väljapääsu pole sealt . " </s> </p>
<p> <s> Kloostril on müürid , mõtles Grethel edasi , kui Justine taas Christiani embusse naasis . </s> <s> Kloostril on müürid . </s> <s> Ta nägi ja tundis neid müüre korraga . </s> <s> Ja kartis . </s> <s> Jah , ta oli mõelnud kloostrile , kuid las praegu - seni kuni ta on veel noor - olla tema müüriks Aidann . </s> <s> Ta nihkus poisile lähemale , ta peitis end kaitsvate müüride varju . </s> </p>
<p> <s> " Ja olla sulle truu , Michaela , ongi minu siht . </s> <s> Sina oled minu armastus , ja kui ma seda ei mõista hoida , siis pöörduks ka Maria Magdalena minust ära , " rääkis sel ajal Lothar . </s> </p>
<p> <s> " Sa räägid Maria Magdalenast , nagu tema olekski ... neitsi Maria ? " küsis Aidann ettevatlikult . </s> </p>
<p> <s> " Aga ta ongi , " vastas Lothar südikalt . </s> </p>
<p> <s> " Ma ei saa aru , " tunnistas Aidann . </s> </p>
<p> <s> " See pole ka praegu oluline . </s> <s> Ma ei tahaks sind , sõber palverändur , väsitada juttudega , mille edasirääkimine võiks sulle ohtlikuks saada . </s> <s> Aga tea , et kogu see maa siin peidab ja varjab hoolikalt legende ja mälestusi aegadest , mil Maria Magdalena , pärast oma armastatud mehe ristilöömist , siia purjetas ja Provence'i ristiusku pööras . </s> <s> Niivõrd kaunis oli ta , et veel praegugi lauldakse ... </s> </p>
<p> <s> Dona Maria , Verges plazens , </s> </p>
<p> <s> ai tal Dona com ieu sai </s> </p>
<p> <s> richa e de bélas faicons , </s> </p>
<p> <s> amb cors convenent e gai , </s> </p>
<p> <s> amb dichs plasentiérs e bons </s> </p>
<p> <s> si volgués precs ni demandas sofrir </s> </p>
<p> <s> degra m onrar , car tener e servir , </s> </p>
<p> <s> que no' falh ren qu'en bona domna sia , </s> </p>
<p> <s> mas car Amor y perd sa senhoria* </s> </p>
<p> <s> Armulaulu saatel , neidude kena häälekõla imetledes , tundis Aidann , kuidas Grethel , ikka veel väsinud ja nõrk , magama jäi . </s> <s> Õrnalt asetas ta tüdruku õlgedele , läbi une põimusid neiu käed Aidanni ümber ja poiss ei olnud päris kindel , kas ta mitte ei tundnud enda huultel õhkõrna pehmet ja kerget puudutust , just viiv enne seda , kui temagi laulu saatel unne suikus . </s> </p>
<p> <s> XV Pilar </s> </p>
<p> <s> Neljanda päeva pärastlõunal , pärast üha kiirenenud rännakut , mille käigus nad vähe omavahel kõnelesid , jõudsid Grethel ja Aidann Bordeaux' väravate alla . </s> <s> Lothari juhitud palverändurid olid lahkunud varavalges ja jätnud neile ühe küpsetatud vuti ja veinilähkri teemoonaks . </s> <s> Aidannile oli Bordeaux lihtsalt veel üks linn , Grethel silmitses aga jahmunult kõrgeid müüre ja torne , uhket silda üle vallikraavi , meeletut sagimist väravate ees . </s> <s> Nad seisid inimestest müksatuna ja tõugatuna porisel teel , neist möödusid turulised ja muu lihtrahvas , neile ei pööratud tähelepanu , nad olid lihtsalt ja jälle palverändurid , keda siit aasta ringi läbi vooris . </s> <s> Aga see oli Bordeaux , linn , kus elab magister Frias . </s> </p>
<p> <s> " Tule nüüd , " sikutas Aidann teda . </s> <s> " Palverändur on alandlik ja ei vaimustu suursugustest asjadest . " </s> </p>
<p> <s> Aga tal ei pruukinud seda öelda , sest kaks kaltsudes palverändurit ei äratanud tõesti kelleski huvi ega üldse mingit tähelepanu . </s> <s> Õhtu pidi varsti kätte jõudma ja nad otsustasid kusagil varjupaiga leida . </s> <s> Pealegi teadis Aidann , et pärast pasunate puhumist ei maksa tänavatel hulkuda , sest mõnel pool ei luba seda seadused . </s> <s> Korravalvurid võisid öised hulkurid linnast välja visata . </s> <s> Nad nägid veel palju hulguseid , kerjuseid ja palverändureid , kes kõik ühes saginas kulgesid mööda tänavaid linna südame poole . </s> <s> Tänavatel jalutasid ka pürjelid oma prouadega , igasugused aadli- ja ametimehed , samuti oli näha munki . </s> <s> Aidann pani tähele , et Bordeaux on üks puhtamaid linnu , mida ta oli näinud . </s> <s> Antrauschis või Flandrias täitis linnu lämmatav ropahais , sest tänavate äärde kaevatud kanalid roiskvee ja jäätmete tarbeks olid alati täis ja neid puhastati harva . </s> <s> Akvitaanlased aga nähtavasti hoolisid oma linnast rohkem või oli siin kaupmeeste ja käsitööliste võim linnaisade üle suurem ning nad sundisid neid rangema käega peremehi oma majaesist koristama . </s> <s> Samuti olid tänavad siin laiemad kui põhja pool . </s> <s> Tallid olid nähtavasti linna äärealadel , mitte keskel , ja hobuste sõnnikut ei pillutud sealt tänavatele . </s> <s> Bordeaux' tänavatel ei jooksnud ka sigu , nagu näiteks Maastrichtis või Oderburgis . </s> <s> Õhtukella helistamise aeg polnud enam kaugel , sest paljud poodnikud olid juba poeuksed sulgenud , sepad , habemeajajad , värvalid ja kõrtsmikud hakkasid samuti otsi kokku tõmbama . </s> <s> Nii nad seisid , keset tänavasaginat , kaks noort palverändurit , teadmata täpselt , kuhu edasi minna , mida otsida , mida küsida . </s> </p>
<p> <s> " Kuhu me läheme , Aidann ? " küsis Grethel . </s> <s> " Ma tahaksin süüa . " </s> </p>
<p> <s> " Otsime mõne kõrtsi või taverni kiriku läheduses , " pakkus Aidann . </s> <s> " Seal saame uurida , kus asub varjupaik või vaestemaja . </s> <s> Palverändurid peaksid sellises kohas ööbima . " </s> </p>
<p> <s> Kasutades oma vaistu ja uurides lohmaka peavarju alt ümbrust ja inimesi , juhtis Aidann Gretheli lõpuks Place des Quinconces'i lähedusse , kus majade katuste tagant sirgus Sainte Croix' katedraali kõrge torn . </s> <s> Eespool nägid nad veel mitmeid palverändureid , kerjuseid ja hulguseid , kes nähtavasti suundusid , iseteadlikul ilmel , katedraali poole . </s> </p>
<p> <s> " Kas sa tead ikka , kuhu minna ? " uuris Grethel tasasel häälel . </s> </p>
<p> <s> " Ilmselt tuleks selle suure kiriku poole astuda , " arvas Aidann . </s> <s> " Loodetavasti on seal mingi vaeste varjupaik . " </s> </p>
<p> <s> " Ja Vahimehed . </s> <s> Kui nad siin on , siis seesugused kohad oleksid esimesed , kust nad meid otsiksid . " </s> </p>
<p> <s> See pani Aidanni järele mõtlema . </s> <s> Nad ei olnud Vahimeestest eriti palju rääkinud , polnud tahtnud tonte välja manada ja tegelesid pealtnähtud mõrtsukatööga kumbki oma mõtetes eraldi . </s> <s> Nad ei rääkinud palju olnust , sest sellest teadsid nad mõlemad ühepalju , ja vastastikku valusate haavade lahtirebimise asemel nad hoopis ravitsesid ja leevendasid neid , rääkides tulevikust . </s> <s> Ometi kummitas Vahimeeste oht neid pidevalt , nende sees ja ümber , ning nende silmad uurisid hirmunult ümbrust . </s> <s> Mõlemad olid unes näinud linalakast pikakasvulist prokuraator Andreast , deemonit , kes neid öösiti taga ajas , meest , kes oli toonud surma väga lähedale ja teinud tõeliseks . </s> </p>
<p> <s> " Nad ei tunneks meid ära , " ütles siis Aidann . </s> <s> " Me oleme osavalt maskeerunud . </s> <s> Ja Akvitaania kuningas ei lubaks ... " </s> </p>
<p> <s> " Jah , aga parem on ikkagi teada , et neid siin läheduses ei ole , eks ? " </s> <s> Grethel vaatas ringi ja silmas tänava ääres istumas ühte endavanust tüdrukut . </s> <s> Tüdruk istus rätsepaistes , kandis seljas räbaldunud takukotti . </s> <s> Tal olid pikad pulstunud tumedad juuksed , mis langesid sülle . </s> <s> Tüdruk oli tõmmujumeline ja isegi võõrapärane , kuigi paistis ennast väga koduselt tundvat . </s> <s> Grethel lähenes talle ettevaatlikult , kummardus ja küsis : " Ütle , hea tüdruk , ega sa ei tea , kas siin ei ole palverändurite jaoks mõnda paika , kus nad saaksid rahus puhata ja kasina leivatüki päevase rännaku leevendamiseks ? " </s> </p>
<p> <s> Tüdruk tõstis pilgu ja vaatas imestunult üles . </s> <s> Ta oli tõesti tumedaverelisem kui enamik akvitaanlastest , välkuvate silmavalgete , kõrge lauba ja kergelt kaardus ninaga . </s> <s> Aga ta oli väga ilus tüdruk . </s> </p>
<p> <s> " Palverändurite jaoks ? " küsis ta heledal häälel vastu . </s> <s> " Miks ei tea ? </s> <s> Muidugi tean . " </s> </p>
<p> <s> " Ütle siis , palun sind . </s> <s> Me oleme väga väsinud päevasest rännakust ja tahaksime puhata . " </s> </p>
<p> <s> " Kes meie ? " </s> </p>
<p> <s> " Mina ja ... " </s> <s> Grethel näitas Aidanni poole , kes seisis paar sammu eemal ja jõllitas peakate alt tüdrukut , kõhkles siis ning lisas , " ... minu vend . </s> <s> Me tuleme Burgundiast . " </s> </p>
<p> <s> " See on sinu vend ? " kerjustüdruku hääles kõlas kahtlus . </s> </p>
<p> <s> " Minu noorem vend , " kinnitas Grethel . </s> <s> " Ja me tuleme tõesti Burgundiast . " </s> </p>
<p> <s> " Seda sa juba ütlesid . </s> <s> Aga te ei tule Burgundiast . </s> <s> Seal räägitakse teistmoodi . " </s> </p>
<p> <s> " Me pole burgundlased , " ütles nüüd Aidann , " aga tuleme ikkagi sealt . </s> <s> Läbi Limousini . " </s> </p>
<p> <s> " Miks te palverännakul olete ? " pani tüdruk kavalalt pea viltu ja silmitses pinevalt Aidanni . </s> </p>
<p> <s> " Me oleme patused , " ütles Grethel , " ja tahame minna Compostelasse Püha Jacques'i hauale , et seal palvetades oma patud lunastada . </s> <s> Aga sinna on veel pikk tee ja me otsustasime täna Bordeaux's puhata . </s> <s> Aga miks sa pärid seda kõike ? </s> <s> Lihtsalt ütle meile , kas siin on mõni vaeste varjupaik ja me läheme sinna . " </s> </p>
<p> <s> Nad ei olnud omavahel Lothari lõbusa seltskonna viise arutanud ; nad ei mõistnud neid päriselt ja tundsid vaistlikult , et parem on näida kõige harilikumate palveränduritena . </s> </p>
<p> <s> " Kas teil raha on ? </s> <s> Palveränduritel on alati natuke raha , " ütles võõras tüdruk nobedalt ripsmeid pilgutades ja Aidanni teraselt uurides . </s> </p>
<p> <s> " Meil ei ... " alustas Grethel , kuid Aidann pani tüdruku ette maha pool eküüd , mille ta Catarina kukrust oli leidnud . </s> <s> " Ütle palun , kus on varjupaik , " lausus poiss . </s> <s> " Või näita meile teed sinna . " </s> </p>
<p> <s> " Minuga läheb teil kaua aega , " sõnas tüdruk . </s> <s> " Ma kõnnin aeglaselt . </s> <s> Varjupaik on Sainte Geneviéve'i kirikutorni taga . </s> <s> Lähete siit üle Quinconces'i väljaku ja pöörate üles mäe poole , mitte sadama suunas . </s> <s> Seal palverändurid ei käi . </s> <s> Siis peaksite kella kuulma , minge selle suunas ja oletegi varjupaigas . " </s> </p>
<p> <s> " Aitäh , " ütles Aidann . </s> <s> " Mis su nimi on ? " </s> </p>
<p> <s> " Aitäh sulle , palverändur . </s> <s> Minu nimi on Pilar . " </s> </p>
<p> <s> " Kas sa kerjad siin ? " </s> </p>
<p> <s> " Mitte alati . </s> <s> Mõnikord mulle antakse raha heal meelel , mõnikord aga ei anta üldse . </s> <s> Palverändurid pole mulle kunagi andnud . " </s> </p>
<p> <s> " Aga miks sa siis meie käest küsisid ? " </s> </p>
<p> <s> " Sest te ei ole ju palverändurid . " </s> </p>
<p> <s> " Tule , Aidann , " sikutas Grethel korraga poissi käest . </s> <s> Temagi oli võõrast tüdrukut teraselt jälginud ja miski tolles sundis Grethelit kiiremini siit eemale astuma . </s> <s> " Tule , lähme nüüd . </s> <s> Varsti kisub pimedaks ja me peame tänavalt kaduma . " </s> </p>
<p> <s> " Oota , " rebis Aidann ennast lahti . </s> <s> Tema näitleja eneseuhkust oli haavatud . </s> <s> " Mille järgi sa ütled , et me pole palverändurid . </s> <s> Oleme küll ! " </s> </p>
<p> <s> " Palverändurid ei vaidle , " naeratas tüdruk võidukalt . </s> <s> " Aga üldiselt on neil teistsugune silmavaade . </s> <s> Elutu , tuim ja igav . </s> <s> Aga sina vahid mind nii , nagu poleks varem elus tüdrukut üldse näinud . </s> <s> Ja palverändurid ei küsi tavaliselt minusuguste käest midagi ega anna raha . " </s> </p>
<p> <s> " Me oleme küll palverändurid , " ei lasknud Aidann ennast eksitada ja tundis , kuidas tema nägu kattus punaga . </s> <s> " Ja lihtsalt küsime esimeselt ettejuhtuvalt teed . " </s> </p>
<p> <s> " Palverändur ei küsi esimeselt ettejuhtuvalt , " sõnas Pilar , vaatas vilksamisi Grethelit ja küünitas siis Aidanni poole . </s> <s> " Ja tead mis , kui sa oled oma õega tõesti patustanud , siis on kahetsus see , mis teil praegu kõige vähem meeltes on . </s> <s> Preestri juurde peaksite minema küll , kuid mitte patte kahetsema , vaid laulatama . " </s> </p>
<p> <s> " Mida sa ometi räägid , vääritu ! " hüüdis Grethel , astus Aidanni poole ja sikutas teda veel kord käisest . </s> <s> " Lähme ometi , vend , ära kuula seda jumalavallatut ! " </s> </p>
<p> <s> " Ma ei ole oma õega patustanud , " seletas Aidann siiski Pilarile edasi , otsekui vabandades , " vähemalt mitte nii , nagu sina vist arvad . </s> <s> Me oleme igal muul viisil pattu teinud , aga me täname sind juhatuste eest ... " </s> </p>
<p> <s> Nad astusid mööda tänavat edasi ja Aidann kuulis , kuidas Grethel erutusest hingeldas . </s> <s> " Me ei tohi inimestega lobisema jääda , " ütles tüdruk . </s> <s> " Muidu nad saavad aru , et me tõesti pole palverändurid . " </s> </p>
<p> <s> " Ise sa tahtsid Vahimeeste kohta küsida , " kehitas Aidann õlgu . </s> <s> " Aga nüüd jäigi küsimata . </s> <s> See oli terava pilguga kaval tüdruk ning raha peale maias , me oleksime võinud tema käest veel paljutki teada saada . " </s> </p>
<p> <s> " Raha peale maias , " osatas Grethel , " ma oleksin pidanud alguses tähelepanelikum olema , kui temaga üldse kõnelema hakkasin . </s> <s> Ma olen Genterdamis kah temasuguseid näinud . </s> <s> Ta oleks sinult veel mitu eküüd välja meelitanud . " </s> </p>
<p> <s> " Kuidas ? </s> <s> Ma poleks talle enam midagi andnud . " </s> </p>
<p> <s> " Kuidas , kuidas ! </s> <s> Eks mine ja uuri järele , kui sa kindlasti pead . </s> <s> Mina lähen aga edasi . " </s> <s> ja Grethel rühkis mööda tänavat ega vaadanud tagasi nõutult seisma jäänud Aidanni poole . </s> <s> Poiss pööras pead , vaatas tänavanurgale jäänud Pilari ja siis Grethelit , pomises midagi omaette ja jooksis Grethelile järele . </s> <s> Pilar lehvitas talle . </s> </p>
<p> <s> Nad jõudsid Quinconces'i väljakule , pöörasid mäe suunas , mis oli tihedalt kahekorruselisi kivielamuid täis ehitatud ja mille nõlvalt kerkis kirikutorn . </s> </p>
<p> <s> " Kuule , kui see kerjuseplika tundis ära , et me pole palverändurid ... " alustas Aidann . </s> </p>
<p> <s> " Ta polnud kerjuseplika , " lõikas neiu . </s> <s> " Ma ju ütlesin . " </s> </p>
<p> <s> " Igal juhul teab ta linna hästi ja sai kohe aru , et me pole palverändurid , " ei jäänud Aidann rahule . </s> </p>
<p> <s> " Me ei pea ära petma mitte lõbutüdrukuid , vaid neid munki , kes varjupaika hooldavad , " nähvas Grethel . </s> <s> " Mäletad , mida sa mulle linnamüüri juures ütlesid - ole alandlikum ja ära vahi nii suurte silmadega ringi . " </s> </p>
<p> <s> Aidann kuuletus ja nad liikusid edasi , hoides pilku maas ja näidates kogu kehahoiakuga , et maised lõbud ja rõõmud on neile ammu tüütud ja nemad otsivad selle eest pigem pagu . </s> <s> Kirikutorn silme ees , jõudsid nad peagi Sainte Geneviéve'i juurde , kui kellahelin neile tõepoolest kõrvu hakkas . </s> <s> Varjupaik oli madal ühekordne hoone , mille ees seisis benediktiin ja kõlistas õhtukella . </s> <s> Ta ei pööranud uutele tulijatele tähelepanu , viipas lihtsalt sissekäigu poole ja pomises midagi tervituseks . </s> </p>
<p> <s> Varjupaika hooldasidki benediktiinid . </s> <s> Aidanni ja Gretheli ees avanes müriaad sante , hulguseid , kerjuseid , palverändureid , vigaseid , heidikuid . </s> <s> Kogu see rahvahulk kisas , käras , keerles , sebis ja asjatas suure ruumi taganurgas , kus parasjagu jagati suurest katlast kaussidesse leent . </s> <s> Isehakanud palverändurid seisid kui puuga pähesaanud uksel ja uudistasid seda kakelungi . </s> <s> Vennaarmu siin nähtavasti ei tuntud ja mungadki paistsid sellega harjunud olevat , ei üritanud suuremat korda luua ega neid vaikusele ja vagadusele sundida . </s> <s> Nende nimesid ei küsitud , üks munk käskis neil edasi astuda ja ruumi kaugemas otsas jagusid neile paar ülekotti . </s> <s> Nad said kannu vett , jõid seda ja lürpisid lahjat leent . </s> </p>
<p> <s> " Huvitav , kas Pilar magab ka siin ? " mõtiskles Aidann valjult . </s> </p>
<p> <s> " Kuule , kui see sind nii väga huvitab , siis mine ja küsi järele ! " nähvas Grethel nipsakalt . </s> </p>
<p> <s> " Ma niisama küsisin . </s> <s> See siin ei paista just kõige mugavam koht olevat . </s> <s> Äkki on linnas veel mõni ? </s> <s> Ja kui Pilaril ka oma kohta ei ole , siis peaks ta ju samuti varjupaigas magama ? " </s> </p>
<p> <s> Grethel turtsatas . </s> </p>
<p> <s> Öö jooksul igatsesid nad korduvalt taga oma kodust vankrit , isegi kaevandust ja kõrtsitalle , sest varjupaik oli räpane , kärarikas ja vastik koht . </s> <s> Nad ei julgenud eriti üksteise kaissu pugeda , ent enne uinumist sirutas Grethel oma käe , mida Aidann surus tugevalt ja silitas . </s> <s> Nii nad magasidki ja ärkasid alles munkade kellahelina peale . </s> <s> Hommikupalvus , ja siis valgus kari sante ja hulguseid linna peale kerjama . </s> <s> Ka päris palverändurid ei jäänud sinna , vaid komberdasid väljapääsu poole . </s> <s> Mungad valasid kannudesse vett ja jagasid värsket leiba . </s> <s> Aidannil õnnestus endale ja Grethelile pool pätsi välja võidelda ja seda nad siis järasidki . </s> </p>
<p> <s> " Mida me edasi teeme ? " küsis Grethel . </s> </p>
<p> <s> " Tuleb ülikool ja magister Frias üles otsida , " vastas Aidann kõhklevalt . </s> <s> " Mida muud me ikka oskaksime teha ? " </s> </p>
<p> <s> " Mine sina , " arvas Grethel . </s> <s> " Ma olen väga väsinud ja paistab , et siin saab puhata . </s> <s> Kui keegi küsib , ütlen , et olen haige . " </s> </p>
<p> <s> " Sa võib-olla oledki . " </s> </p>
<p> <s> " Siis nad ravivad mind . </s> <s> Ma olen tõesti väga nõrk , see pikk rännak väsitas mind . " </s> </p>
<p> <s> Ja Aidann läkski . </s> <s> Ta vaatas umbusklikult paja poole , millest eile õhtul oli kuuma leent jagatud , ja lubas Grethelile linnast midagi head tuua . </s> <s> Raha rippus tal kukruga kaelas , ja kui ta mõtles präänikute ning magusate safranisaiade peale , mida pagariärid pidid kohe-kohe müüma hakkama , tundis ta , kuidas suu hakkas vett jooksma . </s> </p>
<p> <s> " Ma tulen lõunaks tagasi , " lubas ta . </s> <s> " Toon sulle süüa . </s> <s> Peida ennast tekkide alla , ja kui keegi küsima tuleb ... " </s> </p>
<p> <s> " Küll ma hakkama saan , " naeratas Grethel . </s> <s> " Ära minu pärast muretse . </s> <s> Ole parem ise ettevaatlik . " </s> </p>
<p> <s> Aidann lubas , et on , ning lubas uurida , kas keegi pole siin Vahimehi näinud . </s> <s> Ta kiirustas kõigepealt Quinconces'i väljaku poole , uudistas seal linnaelu ja silmitses inimeste liikumist . </s> <s> Siinsamas oli jõgi , üle mille viis uhke sild , mööda jõe perve edasi hakkasid silma loendamatud laevamastid . </s> <s> Aidann taipas , et sealpool peab asuma kuulus Bordeaux' sadam . </s> <s> Rahvavool paistiski liikuvat peamiselt linna ja sadama vahel . </s> <s> Siin vurasid vankrid veinivaatidega , jooksid pürjelid ja kaupmehed , kohtas võõrapärase olemisega veidrates rõivastes inimesi . </s> <s> Platsil oli algamas parasjagu turupäev , kaubitsejad sättisid üles oma lette , kostis kanade kaagutamist ja sigade röhitsemist . </s> <s> Kõik see tõi Aidannile meelde ajad , mil need hääled ja toimetused olid tähendanud mõnda suuremat laata , nende etendusi , raha ja põnevust . </s> <s> Ta hulkus sebiva rahva seas ja tegi seda , mida talle oli õpetatud - uuris inimeste silmi . </s> <s> Otsis Vahimeeste karmi ja osavõtmatut pilku , nende silmi , mis kunagi ei naernud . </s> <s> Kuidagi iseenesest kandusid ta sammud tänava poole , kust nad eile olid tulnud . </s> <s> Ta pidi kellegi käest küsima , kuidas jõuda ülikoolini . </s> </p>
<p> <s> " Hei , palverändur , " hüüatas keegi ta selja taga . </s> <s> Aidann pööras võpatades pead ja nägi Pilari . </s> <s> Poiss naeratas ja sundis ennast kohe tõsiseks . </s> <s> Ta meenutas , et palverändurid ei kõnele seesugustega , keda Grethel oli kutsunud lõbutüdrukuteks ja keda Catarinagi oli mõned korrad siunanud , kuid kellest Rico ja Gunard vahel omavahel väga lõbusalt rääkisid . </s> <s> Aidann noogutas tervituseks , ent jäi siiski seisma ja mõtles , et kui Pilar enam midagi ei ütle , siis tema ka ei ütle ja läheb edasi . </s> </p>
<p> <s> " Mida sa seisad seal nagu soolasammas ? " küsis Pilar . </s> <s> Tüdruk istus tänavanurgal nagu eilegi , rätsepaistes , üleni suure takukoti sees , pikad juuksed sülle langemas . </s> <s> Ta silmis oli kaval naeratus ja pea oli lõbusalt viltu . </s> <s> Ta on , mõtles Aidann , jah - ta on peaaegu sama ilus kui Grethel . </s> </p>
<p> <s> " Ma otsin ühte inimest , " vastas siis poiss . </s> <s> " Mõtlesin just , et peaksin teed küsima . " </s> </p>
<p> <s> " Kui su palveränduri paunas on veel münte , võid küsida minu käest . " </s> </p>
<p> <s> " Münte ? </s> <s> Milliseid münte ? " </s> </p>
<p> <s> " Marssiine näiteks . </s> <s> Või eküüsid . </s> <s> Sul paistis neid olevat . </s> <s> Rohkem kui palveränduritel tavaliselt on . " </s> </p>
<p> <s> Aidann vaatas ringi ja läks siis tüdruku juurde . </s> <s> Too istus endiselt maas ega teinud katsetki tõusta . </s> <s> Poiss kükitas ta kõrvale . </s> <s> " Kas sa tead , kus asub ülikool ? " küsis ta . </s> </p>
<p> <s> " Ülikool ? </s> <s> Muidugi tean . </s> <s> Ma tean meie linnas igat maja . </s> <s> Pool eküüd . " </s> </p>
<p> <s> " Ma andsin sulle eile pool eküüd , " tuletas Aidann meelde . </s> <s> " Kas sa ilma rahata üldse midagi ei tee ? " </s> </p>
<p> <s> " Kas sinu arvates on mul seda üleliia ? " küsis Pilar vastu , ent sugugi mitte nipsakalt . </s> <s> Ta ohkas ja puuris oma tumedasilmse pilgu Aidanni näkku . </s> <s> " Ilma rahata ei tee ma tõesti midagi , " ütles ta korraga tõsinedes . </s> <s> " Mul oli kunagi palju raha , tead . " </s> </p>
<p> <s> " Mul oli ka , " kuulis Aidann ennast ütlemas . </s> <s> " Aga see kõik varastati ära . </s> <s> Minult ja Grethelilt . </s> <s> Grethel on minu ... õde , sa ju nägid teda eile . </s> <s> Ma olen vaene ja mul ei ole sulle raha anda . </s> <s> See , mis meil on , on üldse kõik , mis meil on . </s> <s> Rohkem pole meil mitte midagi . </s> <s> Aga pool eküüd ma sinu jaoks ehk veel leiaksin , kui sa mind aitad . " </s> </p>
<p> <s> " Ta ei ole ju tegelikult sinu õde , " pilgutas Pilar kiiresti silmi . </s> <s> " Teil on erinevad vanemad . " </s> </p>
<p> <s> " Noh , ei ole küll õde , " tunnistas Aidann . </s> <s> Ta oli Pilari läbilõikava pilgu ees kuidagi kaitsetu . </s> <s> " Aga me elasime nagu vend ja õde , ühes vankris . </s> <s> Tundub , nagu oleks see olnud väga ammu ... " </s> </p>
<p> <s> " Kas sa armastad teda ? " </s> </p>
<p> <s> " Mis ? </s> <s> Aah , muidugi ma armastan teda . </s> <s> Ma pean tema eest hoolitsema , sest kedagi teist tal ju ei ole . " </s> </p>
<p> <s> " Ma ei mõelnud seda . </s> <s> Aga olgu peale . </s> <s> Miks sa palverändurit mängid ? " </s> </p>
<p> <s> " Ma ei mängi . " </s> </p>
<p> <s> " Ei ole mõtet mulle valetada . </s> <s> Ma elan tänaval ja tunnen inimesi . </s> <s> Minu töö on selline , pean vaatama nende silmi ja ära arvama , kas nendega on mõtet tegelda või mitte . </s> <s> Mõnel põleb hinges selline salasoov , mida ta isegi ei julge tunnistada , ise näib küll nii tähtis , väärikas ja ontlik , ent silmad annavad ta ära . </s> <s> Nii et ma oskan silmade järgi palju öelda ... " </s> </p>
<p> <s> " Kas sa oled siin linnas näinud inimesi , kelle silmad ei naera ? " </s> <s> Ja Aidann seletas Pilarile , mida ta on näinud Vahimeeste silmades ja kuidas neid ära tunda . </s> </p>
<p> <s> Pilar kõhkles või ei olnud endas päris kindel . </s> <s> " Igasuguseid turtsakaid on muidugi . </s> <s> Ma ei oska sulle küll öelda , et siin mingid sellised nuhid ringi käivad või ei käi . </s> <s> Aga sellest jääb vist poole eküü jaoks väheks ? " </s> </p>
<p> <s> " Kui sa juhatad mind ülikooli juurde , annan sulle pool eküüd . " </s> <s> Ta silmitses tähelepanelikult tüdruku võõrapärast tõmmut nägu , tumedaid juukseid ja välkuvaid valgeid silmi . </s> <s> " Oled sa siit pärit ? " küsis ta lõpuks . </s> </p>
<p> <s> " Oh ei . </s> <s> Ma sündisin Granadas . </s> <s> Me oleme siin mõlemad võõramaalased . </s> <s> Mis su nimi on ? " </s> </p>
<p> <s> " Aidann . </s> <s> Jah , mina olen tegelikult Antrauschist . </s> <s> Sa ütlesid , et kunagi oli sul palju raha ? " </s> </p>
<p> <s> " Tahad , et ma räägiksin sulle ? </s> <s> Huvitab sind tõesti ühe mauritüdruku elu ? " </s> </p>
<p> <s> " Sa oled mauritüdruk ? " imestas Aidann . </s> <s> Talle meenus õhtu Soubous , menestrelide laulud ja Rico . </s> </p>
<p> <s> " Muidugi . </s> <s> Kas siis aru ei saa , et ma pole sündinud Akvitaanias ? " </s> </p>
<p> <s> " Kas sa oled ka kuuma verega ? " </s> </p>
<p> <s> Pilar pahvatas heleda häälega naerma . </s> <s> " Kust sa seda võtad ? " </s> </p>
<p> <s> " Räägitakse , et mauritüdrukud on kuuma verega ... " </s> </p>
<p> <s> " Ma ei tea , ausalt . </s> <s> Kui tahad , võid järgi uurida ! " lagistas Pilar endiselt naerda ja pilgutas silma . </s> <s> " Tahad ? " </s> </p>
<p> <s> " Ma ei tea ... " kogeles Aidann . </s> <s> " Aga räägi parem seda rahalugu . " </s> </p>
<p> <s> " Olgu . </s> <s> Minu isa oli kalifaadi nõunik ja me elasime uhkes palees . </s> <s> Kui ma olin väga väike , algas sõda ja isa läks lahingusse . </s> <s> Ma mäletan teda väga ähmaselt , peaaegu üldse mitte . </s> <s> Mul oli ema ja veel oli seal mitu minu isa liignaist . </s> <s> Ühel päeval saabus sõnum , et meie sõjavägi on puruks löödud ja kristlased tungivad peale . </s> <s> Meid viidi laevale , et põgeneda . </s> <s> Aga merel võeti meie laev kinni , kristlastel olid samuti laevad . </s> <s> Mäletan , et oli palju tapmist ja veri voolas . </s> <s> Midagi purunes ja mina jäin jalgupidi selle alla . </s> <s> Rohkem ei mäleta ma midagi , kuni me teise laevaga Granadasse tagasi sõitsime . </s> <s> Ja siis mul jalga enam ei olnud ... sa vist ei teadnudki ? " </s> </p>
<p> <s> Pilar kergitas oma kotiriidest kleiti . </s> <s> Aidann põrkas ehmatusest tagasi . </s> <s> Neiul polnud vasakut jalalaba . </s> <s> Parem jalg oli räbalais ja kulunud nahkkingas , ent vasemat polnud üldse . </s> <s> Sääre alaosas keerdus nahk sissepoole köndi otsa , mille all võis aimata luud.Tüdruk tõmbas kiiresti riide peale tagasi . </s> </p>
<p> <s> " Mind kutsutakse Pilar Jalutuks , " ütles ta . </s> <s> " Ma ei mäletagi , mis on mu päris nimi , kuigi olen proovinud seda meelde tuletada . </s> <s> Kui mind sealt laevalt leiti , mingi vaat oli mu jala peale kukkunud ja mina ise meelemärkuseta , taheti mind algul tappa . </s> <s> Aga kristlastel oli kaasas üks munk ja tema ei lubanud . </s> <s> Ta võttis mu teise laeva ning arst lõikas mul jala alt ära . </s> <s> Et ma ellu jääksin . </s> <s> Mul pole sulle mõtet rääkida , kui valus see oli , sa niikuinii ei tea , mis valu on . </s> <s> Hiljem kasvatati mind ühes kloostris , aga ma põgenesin sealt , sest mulle ei meeldinud , mida nad minuga tegid . </s> <s> Jõudsin mingisse linna ... noh , üldiselt juhtus nii , et hakkasingi tegelema sellega , milleks mind kloostris kogu aeg sunniti . </s> <s> Harjusin ära . </s> <s> Muud ma teha niikuinii ei osanud ja see hoidis kuidagi elu sees . </s> <s> Et mul ühte jalga ei ole , siis makstakse mulle väga vähe . </s> <s> Teistele makstakse rohkem . </s> <s> Ma tulin Bordeaux'sse , sest siin ei vihata maure nii palju kui lõuna pool . </s> <s> Praegu olen ma veel noor ja ilus - kuigi ilma ühe jalata . </s> <s> Aga mõne aasta pärast olen ma vana ja inetu ning ilma jalata . </s> <s> Siis ei taha mind enam keegi . </s> <s> Ma mõtlen , et ma kogun raha ja proovin mõne laevaga Mauretaaniasse sõita . " </s> </p>
<p> <s> Aidann oli sõnatu ja jala puudumisest endiselt ehmunud . </s> <s> " Minulgi pole enam vanemaid , " ütles ta lõpuks . </s> <s> " Mul olid pärisvanemad ja nemad surid katku kätte , kui ma veel väga väike olin , ja üldse ei mäleta neid . </s> <s> Ja siis olid mul kasuvanemad . </s> <s> Nemad on tapetud . </s> <s> Ma maksan nende eest kätte . " </s> </p>
<p> <s> " See on hea , kui sa tead , kellele kätte maksta , " ohkas Pilar . </s> <s> " Mina ei vihka enam kedagi . </s> <s> Olen nende hooraks , kes mu vanemad tapsid . </s> <s> Kummaline , eks ? " </s> </p>
<p> <s> Aidann kehitas õlgu . </s> <s> " Ma pean nüüd minema ülikooli otsima , Pilar , " ütles ta . </s> <s> " Ma annan sulle niisama pool eküüd , sa ei pea mind aitama . " </s> </p>
<p> <s> " Ah , ma saan kõndida küll , " ütles tüdruk . </s> <s> " Ja oma raha olen ma alati välja teeninud , ühel või teisel viisil . " </s> <s> Ta ajas end kükakile , õngitses selja tagant kargu ja vinnas end püsti . </s> <s> " See on nüüd naljakas küll , kui Pilar Jalutu palveränduri seltsis mööda tänavaid hulgub , " ütles ta lõbusalt . </s> </p>
<p> <s> " Kus sa elad ? " küsis Aidann . </s> </p>
<p> <s> " Mul lubatakse selles trahteris magada ja tööd teha , " vastas Pilar . </s> <s> " " Neli Krooni on selle koha nimi . " </s> </p>
<p> <s> " Ma mõtlesin , et sa elad varjupaigas . " </s> </p>
<p> <s> " Mulle ei meeldiks seal . </s> <s> Üsna igav . </s> <s> " Neljas Kroonis " on alati lõbus . " </s> </p>
<p> <s> Nad seisid püsti ja Aidann õngitses rinnal rippuvast kukrust mündi . </s> <s> " Pool eküüd , " ütles ta . </s> <s> " Nagu kokku leppisime , kui sa mind kohale viid . " </s> </p>
<p> <s> " Aitäh , " sõnas Pilar ja sirutas käe raha järele . </s> <s> Aidann tegi , nagu annaks mündi tüdrukule , ent ootamatult ta sõrmed kõverdusid , käsi tegi pöörde ja tema pihk oli korraga tühi . </s> <s> Pilar vaatas Aidanni peopesa , siis poisi otsa ja raputas imestunult pead . </s> <s> " Ma ju alles nägin , et sul oli münt käes ! " </s> </p>
<p> <s> " Oli küll , " naeratas Aidann , " aga ma võlusin selle , näed , siia ! " </s> <s> Ta sirutas käe , puudutas hetkeks Pilari pikki musti juukseid , riivas ta kõrva ning nipsatas mündi nahavoldist peopessa tagasi . </s> </p>
<p> <s> " Oi , see oli hoopis minu juustes ! " hüüatas Pilar imestunult . </s> <s> " Kuidas sa seda tegid ? " </s> </p>
<p> <s> " Ma võlusin , " kinnitas Aidann . </s> <s> " Ma oskan võluda . " </s> <s> Ja tundis end jälle nagu kõrvust tõstetuna , kui Pilar teda uskumatult jõllitas ja siis naerma pahvatas . </s> </p>
<p> <s> " Sa oled ju koomuskitegija ! </s> <s> Nagu need , kes laatadel mõõku neelavad , ma olen neid näinud . " </s> </p>
<p> <s> " Ma olin koomuskitegija . </s> <s> Nüüd olen ma palverändur . " </s> </p>
<p> <s> " Tee veel seda trikki ! " palus Pilar võlutult . </s> </p>
<p> <s> " Enam ei tohi . </s> <s> Münt võib niimoodi hoopis kaotsi minna . " </s> <s> Aidann ei teadnud , kust ta oli korraga saanud sellise edvistamise tuju , ta lihtsalt tahtis jalutut tütarlast lõbustada . </s> <s> Ta tahtis näha seda õnnetut mauritüdrukut naermas ja õnnelikuna , seda vanemateta ja täiesti üksikut tüdrukut . </s> <s> Aga võib olla polnud tema näitlejaveri palveränduri mängimisest küllalt rahuldust leidnud . </s> </p>
<p> <s> " Palun ! " kordas Pilar kelmikalt . </s> </p>
<p> <s> " Õnne ei tohi narrida , " ütles Aidann . </s> <s> " Öeldakse , et kui ühe mündiga teha liiga palju trikke , siis see muutub tujukaks ja kaob ära . " </s> <s> Ta tegi , nagu tahtnuks ta eküüd tüdruku pihku panna ja manas siis näole ehmunud ilme . </s> </p>
<p> <s> " Mis on ? " küsis Pilar . </s> <s> " Kuhu su raha kadus ? " </s> </p>
<p> <s> " Ma ei tea , " kogeles Aidann . </s> <s> " Alles ta oli ju mul käes , kuhu ta küll võis saada ? " </s> </p>
<p> <s> Pilar kummardus ja uuris tänavat , möödakäijadki vaatasid neid üllatunud pilgul - lõbutüdruk ja palverändur otsisid ähmis olemisega midagi maast . </s> <s> Lõpuks Aidann hüüatas , haaras Pilari käe , avas selle sõrmed ja münt oligi korraga tüdruku peopesal . </s> </p>
<p> <s> " Sa ise panid selle sinna , " hüüdis Pilar , " enne ju ei olnud . " </s> </p>
<p> <s> " Võlukunstiga on nii , et ei või iial teada , " ohkas Aidann kergendatult . </s> <s> " Ma juba mõtlesin , et raha on kadunud ... </s> <s> Aga ta leidis ise tee sinu juurde . </s> <s> Nii et nüüd on see sinu pooleeküüne . " </s> </p>
<p> <s> Pilar vaatas teda hetke oma kaunite tumedate silmadega ja pahvatas siis naerma . </s> <s> " Oi , Aidann , sa oled nii naljakas ! </s> <s> Ja osav . </s> <s> Kindlasti ei peaks sa palverändurit mängima , hoopis linnaväljakul , seal teiste pajatsite juures on sinu koht . </s> <s> Sa oled sündinud koomuskitegija , isegi minu petsid ära . " </s> </p>
<p> <s> Aidannile meenusid õnnelikud päevad , mil ta oli Võluteatris õpipoisiks olnud . </s> <s> Talle meenus jutuajamine Gunardiga enne Genterdami , kui vanamees oli lõpuks usaldanud Aidannile tuvitriki , ja see , millist uhkust oli ta siis tundnud . </s> <s> Sel hetkel - mis nüüd tundus nii ammusena - oli Aidann näinud end juba hiilgava näitlejana , võib-olla isegi keisrikojas või mõnes aadlilossis . </s> <s> Sel hetkel oli ta olnud kindel , et tema tulevik on suur , ilus ja valla . </s> <s> Nüüd ei olnud enam Võluteatrit , Gunardit ega tulevikku . </s> <s> Ta oli vaene rändur , kes pidi lisaks endale ka Gretheli eest hoolt kandma . </s> <s> Ja isegi kui ta leiab siit linnast magister Friase , isegi siis - oli Aidann kindel - ei laseks ta Grethelil niisama lihtsalt minna . </s> <s> See poleks aus ega õiglane . </s> <s> Tal ei olnud peale Gretheli maailmas ühtegi teist lähedast inimest . </s> <s> Ehk toimetab magister nad kuhugi linna , kuhu Vahimeeste käed ei ulatu ... </s> <s> Ehk isegi Bordeaux's on neil turvaline ? </s> <s> Kuid ei , seda ta ei uskunud . </s> <s> Nad olid Vahimehi võitnud , nende eest põgenud , ja prokuraator Andreas oli Rico käest põletada saanud . </s> <s> Nüüd jälitavad need deemonid neid seda agaramalt , sest nemadki tahavad kätte maksta . </s> <s> Nad on ju rüütlid ning rüütlid ei unusta iial ühtegi alandust ega solvangut . </s> </p>
<p> <s> Pilar juhtis Aidanni läbi kärarikaste tänavate , nad jõudsid jälle Quinconces'i väljaku juurde , sest ülikool pole sealt kaugel , seletas Pilar . </s> <s> Sa oleksid ta ise ka üles leidnud ja poleks pidanud kellelegi poolt eküüd maksma , rääkis ta . </s> <s> Ja et ta võib selle ka tagasi anda , sest teda ju lõbustati . </s> <s> Aidann arvas suuremeelselt , et jätku neiu pealegi münt endale . </s> </p>
<p> <s> " Ma käin tavaliselt ka laatadel ja pidustustel , kui neid on , " rääkis Pilar , kui nad aeglaselt mööda poriseid tänavaid astusid . </s> <s> " Täna pidi ka olema , hõigati juba . </s> <s> Veinikaupmehed kutsuvad rahvast kuninga terviseks lõbutsema . </s> <s> Mulle meeldivad väga igasugused koomuskitegijad ja seda sorti rahvas . </s> <s> Nad ajavad su naerma , ja noh , eks ma saa seal tööd ka teha . </s> <s> Lähedale ma eriti pääse , kõik trügivad ja tunglevad , kui seal näitlejad on . </s> <s> Aga inimesed lähevadki laadale raha kulutama ja on siis ikka heldemad . " </s> </p>
<p> <s> Aidann teadis seda ja mõtles valuga hinges tagasi Genterdamile . </s> <s> Kõik oli siis veel nii ilus tundunud . </s> <s> Reis , laat , etendus , Rico kaob ööseks lõbutsema , Gunard maitseb veini , Catarina tõreleb temaga ... </s> <s> Jah , see kõik oli toimunud siis , kui tal oli veel oma kodu . </s> </p>
<p> <s> " Ülikool pole siit enam kaugel , " rääkis Pilar . </s> <s> " Sa oleksid juba kohal , kui ma saaksin kiiremini liikuda . </s> <s> Üldiselt ma selles kandis eriti ei käi . " </s> </p>
<p> <s> Seda võis arvata . </s> <s> Majad olid siin uhkemad , kolme või isegi nelja korrusega . </s> <s> Siin ei elanud tavalised kaupmehed , vaid rikkamad linnahärrad , kohtunikud , õukondlased . </s> <s> Teisele poole jäi Garonne ja endiselt paistsid sealt mastid . </s> <s> Sadam oli lähedal ja õhus jõe hõngu . </s> </p>
<p> <s> " Siin elab peenemat sorti rahvas , " ütles Pilar . </s> <s> " Kõrged isandad . </s> <s> Võib juhtuda , et mind aetakse siit ära , kui nähakse . " </s> </p>
<p> <s> " Sa ei tee ju midagi kurja ? " imestas Aidann . </s> </p>
<p> <s> " Noh , inimesed on juba kord sellised . </s> <s> Nad arvavad , et minusugustel ei sobi siin käia . </s> <s> Minusugustel ja teistel santidel . </s> <s> Ülikool on kohe ümber nurga . </s> <s> Muide , täna pidi ka keegi koomuskitegija väljakul esinema . </s> <s> Hommikul jooksis mingi poiss ringi ja kutsus kõiki vaatama . </s> <s> Äkki lähme ka ... " </s> </p>
<p> <s> Pilar hammustas endale huulde , Aidann peatus üllatunult . </s> <s> " Ma mõtlesin , et kui sa selliseid asju tunned , siis võiksid sa oma " õe " ka võtta ja vaatama minna . </s> <s> Äkki saad isegi teenistust . " </s> </p>
<p> <s> " Ma ei tea , " kõhkles Aidann . </s> <s> Nad seisid tänavanurgal , kust paistis väljak mingi ratsamonumendiga ja selle tagant pikk , madal ühekorruseline sammastega hoone . </s> <s> " Mul on tarvis leida ülikoolist üks inimene . </s> <s> Ma ei ole enam koomuskitegija , Pilar . </s> <s> Nüüd olen ma palverändur . " </s> </p>
<p> <s> " Kahju . </s> <s> Ma mõtlesin , et äkki oleksid sa tahtnud seda taanlast näha . " </s> </p>
<p> <s> " Taanlast ? </s> <s> Missugust taanlast ? " </s> </p>
<p> <s> " Seda , kes etendusi annab . </s> <s> Ma ju rääkisin , et hommikul hõigati üle linna , et täna õhtul esineb üks kuulus võlukunstnik linnaväljakul . </s> <s> Ma isegi nägin teda vankriga sõitmas , tead , selline imelik vanker , millel üks külg lahti käib ... " </s> </p>
<p> <s> " Hommikul ? </s> <s> Täna hommikul ? " </s> </p>
<p> <s> " Täna jah . </s> <s> Kõigepealt sõitis vanker läbi ja siis jooksis mingi poisike , viskas hundiratast ja hüüdis , et mingi taanlasest võlukunstnik ... </s> <s> Gona oli vist tema nimi , Gonar või midagi sellist ... " </s> </p>
<p> <s> " Gunard ? " küsis Aidann ja tundis , nagu oleks ta tulikuuma raudpoldiga maa sisse kinni löödud . </s> <s> Kopsudes ei jätkunud õhku ja silme eest kippus ähmaseks muutuma . </s> </p>
<p> <s> " Gunard ? </s> <s> Jah , võis olla küll ... </s> <s> Aga mis sinuga juhtus ? </s> <s> Sa näed välja , nagu oleksid deemonit näinud . " </s> </p>
<p> <s> Aidann rabas Pilaril käest . </s> <s> " Gunard Taanlane annab täna linnaväljakul etendust ? " </s> <s> Ta hääl värises ja keel ei tahtnud sõna kuulata . </s> </p>
<p> <s> " Nii hüüti . " </s> </p>
<p> <s> " Kuidas , kuidas see mees välja nägi ... kas sa nägid teda ? " </s> </p>
<p> <s> " Selline vanamees , hallis vammuses , rohelise krae ja kapuutsiga , habe , barett , nagu ikka näitlejad välja näevad . </s> <s> Istus pukis ja logistas vankriga läbi linna , poiss jooksis ees ja hõikas , et tehakse võlutrikke . " </s> </p>
<p> <s> See on võimatu , mõtles Aidann , see on täiesti võimatu . </s> <s> Püha Miranda nimel , nii ei saa olla . </s> <s> Aga mingi sisemine hääl sosistas talle kõrva , et saab küll . </s> <s> Sa ei näinud ju , kuidas Gunard tapeti . </s> <s> Vahimees võis sõjahaamriga mööda lüüa . </s> <s> Või ainult kergelt Gunardit haavata ... </s> <s> Ja siis jõudis ta metsa vahele , kuhu rüütel hobusega järgi ei saanud . </s> <s> Nad tormasid ju kõik teda ja Grethelit jälitama . </s> <s> See on ju siis võimalik , et Gunard on elus . </s> <s> Teda polnud hauas ja vankreid ka ei olnud . </s> <s> Ta peitis end metsas , tuli pärast vankritele järele ... </s> <s> Aga Vahimehed ? </s> <s> Kas neid siis pole Bordeaux's , kui Gunard julgeb siin ringi sõita ? </s> <s> See kõik on liiga ilus , et uskuda . </s> <s> Liiga hea , et olla tõsi . </s> <s> Ta peab sellest Grethelile kohe rääkima , ülikool võib oodata . </s> </p>
<p> <s> " Me peame kohe varjupaika tagasi jooksma ! " hüüdis Aidann . </s> <s> " Kohe , viivitamatult , ma pean sellest Grethelile rääkima . " </s> </p>
<p> <s> " Meie ? </s> <s> Jooksma ? " </s> </p>
<p> <s> " Noh , see tähendab mina pean jooksma . </s> <s> Tead , mida see tähendab , Pilar ? </s> <s> Et Gunard elab ! </s> <s> Et ta on elus . </s> <s> Püha Jumal , ole sa tänatud selle ime eest ! </s> <s> Kohe ! " </s> </p>
<p> <s> Aidann pööras kohapeal ümber ja pühkis mööda tänavat minema . </s> <s> Pilar vaatas talle pika pilguga järele , kehitas õlgu , kohendas karku ja hakkas poisile järele liipama , uurides umbusklikult ümbrust , et ega mõni pürjel ei kavatse teda siit minema ajada . </s> <s> Ta ei saanud millestki aru , peale selle , et see palveränduriks maskeerunud poiss millegipärast meeldis talle väga . </s> </p>
<p> <s> Aidann jooksis otsekui unes , hing paelaga kaelas , nagu tuulispask läbi kitsukeste tänavate . </s> <s> Palveränduri pikk ürp takistas teda jooksmast ja inimesed hüüdsid talle järele vandesõnu , kui ta neile otsa tormas või mõne tänavaäärse müügileti peaaegu ümber ajas . </s> <s> Ta ei vaevunud peatuma ega vabandama . </s> <s> Aeg-ajalt keeras ta vales suunas , tormas , eksles läbi Bordeaux agulite , kuni leidis jälle Sainte Geneviéve'i torni . </s> <s> Ta tänas mõttes kõiki pühakuid ja kuulis end isegi rõõmust ulgumas . </s> <s> Varjupaika jõudes oleks ta benediktiini peaaegu pikali jooksnud . </s> <s> Munk kukkus istuli ja jõllitas pööraselt rõõmustavat palverändurit , millist ta oma elus esimest korda nägi . </s> <s> Ka viimast korda , sest Aidann vedas mitte millestki arusaava , unise ja tõrkuva Gretheli kättpidi varjupaigast välja . </s> <s> Tänaval haaras poiss tal mõlemast käest , surudes alla oma erutust ja häält , sõnu segamini ajades ja kogeledes seletas talle : </s> </p>
<p> <s> " Grethel , Gunard elab ja ta on Bordeaux's ... </s> <s> Pilar nägi teda , see meie vanker ja Gunard sõitsid läbi linna ... " </s> </p>
<p> <s> " Pilar ? </s> <s> Mis Pilar ? " </s> </p>
<p> <s> " See tüdruk , noh , mauritüdruk ! " </s> </p>
<p> <s> " Mauritüdruk ? </s> <s> Kust sa seda võtad ? " </s> </p>
<p> <s> " Ma kohtasin teda ja ... </s> <s> Oh , Grethel , mul pole praegu aega , ma pärast räägin tema seiklustest . </s> <s> Aga Pilar nägi Gunardit ! </s> <s> Oh , Grethel , kas sa saad aru , et Gunard elab ! ? " </s> </p>
<p> <s> See võttis aega , ent lõpuks sai Grethel ikkagi aru , miks Aidann nii ärevil on . </s> <s> Ta laskus sinna samasse porisele tänavale ja palvetas . </s> <s> Viivuks nägid nad jälle palverändurite moodi välja . </s> </p>
<p> <s> " Kuidas see võimalik on , Aidann ? " </s> </p>
<p> <s> " Teda ei tapetud , ta pääses . </s> <s> Vahimehed ei võtnud teda vangi , ta jõudis põgeneda . </s> <s> Ta tuli Bordeaux'sse , sest arvas , et meiegi oleme siia jõudnud . </s> <s> Nii on ju kõige kergem meid leida - kui ta sõidab vankriga mööda linna ja laseb hõigata , et Võluteater annab etendusi ? </s> <s> Ehk on ta koguni magister Friase juba üles leidnud ? " </s> </p>
<p> <s> " Aga Vahimehed ? " </s> </p>
<p> <s> " Neid ei ole siin . </s> <s> Nad kaotasid meie jäljed ja ei julge Bordeaux's otsida . </s> <s> Mäletad , neid ei sallita ju siin . </s> <s> Aga võib-olla läks Gunard maaisanda juurde ja ütles , et Vahimehed on tapnud süütuid inimesi ... " </s> </p>
<p> <s> " Nõid on nõid , " ohkas Grethel , ent ei suutnud siiski rõõmupisaraid tagasi hoida . </s> <s> " Kui keegi küsib , mida Vahimehed jahtisid , siis ... " </s> </p>
<p> <s> " Siis ta ütleb , et sa oled võlukunstnik nagu Rico ja oled õppinud tulega trikke tegema . </s> <s> See ehk ei päästa meid päriselt , kuid võib-olla sai ta niimoodi Vahimeestest lahti , ma ei tea ju . </s> <s> Aga Gunard on elus . </s> <s> Lähme linnaväljakule ! </s> <s> Ta peaks varsti sinna jõudma . " </s> </p>
<p> <s> Sel õhtupoolikul oli Bordeaux Quinconces'i väljakul tõepoolest palju rahvast . </s> <s> Hommikune turg oli lõppenud , kalakaupmehed ja maalt tulnud talupojad pakkisid oma vankreid kokku , raekoja võlvkaarte all mängisid moosekandid ja mõned nooremad lõid tantsu . </s> <s> Nad kuulsid möödaminejate käest , et kuningas ja veinikaupmeeste gild olid linnarahvale annetanud täna kolmsada marssiini ja mitu vaati veini ning kõik , kes soovisid , võisid lõbutseda gildi kulul ning juua kuninga terviseks . </s> <s> Tavaliselt järgnes sellisele žestile mõne nädala pärast käsitööliste samasugune heldus . </s> <s> Kes hoolitses rahva lõbustamise eest , see hoolitses nende lojaalsuse eest kuningale . </s> <s> Ja see , kes lõbustas kuninga alamaid , oli kuninga juures heas kirjas . </s> <s> Grethel ja Aidann seisid keset melu , hoidsid käest kinni , tundsid , kuidas nende südamed ärevusest lõid . </s> <s> Nad olid näljased , kuid ei hoolinud söögist ega pannud tähelegi vardasse aetud lambaid ega vorstikaupmeeste hõikeid . </s> <s> Pilgud ekslesid üle väljaku , otsisid tuttavat nägu , tuttavat vankrit . </s> <s> Korraks tundus Aidannile , nagu oleks ta rahva seas näinud liipamas Pilari tuttavat kogu . </s> <s> Aga võib-olla see ainult tundus talle nii . </s> <s> Ta pigistas sõrmede vahel Gretheli higist kätt ja vahtis ringi , kuni tundis , kuidas tüdruku sõrmed äkki jäigastusid . </s> </p>
<p> <s> " Aidann , " sosistas neiu . </s> <s> " Aidann , vaata ! " </s> </p>
<p> <s> Poiss pööras end sinnapoole . </s> <s> Jah , see oli nende vanker , mis linnaväljakule veeres . </s> <s> Ta tundis eksimatult ära katte , sellele maalitud kaunistused , isegi rattavura ebaühtlase rütmi , sest esimene parem ratas oli teistest väiksem ja loperdas pisut . </s> <s> Läbi kära kostis nendeni kellegi hele hääl : " Kuulsa Gunard Taanlase Võluteater , tulge kõik ! " </s> </p>
<p> <s> Vankrile ei pööratud väljakul oluliselt rohkem tähelepanu kui muudele veiderdajatele . </s> <s> Võluteater vuras serva mööda ilmselt koha peale , kus ta kavatses seisma jääda . </s> <s> Vankri ette oli rakendatud muul , ju siis oli nende vana hobusega midagi juhtunud . </s> <s> Mees istus pukis ja lehvitas rahvale . </s> <s> Gunard ! </s> <s> Aidann tundis ära Gunardi halli vammuse , rohelise krae ja kapuutsi . </s> <s> Mees oli nende poole seljaga , seisis ja lehvitas rahvale , seletas midagi . </s> <s> Juba Aidann jooksis , Grethelit järele vedades vankri poole . </s> </p>
<p> <s> " Gunard ! " karjus Aidann , " Gunard , me oleme siin ! " </s> <s> Ka Grethel karjus ja nuttis ühteaegu . </s> <s> Nad jooksid , lükkasid rahvast oma teelt - kaks palverändurit , kellele koomuskitegija paistis korda minevat rohkem kui kõik maailma pühakud ja patud kokku . </s> <s> Nende peale röögiti ja visati nalja , nad tegid küünarnukkidega endale teed . </s> </p>
<p> <s> " Gunard ! </s> <s> See olen mina Aidann ! </s> <s> Gunard ! " </s> </p>
<p> <s> Aga Gunard ei paistnud veel kuulvat . </s> <s> Ta kummardas rahvale ja ronis vankrisse , ilmselt tooma lauda , et see maha panna ja alustada kaarditrikkidega . </s> <s> Veel viimased inimesed , palverändurid sukeldusid mingi hiiglase käte alt läbi , viimased sammud ja Aidanni käed puudutasid tuttavat vankrit . </s> <s> Grethel nuttis . </s> <s> Aidann haaras ta pihast ja aitas üles ronida . </s> <s> Inimesed seisid ümberringi , vaatasid , imestasid ja naersid , nähes kahte palverändurit koomuskitegija vankrisse ronimas ja nutmas . </s> <s> Juba oli siin samas tuttav eesriie , Grethel lükkas selle kõrvale ja astus vankrisse . </s> </p>
<p> <s> " Tere , Grethel ! " ütles tuhm hääl . </s> <s> " Ma olen sind nii kaua otsinud . " </s> </p>
<p> <s> Kellegi tugevad , kuivad ja jäigad käed haarasid Aidannist selja tagant kinni , ta tundis , kuidas kuklas midagi plahvatas . </s> <s> Siis oli ainult valu ja pimedus , milles ta tajus oma südant tugevalt tagumas . </s> </p>
<p> <s> XVI Lõks </s> </p>
<p> <s> Kus inimene on pikemat või lühemat aega peatunud ja elanud , sinna jätab ta maha jälgi . </s> <s> Kui ta neid peitma ei vaevu , võib tähelepanelik vaatleja avastada nii mõndagi huvitavat . </s> </p>
<p> <s> Agrippa oli väga tähelepanelik inimene . </s> </p>
<p> <s> Hobuse korjus andis talle ainult pooled vastused . </s> <s> Lõkkease , mõned kondid , pähklikoored , kirsikivid , tööriistad , mida oli tahuda üritatud - kõik need rääkisid noorte elust . </s> <s> Peotäiest jõekarpidest ja vestetud okstest ei osanud ta esialgu midagi arvata . </s> <s> Samuti labidast . </s> <s> Milleks oli neile tarvis labidat ? </s> <s> Milleks oli see poisinolk kasutanud labidat , ei mõistnud Agrippa alguses . </s> <s> Milleks oli ta näinud nii palju vaeva , seda teravaks ihudes ? </s> <s> Üks käik metsa vankrite juurde , veendumaks , et Jean pole neid vastupidiselt käskudele tühjaks teinud või mõni muu hulgus avastanud , viis Agrippa läbi ka lahingupaigast . </s> <s> Algul ta arvas , et metsloomad on hauda kaapimas käinud . </s> <s> Ent kääbast tähelepanelikumalt silmitsedes sai ta aru , et see oli vahepeal lahti kaevatud . </s> <s> Ta ootas pimeduse saabumiseni ja kasutas sama labidat . </s> <s> Mõtlikuna ratsutas ta siis Jeani juurde ja käskis tal kiiremas korras ühe vankriga linna ilmuda . </s> <s> Siis tõttas ta maanteele , otsis lähima kõrtsi , ööbis seal ja tõttas Bordeaux'sse . </s> <s> Ta oli kindel , et vend Andreas on veel seal ja et põgenikud on kaevandusest lahkunud kõige rohkem päeva või kaks tagasi . </s> </p>
<p> <s> Linnas otsis ta üles parun Burckenheideri , keisri saadiku , ja teatas , et tal on vaja viivitamatult kohtuda vend Andreasega . </s> <s> Parun tegi alguses suured silmad , nagu ei mõistaks üldse , millest jutt käib . </s> <s> Agrippa rääkis talle oma suhetest Lutheriga ja nõudis , et prokuraator oleks õhtuks Püha Andrease katedraalis , Agrippa kabinetis , mille Marcel oli talle nii lahkelt eraldanud . </s> <s> Parun palus veidi aega , kuni ta Agrippa ettepaneku üle järele mõtleb . </s> <s> See tähendab - kogub teateid teistest allikatest . </s> </p>
<p> <s> Vahimees ilmus õhtul , kandis seljas hariliku kodaniku vammuses ja nägi selles oma moonutatud näoga veelgi võikam välja . </s> <s> Agrippa ei laskunud viisakustesse , vaid teatas kohe : " Te olete mind kahekordselt petnud . </s> <s> Esiteks pole te linnast lahkunud ja üritate vastu seista oma ordumeistri korraldustele . </s> <s> Teiseks olete te mulle valetanud ja vangistanud haavatud Gunardi . </s> <s> Mida te tema käest välja olete piinanud ? </s> <s> Kuidas kübarast küülikut välja võluda ? " </s> </p>
<p> <s> See polnud temast ei kaval ega ettenägelik . </s> <s> Just selline otsekohesus oli tekitanud talle üle Euroopa õukondades vaenlasi . </s> <s> Agrippa ei näinud vihane , küll aga teatas iga tema liigutus ja pisemgi noot hääles , et ta peab end vestluskaaslaset ülemaks ja on valmis , kui vaja , halba tegema . </s> <s> Väga halba ja väga valusalt . </s> </p>
<p> <s> Prokuraator oli aga kuuldu üle silmanähtavalt jahmunud ja ei taibanud säärase kohtlemise peale isegi protesteerida . </s> </p>
<p> <s> " Meie pole seda pajatsit vangistanud , " ütles vend Andreas lõpuks . </s> <s> " Jätsime ta sinna surnult lamama . " </s> </p>
<p> <s> " Kui surnult ? " küsis Agrippa irvitades . </s> <s> " Kui surnud see pajats siis oli ? " </s> </p>
<p> <s> " Nicklas raius talle õlga sügava haava . </s> <s> Kui me jõekäärust lahkusime , siis ta lamas seal . </s> <s> Surnud nagu vasikapraad . " </s> </p>
<p> <s> " Kui aga üks puuraidur pärastlõunal sinna tuli , vankrid ja kaks - pange tähele kaks ! - laipa leidis , siis teda seal enam polnud . </s> <s> Puuraidur mattis laibad maha ja viis vankrid metsa . </s> <s> Gunard oli kadunud . " </s> </p>
<p> <s> " Ta oli surnud , ma vannun ! " hüüatas vend Andreas . </s> </p>
<p> <s> " Kas te uurisite teda oma silmaga ? " </s> </p>
<p> <s> " Mul polnud selleks mahti , " urises prokuraator . </s> <s> " Juhuslikult olin ma ise leekides . " </s> </p>
<p> <s> " Kuidas see Gunard riides oli ? </s> <s> Kuidas ta välja nägi ? " </s> </p>
<p> <s> Andreas kirjeldas Gunardit niipalju kui mäletas . </s> <s> Agrippa pomises seepeale midagi mõtlikult . </s> <s> " Igatahes kaevas poiss haua lahti ... " ütles ta siis . </s> <s> " Ju siis oli seal kellelgi raha või midagi muud väärtuslikku . </s> <s> Nii et ta polegi nii rumal , nagu ma arvasin . </s> <s> Ta teab , et Gunardit seal pole . </s> <s> Tõenäoliselt arvab temagi , et te olete ta vangistanud . " </s> </p>
<p> <s> " Mind ei huvita , mida see nolk arvab . </s> <s> Pajatsit pole meie käes . </s> <s> Võib-olla maeti ta eraldi ? " </s> </p>
<p> <s> " Ma küsisin puuraidurilt . </s> <s> Ta mattis kaks inimest . </s> <s> Rohkem laipu polnud . </s> <s> Kloostrisse pole teda viidud . </s> <s> Puuraidur ei näinud metsas rohkem kedagi . </s> <s> Kaevanduses ta ei elanud . </s> <s> Kuhu ta kadus ? </s> <s> Kuhu võis siis see neetud pajats kaduda , kui teie teda ühes ei võtnud ? " </s> </p>
<p> <s> " Puuraidur võis teile valetada , " pakkus vend Andreas . </s> </p>
<p> <s> " Milleks ta pidi mulle valetama ? </s> <s> Kaks või kolm laipa ? </s> <s> Mida tal oleks olnud peale hakata ühe laibaga , miks ta pidi selle matmata jätma ja maha salgama ? " </s> </p>
<p> <s> " Seal läheduses on üks klooster , " sisistas Andreas . </s> <s> " Benediktiinid ... </s> <s> Meie puhas usk selliseid asju ei vaja , kuid paavsti oma ? " </s> </p>
<p> <s> Agrippa vajus mõttesse . </s> <s> Jah , ikka oli veel raske harjuda sellega , et aeg voolab igas maailmas oma kiirusega . </s> <s> Kombed ja vajadused , mis olid tema omas juba ajalukku vajunud , võisid siin veel elus olla . </s> <s> Aga talle ei meeldinud see , et Jean oli ta üle kavaldanud . </s> <s> Ent lõpuks polnud see enam tähtis . </s> <s> Ta ei otsinud Gunardit , vaid Grethelit . </s> <s> Kui tal tüdruk käes on , võib-olla siis üritab ta selgitada Gunardi saatust . </s> <s> Akadeemilisest huvist . </s> </p>
<p> <s> " Nii et teie seda vanamehe koolnukeha ei puutunud ? " </s> </p>
<p> <s> " Ma vannun teile Jumalaema nimel ... " </s> </p>
<p> <s> " Jälle kipute te Jumalat teotama . </s> <s> Kas te vannute parun del Rusticatole samamoodi , kui ta oma teenri kohta küsib ? " </s> </p>
<p> <s> " Ma ... " alustas vend Andreas , kuid Agrippa ei lasknud tal lõpetada . </s> <s> " Te lubasite linnast lahkuda - kuidas ma nüüd võin uskuda teie vastust ? </s> <s> Te jäite siia , et astuda üle Ordumeistri enda käsust . </s> <s> Ta valetate mulle näkku ! " </s> </p>
<p> <s> " Ma soovisin teile ainult abiks olla . " </s> </p>
<p> <s> " Kas ma olen teie abi palunud ? </s> <s> Mida te olete teada saanud ? </s> <s> Mitte midagi ! </s> <s> Oleks teile Jumalast vähegi taiplikkust ja arutlusvõimet antud , oleksite põgenikud kaevandusest leidnud . </s> <s> Mina jõudsin sinna liiga hilja . " </s> </p>
<p> <s> " Millisest kaevandusest õieti jutt käib ? </s> <s> Taas kord mainite te mingit kaevandust ? " ei saanud prokuraator aru . </s> </p>
<p> <s> " Näete , te isegi ei tea , et selles kloostrikülas oli kunagi kaevandus . </s> <s> Minge nüüd ! </s> <s> Kaduge Bordeaux'st jalamaid ! </s> <s> Või ma lasen parun Burckenheideril teie kohta Ordumeistrile ette kanda ! " </s> </p>
<p> <s> Vend Andreas läks , ja niipalju kui võis seletada tema kõrbenud näost , oli ta solvamise üle tulivihane . </s> <s> Agrippa teadis , et tal oli nüüd üks verivaenlane juures . </s> <s> Aga küllap ta selle eest hoolitseb , et mitte kauaks . </s> <s> Teel Josephe'i juurde mõtles Agrippa loo üle põhjalikult järele . </s> <s> Põgenikud pidid olema Bordeaux'sse jõudnud , oli ta nüüd kindel . </s> <s> Jah , oli ennegi ju olnud , kuid siis ta ei teadnud , et tüdruk oli olnud haige . </s> <s> Aga põetamisjäljed olid koopas selgesti näha - need katkutud taimed , mida maarahvas arvas raviomadusi kandvat ( ega palju eksinudki ) , väljaheited , mis olid kohe kaevanduse sissekäigu juures , mitte kaugemal . </s> <s> Mõned verised lapid . </s> <s> Jah , tüdruk oli haige olnud ja poiss oli teda põetanud . </s> <s> Siis olid nad liikunud Bordeaux' poole , kuhugi mujale polnud neil minna . </s> <s> Siin on ju see hale ja naeruväärne magister Frias , kellel ülikooli äraostetud majordoomus silma peal hoiab . </s> <s> Aga kui neetud Vahimehed ikkagi ette jõuavad ? </s> <s> Jah , nüüd nad tõenäoliselt lahkuvad linnast . </s> <s> Või kas ikka lahkuvad ? </s> <s> Agrippal polnud Martin Lutheri üle sellist mõjuvõimu , nagu ta lasi välja paista . </s> <s> Neil oli olnud võimalik teineteisele teene osutada ja see oli ka kõik . </s> <s> Teades ordumeistri ja piiskopi iseloomu , ei söandanud Agrippa talle rohkem peale käia . </s> <s> Pealegi oli too kaugel ja aeg on tähtis . </s> <s> Iga sekund on tähtis . </s> <s> Tal oli vedanud , et tüdruk oli haige . </s> <s> Ja niipalju kui Agrippa teadis , oli tüdruk ilus . </s> <s> Kaua jaksab see kavalpeast poiss vastu pidada , enne kui oma ihadele voli annab ? </s> <s> Juba homme peab ta tüdruku kätte saama , juba homme ! </s> <s> Ja mida varem , seda parem , klaarima arved vend Andreasega . </s> <s> Kummatigi uskus Agrippa , et Vahimees polnud Gunardit vangistanud . </s> <s> Või kui isegi oli , siis nüüdseks oli vanamees juba kindlasti surnud . </s> </p>
<p> <s> Ta jõudis Josephe'i juurde ja nägi , et vanker oli juba kohal . </s> <s> See oli nüüd tema võimalus . </s> <s> Kui poiss teab , et vanameest hauas polnud , võib ta ju loota , et äkki on too pääsenud . </s> <s> Meeleheitlikus olukorras loodetakse tihti imedele . </s> <s> Tüdruku elu oli ta ju päästnud , ühte imet oma silmadega pealt näinud - sest mis võib olla imelisem kui hääbuva eluküünla uuesti elule puhumine . </s> <s> Seda teadis Agrippa kui arst . </s> <s> Ta meenutas oma eelmist elu , mil ta oli taas võetud Karl V õukonda , oli saanud kuninglikuks historiograafiks Antwerpenis , alustanud seal jälle alkeemia- ja maagiakatsetega , mis tegid ta linna teadlaskonnas kiiresti liiga populaarseks . </s> <s> Otsekui Kõigekõrgema karistusena oli linna peagi tabanud katk . </s> <s> Paljud arstid põgenesid , kuid Agrippa jäi . </s> <s> Ta ei teadnud , mis on katk , kuid tahtis teada . </s> <s> Tahtis teada , kuidas sellega võidelda , milliste elementidega murrab see hirmus haigus inimese . </s> <s> Üht-teist ta muidugi juba teadis - mäletas Ibn Fadlani ülekirjutustest - ja sestap sai inimesi aidata . </s> <s> Ta jäi Antwerpenisse ja ravis haigeid . </s> <s> Paljusid ta päästa ei suutnud , mõnesid ometi . </s> <s> Kui katk oli läbi , tulid arstid linna tagasi ja tahtsid Agrippa oma rikaste patsientide juurest eemale peletada . </s> <s> Ettekäändeks toodi , et tal polnud diplomit . </s> <s> Nad oleksidki ta välja söönud , ent Agrippa lahkus ise ja püstipäi . </s> <s> Sest just sel aastal ilmus kuninga palge ette keegi seikleja ja konkistadoor Adelmar Rodrigéz de Trujilla . </s> <s> Tahumatu ja jõhker hispaanlane ei tundunud õukonna kombeid , Agrippa haistis temas oma võimalust ja aitas tal veenda imperaatorit , et just sellele mehele tuleb anda õigus rüüstata ja valitseda mõningaid provintse kauges Uues Maailmas . </s> <s> Majesteet nõustus . </s> <s> Ka sellega , et historiograaf võib konkistadoori rännakul saata . </s> <s> Agrippa oli teadnud , et tema jalgealune oligi õukonnas liiga kuumaks muutunud . </s> <s> Osalt selle tõttu , et Karl oli nüüd Parntsusmaaga sõjas ja kõigile meenus ühe teatava teadlase eelmine teenistus kellegi katoliiklasest Francois I-se juures . </s> <s> Osalt seetõttu , et Petrus Alamire salakuulamisafääri ja kurikuulsat " A-la-mi-re käsikirjade " mõrvalugu ei õnnestunud õukonnas siiski vaka all hoida . </s> <s> Müstilistel ja jubedatel üksikasjadel on juba kombeks kulutulena levida . </s> </p>
<p> <s> Ja siis oligi Agrippa sõitnud esmakordselt Uude Maailma , mida mingi tundmatu Itaalia meresõitja järgi kartograaf Martin Waldseemülleri planosfääril Ameerikaks nimetati . </s> </p>
<p> <s> Agrippa veetis Ameerikas aasta . </s> </p>
<p> <s> Nüüd ütles Agrippa Josephe'ile , kes mõistmatul pilgul seiras oma maja ette veerenud imelikku vankrit , lihtsalt : " On vähe ameteid , mida ma pole pidanud , vähe maagiakunsti , millega ma pole tegelenud . </s> <s> Nüüd tuleb aga hakata koomuskitegijaks . " </s> <s> Ja ta seletas vanale juudile oma plaani , kuidas poiss ja Grethel välja meelitada . </s> <s> Josephe pidi tuttava rätsepa käest vajalikud riided tooma . </s> <s> Järgmisel hommikul alustatakse etenduse väljahõikamisega . </s> </p>
<p> <s> Josephe ei mõistnud ikka veel midagi ja Agrippa seletas talle , et põgenikud teavad , et Gunard pole surnud . </s> <s> Või vähemalt mitte maetud . </s> </p>
<p> <s> " Kus ta siis on ? " küsis Josephe . </s> </p>
<p> <s> " Ma ei tea , " tunnistas Agrippa ausalt . </s> <s> " Ja loodan kogu hingest , et ta pole põgenikega kokku saanud . </s> <s> Me peame nüüd Issanda õnnistusel tegema panuse nende kõige pühamatele tunnetele . </s> <s> Nad loodavad , et Gunard on elus . " </s> </p>
<p> <s> " Ja Vahimehed ? " </s> </p>
<p> <s> " Luusivad ringi nagu saaki jahtivad hundid . </s> <s> Kui ma tüdruku kinni püüan , pean nendega tegelema . </s> <s> Tõenäoliselt peame me plikat kuni kevadeni varjama . </s> <s> Ma ei kahtle hetkekski , et prokuraator ei anna nii lihtsalt alla . </s> <s> Kui ta teada saab , et Grethel on meie käes , paneb ta mängu kõik oma sidemed ordumeistriga , et nõid kätte saada . " </s> </p>
<p> <s> " Mida sa kavatsed teha ? </s> <s> On sul kuningaga mingi kokkulepe ? " </s> </p>
<p> <s> " Kuninga juurde on mul audients järgmisel nädalal . </s> <s> Aga vend Andreasega ... </s> <s> Ma arvan , et kavatsen tema käest kõige kristlikumal kombel vabandust paluda . " </s> </p>
<p> <s> " Ma ei mõista , " kehitas Josephe õlgu . </s> <s> " Ma ei mõista sind , sõber . " </s> </p>
<p> <s> " Oota , " ütles Agrippa ja embas oma kaaslast ning õpetajat . </s> <s> " Ma lubasin Vahimeestele selle poisi välja anda . </s> <s> Ja see on ka hea põhjus prokuraatorilt vabandust paluda ning anda poiss kõige aupaklikumal ilmel üle . </s> <s> Oota , ja sa saad teada , kuidas Agrippa von Nettesheim käitub oma vaenlastega . " </s> </p>
<p> <s> Agrippa ettevalmistused Gretheli tabamiseks ei võtnud kaua aega . </s> <s> See oli lootuste mäng . </s> <s> Põgenikud pidid lootma , et Gunard on elus , ja Agrippa , et nad seda loodavad . </s> <s> Kaua ei saanud Agrippa ju vankriga mööda linna kolistada , lõpuks pidi ta ikkagi hakkama trikke tegema . </s> <s> Paar õhtut ehk saaks ta alkeemia abil hakkama , siis aga hakkab rahvas oma harilikke maagiatrikke nõudma ja neid Agrippal eriti varus polnud . </s> <s> Oma päriskunsti polnud tal õigust näidata . </s> <s> Kui ta esimesel õhtul vankriga linnaväljakul tiiru tegi , märkas ta silmanurgast mingit tormamist . </s> <s> Väga julgelt ei söandanud mees rahvahulka uudistada , et mitte lõksupüütavaid ära ehmatada . </s> <s> Ta oli loodetavasti Gunardi kasvu , sama tüüpi ja tooni riietes , mis koomuskitegijalgi viimasel päeval seljas olid olnud . </s> <s> Sellegipoolest hoidus ta vankrikatte varju ja tõmbas kapuutsi sügavamale silmile . </s> <s> See oli palverändur , kes tormas läbi rahvahulga , nägi Agrippa nüüd . </s> <s> Palverändur ? </s> <s> Miks peaks palverändur linnapidustustel olema ja pealegi veel meeleheitlikult jooksma ? </s> <s> Palver </s> .... <s> Palverändur ! </s> <s> Prahvatas temas äkki , muidugi ! </s> <s> Need jõekarbid seal kaevanduse põrandal - Santiago de Compostela ! </s> <s> Poiss oli voolinud riste , et need riiete külge riputada , sellest need laastud kaevanduses . </s> <s> Poiss oli kaval , pidi Agrippa endale tunnistama . </s> <s> Mustkunstniku ja näitleja elu pidi olema talle nii mõndagi õpetanud . </s> <s> Nüüd lipsas Agrippa vankri sisemusse , pani valmis köied ja Jacques de Cily raamatu Chramis . </s> <s> Kahekesi saavad nad hakkama . </s> </p>
<p> <s> " Gunard ! </s> <s> See olen mina , Aidann ! </s> <s> Gunard , me oleme siin ! " kuulis Agrippa rahvahulgast lähenevaid hõikeid . </s> <s> Inimesed naersid ja hüüdsid midagi " palveränduritele " . </s> <s> Nüüd , mõtles Agrippa , nüüd on ta mul käes . </s> <s> Neljas element . </s> <s> Ta avas raamatu ja viskas pilgu köiele , mis oli juba tugevasse silmusesse seotud . </s> <s> Teise kätte võttis ta pudelikese , milles sisalduv lahus pidi Gretheli uimastama . </s> <s> Vanker rappus , kui keegi sellele peale ronis . </s> <s> Mida ma talle ütlen , mõtles Agrippa . </s> <s> Mida on mul talle öelda ? </s> </p>
<p> <s> " Tere , Grethel , " kuulis ta end hetke pärast lausumas . </s> <s> " Ma olen sind nii kaua otsinud . " </s> </p>
<p> <s> KOLMAS RAAMAT </s> </p>
<p> <s> VANG JA MENESTRELID </s> </p>
<p> <s> XVII Eine Val de Guyonis </s> </p>
<p> <s> Grethel toibus koputamise peale . </s> <s> See oli tasane , aupaklik , ent tungiv . </s> <s> Ta sai aru , et koputus on kostnud juba pikemat aega , kuid tema pole seda lihtsalt kuulnud . </s> <s> Koputus nõudis tüdruku tähelepanu ; ta avas silmad ja avastas , et on avaras toas , lamab riietes pehmes sängis . </s> <s> Tuba oli napi sisustusega , kuid ometi uhke - võlvitud laed , puna-sinise ornamendiga aken , lubivalged seinad , kaugema seina ääres tool , millel seisis pesukauss , seintel lühtrites asetsesid küünlajupid , mille vingu tüdruk õhust õrnalt aimas . </s> <s> See tuba pidi asuma mõnes uhkes elamus , kui arvestada pakse seinu ja mingit hõngust , mida tüdruk ei suutnud endale kohe seletada . </s> <s> Ta sai aru , et pole päriselt maganud , sest pea oli kuidagi imelikult raske ja valutas . </s> <s> Kus ta on ? </s> <s> Kes ta on ? </s> <s> Grethel , ma olen Grethel , mõtles ta ... </s> </p>
<p> <s> Aidann ! </s> </p>
<p> <s> Gunard ! </s> </p>
<p> <s> Korraga tuli kõik meelde . </s> <s> Ta viskus voodist välja ja tõmbus otsekui kaitset otsides vastu seina . </s> <s> Sein oli külm . </s> <s> Koputus kordus taas . </s> </p>
<p> <s> " Aidann ? " hüüatas Grethel hirmunult . </s> <s> " Aidann , oled see sina ? " </s> <s> Kuigi ta teadis , et see ei saa olla Aidann . </s> <s> Aidann oli tema silme ees kokku vajunud , sest see ... see olevus , keda Grethel oli näinud ainult viivuks , rohkem arvanud , et näeb , kui tegelikult näinud , oli Aidanni löönud ja siis oli temagi kuhugi kadunud . </s> <s> Tal tuli meelde , et sel hetkel oli ta arvanud , et on surnud . </s> <s> Talle meenus veel üks mees , kes oli riides nagu Gunard ja oli teda nimepidi tervitanud . </s> </p>
<p> <s> Koputus . </s> <s> Kop-kop , aupaklik , ent tungiv . </s> </p>
<p> <s> Grethel surus end tugevamini vastu seina . </s> <s> " Jah ! " hüüdis ta siis . </s> <s> " Aidann ? </s> <s> Tule sisse ! " </s> <s> Eluski polnud veel keegi Gretheli uksele koputanud . </s> </p>
<p> <s> Mees oli seesama , kes oli ennist Gunardit mänginud . </s> <s> Keskealine mees , kõrgest soost , tumerohelises kostüümis , rohelise baretiga , üle õlgade heidetud karusnahaäärisega mantlis . </s> <s> Ta hoidis käes kandikut , millel olid kann , leib ja juust . </s> </p>
<p> <s> " Ma tulin teile hommikusööki tooma , preili Grethel , " ütles mees . </s> <s> Kummaline , ent tema hääl kõlas lahkelt . </s> <s> Ja ka tema rõivaste värvitoon mõjust rahustavalt . </s> </p>
<p> <s> " Hommikusööki ? " pobises Grethel jahmunult . </s> <s> Hommikusööki , tooma , minule , preilile ? </s> <s> On ta ikka külapiiga Grethel , oli ta ikka Võluteatris , jälitasid teda ikka Vahimehed , armastas ta ikka seda Aidanni ? </s> </p>
<p> <s> " Aga loomulikult . </s> <s> Praegu on hommik , " sõnas külaline rahulikult . </s> <s> " Me võiksime avada akna ja te näete ise seda kaunist päikesetõusu , mis Guyoni orule avaneb . " </s> <s> Mees pani kandiku voodile , Grethel nägi tema käes kummalisi sõrmuseid , millesarnaseid võisid kanda ainult kuningad . </s> <s> Värske tuulepuhang tungis tuppa ja kustutas küünlad . </s> <s> Tüdruk sai aru , et need valged jämedad küünlad olid põlenud kogu öö , sest nüüd olid neist järel ainult väiksed koonlad . </s> <s> Ettevaatlikult nihkus ta mööda seina äärt edasi ja vaatas aknast välja . </s> <s> Trellide tagant paistsid org , jõgi , metsased nõlvad , mille vahelt aeg ajalt ulatus välja hall kaljurünk , ning kaugel taamal linn . </s> <s> Nad pidid asuma mäe otsas ja vaade oli hingematvalt kaunis . </s> <s> Veidi lähemal , idakaares , nägi neiu nõlva , mis oli kaetud viinamarjaväljadega , selle all voolas lai jõgi . </s> </p>
<p> <s> " Kus , kus ma olen ? " sosistas Grethel . </s> </p>
<p> <s> " Te asute Guyoni oru nõlval ühes majas , mille majesteet Marcel I lahkelt meie käsutusse on andnud . </s> <s> Olete Tema Kuningliku Kõrguse ja tema alandliku teenri Heinrich Cornelius Agrippa von Nettesheimi külaline . " </s> <s> Mees kummardas . </s> </p>
<p> <s> Mitte keegi , ealeski polnud keegi Gretheli ees kummardanud . </s> <s> Ta lausa põrkas tagasi voodi poole , oleks peaaegu kukkunud , ajas ennast taas sirgeks ja üritas ka ise kummardada . </s> <s> See tuli tal ilmselt haledalt välja , sest mees puhkes naerma . </s> </p>
<p> <s> " Maja kuulub küll kuningale , ent me pole õukonnas . </s> <s> Sööge hommikust ja rahunege , preili . </s> <s> Teid ei ähvarda siin mingisugune oht . </s> <s> Ma olen teie sõber , uskuge mind . </s> <s> Peaksite ju teadma , kes on teie vaenlased , ja nemad ilmselt ei kohtleks teid sel kombel . </s> <s> Siin , Akvitaanias , ja minu kaitse all , kes ma omakorda olen armulise Marceli soosik , ei pruugi te enam midagi peljata . </s> <s> Ma jätan teid praegu üksi ja tulen hiljem tagasi . </s> <s> Puhake , sööge ja harjuge , sest siia tuleb meil jääda üsna kauaks , Grethel , kuni kevadeni vähemalt . " </s> </p>
<p> <s> " Aidann ? " küsis Grethel , " kus on Aidann , on ta elus ? " </s> </p>
<p> <s> " Elus ? </s> <s> Jah , ma arvan , et ta on elus . </s> <s> Aga parem , kui te tema unustate . </s> <s> Meil pole teda enam tarvis . " </s> </p>
<p> <s> " Teie olite see , kes meid pettis ! </s> <s> Teie meelitasite meid Gunardina ! " </s> <s> See polnud süüdistus , lihtsalt valjusti öeldud mõtted . </s> </p>
<p> <s> " Mina , " noogutas mees . </s> <s> " See oli ainus võimalus teid leida . " </s> </p>
<p> <s> " Ja Gunard ? " </s> </p>
<p> <s> " Tema saatusest ei tea ma tõesti midagi . </s> <s> Ma otsisin teid kaua , sain teada , et te olite haige , et paranesite ja mängisite palverändureid . </s> <s> Kui teid vaevab veel mõni tõbi , siis palun teid seda mulle kohe öelda . </s> <s> Ma olen nimelt arst . </s> <s> Head isu , preili ! " </s> </p>
<p> <s> Nende sõnade saatel kummardas mees veel kord ja lahkus . </s> <s> Grethel kuulis võtme kriiksatust lukus , kui uks suleti . </s> <s> Tammepuust uks ühel pool ja trellid teisel pool . </s> <s> Oli ta kuningas Marceli vang ? </s> <s> Kui oli , siis miks ja millest see aupaklik kohtlemine tolle isanda poolt ? </s> <s> Ta mõtles neid mõtteid veel kaua , enne kui asus juustu kallale , millesarnast polnud ealeski varem söönud . </s> </p>
<p> <s> See oli Gretheli esimene kohtumine Agrippaga . </s> <s> Üldsegi mitte hirmuäratav , pigem rabas tüdrukut teadlase ehmatav sõbralikkus ja aupaklik kohtlemine . </s> <s> Ometi pidi ta endale pidevalt meelde tuletama - sest , toit , millega teda kostitati , oli jumalik - et see oli mees , kes neid pettis , meelitas välja , mängis Gunardit . </s> <s> Ja ta oli Aidanni temast lahutanud . </s> </p>
<p> <s> Järgmised päevad veetis ta üksinduses oma toas , õppis kasutama nurgas kapiuste taga asuvat käimlat , millistest ta oli parun del Rusticato lossis käinud külaelanikelt kunagi kuulnud . </s> <s> Ta õppis avama akent ja külma tuule käes igatsevalt nukrutsema nagu mõni aadlipreili neis juttudes , mida trubaduurid ja menestrelid laatadel ette kandsid . </s> <s> Ta õppis igatsema Aidanni ja nutma ilma pisarateta . </s> <s> Agrippa käis teda tihti vaatamas , kuid ei vastanud eriti usinalt ühelegi tüdruku küsimusele . </s> <s> Kuidagi sai Grethel aru , et vastuste aeg on alles ees ja praegu peab ta tegema tõesti ainult seda , mida mees temalt nõudis - harjuma . </s> <s> Ta oleks väga tahtnud minna välja jalutama , kuid millegipärast teda ei lubatud . </s> <s> Agrippa oli ainuke inimene , keda ta nägi , sest mees tõi talle päevas kolm korda süüa , öeldes seejuures alati mõne lahke sõna . </s> <s> Ta Grethelile tõi ka uued riided . </s> <s> Need olid tõepoolest uued ja õmmeldud otsekui tema jaoks . </s> <s> Ta ajas seljast oma palveränduri kaltsud ning alusseeliku , seisis alasti värvilise ja uhke riidekuhila ees . </s> <s> Mitme eseme tähendust ta alguses ei mõistnud , kuid ta meenutas linnas ja laatadel nähtud aadlipreilisid ja sai kuidagi hakkama . </s> <s> Vaistlikult . </s> <s> Riideesemeid oli seitse ja kõik nad tundusid esmalt ebamugavad . </s> <s> Grethel pusis mitu tundi , enne kui need õigesti selga sai . </s> <s> Hiljem ta muidugi harjus . </s> <s> Näiteks kohendama kleiti enne istumist . </s> <s> Ja harjus isegi rõõmu tundma Agrippa ilmumisest , kuigi ta selle tõdemuse üle ehmatas . </s> <s> Ta teadis , et majas on veel teisigi inimesi , sest aeg-ajalt kuulis ta nende hääli ja samme ning lõpuks pidi ju keegi sööki valmistama ja tema riideid pesema . </s> </p>
<p> <s> Kui Grethel oli majas viibinud juba nii kaua , et oli juba harjunud kleidiga - ja ka uuega , mis talle toodi , sest vana pidas Agrippa paremaks pessu viia - märkas ta ühel päeval , et lõunasöögi kandikul oli tavapärase kausi asemel kaks taldrikut ning vaagen . </s> <s> Nende päevade jooksul oli Grethel söönud palju , kuid pidanud siiski suurema osa juurviljahautisest järele jätma . </s> <s> Ehk söödigi lossides nii rikkalikult ? </s> <s> Lõunaks serveeriti talle tavaliselt soolatud herneid , ubasid , kanatiiba , leiba ja juustu . </s> <s> Toit oli tõesti külluslik ja maitsev , ent ikkagi polnud sel seda maitset , nagu kergelt kõrbenud suitsusel vutilihal , mida nad sõid koos Aidanniga Lothari seltskonna laule ja vestlusi kuulates . </s> <s> Nüüd sisenes Agrippa aga lausa kuninglikult kaetud alusega . </s> <s> Ta asetas selle põrandale ning viipas ukse taha . </s> <s> Tuli teener , esimene inimene peale Agrippa , keda Grethel nägi , tõi tooli ning laua ja lahkus kiiresti . </s> </p>
<p> <s> Agrippa tõstis vaagna lauale , seadis kaks tooli selle äärde ja noogutas Grethelile . </s> <s> Vaagnalt vaatas talle vastu küpsetatud luik , mis oli ääristatud sibulate , küüslaukude , ubade , herneste ja porgandite ja veel mingite viljadega , mida Grethel ei tundnud . </s> <s> Kannus oli punane vein , mille Agrippa kahte klaasist pokaali valas . </s> <s> Tüdruk istus kohmetunult ja vaatas , kuidas mees luike lahti lõikas . </s> </p>
<p> <s> " Siin on nuga ja kahvel , " ütles ta sealjuures , " kuid te võite süüa sõrmedega . </s> <s> Nagu teile meeldib , preili . </s> <s> Muuseas , soovitan kindlasti proovida neid Périgord' trühvleid , need on jumalikud ja neid saab ainult Akvitaaniast . " </s> </p>
<p> <s> Nad hakkasid sööma . </s> <s> Grethel sõi alguses tõesti sõrmedega , ent võttis siis Agrippat vaadates jonnakusest kahvli pihku , nüsis kohamakalt luigetükki ja pistis näppudega ubasid suhu . </s> <s> Agrippa sõi alguses rahulikult , ei pööranud Grethelile tähelepanu , jõi lonkshaaval veini . </s> <s> Oma nälja rahuldanud , vaatas ta tüdrukule pika pilguga otsa ja naeratas . </s> </p>
<p> <s> " Jumal on õnnistanud teid erakordse iluga , preili , " ütles ta . </s> <s> " Oleksin ma kakskümmend aastat noorem , teeksin teile meeleldi abieluettepaneku . " </s> </p>
<p> <s> Grethel pillas luigekondi jahmatades käest ja vaatas Agrippale otsa . </s> <s> Ta suu jäi vist üllatusest lahti ja sealt paistis näritud liha . </s> </p>
<p> <s> " Andke andeks , " sõnas Agrippa , " niisama mõned mõtisklused . </s> <s> Ärge peljake . </s> <s> Ma olen olnud abielus , ja mälestust Giannast ei kavatse ma tumestada ühegi teise elava naiserahvaga , olgu pealegi niisama kaunis kui teie . " </s> </p>
<p> <s> " Gianna ? " küsis Grethel ebalevalt . </s> </p>
<p> <s> " Jah , see oli ta nimi . </s> <s> Aga nüüd ta on surnud . </s> <s> Haigus , mille vastu kõik maailma arstid on võimetud . " </s> </p>
<p> <s> " Mul on kahju . " </s> </p>
<p> <s> " Ka minul . </s> <s> Muide , mul on teile häid uudiseid . </s> <s> Me asume teele tõepoolest kevadel . </s> <s> Reis saab olema pikk . </s> <s> Ilmselt piinab teid uudishimu , et kuhu ja milleks me läheme ? </s> <s> Paraku on sellest veel vara rääkida . </s> <s> Ent nüüdseks peaksite te olema aru saanud , et teid ei ähvarda siin mingisugune oht . </s> <s> Te olete sõprade juures , Grethel . " </s> </p>
<p> <s> " Mul on ainult üks tõeline sõber , " kostis Grethel südikalt . </s> <s> " Ja temast olete te mind lahutanud . " </s> </p>
<p> <s> " See poiss ? </s> <s> Aidann , ütlesite ta nimeks ? </s> <s> Oh , kas te ikka veel mõtlete temale ? " </s> <s> Mehe hääles kõlas üllatus ja põlgus . </s> </p>
<p> <s> " Jah , " vastas julgust saanud Grethel , " loomulikult mõtlen ma temale . </s> <s> Ta päästis minu elu . " </s> </p>
<p> <s> " Kuid mis paneb teid arvama , et minu teened teie ees suuremad pole ? " küsis Agrippa muiates . </s> <s> " Kui ma õigesti mäletan , jahtisid teid Vahimehed ? </s> <s> Teid peeti nõiaks , kas pole mitte nii ? " </s> </p>
<p> <s> Grethel kahvatas . </s> <s> Agrippa noogutas mõistvalt ja muigas . </s> <s> " Või on see Aidann ehk mõne teie vaenlase tapnud ? </s> <s> Ei ole ? </s> <s> Kuidas te siis teate , kes on teie tõeline päästja ? </s> <s> Kes on üldse võimeline teid päästma ? </s> <s> Jah , ma tean teist kõike . </s> <s> Tean , et mingi sündmuse pärast ühe õnnetu Püha Thaddeuse kloostri mungaga seal kaugel Alam-Antrauschis hakkas suur ja võimas Vahimeeste Ordu tundma huvi ühe tühise del Rusticato talutüdruku vastu . </s> <s> Teis on tuli , Grethel . </s> <s> Jah , ma tean seda . </s> <s> Ja mul on seda tuld tarvis . " </s> </p>
<p> <s> " Ma ... " tahtis Grethel öelda , " ma ei taha seda tuld . </s> <s> Ma ei tea , mis see on , ja ma ei taha ... " </s> </p>
<p> <s> " Sööge ometi , " käis Agrippa peale . </s> <s> " See luik sopsutas veel täna hommikul tiigil tiibu , aga nüüd on ta meie ees vaagnal . </s> <s> Ta sündis siinsamas tiigil , räägitakse , ja otsustas sel sügisel mitte ära lennata . </s> <s> Igatahes on ta väga maitsev . " </s> </p>
<p> <s> " Kus on Aidann ? " küsis Grethel . </s> <s> " Ma tahan teada , kus ta on ? " </s> </p>
<p> <s> " Ma ei tea , " vastas Agrippa . </s> <s> " Ja see ei peaks teidki enam huvitama . </s> <s> Ma lasin ta toimetada Bordeaux'st välja ning linnavalvurid said käsu , et seda poissi on parem siia mitte sisse lasta . </s> <s> Ta võib meid segada . </s> <s> Muuseas , ta on üpris rikas , sest ma arvasin , et Võluteatrist leitud raha peaks tema pärandus olema . </s> <s> Ta on nutikas ja saab hakkama . </s> <s> Vahimehi ei pea ta enam kartma . " </s> </p>
<p> <s> " Raha ? </s> <s> Võluteatri raha ? " </s> </p>
<p> <s> " Jah . </s> <s> Ma leidsin teie vankrid ja seal oli kenake varandus . </s> <s> Kuna Gunardi kohta ma tõesti mitte midagi ei tea , siis andsin kukrud Aidannile . </s> <s> Enda teadmata õnnestus tal mulle üks teene osutada ning see oli siis minu autasu . </s> <s> Teie terviseks ! " </s> <s> Agrippa tõstis pokaali ja jõi . </s> <s> Tüdruk puudutas ainult kergelt huultega veini . </s> <s> See oli magus ja mahe . </s> </p>
<p> <s> " Niisiis , " jätkas Agrippa , muheledes mõttes , et Aidanni " teene " oli õigupoolest millegi tegemata jätmine . </s> <s> Milleks poisil olid kindlasti olemas soov ja võimalused . </s> <s> Ka lollusest saab teeneid osutada . </s> <s> Aga õnn on jumala kätes ja ta jagab seda vaid äravalitutele . </s> <s> Agrippa on äravalitu ja tänades palvetes Jumalat , pole paha ka maa peal oma õnne kindlustada . </s> <s> " On Kõigekõrgema tahtmine , " rääkis mees edasi , " et te praegu minu hoole all olete . </s> <s> Te olete õnnistatud , Grethel . </s> <s> Võime luua tuld on Jumala kingitus ja ainult pimedusega löödud fanaatikud , kelle jaoks usk tähendab Jumala , mitte tema loodud maailma uskumist , võivad pidada seda Saatana needuseks . </s> <s> Minuga , kes ma olen Jumalale lähemal , kui ükski surelik valitseja või preester on kunagi olnud , võite end tunda julgelt . </s> <s> See õnnetu posija Frias poleks teie heaks saanud midagi teha . </s> <s> Teil ei saa olema millestki puudus , ent kardan , et olen siiski sunnitud rakendama mõningaid abinõusid teie turvalisuse tagamiseks ... " </s> </p>
<p> <s> " Te tahate öelda , et ma olen vang ? " </s> </p>
<p> <s> " Vahimeeste vangina oleksite te praegu olnud Raudses Neitsis või teie kaunist kaela torgiks Ketseri Kahvel . </s> <s> Igal juhul teid piinataks . </s> <s> Minu vangistus , kui seda üldse nii saame nimetada , on puhkus . " </s> </p>
<p> <s> " Raudne Neitsi ? " kogeles Grethel teadmatuses . </s> </p>
<p> <s> " Oh , see on üks minu sõbra Martini osundusel kasutusele võetud rauast naisekujuline kapp , mille sees on teravad ogad . </s> <s> Piinatav pannakse sinna sisse , ja kui teda sealt kiiresti välja ei lasta , siis voolab ta suurtes valudes mõne päeva jooksul verest tühjaks . </s> <s> Aga ärge muretsege , enam need piinariistad teid ei ähvarda . " </s> </p>
<p> <s> " Mida ma siin tegema pean ? </s> <s> Kui kaua te mind kinni hoiate ? " </s> </p>
<p> <s> " Kevadeni , nagu ma ütlesin . </s> <s> Siis läheme reisile . </s> <s> Olen kindel , et teil pole kunagi õnnestunud talve mugavamates tingimusest üle elada . " </s> </p>
<p> <s> " Aga mul hakkab siin igav . " </s> </p>
<p> <s> " Igav ? " imestas Agrippa , pani käed kokku ja kergitas uskmatuses kulme . </s> <s> " Igav ? ! </s> <s> Te pääsesite surma suust , tuleriidalt , teid jahtisid Vahimehed , ja kui teid toodi nende eest pakku kaunisse lossi mäenõlval , kus iga päev köögist tulevad tõelised hõrgutised , kus teie kaaslaseks on ajastu üks erakordsemaid ja erudeeritumaid inimesi ja ühegi oma vajaduse eest ei pea te muretsema - nüüd kurdate te , et teil hakkab igav ! </s> <s> Kas tõesti on minu hoolitsus teid juba nii ära hellitanud ? " </s> </p>
<p> <s> " Mul pole ju kellegagi rääkida , " kurtis Grethel . </s> <s> " Ja akna peal vahtimine paneb igatsema . </s> <s> Ma tahaksin vähemalt jalutama minna . " </s> </p>
<p> <s> " Ma mõtlen selle üle , " lubas Agrippa armulikult . </s> <s> " Seniks aga võin lasta teile raamatuid tuua . " </s> </p>
<p> <s> " Ma ei oska lugeda . </s> <s> Tunnen ainult tähti . " </s> </p>
<p> <s> " Seda parem . </s> <s> Siis ma õpetan teid ja juttudel igavusest on sellega lõpp . " </s> </p>
<p> <s> Grethel ohkas ega hakanud vaidlema , et tema ning teadlase arusaamad igavuse peletamisest on võrdlemisi erinevad . </s> <s> Selle asemel küsis ta : " Kas te ei taha siis sõnagi poetada selle kohta , mida te tahate teha minu jumalast antud õnnistusega ja milline saatus mind ees ootab ? " </s> </p>
<p> <s> " Kõigest sellest saate teada omal ajal , preili . </s> <s> Teie saatus aga saab olema igati meeldiv , kui te vähegi lasete selle peale paista õnnel , mida mina pakkuda tahan . </s> <s> Kuna te peate minu juurde jääma pikaks ajaks , siis olete edaspidi minu õetütar . </s> <s> Harjuge sellega ! </s> <s> Ma muudan ju teie seisust . </s> <s> Unustage põllud , sead ja lambad . </s> <s> Edaspidi peate õppima korralikke kombeid ja unustama kõik eelmise elu . " </s> </p>
<p> <s> Ja see oligi kõik , mida Grethel Agrippalt sel õhtul teada sai . </s> <s> Oma luigepraadi ta ainult näksis ja suurema osa linnust pistis kinni Agrippa . </s> <s> Edaspidi kordus iga päeva sama rutiin - teadlane tõi Grethelile süüa ja rääkis talle mõne õpetliku loo , kuidas aadlipreilid peavad kõrgemas seltskonnas käituma . </s> <s> Vahel jutustas Agrippa ka mõne lugulaulu rüütlitest ja nende armastatud neitsidest ja seda kuuldes mõtles tüdruk alati Aidannile . </s> <s> Kui meest polnud , istus ta akna alla ja laulis kõiki laule , mida ema oli talle kunagi õpetanud . </s> <s> Kui need otsa said , laulis ta Agrippalt kuuldud lugusid , mõtles neile välja viisi ning kohendas teksti laulupärasemaks . </s> <s> Endalegi üllatuseks oli ta ühes laulus kellegi Rolandi nime asendanud Aidanni omaga . </s> <s> Agrippa ilmselt kuulis teda laulmas , sest ühel päeval kiitis ta tüdruku häält ja küsis , kas ta ehk mõnda pilli ei mängi . </s> </p>
<p> <s> " Ema õpetas mulle vilepilli , " vastas Grethel . </s> </p>
<p> <s> " Suurepärane ! " hüüatas Agrippa ja tõi tüdrukule järgmisel päeval flöödi . </s> <s> Alguses ei osanud Grethel sellega midagi peale hakata . </s> <s> Vilepillil , mida ta tundis , oli kolm sõrmeava , sellel uhkel flöödil aga kuus , see oli pikem ja jämedam . </s> <s> Agrippa jälgis teda pineva huviga . </s> <s> Kui Grethelile on antud Jumalast anne pille mängida , siis peaks ta ise hakkama saama . </s> </p>
<p> <s> Neiu saigi . </s> <s> Tihti mängis ta hommikust õhtuni , kõik ta viisid olid nukrameelsed . </s> <s> Ta mängis neidsamu laule , mida oli varem kuulnud , ainult nüüd asendusid laulusõnad mõtetega . </s> <s> Ta aimas järele Lothari laule ja tundis end selles edenevat . </s> <s> Agrippa tuli Gretheli juurde , istus ja kuulas . </s> <s> Tüdruk mängib hingest , taipas Agrippa . </s> <s> Mitte nii nagu õuemuusikud , kelle jaoks perfektsus ja filigraansus on tähtsam kui tunne . </s> <s> Grethel mängib nagu kunagi trubaduurid , joonistab südamega muusikat . </s> </p>
<p> <s> Akvitaanias hakkas sadama esimest lund . </s> <s> Umbes sel ajal tõi Agrippa Gretheli tuppa suure tahvli ja paar raamatut . </s> </p>
<p> <s> " Minu õetütar peab oskama lugeda ja kirjutada , " ütles ta . </s> <s> " Kuidas muidu saan ma teid kuningale esitleda ? " </s> </p>
<p> <s> " Kuningale ? " kohkus Grethel . </s> </p>
<p> <s> " Tema Kõrgeaulisele Akvitaania Majesteet Marcel I-le , " naeris Agrippa . </s> <s> " Ma olen nüüd tema õuenõunik ja kartograaf . </s> <s> Võimalik , et kuningas soovib teid näha ; võimalik , et mitte , aga te peate selleks valmis olema . " </s> </p>
<p> <s> " Siis te ju petate kuningat ? " jahmus Grethel . </s> </p>
<p> <s> " Ma ju ütlesin - olen tema õuenõunik , " naeris mees kavalalt . </s> <s> " See siin on aga A täht , millega algavad nii minu nimi kui esimese inimese Aadama oma . " </s> </p>
<p> <s> " Ja Aidanni oma , " ütles Grethel ohates . </s> </p>
<p> <s> XVIII Chramis </s> </p>
<p> <s> Kuninga ja oma uue ameti kohta polnud Agrippa muidugi valetanud . </s> <s> Samal päeval oli ta käinud Bordeaux'st tunnise ratsasõidu kaugusel asuvas majesteedi maalossis ja pärast audientsi õuekantsleri käest ametiraha vastu võtnud . </s> <s> Mitte et uus amet tema elukorralduses suurt midagi muutnud oleks , kui regulaarne sissetulek välja arvata . </s> <s> Agrippa ei pidanud nüüd õukonnas istuma , küll aga tähendas see , et kõik Akvitaanias olevad maakaardid on tema käsutuses , nagu ka kõik laevakaptenid , kes pidid Agrippale oma reisidest aru andma . </s> </p>
<p> <s> Marcel I oli Agrippast noorem , rüütli kasvu meeldiva välimusega mees , kelle silmavaade lasi aimata tarkust ja kaalutlusvõimet . </s> <s> Viis aastat oli ta osanud elada sõdimata , kuigi teadis suurepäraselt , et väike Akvitaania kuningriik jääb varem või hiljem hispaanlastele või tema enda sugulastele Lyonis , Valencias , Kastiilias , Burgundias või Navarras jalgu . </s> <s> Kaua ei aita ka abielu Valencia Marguerite'ga et üha tugevneva Hispaania kuningriike kaklusest eemal hoida . </s> <s> Agrippa tulekut Bordeaux'sse ja tema ettepanekuid võttis kuningas algul üsna suure umbusu ja kahtlustustega . </s> <s> Ta oli kuulnud selle müstiku , teadlase , maagi , alkeemiku ja arsti diplomaatilisest karjäärist Pavias ja mujal kuningakodades ning pidas teda esialgu Ferdinandi salakuulajaks . </s> </p>
<p> <s> Ja Tema Majesteet oli kuulnud samuti , et ainuüksi maitré Agrippa raamatute avamine võib välja manada kurje deemoneid . </s> <s> Noh , aga samas oli ta ju kuulnud ka jutte , mida protestandid rääkisid katoliiklaste kohta . </s> </p>
<p> <s> Esimene kohtumine üldiselt hajutas tema kahtlused . </s> <s> Kuningas oli hea inimesetundja , pealegi kõnelesid tema spioonid talle , et Agrippa - asjalik , abivalmis ja erudeeritud - on otsekui elav entsüklopeedia . </s> <s> Tema teadmiste pagas näis olevat ammendamatu , eriti mis puutus teiste Euroopa kuningate salaplaanidesse . </s> <s> Ühtlasi ilmutas Agrippa ka suurepärast poliitilist vaistu , mida Marcel oma nõunike puhul väga tihti ei täheldanud . </s> <s> Kahtlemata oli sel mehel palju sidemeid teisteski kuningakodades . </s> <s> Ent kindlasti ka vaenlasi , tuletas Marcel endale siiski meelde . </s> </p>
<p> <s> Kuningas lasi oma salakuulajatel tööd teha , ja kui Agrippa teist korda majesteedi ette ilmus , oli viimane juba vestluseks paremini ette valmistatud ja veelgi usalduslikum . </s> <s> Ta lasi Agrippa käsutusse anda maamaja Guyoni oru nõlval , et teadlane saaks rahus teha reisiks ettevalmistusi . </s> <s> Samuti kohustas ta oma saadikuid ja laevakapteneid Agrippaga vestlema ja temale oma teadmistest ja käikudest aru andma . </s> <s> Kolmandal kohtumisel lasi Marcel ülendada Agrippa oma õuekartograafiks ja määras talle toetusraha . </s> <s> Kuni kevadeni . </s> </p>
<p> <s> Agrippa tänas alandlikult kuningat . </s> <s> " Millised õigused ja volitused annab Tema Kõrgeausus mulle meeskonna kokkupanemiseks ? " </s> <s> Nad istusid tagasihoidliku maalossi kabinetis , Marcel oli käskinud neid mitte segada , kaardid olid laotatud kuninga ette lauale ja oma uut kartograafi kuulates silitas ta õukonna parima jahihurda pead . </s> </p>
<p> <s> " Kui te olete kindel , et neist vähestest laevadest sõduritega piisab ? </s> <s> Siis annan ma teie käsutusse admiral Jacques Cartier' ja koos temaga komplekteerite oma meeskonna . </s> <s> Admiral on ka kõige õigem mees sobivate laevade väljavalimiseks , " sõnas Marcel . </s> </p>
<p> <s> " Olen käinud sadamas ja vestelnud laevameistritega , " vastas Agrippa , jättes lisamata , et mõned detailid laevaehituses olid tekitanud meistrites suurt umbusku , kuid Agrippa oli endale kindlaks jäänud . </s> <s> Tegu saab olema Akvitaania majesteedi lipulaevastikuga ja siin tuleb koja sõna kuulata . </s> <s> Agrippa teadis ju paremini . </s> <s> " Laevad tulevad paremad , kui hispaanlased on iial ehitanud . " </s> </p>
<p> <s> " Mul on mõningaid uudiseid Hispaaniast , " ütles seepeale Marcel . </s> <s> " Keegi Juan Poca de Leon naasis hiljuti Uuest Maailmast ja edastas kuuldusi ilmselt samast paigast , millest teiegi räägite , kuigi - olgu jumal mulle tunnistajaks - on täiesti mõistmatu , kuidas te seda kõike teate . " </s> </p>
<p> <s> " Teie Majesteedil ei maksa minu sõnades kahelda , " kummardas Agrippa . </s> <s> " Isiklik võim ja kasujanu on kõige väiksem , mida ihalen . </s> <s> Mind sunnib tagant ainult soov teenida Teie Majesteeti ja näha maid , mis Jumal on maailma loonud . </s> <s> Ja minu teadmised pärinevad meresõitjatelt ning konkistadooridelt . </s> <s> Kolm aastat tagasi sooritas sõdur Francisco Fernandez de Cordoba avastusreisi Kuuba saarelt Ameerika mandrile . </s> <s> Tema reisil oli kaasas munk Alejandro , kes naasis Hispaaniasse , kus ma temaga kohtusin . </s> <s> Ma võitsin tema usalduse ning ta kõneles mulle rikkustest , mis kristlikke vallutajaid Tenochtitlanis ootavad . </s> <s> De Cordoba aga tapeti Hispaanias nii tavalise paleeriiu ajal. </s> <s> Minu teada pole ükski kuningas veel võtnud vaevaks uurida maid , kus käis de Cordoba . </s> <s> Siiski olen küsitlenud paljusid Uues Maailmas käinuid ja kõik , mida ma olen nende käest kuulnud , kinnitab Alejandro ütlusi . " </s> </p>
<p> <s> Alejandro oli selles maailmas tõepoolest olemas olnud . </s> <s> Kuid Tenochitlanis oli Agrippa siiski ise käinud . </s> <s> Ka Cordoba oli olemas , ent mitte siin maailmas . </s> <s> Õigupoolest võis ta siin kuskil olla , ent kindlasti polnud ta kuulus konkistadoor . </s> <s> Tänu mauride vallutusele ja Andaluusia ristisõjale tegid hispaanlased Uues Maailmas alles esimesi samme . </s> <s> Nii et valetamisel Marcelile ei saanud olla hirmutavaid tagajärgi . </s> </p>
<p> <s> " Ma pole sellisest avastajast kuulnud , " kahtleski nüüd kuningas . </s> <s> " Aga kui rääkida seadusetundjatest , siis on mõned minu nõunikud hoopis teistsugust nõu jaganud . </s> <s> Kas pole mitte Kastiilia või Galicia kõiki mandril avastatud maid enda omandiks kuulutanud ? " </s> </p>
<p> <s> " Ja sealjuures Jumala nimegi suhu võtnud , " noogutas Agrippa . </s> <s> " Ent ei ühegi rahvusvahelise traktaadiga pole neid Hispaania valdusi kinnitatud . </s> <s> Juriidiliselt väljendudes on see leitud , kuid peremeheta vara . </s> <s> Nad on neid maid näinud , meresõitja Vespucci järgi on isegi terve manner Ameerikaks ristitud , ent mis seal puudub , on Galicia või Kastiilia kuninga reaalne võim . </s> <s> Teiegi võite ju kuulutada , et Prantsuse troon kuulub teile , aga ilma sellel tegelikult istumata ei ole te Prantsuse kuningas teps mitte . </s> <s> Nii et Teie Kõrgus ei peaks selle pärast muretsema . </s> <s> Teie lahkel loal peaksin ma selles küsimuses Vatikaniga mõningat kirjavahetust . </s> <s> Munk Alejandro kirjeldused on väga täpsed . </s> <s> Kuld ja hõbe on seal . </s> <s> Ning Cordoba on surnud . " </s> </p>
<p> <s> " Vatikaniga ? " </s> </p>
<p> <s> " Jah . </s> <s> On võimalus lekitada neile mõningaid andmeid , mis jätavad Tema Pühadusele sellise mulje , et nad on kirjutatud Hispaania kuningate poolt ... </s> <s> Kui lubate , siis detailidesse laskumata ütlen ainult niipalju , et Vatikani on lihtne veenda Hispaania monarhide ahnuses , mis mitte alati pole kooskõlas Püha Tooli huvidega . " </s> <s> Agrippa muigas . </s> </p>
<p> <s> " Ma siiski eelistaksin need läkitused enne läbi lugeda . " </s> <s> Agrippa kummardas nõusoleku märgiks . </s> </p>
<p> <s> " Ja see teie munk ? </s> <s> Alejandro ? " küsis Marcel edasi . </s> </p>
<p> <s> " Paraku ei andnud Issand ka temale heldelt elupäevi . </s> <s> Oma surivoodil jutustas ta mulle oma loo ja andis kaardid . </s> <s> Ükski munk ei valeta surivoodil . " </s> </p>
<p> <s> " Kuidas see munk suri ? " </s> <s> Marcel muigas . </s> </p>
<p> <s> " Issand Jumal saatis talle kohutava kõhutõve . </s> <s> Ilmselt sõi vaene munk midagi seesugust , millest oleks olnud tarvilik hoiduda . " </s> </p>
<p> <s> " Meie ahnus ja kõrkus sunnib meid tihti hammustama tükki , mis on neelamiseks liiga suur , " noogutas kuningas . </s> <s> " Nii on ka Uues Maailmas . </s> <s> Kõik meie sealsed valdused seisavad savijalgadel . </s> <s> Nagu te teate , on meie omand vaid osa ühest suuremast saarest - Kuubast . </s> <s> Ülejäänud kuulub Kastiiliale . </s> <s> Galicia ja Kastiilia võitlevad alalõpmata uute saarte pärast . </s> <s> Räägitakse , et nad liiguvad pidevalt saarelt saarele ning Juan Poca de Leoni avastuste järgi võib aimata , et seda päris Uut Maailma , mandrit , asuvad nad peagi allutama . </s> <s> Uus Maailm tähendab ka uut poliitikat ... " </s> </p>
<p> <s> " Ja uusi võimalusi , " Agrippa kummardas taas . </s> </p>
<p> <s> " Kahtlemata . </s> <s> Kui Hispaanias näikse Galicia , Aragon ja Kastiilia loovat taas ühtset trooni ja ühendavat oma valdusi , siis Uue Maailma ülikud pole eriti solidaarsed . </s> <s> Mida te sellest arvate ? " </s> </p>
<p> <s> " Teie Majesteet , kinnitan teile , et mida kiiremini saavad hispaanlased kogu Pürenee poolsaare ühe trooni võimu alla , seda kiiremini ehitavad nad ka Uues Maailmas oma impeeriumi . </s> <s> Nad leiavad sealt kulda ja hõbedat ning tugevnevad . </s> <s> Samal ajal muutub aga Vanas Maailmas vastasseis paavsti katoliiklike maade ning keiser Ferdinandi vahel teravamaks . </s> <s> Kui tuleb sõda , võidab see , kel on rohkem kulda ... " </s> </p>
<p> <s> " Te olete seda mulle juba rääkinud , härra Selgeltnägija . </s> <s> Ma tean , kuhu te sihite . </s> <s> Kuid kas mitte ei kurna Uue Maailma avastamine liialt meie jõude ? </s> <s> Kui me vallutame neid metslasi ja saadame omad parimad sõjamehed sinna , siis nõrgeneme siin mandril . " </s> <s> See oli esitatud kuningliku seisukohana , milles kumas läbi siiski küsimus . </s> </p>
<p> <s> " Kui lubate , Kõrgeausus , siis julgen öelda , et Uude Maailma ei tuleks sugugi sõjavägesid saata . </s> <s> Metslased on nõrgad . </s> <s> Mõned ustavad , nupukad ja osavad valitsejad ning kindralid , paarsada ihukaitseväelast ning ambitsioonikad väike-aadlikud . </s> <s> Kolmandad pojad , kel pole lootust pärida suguvõsa mõisa , palgasõduritena leiba teeninud seiklejad . </s> <s> Lubage neile teenistust , maad ja kulda - nad saavad seda kõike - ning varsti on teie käsutuses , ilma erilisi kulutusi tegemata , ilmatuma rikkad maalahmakad Ameerikas . </s> <s> Hispaanlased just nii talitavadki ja pole minu asi Tema Majesteedile öelda , et Kastiilia , Galicia ja Aragon on viimase kümne aasta jooksul tublisti rikkamaks saanud . " </s> </p>
<p> <s> " Lõppude lõpuks oleme me kõik paavsti sõdurid , " ümises kuningas , et näha kuidas tema kartograaf selle pähkli alla neelab . </s> </p>
<p> <s> " Ühtsus annab jõu , " nõustus Agrippa . </s> <s> " Ja ühtsuse annab ühine vaenlane . </s> <s> Aga nähes meie tugevnemist , vältimatut , Uuest Maailmast laekuma hakkavat kaubavoolu ning rikkusi , võivad vend Martin ja Ferdinand ümber mõelda . </s> <s> Või siis sõjas kaotada . </s> <s> Igal juhul saab jäme ots olema selle koja käes , kel on Uues Maailmas rohkem valdusi . </s> <s> See on ammendamatu varaait , majesteet . " </s> </p>
<p> <s> " Seni on sealt kulda üsna napilt leitud . " </s> </p>
<p> <s> " Nendel saartel ongi väga vähe kulda , " teadis Agrippa . </s> <s> " Ainult mina tean , kus seda rohkesti leidub - Tenochitlanis ja kaugemal lõunas . </s> <s> Seni , kuni jagatakse saari ja sõditakse merel , teeme meie ekspeditsiooni sisemaale , ennetame hispaanlasi . </s> <s> Akvitaania kuningakoda on varsti kõige rikkam Euroopas . </s> <s> Te saate palgata sõdureid ja osta moona , saate ehitada laevu ja valmistuda sõjaks siin . </s> <s> Ning mul ei pruugi üldse rääkida sellest , millise eelise annab Uuest Maailmast voolav rikkus Akvitaania suhetele Prantsuse kuningaga . </s> <s> Kas mäletate seda horoskoopi , mille ma Teie Kõrgusele mõned päevad tagasi koostasin ? </s> <s> Väga soosivalt seisavad tähed tulevase ühtse Prantsuse kuninga jaoks , kes on pärit Akvitaaniast ... " </s> </p>
<p> <s> " Teil on kartograafi kohta kummaliselt kuninglikud mõtted , " muigas Marcel . </s> <s> " Aga ma usaldan teid . </s> <s> Kuigi teie teenistus erinevate isandate juures on tavaliselt tüliga lõppenud ja teie soovituskirjad , või nende puudumine õieti , teeb teist kõige ebaharilikuma inimese , kelle ma olen enda teenistusse võtnud , ei kahetse ma seda . </s> <s> Teis on kummalist jõudu , mida ma ei oskagi seletada . </s> <s> Ja võib-olla just seesugust inimest on tarvis Akvitaania maadesse Uues Maailmas . </s> <s> Uus Maailm muutub iga päevaga üha tähtsamaks , selles on teil õigus . </s> <s> Seal avanevad uued võimalused , on uued maad ja inimesed tahavad sinna elama asuda . </s> <s> Kõik teavad , et seal peaks kulda olema , sest seda on sealt leitud , kuid mitte märkimisväärsel hulgal . </s> <s> Meil on seal mõned kolooniad ja linnad , ent puudub juht . " </s> </p>
<p> <s> " Ma sõidan Kuubalt ekspeditsiooniga mandrile , " ütles Agrippa ja kummardas , " Asutan seal parimas kohas uue koloonia , nimetan linna Marcelville'iks ja toon Tema Majesteedile kulda . " </s> </p>
<p> <s> " Õnnistagu teid selles Jumal ! " </s> </p>
<p> <s> " Oh , kindlasti on ta seda juba teinud , Kõrgeausus . " </s> </p>
<p> <s> Neil päevil juhtus Bordeaux's veel üks kummaline sündmus , millest inimesed hirmuga rääkisid ja millele ei suutnud kuidagi seletust leida . </s> <s> Keegi ei osanud seda muidugi seostada majesteedi uue kartograafiga . </s> <s> Pigem sosistati palju keiser Ferdinandi saadikust parun Burckenheiderist , kes näis olevat seda õnnetut tundnud . </s> <s> Ja päris hästi . </s> <s> Mida aga keegi kunagi teada ei saanud , oli see , et parun Burckenheider ratsutas ühel hommikul linnaäärsesse võõrastemajja , kus teadis peatuvat Vahimeeste prokuraatori vend Andrease ja tema kaaslased . </s> <s> Ta lasi ennast Andrease juurde juhatada ja teatas lühidalt , et Cornelius Agrippalt on saadikule laekunud sõnum , mille sisu ta ei mõista , kuid siiski edastab , nagu Agrippa oli palunud . </s> <s> Sõnum oli järgmine : " Nagu me kokku leppisime , võite te saada poisi . </s> <s> Olen katedraalis ja võlgnen teile vabanduse . " </s> <s> Omalt poolt lisas parun , et tema allikate teada on Agrippa sage külaline kuningakojas ja näikse seal ausse tõusvat . </s> </p>
<p> <s> Loomulikult oli Andreas üllatunud . </s> <s> Järelikult oli Agrippa tabanud Gretheli ja soovis nüüd täita kokkulepet ning Aidann neile üle anda . </s> <s> Seda polnud Andrease jaoks piisavalt , ent kõik , kes teda lähemalt tundsid , teadsid , et tema jaoks pole see ülesande lõpp , vaid ühe etapi lõpuleviimine . </s> <s> Andrease vaenlane oli nüüd ka Agrippa . </s> <s> See õpetlane - Saatana käsilane , kellest rääkisid väga kurje lugusid nii katoliiklikud kui protestantlikud kirikumehed - oli kerkinud talle teele ette , takistas teda korda saatmast tegusid , mida Jumal oli Andreasele seadnud ja pannud . </s> <s> Martin Lutherile ei tähenda Agrippa midagi - see oli vaid üks tühine kokkulepe ja vend Martin on selle juba kindlasti unustanud . </s> <s> Cornelius Agrippa koht on Raudses Neitsis või tuleriidal , mitte kuningakodades . </s> <s> Tema deemonlikud õpetused ja jumalasalgajalikud katsed olid vaid seepärast karistamata jäänud , et mees oli endale igal pool osavalt kaitsevõrgu pununud , oskas leida kõrgest soost sõpru ja ennast varjata , kui oht oli liiga ligidal . </s> </p>
<p> <s> Varem või hiljem Andreas tabab ta . </s> <s> Ja Gretheli . </s> <s> Seda üllatunum oli ta kuuldes , et Agrippa peab nende kokkuleppest kinni . </s> <s> Poisi üle mõistetakse Antrauschis kohut - nõidumisele kaasaaitamise ning Vahimeestele vastuhakkamise eest ja muidugi eelkõige Andrease näo rikkumise eest . </s> <s> Aga Andreas tuleb siia veel tagasi . </s> <s> Agrippa ja Gretheli järele . </s> </p>
<p> <s> Ta andis Nicklasele märku reisiks valmis olla ja suundus Püha Andrease katedraali , Agrippa kabinetti . </s> <s> Ta koputas , ent keegi ei vastanud . </s> <s> Siis lükkas ta õlaga ust , see avanes ja Andreas astus ruumi , kus ta mõned nädalad tagasi oli Agrippaga vaielnud . </s> <s> Siin oli kõik endine - kõle kirikukabinet kirjutuspuldi ja raamatutega . </s> </p>
<p> <s> Raamatutega ? </s> </p>
<p> <s> Andreas astus lauale lähemale ja silmitses lähemalt ühte vasikanahas köidet . </s> <s> Selle kaanel oli kummaline kuusnurkne märk , mis sarnanes väga ühe Agrippa sõrmusega . </s> <s> Vahimees pomises palve , sest ta ei kahelnud hetkekski , et see raamat sisaldab mingit ketserlikku õpetust . </s> <s> Raamat oli kirjutatud käsitsi ja nägi välja väga vana . </s> <s> Andreas avas selle huviga . </s> <s> Tiitellehel seisis : Jacques de Cily Chramis ; Paris anno domini 1314. </s> </p>
<p> <s> Andreas tundis , kuidas ta käed hakkasid värisema . </s> <s> Loomulikult oli ta sellest raamatust kuulnud . </s> <s> Deemonlik teos , mille kirjutaja leidis surma tuleriidal , ketserlik alkeemik ja surnumanaja . </s> <s> Kuid Chramise'est oli ainult räägitud , et see olevat olemas , kuid keegi polnud ürikut oma ihusilmaga näinud . </s> <s> Vend Martin oli oma käega koostanud nimekirja teostest , mis tuleb põletada , ja võimaluse korral ka nende autorid ja omanikud . </s> <s> Kui see raamat kuulub Agrippale ja kui ta on juba üritanud sellega rituaale läbi viia ... </s> <s> Andreas teadis , et kangekaelne õpetlane on tal peos . </s> </p>
<p> <s> Martin Luther tühistab kõik kokkulepped Agrippaga , kui kuuleb , et tema valduses on Chramis . </s> <s> Selle raamatu omamine paneb inimesed väljapoole head ja kurja . </s> <s> See on süütõend . </s> <s> Andreas meenutas , kuidas ta oli vend Martini korraldusel rüüstanud Würtzburgi , Lüneburgi ja Strasburgi kirikute raamatukogusid , kuidas sealt olid välja tulnud hullumeelsed ketserlikud teosed - nii võltspühakute kuulutused , mida katoliiklik kirik jumalasalgajalikult kanoonika hulka luges , kui teosed , mida säilitati kes-teab-millisel kurikavalal põhjusel . </s> <s> Ja tuli ... </s> <s> Tuli hävitas kõik . </s> <s> Tuli pühib maapinnalt mõtted , mis siia ei kuulu , tuli hävitab ketserite ihu ja vere , tuli puhastab ning tema leek lööb veel loitma üle kogu katoliikliku Euroopa . </s> </p>
<p> <s> Suutmata siiski uudishimu maha suruda , avas Andreas raamatu ja lehitses seda . </s> <s> Pärgamendilehed , kirjutatud täis musta tindiga , ilusa kalligraafilise käekirjaga . </s> <s> Üle viie lehekülje oli kellegi käsi joonistanud pilte . </s> <s> Andreas pööras pilgu ära , nähes neid võikusi . </s> <s> Ta pöördus tagasi esimese lehekülje juurde ja luges : </s> </p>
<p> <s> " Jacques Montague Reymand de Cily , Pariisi alandliku teadlase raamat Chramisest algab siin . </s> <s> Ajaloost on leitud märkmeid , et maailmas elab Chramis , keda paljud õpetatud mehed peavad deemoniks ja keda on nähtud sellest ajast peale , kui maailma loomisest oli möödas neli tuhat aastat . </s> <s> Minule on teatavaks saanud , et Chramis ... " </s> </p>
<p> <s> Andreas tõstis vastikust tundes silmad . </s> <s> Ta ei soovinud seda ketserlikku ürikut edasi lugeda ent ja teadis juba piisavalt palju . </s> <s> Tal oli nüüd trump Agrippa vastu , süütõend , surmav süütõend . </s> </p>
<p> <s> Keegi liigutas end Andrease selja taga . </s> <s> See teadmine , et ta pole enam ruumis üksi , tuli kuidagi kiiresti ja selgelt . </s> <s> Ta pööras ennast aeglaselt , et vaadata , kas ehk Agrippa ei ole mõnest salakäigust kabinetti ilmunud . </s> </p>
<p> <s> Aga see ei olnud Agrippa . </s> </p>
<p> <s> Agrippa tuli umbes poole tunni pärast , kuulatas hetkeks ukse taga , veendus , et kõik on vaikne , ja astus sisse . </s> <s> Andrease surnukeha lebas põrandal keset tuba . </s> <s> Tema kõrvetatud nägu oli moondunud ebaloomulikuks surmagrimassiks , tursunud jäme ja lillakaks tõmbunud keel ripnes lõual , käed ja jalad olid krampis , nagu oleks mees meeleheitlikult oma ründaja vastu võidelnud . </s> <s> Kui ta oligi püüdnud seda teha , siis oli see kasutu . </s> <s> Keegi , mitte keegi , ei saa Chramise vastu . </s> </p>
<p> <s> " Pean teilt kõige sügavamas kahetsuses vabandust paluma , prokuraator Andreas , " ümises Agrippa . </s> <s> " Ma nimelt ei hoiatanud teid , et minu raamatute omavoliline uurimine võib teile kalliks maksma minna . " </s> </p>
<p> <s> Siis noogutas ta rahulolevalt ja silmitses avatud raamatut . </s> </p>
<p> <s> " Jah , isand ! " </s> <s> Ei , Chramis polnud siit toast vahepeal kuhugi kadunud , ta oli kogu aeg oodanud oma käskija saabumist , konutanud kuskil pimedas nurgas . </s> <s> Kui keegi ei sulge raamatut , ei pääse ka deemon minema . </s> <s> Sinna , kust ta oli tulnud . </s> <s> Agrippa polnud kunagi tegelikult näinud Chramise ilmumist , see lihtsalt tekib kuhugi su selja taha , nagu oleks kerge tuulehoog ruumist läbi käinud ja kellegi nähtamatu käsi tõstnud sinna tema teenri . </s> <s> Kui sa oled lugenud Jacques de Cily raamatut . </s> <s> Kui sa lihtsalt oled seda lugenud ... </s> <s> Nii oli magister de Cily loonud - vangistanud Chramise raamatusse - ja selle ületamatu meistri maagia kestis edasi . </s> <s> Milline jõud oli kirjutatud tekstil ! </s> <s> Ainult et nüüd oli Chramise isandaks Agrippa . </s> </p>
<p> <s> Õpetlane silmitses viivuks oma teenrit . </s> <s> Pikem kui ükski inimene , kes on iial maailmas elanud . </s> <s> On ta üldse inimene ? </s> <s> Ilma suguelunditeta , alasti , ainsagi karvata ihu , vasekarva nahk . </s> <s> Aga ihuliikmed on kõik nagu inimesel - käed , jalad , pea . </s> <s> Nahkne karvadeta kere ja see kohutav pea . </s> <s> Pikad teravatipulised kõrvad , kollased hõõguvad silmad , ilma sõõrmeteta nina ... </s> <s> Milleks oligi talle nina vaja , kui ta ei hinga ? </s> <s> Kust on ta tulnud ? </s> <s> Kus ta asub , kui teda ei kutsuta ? </s> <s> Maailmade vahel ? </s> <s> Milline on tema koht Matrix mundi's ? </s> <s> Agrippa ei teadnud . </s> <s> Chramis pole elus ega surnud . </s> <s> See on Chramis , lihtsalt Chramis , kes ilmub välja , kui keegi on lugenud de Cily raamatut , ja kui see keegi pole see , kelle deemon on oma isandaks tunnistanud , siis ta hukkub . </s> </p>
<p> <s> " Sa oled tapnud ? " küsis Agrippa deemonilt . </s> </p>
<p> <s> " Ta kutsus mind , aga pole minu käskija , " vastas Chramis . </s> <s> Tema hääl oli sügav ja õõnes , kõlas hammasteta suust ometi kui laul . </s> </p>
<p> <s> " Sa pead ta nüüd ellu äratama , sest selline on minu soov ! " </s> </p>
<p> <s> " Ta ei saa enam elada , käskija ! " </s> </p>
<p> <s> " Ta elab nii kaua , kuni sinu nõidus teda köidab . </s> <s> Täida mu käsk ! " </s> </p>
<p> <s> Chramis tõstis Andrease püsti , avas laiba suu ja puhus sinna sisse . </s> <s> Korraga hakkasid Andrease käed liikuma ja tõmblema , ta värises üle kogu keha , pea lõnksus ebaloomulikult edasi-tagasi , silmadesse tekkis elutu tuhm läige . </s> <s> Ometi need silmad nägid . </s> </p>
<p> <s> " Mine , " ütles Agrippa sellele , mis kunagi oli olnud prokuraator Andreas . </s> <s> " Mine siit minema ! " </s> </p>
<p> <s> Ja see läkski , taarus trepist alla , sirgelt , kõrvale vaatamata sammus läbi katedraali välja , liikus tuimalt astudes , kuni rahvarikkal tänaval , olles möödakäijatele korduvalt otsa jooksnud , seisatas äkitselt . </s> <s> Elustatud Andrease suust kostis meeleheitlik röögatus , millesarnast polnud ükski inimene varem kuulnud , sellest kostis korraga nii valu kui lõputut ahastust , ta haaras kätega peast , otsekui katsunuks , kas see on veel alles . </s> <s> Oli küll , mõneks hetkeks . </s> <s> Järgmisel viivul , kui inimesed jäid karjuvat meest hirmunult silmitsema , kukkusid otsast Andrease käed , jalad varisesid mitmeks kuivanud tükiks ja pea veeres otsast . </s> <s> Ei piiskagi verd , ainult kuivanud ja kronksus ihuliikmed vedelesid paaniliselt röökivate inimeste jalge ees . </s> <s> Lõpuks tundis keegi ära , et seda meest on nähtud Ferdinandi saadiku seltskonnas , kellele seejärel sõna viidi , et parun saaks oma tuttavast järelejäänud tükid kokku korjata ja järgmisel päeval Püha Andrease kalmistule matta . </s> <s> Ja kui parun Burckenheider kahtlustaski , et siin võib mängus olla Agrippa käsi , polnud tal kartograafi vastu ometi ühtegi süütõendit . </s> </p>
<p> <s> Niiviisi sai Agrippa lahti oma vaenlasest Bordeaux's , kes oleks talle varem või hiljem muresid põhjustanud . </s> <s> Katedraali kambris sulges ta raamatu , tundis jälle kummalist õhuvoolust ja Chramis oli kadunud . </s> <s> Kuninglik kartograaf küsis endalt , kas mitte polnud Grethel siiski Chramist vankris viivuks silmanud ja kas mitte seepärast ei istu tüdrukus endiselt mingi umbusk ja tõrksus . </s> <s> Chramis oli Agrippa käsu kohaselt Aidanni löönud ning seejärel olid nad poisi Josephe'i poolt leitud ustavate meestega linnast välja toimetanud . </s> <s> Agrippa polnud mõrtsukas . </s> <s> Ja Andreas oli tema vaenlane . </s> <s> Milleks siis seda jõmpsikat asjata ohverdada ? </s> <s> Ta ei tule enam mind segama , mõtles Agrippa . </s> <s> Ta on nüüd rikas ja leiab oma tee . </s> <s> Kui ta pole seda tüdrukut veel võtnud , siis on ta lihtsalt loll ega ole aru saanud , et Grethel on temasse meeletult armunud . </s> <s> Jah , Agrippa oli näinud mitmeid kordi seda äraolevat pilku tüdruku silmis ja kuulnud tema laule . </s> <s> Mitte et kartograaf oleks sellele kahetsusega mõelnud , ei . </s> <s> See oli lihtsalt üks väike ja häiriv kõrvalseik . </s> <s> Kuid veel mitte nii häiriv , et ta oleks soovinud Aidanni üleandmist Vahimeestele . </s> </p>
<p> <s> XIX Astelpõõsas ja luuderohi </s> </p>
<p> <s> Katedraalist läks Agrippa Josephe'i juurde , kes oli parasjagu lõpetamas Maria valmistatud vasikaraguud , jõi bordood ja sõi juustu peale . </s> </p>
<p> <s> " Ma kuulsin uudiseid , " hõikas Josephe kohe , kui Agrippa jala üle läve sai . </s> <s> " Ja ma võin sind õnnitleda , mu sõber ! </s> <s> Kuninglik kartograaf , mõelda vaid ! " </s> </p>
<p> <s> " Ühtlasi ka Ameerika ekspeditsiooni volitatud juht , " noogutas Agrippa lõbusalt . </s> <s> " Majesteet on leidnud summad , et meie eskaader kevadel teele saata . </s> <s> Kolm laeva sõduritega . </s> <s> Seilame merele niipea , kui tormid Atlandil vaibuvad . " </s> </p>
<p> <s> " Ka seda olen ma kuulnud , " vastas Josephe , kelleni uudised ülikoolis alati kõige kiiremini jõudsid . </s> <s> " Isegi liiga palju olen kuulnud . " </s> </p>
<p> <s> " Mida sa silmas pead ? " </s> </p>
<p> <s> " Liiga paljud inimesed teavad sellest . " </s> </p>
<p> <s> " Kuninglik avastusretk ei peakski rahus ja vaikuses sündima . </s> <s> Lõpuks tahab ju Marcel vallutada uusi maid ja tuua Akvitaaniale au ja kuulsust . </s> <s> Ma ei näe tõepoolest ühtegi põhjust , miks ei või sellest valjul häälel kuulutada . " </s> </p>
<p> <s> " Need uudised jõuavad kahtlemata ka Kastiiliasse , Prantsusmaale ja Inglismaale . </s> <s> Mis võib sealseid valitsejaid samuti tagant sundida laevu mehitama ja Uues Maailmas vallutusi ihalema . </s> <s> Meie kolooniad võivad sattuda ohtu ja ... " </s> </p>
<p> <s> " Mu kallis Josephe , " ohkas Agrippa , istus toolile ja valas endale pokaali veini . </s> <s> " Mu kallis sõber ! " alustas ta , nagu seletades lapsele väga lihtsat asja . </s> <s> " Iga aastaga asub üha rohkem seiklejaid teele Uue Maailma poole , iga aastaga laiendavad kõik Euroopa kuningad oma sealseid valdusi . </s> <s> Ent asi pole selles - sa mõtled ikka nii , nagu oleks sel kõigel meie jaoks mingi tähtsus ! </s> <s> Sa mõtled nagu lojaalne akvitaanlane , kellele tema kuninga asjad korda lähevad . </s> <s> Meie ei hooli sellest , mis tuleb homme . </s> <s> Jah , muidugi läheb koloniaalvalduste pärast sõjaks , nagu ka siin mandril , kus Ida ja Põhja impeeriumid varsti paratamatult kokku põrkavad . </s> <s> Kuid meile ei peaks põrmugi korda minema kõik see , mis saab siin maailmas juhtuma pärast meid . </s> <s> Me jätame selle maha ja reisime uude maailma . </s> <s> Ja siis järgmisesse ... </s> <s> Matrix mundi ootab meid ! </s> <s> Kui me oleme saanud enda käsutusse neljanda elemendi ja suudame minna jumala poolt loodud kõikidesse maailmadesse , kui pentagrammi viies nurk - kõikehõlmav Teadvus - on end meile avanud ... </s> <s> Mis tähtsust võib olla siis ühel väikesel Akvitaania kuningriigil ? </s> <s> Sa ei kuulu siia , Josephe ! </s> <s> Unusta see üks maailm ja mõtle , milline tulevik meid ees ootab ! </s> <s> Tõenäoliselt pühitakse peagi puhkeva suurema sõja käigus Akvitaania sootuks maapinnalt , siia marsivad Prantsuse Francois' või Martin Lutheri ja Ferdinandi Kõige Kristlikumad väed , et mõõga abil oma õpetust kuulutada , ning meie ei saasinna midagi parata . </s> <s> See pole enam meie maailm . " </s> </p>
<p> <s> " Sa unustad , " ohkas Josephe , " et minu jaoks on see seni ainus . " </s> </p>
<p> <s> " Ka minu jaoks oli kunagi esimene ainus , " nõustus Agrippa . </s> <s> " Ka minu jaoks . </s> <s> Kuid ei enam . </s> <s> Ükski maailm pole minu jaoks olnud piisavalt hea . </s> <s> Ja ka sina , mu sõber , ei peaks seda nii väga taga igatsema . </s> <s> Ma tean , Martin Luther ei suhtu sinu rahvasse just kõige soosivamalt . " </s> </p>
<p> <s> " Meid pole keegi kunagi armastanud ... </s> <s> Aga vähemasti Akvitaanias ei pea me kandma Taaveti tähte kui häbimärki . </s> <s> Ega pelgama Kastiilia inkvisitsiooni . " </s> </p>
<p> <s> " Mul on kõik põhjused arvata , et Lutheri Vahimehed ei kohtle teie rahvast palju paremini kui teised . </s> <s> Ma olen juba kuulnud , et Hamburgi ja Aacheni pankuritelt on nende kuld väevõimuga ära võetud , sest vend Martini sõnutsi haisevad teie suud kulla järele - ja nende perekonnad on kas hukatud või teadmata suunas minema viidud . </s> <s> Seal lauldakse Nibelungide laulu , loetakse saksakeelset piiblit ja räägitakse , et Karl Suure rahvas peab valitsema kõigi teiste üle . </s> <s> Sinul ei ole siin maailmas kohta , Josephe . " </s> </p>
<p> <s> " Vähemalt praegu olen ma õnnelik , " arvas Josephe . </s> <s> " Isegi kui mõtlen oma hukatud venna peale , tunnen ma küll süükoormat , ent ma ei vihka oma maailma . </s> <s> Ja see oli ikkagi inkvisitsioon , kes ta põletas , mitte Vahimehed . " </s> </p>
<p> <s> " Järgmisena teevad seda Vahimehed sinuga , " kinnitas Agrippa . </s> <s> " Varsti ei huvita neid isegi see , kas sa oled toimetanud riitusi või kas sa kasutad kabala märke . </s> <s> Sinu veri on vale ja mitte Karl Suure rahva oma . " </s> </p>
<p> <s> " Ma kardan , et sul on õigus , " ohkas Josephe veel kord . </s> <s> " Nad süüdistavad meid selles , et me andsime Lunastaja Pontius Pilatuse kätte . " </s> </p>
<p> <s> " Kuld , " sõnas Agrippa . </s> <s> " Teie käes on kuld . </s> <s> Sama palju kui kirikutes , mille Vahimehed on rüüstanud . </s> <s> Müncheni , Hamburgi , Aacheni , Münsteri - kõik pangad kuuluvad ju sinu rahvale . </s> <s> Lutheril on vaja kulda , et ehitada uut impeeriumi . </s> <s> Pontius Pilatus on ainult ettekääne . " </s> </p>
<p> <s> Josephe mõtles ja noogutas siis . </s> <s> " Kuidas tüdrukul läheb ? " küsis ta . </s> <s> " On ta harjunud ? " </s> </p>
<p> <s> " Harjunud ? </s> <s> Muidugi pole ta harjunud ! </s> <s> Kas suudab metsik hirv laudas harjuda , isegi kui ta ei pea enam põgenema huntide eest ja muretsema toidupoolise pärast ? </s> <s> Loomulikult pole ta harjunud . </s> <s> Aga ta harjub . </s> <s> Minu ja kõige muuga . " </s> </p>
<p> <s> " Sa peaksid tema vastu ehk tähelepanelikum olema ja tõepoolest talle mõne seltsilise otsima ? " </s> </p>
<p> <s> " Veel mitte . </s> <s> Ma mõistan sinu kaastunnet , kuid luba mul siiski oma kavade järgi talitada . </s> <s> Tüdruk näeb praegu ainult mind ja ei lahku oma vangistusest . </s> <s> Ainult mina olen see , kes toob talle toitu ja vestleb temaga . </s> <s> Toit on selline , mida ta pole eales varem söönud ; need hõrgutised köidavad teda minu külge , ehkki ta seda ise ei aima . </s> <s> Mina olen tema ainus aken maailma , ainult mina ja ei keegi muu . </s> <s> Ma pean talle muutuma hädavajalikuks . " </s> </p>
<p> <s> " Ka sa tahad , et ta hakkaks sind armastama ? " </s> </p>
<p> <s> " Armastama ? </s> <s> Oh ei , muidugi mitte . </s> <s> Milleks meile armastus , kui ma vajan temalt ainult tema süütust ? </s> <s> Tema ihu - ja õnneks on see siiani puutumata , tegin selle kindlaks , kui ta veel uimastatud oli - kuulub mulle , kuid ma ei vaja tema hinge . </s> <s> Aga ihu kättesaamiseks on parem , kui ta oleks lahke , mõistad ? </s> <s> Ma ei taha , et viimasel hetkel , kui me oleme asunud läbi viima riitust , ta oma energia minule vastuhakkamiseks suunab . </s> <s> Neljanda elemendi raev võib olla etteaimamatu . " </s> </p>
<p> <s> " Siis ikkagi - sa nõuad temalt ju armastust ? " </s> </p>
<p> <s> " Ei , " jäi Agrippa endale kindlaks . </s> <s> " Sinu horoskoop rääkis armastusest , ent see oli see , mida kabala nägi , kuid ei nõudnud . </s> <s> Vaata pentagrammi , Josephe ! </s> <s> Vaata ja ütle mulle , kas ta räägib meile , et neljanda elemendi etalon peab riituse läbiviijat armastama ? " </s> </p>
<p> <s> " Ei , " nõustus Josephe , " Tule elemendi etalon ei pea riituse läbiviijat armastama . </s> <s> Aga pentagramm näitab mulle armastust , kui see seal on . </s> <s> Ja see on seal , kuid see pole sina , Heinrich . </s> <s> Ta armastab seda poissi . " </s> </p>
<p> <s> " Ma tean . </s> <s> Ma ei nõua , et tüdruk hakkaks mind armastama , kuid mina pean olema nüüd tema elus see , kes annab talle kõik - söögi , valguse , meelelahutuse . </s> <s> Minust peab saama tema side maailmaga . </s> <s> Iga kord , kui Agrippa tema kambrisse astub , peab ta süda rõõmust pakatama - nüüd saab ta rääkida ja olla kuulatud , nüüd küsitakse tema käest , kuidas ta end tunneb , meelitatakse . </s> <s> Kuni ükskord Tenochtitlanis saab ta minu omaks , ja see peab sündima tõrkumata . </s> <s> Ta peab õppima mulle alistuma , alluma minu tahtele . " </s> </p>
<p> <s> " Sa piinad teda . " </s> </p>
<p> <s> " Kuid mitte nii , nagu Vahimehed oleksid seda teinud . </s> <s> Ma olen tema päästja ja ta teab seda . </s> <s> Aegapidi ta mõistab , et see poisiklutt poleks teda kellegi käest päästnud . </s> <s> Ainult mina sain seda teha . " </s> </p>
<p> <s> " Kui ta seda poissi armastab , siis pole tähtis , kas too on teda päästnud või mitte . </s> <s> Armastusel ei ole valemit ega elemente . </s> <s> Sa ei saa seda lahata ja luua ... " </s> </p>
<p> <s> " Ma ei vaja tema armastust , " kordas Agrippa veel kord . </s> <s> " Ma ei vaja tema hinge , vaid ihu ja seda , mida jumal on sinna sisse pannud . " </s> </p>
<p> <s> " Neljanda elemendi etalon ei saa olla midagi füüsilist , " kahtles Josephe . </s> <s> " Kui tüdruk seda oma meeltega esile manab , siis on see vaimne . " </s> </p>
<p> <s> " Alistades ta füüsiliselt , võttes teda , murran ma ka Gretheli vaimu . </s> <s> Neljas element on kinnitatud neitsipitseriga . </s> <s> Mina avan selle . </s> <s> Mina võtan tema süütuse ja Neljanda elemendi . " </s> </p>
<p> <s> " Isegi kui ta praegu suhtub sinusse aupaklikult , ei pruugi see tähendada , et ta oma süütuse rõõmsal meelel sulle kingib . " </s> </p>
<p> <s> " Siis sünnib see teistmoodi . </s> <s> Ja me peame riskima tema raevuga . " </s> </p>
<p> <s> " Jah , aga mis saab tüdrukust edasi ? " </s> </p>
<p> <s> " Jällegi sa unustad , et see meid ei huvita . </s> <s> Ta jääb siia maailma , võib-olla . </s> <s> Kas elusalt või surnult , ma tõesti ei tea . </s> <s> Meie oleme siis juba teel jumalikkusele . " </s> </p>
<p> <s> " Ja aidaku meid selles kõik taevased väed , " pomises Josephe . </s> <s> " Ilmselt on sul õigus . </s> <s> Tõde nõuab ohvreid . " </s> </p>
<p> <s> " Mina ei ohverda kedagi . </s> <s> Ohverdavad nõrgad , need , kellele on vaja tuge ja kinnitust . " </s> </p>
<p> <s> Tagasiteel Val de Guyon'i astus Agrippa läbi juveliiri juurest ja ostis peene hõbedast käevõru . </s> <s> Siis kiirustas ta tagasi , sest käes oli söögiaeg . </s> <s> Grethel ei pea nälgima . </s> <s> Ent ta peab iga kord hakkama ootama , mil Agrippa juba toiduga tuleb . </s> <s> Natukene peab ta juba piinlema ja ootama . </s> <s> Ja siis saab ta kuningliku eine , millesarnast pole ta oma kolkakülas iial söönud . </s> <s> Kohtle teda suursuguselt , kuninglikult ja ta muutubki selliseks . </s> <s> Tegelikult oli Agrippa isegi veidi üllatunud , millise kiirusega Grethel uut elu omaks võttis , uusi rõivaid selga sobitas , uhkeldas nendega peegli ees . </s> <s> Ei , neiu polnud veel tõesti harjunud - aga ta harjub ; uue elu ja selle meelitustega . </s> <s> Kartograaf ootas , mil ta märkab tüdruku silmis esimest korda küsivat võidurõõmsat pilku , kui too on uue kleidi selga pannud . </s> <s> Peale Agrippa pole tal end kellegi tarbeks ehtida . </s> <s> Ja nüüd on Grethelil selleks veel käevõru . </s> <s> Parem on lasta tekkida tema alpusel ja edevusel , seda tagant õhutada ja enda peal välja elada , kui lasta tal elada kasinuses , kitsikuses ning ... alanduses . </s> </p>
<p> <s> Käevõru oli korralik töö , maksis kuusteist marssiini , paras kaupmehenaisel gildi aastapäeval kandmiseks . </s> <s> Kuningapaleesse sellisega minna oleks aga narrus . </s> <s> Agrippa valis seda hoolikalt , et leida sobiv tasakaal maitsekuse , uhkuse ja hinna vahel . </s> <s> Ta ei arvanud , et Grethelil jääks seda nähes hing kinni . </s> <s> Aga jäi . </s> <s> Tüdruk jõllitas võru tummas hämmingus , tahtis midagi öelda , ent ei suutnud . </s> <s> Ta istus voodile , proovis ehet kohmakalt ja oskamatult kätte , tõstis pilgu , liigutas huuli . </s> <s> Agrippa vaid muigas ja jättis tüdruku tuppa , lahkus . </s> <s> Laskis tal sellega harjuda . </s> </p>
<p> <s> Järgmisel päeval oli Grethel malbem . </s> <s> " Ma mõtlesin , et olen siin teie vang , isand , " sõnas ta . </s> <s> " Aga vangidele ei tehta ju kingitusi . " </s> <s> Tema hääles kõlas mõistmatus , tänulikkus ja kerge lugupidamine . </s> </p>
<p> <s> " Kingitusi tehakse neile , kelle vastu tahetakse olla tähelepanelik , " nõustus Agrippa . </s> <s> " Ma rõhutan , et olete vaid minu külaline . </s> <s> Olen Marcel I õukondlane ja mul pole õigust kedagi vangistada . </s> <s> Ainult teie enese huvides olen sunnitud rakendama neid abinõusid . </s> <s> Ma ei soovi teile põhjustada kannatusi ja püüan seda asjaoludest tingitud viibimist siin majas muuta võimalikult meeldivamaks . " </s> </p>
<p> <s> " Te räägite nii keeruliselt , " pomises Grethel , " nagu mõnes näidendis , mida me teel mängisime . " </s> </p>
<p> <s> Agrippa oli üllatunud . </s> <s> " Kas teie Võluteater etendas siis midagi keerulisemat kui rahvalikud lood ja müsteeriumid ? " </s> <s> Kuid sai samas aru , et oli teinud vea . </s> <s> Gretheli silmis läigatas meenutustuluke ja ta asus malbel häälel jutustama ajast , mil nad teatriga läbi maade rändasid ja etendusi andsid . </s> <s> Korraga oli käevõru lumm pühitud ja Agrippa hammustas endale huulde . </s> <s> Grethel jutustas talle Gunardi kurbmängu Amlithist ja tema traagilisest saatusest . </s> <s> Mees ei kuulanud teda eriti tähelepanelikult , mõtles hoopis , kuidas ta ükskord ometi need meenutused tüdrukust välja saab . </s> <s> Anna talle aega , raius ta endale pähe . </s> <s> Aega ! </s> </p>
<p> <s> " Ja ma ei teagi , kas võin seda teie käest küsida , " sõnaks Grethel lõpuks , " aga kui te minu andest või võimest nii palju teate , siis ehk oskate ka öelda , kuidas on see võimalik , et ma surnut nägin ? " </s> </p>
<p> <s> " Kuidas ? " teritas Agrippa kõrvu ja ärkas oma mõtisklustest . </s> </p>
<p> <s> " See mees , kes meid Broughtenisse meelitas ning vanade hõbetaalritega tasus , see mees oli surnud . </s> <s> Ma nägin teda , ta oli justkui elus , aga tegelikult surnud . </s> <s> See oli nii jube ... ma oleksin õudusest isegi sinna samma maha surnud . " </s> </p>
<p> <s> " Jutustage mulle veel üks kord , " palus Agrippa . </s> <s> " See tundub üsna huvitav . " </s> </p>
<p> <s> Grethel kordas oma jutustust . </s> <s> " Ma usun teid , " noogutas mees . </s> <s> " Sellised asjad on võimalikud . </s> <s> Et ainult teie saite aru , et see mees on surnud . </s> <s> Kas te olete ka hiljem surnuid näinud ? " </s> </p>
<p> <s> Tüdruk raputas pead . </s> </p>
<p> <s> " Ma mõtlen selle asja peale , " lubas Agrippa . </s> <s> " Võib-olla on võimalik teid sellest omadusest võõrutada . </s> <s> Kujutan ette , et see pole eriti meeldiv . </s> <s> Aga mõnikord võib see kasuks tulla . " </s> </p>
<p> <s> " Omal kombel see tuligi meile kasuks , " meenutas Grethel . </s> <s> " See surnu valis millegipärast Võluteatri välja , et Broughteni lossis etendust anda . </s> <s> Ja ta maksis meile nii hästi . </s> <s> Kuidas saab surnu maksta ? </s> <s> Aga selle rahaga saime Vahimeeste eest põgeneda ja süüa osta . " </s> </p>
<p> <s> Agrippa ei näinud siin otsest seost , ent teadlase ja külatüdruku ettekujutus põhjus-tagajärje vahekorrast võiski olla üpris erinev . </s> <s> Ta noogutas . </s> </p>
<p> <s> " Kas Vahimehed jahivad mind endiselt ? " küsis Grethel äkki . </s> </p>
<p> <s> " Ma olen nad meie teelt kõrvaldanud , " vastas Agrippa ja ei suutnud oma hääles ja näoilmes varjata kerget rahulolu ning irvet . </s> <s> " Kuigi ajutiseks , kardan ma . </s> <s> Nad teavad , et olete minu eestkoste all . </s> <s> Ja mina teatavasti kuningas Marceli all . </s> <s> Praegu ei pruugi me midagi karta . " </s> </p>
<p> <s> " Aga hiljem ? " </s> </p>
<p> <s> Hiljem ? </s> <s> Üks nõid pole Martin Lutherile nii tähtis , et ta hakkaks teda Marceli käest välja nõudma . </s> <s> Meie kokkulepe on veel jõus . </s> <s> Ja enam pole visa Andreast , kes läheks oma ordumeistrilt õigust taga nõudma . </s> <s> Kuni kevadeni pole meil tõesti midagi karta . </s> <s> Aga mis tuleb hiljem - see ei saa mind enam huvitada . </s> <s> Muidugi ei meeldiks Marcelile sugugi , kui ta teada saaks , et tema kartograaf esitleb põgenenud nõida oma õetütrena . </s> </p>
<p> <s> " Kõik on Issanda meelevallas . </s> <s> Praegu on ta meid oma õnnistusega kõigi vaenlaste eest varjule toimetanud . </s> <s> Kuid unustame selle , vaatame parem , kas te suudate selle sõna välja lugeda , mille ma nüüd tahvlile kirjutan . " </s> </p>
<p> <s> Grethel suutis ja igal järgmisel päeval üha paremini . </s> <s> Agrippa ei osanudki endale seletada , miks ta sellest rõõmu tundis või miks ta üldse võttis ette tüdrukule kirjatarkuse õpetamise . </s> <s> Võimalik , et ta tundis igatsust ülikoolimiljöö järele , vajadust olla õpetaja , sundust tarkust edasi anda , suunata neid , kes seda väärivad , teadmiste juurde . </s> <s> Aga ehk tajus ta kuidagi Gretheli pakatavat vajadust ümbritsevat maailma rohkem mõista . </s> <s> See on imelik , mõtles Agrippa , mul ei ole ju teda rohkem tarvis kui ainult üheks korraks . </s> <s> Siisk , merereis tuleb pikk , ja minu õetütar ei tohi olla kasvatamatu . </s> <s> Kuid võimalik , et Agrippa ise poleks kannatanud viibimist lihtsa talutüdruku seltskonnas . </s> </p>
<p> <s> Ühel päeval teatas Grethel , et ta tahab end pesta . </s> <s> Ütles seda kuidagi kategooriliselt ja nõudvalt . </s> </p>
<p> <s> " Teil on ju pesukauss , " vastas Agrippa üllatudes . </s> </p>
<p> <s> " Ma mõtlen päriselt pesta . </s> <s> Üleni . </s> <s> Ma olen siin olnud üle kuu aja ja pole end kordagi pesnud . </s> <s> Aga ma pean . " </s> </p>
<p> <s> Jah , selle peale polnud kuninglik kartograaf mõelnud . </s> <s> Suurt pesuvanni siia tuppa ei lohista ning alla , teenijate sekka , ei söandnud Agrippa tüdrukut veel lasta . </s> <s> Siiski lasi ta vanni täita sooja veega ning juhatas õhtul tüdruku tema kongist välja . </s> <s> Grethel kõndis ettevaatlikult , vaatas ehmunult ringi . </s> <s> Nüüd nägi ta oma vangitorni esimest korda sellisena nagu see tegelikult oli . </s> <s> Tema olekust võis järeldada , et ta poleks uskunud , et maja on nii suursugune . </s> <s> Põrandal olid vaibad , seinad kaunistatud maalidega , trepikäsipuud metallist ehisnuppudega , alumise halli aknad veelgi kaunimate ornamentidega kui tema toas . </s> <s> Agrippa vaatas , et kedagi pesuruumi ei jääks , lasi Gretheli sisse ja jäi ise ootama . </s> <s> Ta ootas tunni ja kuulis ainult veesolinat ja õnnelikku lauluüminat . </s> </p>
<p> <s> Kui tüdruk lõpuks pesuruumist väljus , uute riietega , mis talle sinna samuti pestult valmis olid pandud , lõhnas ta lausa puhtuse järele , oli värske ja kaunis nagu kevad . </s> <s> Agrippa neelatas ja mõtles , et päris kevad võiks kiiremini saabuda . </s> <s> Ta tundis kärsitust ja kannatamatust , tuletas endale meelde , et tõeline Otsija peab olema alandlik ning kannatlik . </s> <s> Ehk ka tüdruk tajus mehes mingit äkilist muutust , sest tema uhkusega segatud naeratus tardus hetkeks , ta astus sammu tagasi ja kohmetus . </s> </p>
<p> <s> See üks samm tagasi , seda hakkas Agrippa nüüd tihti nägema . </s> <s> Õppetundidel ja jutuajamistel Gretheli kambris , kui ta seletamishoos või muidu ennast unustas , astus tüdruk sageli temast ühe sammu tagasi . </s> <s> Ehk oli Agrippa häälde segunenud mingi toon , mida seal enne polnud , või oli tema silmavaatesse siginenud uus varjund , ehk astus ta vaistlikult tüdrukule liiga lähedale . </s> <s> Kui Agrippal oli vangistuse alguses õnnestunud pelgus Grethelist kiiresti välja saada ja esineda tema range , ent õiglase sõbrana , siis nüüd tundis mees mingi seitsmenda meelega , et tüdruk hakkas teda kartma . </s> </p>
<p> <s> Hirm annab julgust , kartus sunnib tegudele . </s> </p>
<p> <s> Kergus , millega Grethel oli endale vanniskäigu välja nõudnud , tegi teda julgemaks . </s> <s> Agrippa mõistis , et oli liiga kergelt nõusse jäänud . </s> <s> Nüüd kuulis ta Grethelit sagedamini jalutuskäike igatsemas . </s> <s> Tüdruk ütles , et ta teab häälte ja lõhna järgi , et selles majapidamises on laut ja et ta võiks loomade talitamisel abiks olla . </s> <s> Ja oma joogivee võiks ta ise kaevult tuua ja metsa alt tuppa sammalt , et siin värskem õhk oleks . </s> <s> Pesemaskäimine muutus iganädalaseks ja pikad ootamised muutusid Agrippale tüütuks . </s> <s> Kas oli see nii , et Grethel veetis meelega vannis kaua aega ? </s> </p>
<p> <s> Jõudis kätte detsember . </s> <s> Päevad muutusid lühemaks ja ööd pikemaks . </s> <s> Üha rohkem pidi Grethel küünlavalgel üksinda oma toas konutama . </s> <s> Agrippa tõi talle hommikuti rohkem süüa , et saaks päeval õukonnas omi asju ajada ning raamatukogus kaarte uurida . </s> <s> Kuninglikul käsul pidid kõik Bordeaux's elavad kaptenid ja kaupmehed , kes olid Uues Maailmas käinud , kartograafi juurde minema ja oma tegudest ja tähelepanekutest aru andma . </s> <s> Vahel kohtus Agrippa nendega Val de Guyoni majakeses , mõnikord lossi raamatukogus . </s> </p>
<p> <s> Grethel näis pimeduse ning suureneva üksindusega leppivat . </s> <s> Kuid eriti õnnelik ta selle üle olla muidugi ei saanud . </s> <s> Agrippa pani tüdruku käitumises tähele muutusi ja mõtles , et varsti võiks ta tõesti mängida väga head isandat ja täita mõne tüdruku soovi . </s> <s> Siiski ei maininud ta seda Grethelile , lasi tal endal oma soove välja öelda . </s> <s> Mida tüdruk päevast päeva üha agaramalt tegigi . </s> <s> Ta tuli tagasi seltsilise jutu juurde . </s> </p>
<p> <s> " Mul on nii igav , " kurtis tüdruk . </s> </p>
<p> <s> " Kas siis minu seltskond ei rahulda teid ? " tegi Agrippa suured silmad . </s> </p>
<p> <s> " See on midagi muud , " ohkas tüdruk , " mul on alati hea meel teid näha , ent ma elan ja olen ju siiski üksi . </s> <s> Pealegi - teid on üha harvemini näha . " </s> </p>
<p> <s> " Kas preili soovib , et ma tooksin talle kellegi seltsiks ? </s> <s> Paraku pole maailmas ühtegi teist inimest , kelle eest on mul selline vajadus hoolt kanda , " sõnas Agrippa kahetsevalt . </s> </p>
<p> <s> " Te tahate öelda , et ei saa enam kedagi teist minu kombel vangistada ? " nähvas Grethel . </s> </p>
<p> <s> " Ah , preili , milleks sellised sõnad ? </s> <s> Te olete minu külaline . " </s> </p>
<p> <s> " Üpriski iseäralik külaline . " </s> </p>
<p> <s> " Kahtlemata . </s> <s> Ma pole teile seda veel ehk öelnud - lubage seda teha nüüd - et olen ainus inimene maailmas , kes täielikult mõistab teile osaks saanud õnnistuse ja ande suurust ning tähendust . </s> <s> Te olete jumalast ära valitud . </s> <s> Nagu ka mina . </s> <s> Me mõlemad oleme lülid Jumala ettemääratuses , millise vajadust paljud ei näe . " </s> </p>
<p> <s> " Ettemääratus ettemääratuseks . </s> <s> Meelsamini oleksin ma tahtnud olla harilik külatüdruk . </s> <s> Aga ikkagi on mul igav . </s> <s> Ma ei tee midagi ... " </s> </p>
<p> <s> " Te harite ennast ! " </s> </p>
<p> <s> " Ent milleks mulle see ? </s> <s> Ma olen harjunud töötama , tegema midagi , et oma olemasolu Jumala ees õigustada . " </s> </p>
<p> <s> " Jumalal on teie jaoks teine kavatsus . " </s> </p>
<p> <s> " Kas sellepärast peangi ma käed rüpes siin istuma ? </s> <s> Ma ei tea sellest midagi ja teie ei seleta ka . </s> <s> Ma kängun , isand , mõistate ? </s> <s> Olen harjunud laudas ja põllul talitama . </s> <s> Olen harjunud tegema midagi kasulikku . </s> <s> Ka Võluteatris ei istunud ma niisama , vaid õppisin rolle ja mustkunsti . </s> <s> Ja kui ma tõesti siin tööd teha ei tohi , siis laske mul ometi , palun , kas või teenijatega lobiseda ja natukene jalutada . </s> <s> Palun , isand , palun , palun ! " </s> </p>
<p> <s> Ja Grethel oskas paluda ! </s> </p>
<p> <s> Ta pani sealjuures pea armsalt viltu , pilgutas silmi ja manas näole väga nukra ilme . </s> <s> Ja kas mitte ei ilmunud tema silmanurka pisargi ? </s> </p>
<p> <s> Ta on liiga palju seda näitekunsti õppinud , tuletas Agrippa endale meelde . </s> <s> Aga võib-olla tõesti otsida Grethelile õukonnast mõni kammerneitsi ? </s> <s> Selline , kes temale , isandale , kõik ette kannaks , mida Grethel talle usalduslikult räägib . </s> <s> Ainult siin on üks konks - see on minu tee ja minu võitlus . </s> <s> Ja kui kolm maailma on mulle midagi õpetanud , siis just seda , et peale iseenese ei tohi mitte kedagi usaldada . </s> <s> Edaspidi ei klammerdu tüdruk mitte minu , vaid tolle piiga külge . </s> <s> Õukonnast ei leiaks ma kedagi , kes kuuletuks kindlasti ja ainult minule . </s> <s> Õukondades polegi inimesi , keda usaldada . </s> <s> Ja kui ma sealt siiski teenrit otsin , tekitab see liiga palju kõmu ja huvi . </s> <s> Ainus võimalus kedagi siia kammerneitsiks saada oleks raha . </s> <s> Inimene , kellele ma maksan ja kes mulle ette kannab , mida Grethel räägib . </s> <s> Ent kust selline leida ? </s> <s> Mul ei ole aega , et otsida endale teenijatüdrukut . </s> <s> Marcel teab , et mul on siin õetütar , kellele ma vajalikke kombeid õpetan , et talle siis Bordeaux'st vääriline abikaasa leida . </s> <s> Kuid teda ei huvita see eriti ja ta ei hakkaks kedagi õukonnast sundima end siia mägilossi sulgema . </s> <s> Pealegi tuleks varsti välja , et see ei ole mu õetütar , mis tekitaks majesteedis ainult kahtlusi . </s> <s> Aga iga kahtlus , mis tal minu kohta tekib , mõjub ekspeditsioonile halvasti . </s> </p>
<p> <s> Enne seilamist Uude Maailma seisis Agrippal ees veel üks reis ja selleks ajaks pidi ta Gretheli usaldama kindlatesse kätesse . </s> <s> Josephe ? </s> <s> Tüdruk mässib ta ümber sõrme . </s> <s> Vana juut on küll kaval , kuid noore ja värske neiu ees , kellele ta juba praegu kaasa tunneb - teda isegi nägemata - sulab tema meelekindlus . </s> </p>
<p> <s> " Ma mõtlen selle üle , " lubas siis Agrippa armulikult . </s> <s> " Ma loodan , et te saate aru , et teie palve põhjustab tahes-tahtmata teatud kulutusi . " </s> <s> Tuli leida lahendus , mis sobiks nii tema kavatsustega , kui ka Gretheli soovidega kõige paremini . </s> </p>
<p> <s> Grethel hammustas huulde ja punastas . </s> <s> " Andke andeks , ma ei mõelnud selle peale . " </s> </p>
<p> <s> " Aga mina pean mõtlema . </s> <s> Pean mõtlema iga sekund , kuidas teid kaitsta , toita ja kõige parema tervise juures hoida . </s> <s> Ärge arvake , Grethel , et see on lihtne . " </s> </p>
<p> <s> Tüdruk kummardas - selle oli ta juba korralikult ära õppinud - kummardas alandlikult , otsekui öeldes , et oskab seda hoolitsust väärikalt hinnata ning vabandab oma liigsest upsakusest tingitud soovide üle . </s> <s> Siis läks ta üle toa , sättis oma kleidisiilu ja istus väärika kergusega . </s> <s> Ja korraga taipas Agrippa kahte asja - nii äkki tuli see teadmine üle toapõranda astuvat neiut vaadates . </s> <s> Esiteks , et kui palju teevad riided inimest , kui hästi on Grethel õppinud käituma ja olema , kandes neid peeni rõivaid . </s> <s> Kleidid on teda õpetanud istuma ja astuma , nagu peituks neis seletamatu vägi . </s> <s> Naisevaist ja meel , mis riiete küljes kinni ripuvad , seades neid tihti oma peas toimuvast palju olulisemaks , saavad rõivastelt õpetust . </s> <s> Otsekui alkeemik , kes katseid tehes leiab jumaliku juhatuse ja vaistu abil tee järgmise seguni . </s> <s> Grethel oli mõne kuuga muutunud talutüdrukust aadlipreiliks . </s> <s> Jah , ta ei kõnelnud veel nii peenelt , ent ta rääkis üldse vähe ja ainult olulisest . </s> <s> Veri andis end tunda . </s> <s> Aadlitüdrukud ja õuedaamid lobisevad vahet pidamata ja harva võib nende jutust leida mõne asjaliku mõtte . </s> <s> Talupojad on aga tarmukad ja räägivad vähe . </s> <s> Agrippa oli sellele muutusele kaasa aidanud , tugevasti kaasa aidanud , ent seda mitte sünnitanud . </s> <s> Nii vähe kui Grethel oli Võluteatris näitekunsti nuusutanud , oli ta sellest ometi palju õppinud . </s> <s> Õppinud õhust haarama rolli ja sellesse sisse elama . </s> <s> Ja nüüd ei olnudki see enam ainult tema roll , vaid päris elu . </s> <s> Neiu mängis ja elas korraga . </s> <s> Ja teiseks taipas Marcel I kartograaf , et ei räägi siin oma vangiga , vaid kui võrdne võrdsega . </s> <s> Ta oli küll Gretheli enda külge köitnud ja teinud tüdruku endast sõltuvaks - kuid samas oli ta ise sõltuvaks muutunud . </s> </p>
<p> <s> Ta ei saanud olla Gretheli vastu julm ! </s> <s> Agrippa ei kujutanud hästi ette , kuidas ta Tenochitlanis teeb teoks selle , mille jaoks tal on Grethelit tarvis . </s> <s> Ma pean oma vaimu tugevdama , mõtles ta . </s> <s> See nelja seina vahel kükitamine koos tüdrukuga teeb mind nõrgaks . </s> </p>
<p> <s> " Ma ei arvagi , et see on lihtne , " sõnas Grethel . </s> <s> " Kuid ma ei saa jätta palumata . </s> <s> Püha Neitsi nimel , kergendage minu koormat . </s> <s> Lubage mind vahel harvagi jalutama . </s> <s> Põgeneda pole mul kuhugi . </s> <s> Ma ei soovi ju ülearu . </s> <s> Pealegi - minu kõige suuremat soovi te niikuinii ei rahulda . " </s> </p>
<p> <s> " Ja see oleks ? " </s> </p>
<p> <s> " Ma tahan teada , kus on Aidann ja miks te mind siin hoiate . " </s> </p>
<p> <s> Agrippa oigas mõttes . </s> <s> " Aidannist pole meil tõesti põhjust kõnelda . </s> <s> Ilmselt lippab ta õnnelikult mõne teise rändteatriga kuskil ringi . </s> <s> Muu selgitan ma teile niipea , kui selleks on õige aeg . </s> <s> Ja mul on kõik põhjused arvata , et te ei pettu . " </s> </p>
<p> <s> " Varsti on jõulud , " ütles Grethel ja vaatas Agrippale tungivalt otsa , " ja algab uus aasta . </s> <s> Meil Antrauschis oli kombeks uue aasta puhul kingitusi teha . </s> <s> Ma olen kuulnud ka , et isandad teevad siis oma alamatele kingitusi . </s> <s> Kas see ei võiks olla teie kink minule , et lubate mul korjata astelpõõsaoksi , luuderohtu ja loorberit , et sellega oma kambrit ehtida ? " </s> </p>
<p> <s> Jõulud , mõtles Agrippa . </s> <s> Kirikusse minemist ei saa ta tüdrukule ju ometi keelata ! </s> <s> Seni polnud Grethel küll veel avaldanud soovi palvetada . </s> <s> Ja kui oleks avaldanud , toonuks Agrippa talle tuppa krutsifiksi . </s> <s> Ka pihtmist polnud tüdruk nõudnud , kuigi Josephe sobinuks suurepäraselt preestri rolli . </s> <s> Nii oleks ta ehk neiu salasoovidele ja mõtetele lähemale jõudnud . </s> <s> Kuid ikkagi - advent lähenes tõepoolest ja Agrippa ei teadnud ühtegi mõistlikku põhjust , kuidas saaks ta keelata Grethelil kirikusse minna . </s> <s> Muidugi võiks lasta missa siinsamas majas korraldada ja pärast Grethelile korraliku õhtusöömaaja pakkuda . </s> <s> Või tõesti sõita lähimasse Bordeaux' kirikusse ? </s> <s> Siiski tundus Agrippale , et veel on liiga vara lasta Grethelil taas vaba maailma hingust tunda , ta pole mehesse veel piisavalt kiindunud . </s> <s> Neius pole veel piisavalt alandlikkust . </s> <s> Aga vaevalt et üks reis kirikusse lükkaks seda oluliselt kaugemale . </s> </p>
<p> <s> " Ka seal , kust mina pärit olen , on komme uue aasta puhul kinke teha , " naeratas Agrippa . </s> <s> " Akvitaanias samuti . </s> <s> Ning luban teile , et kingituse te saate . </s> <s> Tänutäheks ja kinnituseks minu lugupidamisest . </s> <s> Ent paar oksakest on liiga tühine asi kingituseks . </s> <s> Öelge mulle parem , mida te soovite ja selle te ka saate ! " </s> </p>
<p> <s> " Ma pean järele mõtlema . </s> <s> Tegelikult pole mul ju siin midagi tarvis . " </s> </p>
<p> <s> " Mõelge ! </s> <s> Mõelge hästi järele . </s> <s> Te ei pea ju kohe vastama . " </s> </p>
<p> <s> " Ja te lubate , et täidate selle ? " </s> <s> Grethel pani pea viltu ja pilgutas kiiresti silmi . </s> </p>
<p> <s> " Kui see on minu võimuses . " </s> </p>
<p> <s> " Külas , kus ma elasin , käisime me jõulude ajal Püha Thaddeuse kloostris müsteeriume vaatamas . </s> <s> Need olid nii toredad ! </s> <s> Ma mäletan , et kloostrikirikusse oli ehitatud laut ja Püha perekond oli seal ja Jeesus sündis ... </s> <s> Kas ma ... kas me ei võiks nüüd koos kirikusse minna ? </s> <s> Nad teevad ju siin samuti müsteeriume ? " </s> </p>
<p> <s> " Ilmselt küll , " arvas Agrippa . </s> </p>
<p> <s> " Ja kui ma olen teie õetütar , siis mis oleks loomulikum , kui et me koos kirikusse läheksime ? " </s> </p>
<p> <s> Agrippa pidi tunnistama , et pole midagi loomulikumat . </s> <s> Hiljem järele mõeldes leidis ta , et pikkade kuude jooksul üksinda kambris istumisele järgnev käik kirikusse ja osasaamine jõuluajal toimuvatest pidustustest - rõõmu ja tänupühast - võiksid tõesti täita tüdruku suurema hardusega tema isiku vastu . </s> <s> Et Grethel ikka veel Aidannist mõtles , see Agrippat enam ei häirinud . </s> <s> Aeg teeb oma töö . </s> <s> Poiss oli tema elu päästnud , seda küll . </s> <s> Kuid miks ei võiks Agrippagi tema elu päästa ? </s> <s> Poleks ju midagi lihtsamat . </s> </p>
<p> <s> Järgmisel päeval tõi Agrippa Grethelile kimbukese luuderohtu ja astelpõõsa oksi ning küsis : " Kas te ka Alam-Antrauschis kaunistasite oma ruume luuderohuga ? " </s> </p>
<p> <s> " Jah , alati jõulude ajal. </s> <s> Meil on nii kombeks . " </s> </p>
<p> <s> " Need mungad seal Püha Thaddeuse kloostris võinuks selle üle järele mõelda . </s> <s> Kirik pidas seda paganlikuks traditsiooniks ja lubas jõulude ajal ruume luuderohuga ehtida alles peale seda , kui " selgus " , et see aitab nõidu paljastada . " </s> </p>
<p> <s> Grethel võpatas . </s> </p>
<p> <s> " Rahunege , " muigas Agrippa . </s> <s> " Mind ei pea te kartma . </s> <s> Siin on teile söök kogu päevaks ning üks raamat , Delmar Heicko " Jõululaulud " . </s> <s> Ma lähen täna Tema Majesteedi juurde ja tulen tagasi hilja õhtul . </s> <s> Ma ei sooviks teie und häirida . </s> <s> Ja mõelge siis , mida te kingituseks soovite . " </s> </p>
<p> <s> Nii et kuidagi jõudsid jõulud ikkagi Val de Guyoni mägimajakesse . </s> <s> Grethel kaunistas oma kambri , ja meenutas , kuidas nad emaga jõule veetsid , kuidas kirikus käisid ja siis küla peal jõululaule laulsid . </s> <s> Laulud olid muidugi lihtsamad kui need , mida Agrippa talle nüüd lugeda pakkus . </s> <s> Rusticato külas hoidsid kõik majad jõulude ajal hilise ööni uksed valla - naabrid ja külalised käisid majast majja , soovisid häid jõule ja pidutsesid . </s> <s> Neil oli kombeks end emaga meesteriietesse rõivastada - nii tegid paljud jõulude ajal - ning siis ringi luusida , et kas keegi tunneb neid ära . </s> <s> Parun del Rusticato , kes oli ka muul ajal igati aus ja hoolitsev isand olnud , lasi oma küladesse veinivaate vedada ja jagas vaesematele raha . </s> <s> Nemadki olid kunagi saanud tervelt kolm hõbedast marka , millega võisid mitu kuud muretult elada . </s> <s> Nad olid küpsetanud hakklihast pirukaid , mida tuli tingimata kaneeli , muskaatpähkli ning küüslauguga maitsestada . </s> <s> Pirukat kutsuti " Jeesuse hälliks " ning maitseained tähendasid kolme kingitust , mis Kolm Kuningat jõululapsele kinkisid . </s> <s> Veel tapsid nad tavaliselt jõulude paiku ühe hane ning jällegi tõi del Rusticato küladesse jahil lastud hirvede siseelundeid - maksad , südamed , ajud ja muud , mis samuti pirukasse küpsetati . </s> <s> Juhtus , et ka mõni hirvekints lihtrahvale anti , kuid seda üsna harva . </s> <s> Paremad palad söödi alati lossis . </s> <s> Räägiti aga , et hirvesüdamete söömine on põhjapoolsetes maades Vahimeeste poolt ära keelatud . </s> </p>
<p> <s> Grethel kaunistas astelpõõsa ja luuderohuga tuba ning mõtles oma elule külas , mõtles oma needusele , tulele ja katsus mõistatada , kuidas küll saab see olla Jumala kink ja õnnistus . </s> <s> Viimast korda oli ta tundnud endast leeki tõusmas seal jõekäärus , kui nad olid Aidanniga põgenenud , ja see oli niivõrd tugev ja võimas , et tüdruk oli täielikult meelemärkuse kaotanud . </s> <s> Hiljem ? </s> <s> Jah , hiljem polnud ta oma õnnistuse vallalepääsemiseks vist põhjust andnud . </s> <s> Tema vangistamine Agrippa poolt oli tulnud nii ootamatult , et ta lihtsalt ei jõudnud . </s> <s> Aga anne oli Grethelis ikka veel olemas . </s> <s> Ta tundis seda ja nägi unes lõõmavaid leeke ja kahte mehenägu . </s> <s> Munk Gerardot ja Aidanni . </s> <s> Ta tundis oma mõtetes leeke , mis salvasid teda , otsekui püüdnuks midagi meelde tuletada , midagi rääkida . </s> <s> Ent Grethel ei soovinud seda kuulata . </s> <s> Kui ta silmad sulges , tantsisklesid ta ees leegid . </s> <s> Ainult natuke mõelda ja midagi süttiks ... </s> <s> Ta võiks panna selle maja põlema ning tulekahju segaduses - juhul kui ta muidugi oma kambrist lahti päästetakse - üritada põgeneda . </s> <s> Kuid kuhu ? </s> <s> Isegi kui Vahimehed teda enam ei ähvarda , poleks tal kuhugi minna . </s> <s> Akvitaanias olla Inkvisitsioonil suur võim ning Vahimeeste asemel saaks ta endale jälitajateks teised kiusajad . </s> <s> Põgeneda magister Friase juurde ? </s> <s> Aga see oleks esimene koht , kuhu Agrippa teda otsima tuleks . </s> <s> Tagasi läbi Limousini , Burgundia ja Elsassi Antrauschi ? </s> <s> Ei - seal on Vahimehed . </s> <s> Kloostrisse ? </s> <s> Sealtki leiaks Agrippa ta üles ; pealegi ei tahtnud ta kloostrisse minna . </s> <s> Selle otsuse oli ta teinud ammu . </s> <s> Põgeneda kuhu jalad viivad , hea õnne peale ? </s> <s> Ja lõpetada nagu too Pilar ? </s> <s> Mida on loota üksinda pageval tütarlapsel võõrastest maadest , kui tal pole krossigi raha ja kuninga soosikud on tal kannul ? </s> <s> Pealegi , põgenedes siit teadmata suunas ja hea õnne peale , ei kohtaks Grethel enam kunagi Aidanni . </s> <s> Jäädes siia , on selleks mingisugunegi lootus . </s> <s> Õhkõrn , kuid siiski ... </s> </p>
<p> <s> Hoolimata kõigest , hoolimata sellest , et Agrippa teda vangis hoidis ning neid alatult petnud oli , uskus tüdruk mehe sõnu Aidanni kohta . </s> <s> Agrippa polnud mõrtsukas . </s> <s> Tema silmades polnud seda kõledat ükskõikset pilku nagu Vahimeestel . </s> <s> Tema hääl kõneles tarkusest ja silmad mõistmisest . </s> <s> Kuid kas mitte polnud nendessegi viimasel ajal siginenud mingi kummaline kuma , mis ei lasknud tüdrukul mehele väga lähedal viibida ? </s> <s> Tuli tema sees tahtnuks nagu midagi meenutada ja hoiatada . </s> </p>
<p> <s> Mida Agrippa temast tahtis ? </s> <s> Mõnikord tundus Grethelile , et ta aimas seda . </s> </p>
<p> <s> Mis ka ei juhtuks , ta võitleb . </s> </p>
<p> <s> Tal on ju keegi , kelle nimel võidelda ja kannatada , oodata ja loota . </s> </p>
<p> <s> XX Jõulukingitus </s> </p>
<p> <s> Jõulud . </s> <s> Akvitaanias ei saja lund nagu Antrauschis . </s> <s> Aga kui Antrauschis ei saja lund , on seal maa must , tühi , kõle ja paljas . </s> <s> Akvitaanias on teisiti . </s> <s> Ilm püsib soe , rohelus ei kao päriselt ja ojadele ei tule jääkirmet . </s> <s> Jõulud on Akvitaanias üsnagi rohelised , mitte mustad või valged . </s> <s> Sellest hoolimata tähistatakse neid siin samuti kui Antrauschis või Westfalenis , kuulis Grethel Agrippalt . </s> <s> Kõigepealt on advendid ja päris pidustused algavad 24. detsembril ning kestavad enamasti kuni kolmekuningapäevani . </s> <s> Viimase kohta lisas Agrippa põlglikult , et tegelikult olla see Egiptuses talvine pööripäev . </s> <s> Mida enam lõuna poole , seda täpsemalt lõpevad pidustused just kolmekuningapäevaga . </s> <s> Antrauschis kestsid nad mõnes kohas kuni nelikümmend päeva ja lõppesid alles vastlate ajal. </s> <s> Ka seda kommet olla Vahimehed piirama hakanud või vähemalt räägiti kirikus , et vastlad olla halb ja paganlik komme . </s> <s> Sel ajal tuleks hoopis tähistada Jeesuslapse õnnistamist Templis . </s> <s> Igatahes pidutseti põhja pool rohkem ning nüüd sai Grethel aru ka selle põhjustest . </s> <s> Päevad on seal lühemad ning rõõm talvisest pööripäevast suurem . </s> <s> Pärast kolmekuningapäeva esimesel esmaspäeval hakati siin juba kündma . </s> <s> Ka süütalastepäeva tähistatakse siin , rääkis Agrippa , 28. detsembril , ja akvitaanlased uskuvat , et see nädalapäev , millele süütalastepäev langeb , on terve järgmise aasta jooksul suure ebaõnne päev . </s> </p>
<p> <s> " Ma olen jõulude ajal olnud väga mitmel maal , " rääkis Agrippa Grethelile , kui nad püha jõulupäeva pärastlõunal tõllas mööda kitsukest ja käänulist mägiteed Bordeaux' poole rappusid . </s> <s> Just pärastlõunase Jumaliku Maailma missa oli kartograaf valinud Gretheli jaoks sündmuseks , tänu millele tüdruk jälle maailma näeb ja oma kambrist välja pääseb . </s> <s> Kesköise Inglite missa ja koidikul peetava Karjuste Missa ajal Grethel magas . </s> <s> Agrippat polnud siis majas . </s> <s> Nüüd oli ta mehele tänulik , sest sai päevavalgel pisutki ümbritsevat maad näha . </s> </p>
<p> <s> Nad oli teel Sainte Croix' kirikusse . </s> <s> Vangikongist pääsemine polnudki Gretheli jaoks nii erutav , kui ta oli lootnud . </s> <s> Ta nägi esmakordselt mägimajakest väljastpoolt , hingas jahedat talveõhku , mis pani pea kergelt pööritama , noogutas tervituseks teenritele , keda ta seni vaid viivuks näinud oli ja rohkem häälte järgi tundis . </s> </p>
<p> <s> Tõllas küsis Agrippa , kas Grethel teab , kuidas peab missa ajal käituma . </s> <s> Tüdruk noogutas . </s> <s> Antrauschis oli parun del Rusticato ja Püha Thaddeuse klooster sama usku mis akvitaanlasedki , ehkki usuasjadest teadis Grethel võrdlemisi vähe . </s> <s> Õigupoolest vaid niipalju , et Vahimehed seisavad uutmoodi uskumise eest ja nende tegevuse tõttu on juba palju verevalamist olnud . </s> <s> Ta oli ka mõistnud , et Püha Thaddeuse mungad ja parun del Rusticato ei kiida Vahimeeste ja keisri uusi vaateid sugugi heaks , kuid samas ei julge ka nende vastu välja astuda . </s> <s> Külas räägiti juba , et varsti põletavad Vahimehed kloostri maha ja kõik selle maad lähevad parunile . </s> <s> Viimases oli aga kahtlusi , sest del Rusticato jahedus muutuste suhtes oli samuti üldteada . </s> </p>
<p> <s> " Ma olen alati missal käinud , " lausus Grethel Agrippale . </s> <s> " Räägitakse aga , et Vahimehed keelavad selle varsti ära . " </s> </p>
<p> <s> " Mitte siin . </s> <s> Akvitaania ei lähe vend Martiniga iial vabatahtlikult kaasa . " </s> </p>
<p> <s> " Vend Martiniga ? " ei saanud Grethel aru . </s> </p>
<p> <s> " Ta on Vahimeeste juht . </s> <s> Ja minu hea tuttav . </s> <s> Mitte et te nüüd peaksite mind sellepärast kartma . </s> <s> Kui poleks mind , oleks Martin lasknud teid ära põletada . " </s> </p>
<p> <s> " Te pole mulle sellest varem rääkinud , " ütles Grethel väga vaikselt . </s> </p>
<p> <s> " Pole ilus oma heategudega kiidelda . </s> <s> Ehk on see ainus puutepunkt minu ja Vahimeeste vahel , kes teab ? " </s> </p>
<p> <s> " Kas olete te siis nende vaenlane ? </s> <s> Või sõber ? " </s> </p>
<p> <s> " Inimesel on ainult üks sõber - Jumal . </s> <s> Ja vaenlane tema ise , juhul kui ta ei leia endas teed Jumala juurde , " sõnas Agrippa . </s> <s> " Vahimehed ja nende juht vend Martin kuulutavad , et kuigi kõik inimesed on algselt patused , saavad mõned neist siiski Jeesuse poolt päästetud , kui nad vaid temasse kaljukindlalt ja vankumatult usuvad ja õiget kristlase teed jälgivad . </s> <s> Muidugi ei saa siin maailmas keegi kindel olla , missugune on tema igavene saatus . </s> <s> Siiski , nad väidavad , et Jumala poole pöördumise kogemus , mil Püha Vaim sinu hinge puudutab ja sa seda tunned ning mil sinu süda pöördub patust pühaduse poole , on vähemalt mingi märk sinu väljavalitusest . </s> <s> Sestap ongi nende kuulutuses Jumala poole pöördumise ja sinu ümberpööramise tähendus kõige olulisem . </s> <s> Nad nimetavad seda konversiooniks . </s> <s> Mitte igaühele ei saa ümberpööramine osaks . </s> <s> Konversioonihetk võib saabuda nagu Pühale Paulusele teel Damaskusesse või hoopis samm-sammult sinu enese ettevalmistuse järel . </s> <s> Kristlase kohus on selleks valmis olla ja eristada tõelist konversiooni võltsist . </s> <s> Nii nad pühitsevadki rangust enese vastu ja kõige karmimat enda sisse vaatamist kui kõige määravamat uskliku elus . </s> <s> Ole enda vastu range , jälgi igat oma sammu , ela kasinuses ning järgi piiblisõna hommikust õhtuni . </s> <s> Ööl ja päeval . </s> <s> Iial ei või sa täiesti kindel olla , kuid soov saada ümberpööratud peab olema sinus tugev ja suretama kõik muud ihad . </s> <s> Sellepärast nad ei kiidagi heaks lõbutsemist ja muid maiseid rõõme , sest need viivad inimese eemale enda sisse vaatamisest ja ranguses elamisest . </s> <s> Kiindudes maiste rõõmude külge , unustad sa , et sinu ainus kohus kristlasena on leida kinnitus ja märk oma väljavalitusest . </s> <s> Kui sa oled seda õigesti teinud , võid sa loota . </s> <s> Kui mitte , siis pole sul ka lootust mitte . " </s> </p>
<p> <s> Grethel ei mõistnud seda kõike , kuid natuke ometi . </s> <s> " Siis sellepärast nad ei lubagi lõbusaid etendusi ega võlukunste , kuna see viib eemale kõige rangemast enese sisse vaatamisest ? " </s> </p>
<p> <s> " Jah . </s> <s> Pühendudes maiste lõbude nautimisele , pöörad sa end Jumala juurest eemale . </s> <s> Sinu hinge täidavad naudingud asjadest , mis ei vii Jumalale lähemale . </s> <s> Nii arvavad Vahimehed . " </s> </p>
<p> <s> " Ja teie ? </s> <s> Teie ju pole Vahimeeste usku ? " </s> <s> Agrippa silmadesse oli tekkinud kummaline läige ja rääkides žestikuleeris ta agaralt kätega . </s> <s> Grethel tundis , et praegu ei räägi mees temaga , vaid kõneleb lihtsalt oma mõtetest , siiralt ja ausalt . </s> <s> Ehk oli see püha jõulupäeva võlu või oli mehel pelgalt soov kõnelda ükskõik kellega , et oma tõekspidamised välja öelda . </s> </p>
<p> <s> " Ma leidsin selles kunagi palju tähelepanuväärset , " rääkis Agrippa edasi . " </s> <s> Inimene peab enda sisse vaatama ja leidma sealt Jumala . </s> <s> Sest seal on ta olemas , see on esimene koht , kust teda otsida . </s> <s> Ja kui sa teda sealt ei leia , ei leia sa kusagilt . </s> <s> Niipalju ma vend Martini vaateid siiski jagasin , kuid see tees ütleb nii palju ja samal ajal ei midagi . </s> <s> Inimene on Jumala miniatuurne koopia , tean ma nüüd , loodud Jumala palge järgi , nagu öeldud ka Piiblis , ja sellepärast ei saagi miski , mis inimesele rõõmu valmistab - rõõmu , mida Jumal pole kunagi keelanud - olla põhjus sügavaks ranguseks , kuna rõõmustades maiste asjade üle kiidab inimene Jumala loodut . </s> <s> Ja kuna kogu universum koosvõetult pole miski muu , kui Jumal ise , on ka inimene miniatuurne universumi koopia . </s> <s> Universum , maailm on ehitatud inimese järgi ning järelikult omab , nagu inimenegi , hinge . </s> <s> Kõik , mis on olemas , omab hinge , osakest maailma hingest , järelikult . </s> <s> Ja seda saame me näha maagiliste rituaalide abil taimedes , metallides , kivides , loomades ja teistes looduse fenomenides . </s> <s> Kõik on osa Jumalast , kõik ! </s> <s> Kõik , mis on inimeses , on jumalik . " </s> </p>
<p> <s> Korraga jäi mees vait , nagu ei usuks isegi , et ta oli seda kõike Grethelile rääkinud . </s> <s> Ta hingas paar korda sügavalt sisse . </s> </p>
<p> <s> " Aga me ei pea seda tõesti arutama , preili . </s> <s> Ma olen teaduseinimene ja usklik . </s> <s> Vend Martini õpetus on vaguratele ja pimedatele . </s> <s> Neile , kellele pole antud leida endas Jumalat . " </s> </p>
<p> <s> " Meile on räägitud , ma mõtlen Antrauschis , et Jumal on armastus . " </s> </p>
<p> <s> " Seda ta on . </s> <s> Kuid selle avastamiseks pead sa armastama iseennast . </s> <s> Pead end tundma . </s> <s> Ennast ja maailma . " </s> </p>
<p> <s> " Ma ei mõista . </s> <s> Kui Jumal sind armastab , siis on ju sinu kohus lasta vaid ta oma hinge ja ... " </s> </p>
<p> <s> " Sel jutul pole mõtet , " lõikas Agrippa ja vangutas kahetsedes pead . </s> <s> " Maailm , teadus , usk ja Jumal on liiga keerulised , et teie sellest aru võiksite saada . </s> <s> Kui te usute Jumalat , siis uskuge ja tundke sellest rõõmu . </s> <s> Minusugusele mehele on lihtsast uskumisest vähe , mina pean teadma . </s> <s> Ja ma olen leidnud tee teadmistele . " </s> </p>
<p> <s> Grethel ei küsinud enam midagi ja pööras pilgu tõllaaknast välja . </s> <s> Oli külm , kuigi mere poolt uhkas sooja hingust . </s> <s> Tee keeras parasjagu , nii et käänaku tagant paistsid kauguses Bordeaux' müürid , millel asuti juba tõrvikuid süütama . </s> <s> Grethel ei osanud kujutledagi , et nad tegelikult linnast nii kaugel on . </s> <s> Mäetipust vaadatuna tundus linn palju lähemal olevat . </s> </p>
<p> <s> Kutsariks oli üks vanamehest teener , kes ilmselt täitis majas ka koka ülesannet , tema lodumüts paistis kitsukesest esiaknast . </s> <s> Tõlla taha oli istunud , nagu Grethel mäletas , teine teener . </s> <s> Veel oli ta oma kambrist väljudes silmanud kahte vanemapoolset naist . </s> <s> Nii et majas oli kokku neli teenijat , kellega ta polnud veel ühtegi sõna vahetanud . </s> <s> Tüdruku esialgne elevus hakkas üle minema . </s> <s> Paari tunni pärast on ta juba oma kambris tagasi ega pääse sealt tõenäoliselt enam niipea välja . </s> <s> Ikka veel ei osanud ta sellest jalutuskäigust erilist rõõmu tunda . </s> <s> Ega ka sellest , et ta esimest korda elus tõllas sõidab ning oma uute riietega inimeste ette astub . </s> <s> Ta ohkas ning mõtles , et kuidas küll oleksid nad Võluteatriga jõule tähistanud . </s> </p>
<p> <s> Juba enne linnaväravaid hakkas kostma kaunist muusikat ja laulu . </s> <s> Hiljem , väravatest läbi sõites , segunes see vankrirataste vura ning inimeste hõisetega . </s> <s> Akvitaanias olid jõulud pidutsemine ja püha , rahvas kogunes tänavatele , küpsetas vardas sööki , joodi veini , lauldi . </s> <s> Tõld liikus edasi väga aeglaselt , osalt ehk seetõttu , et aeg-ajalt heitis Agrippa aknast välja pihutäie kõige odavamaid vaskmünte välja . </s> <s> Grethel ei teadnud , kas tema vangistaja tegi seda jõulude ajal alati või käis see kaasas tema uue ametiga . </s> <s> Ta mäletas Alam-Antrauschist , et ka parun või mõni tema kõrgest soost külaline pildusid kirikusse sõites külavahel aknast raha välja . </s> <s> Nüüd õnnistati Agrippat valjude kiiduhüüetega ja mees noogutas inimestele läbi akna rahulolevalt . </s> </p>
<p> <s> " Kas kuningas tuleb ka kirikusse ? " küsis Grethel äkki . </s> </p>
<p> <s> Agrippa raputas pead . </s> <s> " Tema Majesteet viibib kõigi kolme missa ajal oma lossis . </s> <s> Mul oli au olla koidikul Karjuste missal Marceli seltskonnas . </s> <s> Lossis jätkub nüüd pidutsemine kuni homseni ja pärast missat saadan ma teid koju ja ühinen taas õukonnaga . " </s> </p>
<p> <s> " Ma ei teadnudki , et te ... " </s> <s> Gretheli hääl kõlas pisut pettununa , " minuga kogu õhtuks ei jää . " </s> </p>
<p> <s> " Pidusöögile , te mõtlete ? </s> <s> Ärge muretsege , kõik on serveeritud , kõige paremad toidud . </s> <s> Kiired asjatoimetused õukonnas sunnivad mind teid üksi jätma , mitte kõrkus . " </s> </p>
<p> <s> Grethel vaid noogutas nukralt . </s> </p>
<p> <s> Nad ületasid linnaväljaku , kus inimesed tantsisid ümber suure , süüdatud kuusepuu . </s> <s> Enne oli puu kaunistatud paberist lilledega ja seejärel kantud laulu saatel läbi linna . </s> <s> Ka Antrauschi linnades toimiti nii , teadis Grethel . </s> <s> Igatsedes vaatas Grethel noori , kes jõululaule lausid ja lõbusalt tantsu lõid . </s> <s> Agrippa andis märku tõllast väljumiseks . </s> <s> Siis astusid nad läbi kergelt hämarduva linna Sainte Croix' kiriku poole , mis sirgus taamal üle katuste ja mille poole vooris juba suurem hulk rahvast . </s> <s> Kirikule lähemale jõudes nägi ta , et tänavat ääristavad puud oli kaunistatud õuntega - neid puid hüüti Aadama ja Eeva puudeks . </s> <s> Ka nende puude all laulis rahvas lõbusalt ning veinipeekrid käisid käest kätte . </s> </p>
<p> <s> " Vahimehed lõpetavad sellise rõõmustamise põhjas üsna pea , " märkis Agrippa mornilt . </s> <s> " Paljudes linnades ongi juba lõpetanud . </s> <s> Sina pead olema tänulik , ent mitte rõõmsalt , vaid härdalt tänulik - nii nad õpetavad . </s> <s> Lõbu on patt . " </s> </p>
<p> <s> " Mis patt võib olla selles , kui inimesed on Jeesuse sündimise üle rõõmsad ? " ei mõistnud Grethel . </s> </p>
<p> <s> Agrippa kehitas õlgu . </s> <s> Tänaseks piisas talle teoloogilistest vaidlustest . </s> <s> Kirikule lähenes teisest küljest protsessioon - kõige ees sammus valges rüüs preester , kes kandis risti . </s> <s> Tema taga Neitsi Maria kuju hoidvad mungad . </s> <s> Musta näoga naise kuju kõlkus üles-alla , tema puust ilme oli nukker , ent kuidagi tõsiteadlik , nagu ka Jeesuse oma , keda ta süles hoidis . </s> <s> Kui kuju lähenes , hakkas rahvas ladina keeles laulma . </s> </p>
<p> <s> " Kas see kuju on Montserrat'st ? " päris äkki Grethel . </s> <s> Talle meenus Lothari lõbus seltskond ja miskipärast ei suutnud ta kuidagi kokku viia selle musta naise tõsist ilmet ja toda teist , keda Lothar väitis end näinud olevat . </s> <s> Toda teist , kes ei soovitanud Justine'il kloostrisse minna ja oli ta kelmikalt kutsunud tagasi ilmalikule armastusele . </s> </p>
<p> <s> " Oh ei , " vastas Agrippa . </s> <s> " Miks ta peaks sealt olema ? " </s> </p>
<p> <s> " Seal on ju must Madonna ? </s> <s> Ja see laul on ka sealt pärit , ma tean . </s> <s> Muuseas , miks ta nägu just must peab olema ? " </s> </p>
<p> <s> " Paljud arvavad , et kuna Maria elas nii kaugel lõunas , siis pidi päike tema naha mustaks põletama . </s> <s> Tegelikult nad vaid arvavad , et nad nii arvavad , " seletas Agrippa . </s> <s> Ja siis otsekui millegi üle järele mõeldes , lisas muiates : " Hmm , ma polegi sõber Martinilt küsinud , kas ta teab , et komme madonna mustaks värvida tuleb tegelikult Egiptuse jumalanna Isise kujudest , mille järgi aokristlased omad pühakujud voolisid . </s> <s> Aga see viiks meid jälle ühe teoloogilise dispuudini , mille jaoks mul pole enam ei aega , vajadust ega tahtmist . " </s> </p>
<p> <s> Jälle segunesid tänaval erinevad laulud . </s> <s> Rahvas laulis taas kohalikus keeles , ent mungad jätkasid ladina omas , ja nende viis oli lõpmata kurvem ning igatsevam . </s> <s> Nad laulsid mitmel häälel ja kõik teadsid sõnu peast - Maria , seculi asilum , defende nos , Ihesu , tutum refugiam , exaudi nos . </s> <s> Lihtrahva lauludes laulis eeslaulja sõnad ette , mida siis kõik kooris sama viisi järgi aimates kordasid . </s> <s> Grethel kujutas ette , kuivõrd joovastunud oleks praegu Lothar ja tema sõbrad , kuivõrd andunult koguneksid inimesed nende ümber ja nendega kaasa laulaksid - elust ja armastusest , tänades neitsi Mariat tema poja eest . </s> </p>
<p> <s> Ja mõttes tänas Grethel Justine'i , Michaelat ja Lotharit . </s> </p>
<p> <s> Kõik tõmbusid nüüd tänava äärde ja andsid protsessioonile teed . </s> <s> Siis ühines rahvahulk liikumisega ning kulges kiriku poole . </s> <s> Kui munkade laul hakkas eemal vaibuma , kõlas lihtrahva laul nende omast taas üle . </s> </p>
<p> <s> " Ma arvan , et Sainte Croix' ees peaksid parasjagu mungad Jeesuse sündimist etendama , " sõnas Agrippa . </s> <s> " Kui kiirustame , siis näeme veel seda . </s> <s> Juhul kui see teile huvi pakub . " </s> </p>
<p> <s> Etendusele aga nad paraku ei jõudnud , sest see lõppes niipea , kui nad rahvahulgaga kiriku ette jõudsid . </s> <s> Pühakoja ees tunglesid kahel pool peasissekäiku kerjused . </s> <s> Korraga lõi ninna vastik ja läppunud hais , mis neist heidikutest tõusis . </s> <s> Seal oli sante , jalutuid , hulguseid , vigaseid , kes kõik olid pühaks päevaks troppi kogunenud , et annetustest osa saada . </s> <s> Anuvalt sirutasid nad oma käsi ja kisasid palveid . </s> </p>
<p> <s> " Oh , õilis preili , üks eküüke pimedale ! " </s> </p>
<p> <s> " Jeesuse nimel , halastage jalutule , keda hugenotid püha missa pidamise eest karistasid ! " </s> </p>
<p> <s> " Isand , isand , pühal päeval olen ma nälga suremas ... " </s> </p>
<p> <s> " Taevas , jumal ja Püha Neitsi , aidake mind minu surmatõves ! " </s> </p>
<p> <s> Oiged , ahastuskarjed , palved , kerjamine . </s> </p>
<p> <s> Agrippa heitis hooletult kukrust münte , mida mõned sandid rabama kiirustasid , unustades viivuks oma jalutuse ja pimeduse . </s> <s> Veel üks aadlimees viskas münte ja kirikuesisel tekkis rüselemine . </s> <s> Kahelt poolt pealesuruv santide armee lahutas Gretheli Agrippast . </s> <s> Tema poole sirutusid anuvad käed ja Grethel oleks tahtnud neile hüüda , et nad oleksid õnnelikud , kuna on vabad ja võivad ise oma õnne nimel võidelda , olgu see siis nii üürike ja pisku kui tahes . </s> <s> Tema kindas käsi lükkas palujaid leebelt eemale ning ta üritas inimeste seas tabada Agrippa rohelist baretti . </s> <s> Ta märkas seda ja tundus , et mütsi omanik on aru saanud , et on midagi kaotanud , ning üritas nüüd küünarnukkidega teed tehes tagasi murda . </s> </p>
<p> <s> " Grethel ! " kuulis tüdruk Agrippa hõiget . </s> </p>
<p> <s> " Grethel ! " hüüdis veel keegi . </s> </p>
<p> <s> Tüdruk võpatas . </s> <s> Juba kuid oli ta harjunud oma nime ainult vangistaja häälel kuulma . </s> <s> Uus hääl , mis ta nime hüüdis , torkas kõrva kui terav nuga ja läitis tüdrukus lootuseküünla . </s> <s> Kas keegi hüüdis mind , mõtles ta , või mõnda teist Grethelit ? </s> <s> Ta vaatas erutunult suunas , kust hääl oli kostnud : trügivad sandid , karjed , hüüded , korjati münte , paluti almust ja jagati saatusekaaslastele küünarnukihoope . </s> </p>
<p> <s> " Grethel ! " kuulis ta taas . </s> <s> Hääl oli hädine ja kostis ümbritsevast melust vaevukuuldavalt . </s> <s> See polnud keegi trügivatest santidest , pigem keegi nende tagant . </s> <s> Grethel kummardus ja lõi tagasi kellegi liiga julge käe , mis oli ta randmest kinni haaranud . </s> <s> Teise pimeda , kes hoogsalt kepiga vehkis , lükkas ta kõrvale ning siis nägi ta hüüdjat . </s> </p>
<p> <s> Pilar . </s> </p>
<p> <s> Lõbutüdruk seisis karkude najal püsti , olles kuidagi hädine ja vagur . </s> <s> Tema riided olid nüüd palju räbalamad , juuksed takused , nägu määrdunud . </s> <s> Ta vabises kergelt ega teinud katsetki võitlevatest santidest läbi murda . </s> <s> Pilari näol oli häbelik naeratus , ta raputas uskmatuses pead , heitis silmile vajunud juuksetuka kõrvale ja nägi hetkeks isegi õnnelik välja . </s> </p>
<p> <s> Endalegi ootamatult astus Grethel kirikusse pürgijate voolust välja , lükkas veel kellegi almust anuva käe eemale , jõudis Pilari juurde ja embas tüdrukut . </s> <s> Isegi kallistas teda kõvasti . </s> <s> Pilar oli ainus inimene , keda ta Bordeaux's teadis . </s> <s> Millegipärast täitis see ta lootuse ja õnnega . </s> <s> Ent Pilar tõmbas kiiresti end Grethelist eemale . </s> </p>
<p> <s> " Ära puutu mind , " ütles ta . </s> <s> " Ära puutu mind , ma olen haige . " </s> </p>
<p> <s> " Haige ? </s> <s> Aga mida sa siin teed ? " </s> </p>
<p> <s> " Minu jalg , " ütles tüdruk . </s> <s> Ta kergitas oma kleidiäärt . </s> <s> Grethel vaatas ja ta suust pääses ehmatushüüe . </s> <s> Ta kattis küll suu käega , kuid näole jäi kaame õudusilme . </s> <s> Pilari labata jalg mädanes . </s> </p>
<p> <s> " Sa ei teadnudki ju , õige , " ütles Pilar kiiresti . </s> <s> " Mind hüütakse Pilar Jalutuks . </s> <s> Kui mu jalg mädanema hakkas , visati mind tavernist välja . </s> <s> Otse tänavale ja enam pole mul mingit teenistust . </s> <s> Need sandid tahavad mind küll , kuid neil pole raha . </s> <s> Ma põgenen nende eest kogu aeg , kuid varsti ma enam ei jaksa ... " </s> <s> Ja siis äkki , nagu oleks talle midagi meenunud , haaras ta Gretheli käest . </s> <s> " Grethel , Aidann palus , et ma sind ... " </s> </p>
<p> <s> " Grethel ! " </s> <s> Agrippa . </s> </p>
<p> <s> Veel üks käsi langes tüdruku õlale . </s> <s> Raske ja pigistav käsi . </s> <s> Agrippa murdis ennast santide seast läbi . </s> <s> " Ma juba mõtlesin , et olen teid kaotanud . " </s> <s> Mehe hääles oli kergendus , ent ka etteheide . </s> </p>
<p> <s> Vaistlikult tõmbus Grethel Pilarist eemale ning jõudis korraks , Agrippale märkamatult , sõrme keelavalt oma huultele tõsta . </s> </p>
<p> <s> " Kes see on ? " päris Agrippa . </s> <s> " Mingi lõbutüdruk ? </s> <s> Säh , " veel üks vaskmünt lendas munakividele . </s> </p>
<p> <s> " Kerjused trügisid mind kõrvale ja ma põrkasin selle tüdrukuga kokku . </s> <s> Ta palus minult almust , kuid mul polnud talle midagi anda , " vastas Grethel . </s> </p>
<p> <s> " Noh , nüüd ta sai . </s> <s> Jumala abiga on ta nüüd rikkam . </s> <s> Lähme , Grethel , me peame kiirustama , kui tahame missale jõuda . </s> <s> Kas tunnete teda ? " </s> </p>
<p> <s> " Ei , " raputas Grethel pead . </s> <s> " Ma pole teda iial varem näinud . " </s> </p>
<p> <s> " Hästi . " </s> <s> Kas oli Agrippa midagi kahtlustanud ? </s> <s> " Tulge nüüd , me peame minema ! " </s> </p>
<p> <s> " Üks hetk , isand . " </s> <s> Grethel raputas Agrippa käe oma õlalt maha . </s> <s> " Paar päeva tagasi lubasite te teha mulle uusaastakingituse , mille võisin oma soovi järgi välja valida . </s> <s> Pean teile nüüd ütlema , et ma olen oma valiku teinud . " </s> </p>
<p> <s> Agrippa pilgutas hämmastunult silmi . </s> <s> " Siin ? </s> <s> Nüüd ja praegu ? </s> <s> Me jõuame sellest veel rääkida , praegu peame tõesti kiirustama . " </s> <s> Taas haakis ta neiu oma käevangu ja isegi tõmbas teda . </s> <s> Mees oli kerjuste tõttu närviline ja tahtis sellest märulist kiiremini pääseda . </s> </p>
<p> <s> " Just siin ja praegu , " teatas Grethel . </s> <s> " Ma soovin endale kingituseks seda tüdrukut . </s> <s> Toatüdrukuks . </s> <s> Ta on haige ja te peate teda ravima . </s> <s> Nii nagu tegi Jeesus heategusid ja ravitses hädasolijaid ja abivajajaid , peab see nüüd olema teie kingitus minule . </s> <s> Ja minu kingitus sellele õnnetule . </s> <s> Pühal päeval ei või te keelduda mulle tegemast kingitust , mille ainsaks põhjuseks on halastus ja kaastunne . " </s> </p>
<p> <s> Kõige rohkem oli selle üle üllatunud muidugi Pilar . </s> <s> Ta seisis , toetus oma kargule , liigutas suud ega suutnud midagi öelda . </s> <s> Agrippalgi läks veidi aega enda kokkuvõtmiseks . </s> <s> " Preili , ma muidugi kummardan teie kristliku ja halastaja meele ees , kuid mõelge ometi järele ! </s> <s> Kas te peate kindlasti oma kaastunnet selle armetu lõbutüdruku peale kulutama ? </s> <s> Ma võiksin kinkida teile Bordeaux' kõige kaunima kaelaehte või midagi niisugust , mis aitaks teil ... " </s> </p>
<p> <s> " Te lubasite , " vastas Grethel . </s> <s> " Ma olen oma kingi välja valinud . </s> <s> Kui te keeldute , siis on see märk teie salakavalusest , reetlikest ja halbadest kavatsustest . </s> <s> Ma tahan , et te selle tüdruku minu majja tooksite ja ta terveks raviksite . </s> <s> Pärast seda kuulun ma teile . </s> <s> Ihu ja hingega . </s> <s> Pidage kinni oma lubadustest ja siis pean mina omasid . " </s> </p>
<p> <s> Agrippa kõhkles . </s> <s> " Mis tal viga on ? " küsis ta siis . </s> </p>
<p> <s> " Näita isandale , " käskis Grethel . </s> </p>
<p> <s> Pilar kergitas oma kleidiäärt ja lõi silmad piinlikult maha . </s> </p>
<p> <s> " On see ... pidalitõbi ? " küsis Grethel ärevalt . </s> </p>
<p> <s> Agrippa kummardus Pilari jalale lähemale . </s> <s> " Ei , ei ole , " vangutas ta siis aeglaselt pead . </s> <s> " See ei ole pidalitõbi . </s> <s> Luumädanik . </s> <s> Vana haav , halvad ilmad , halb söök . </s> <s> Mürk on sisse läinud . " </s> </p>
<p> <s> " Kas te suudate seda ravida ? " </s> <s> Mees noogutas kärsitult . </s> <s> " Ma olen selliseid haavu ravinud . </s> <s> See võib paraneda , ent võib ka mitte . </s> <s> Kui muu ei aita , tuleb jupp jalga veel maha saagida . </s> <s> On väga valus , kuid päästab elu . " </s> </p>
<p> <s> Korraga said nii Agrippa kui Grethel aru , et nende ümber on tekkinud huvitatud kerjuste ring , mis aegamööda koomale surus . </s> <s> Enamik kirikulisi oli juba missale läinud ning Sainte Croix' esisele olid jäänud vaid sandid . </s> <s> Taamalt kõlas taas lõbusaid jõululaule ning hõikeid . </s> </p>
<p> <s> " Ta võib siis selle kätte surra ? " päris Grethel siiski . </s> </p>
<p> <s> " Võib küll , " noogutas mees . </s> <s> " Võib ka siis , kui mina teda ravima hakkan . " </s> </p>
<p> <s> " Kui te kiirustate , siis jääb ta elama , " oli Grethel kindel . </s> <s> " Sa tuled meiega , " käskis ta Pilari . </s> <s> " Sind ravitakse terveks . " </s> <s> Aadlipreili oli oma soovi avaldanud . </s> </p>
<p> <s> " Ainult ühel tingimusel , preili . </s> <s> See tähendab , et ta ei lahku majast nagu teiegi . </s> <s> Ma ei kujuta küll ette , mis teile sisse läks , et hulgusest haiget lõbutüdrukut endale kaaslaseks tahate , aga ma täidan teie soovi . </s> <s> Agrippa on tegudeinimene , kes peab oma lubadustest kinni . </s> <s> Aga nüüd - meil on tõesti viimane aeg missale minna ! " </s> </p>
<p> <s> Agrippa võttis Grethelil käest , Grethel Pilaril ning nende seltskond trügis läbi Bordeaux' santide , mis ilma Agrippa jalutuskepi ja lõbutüdruku karguta oleks üpris raske olnud . </s> <s> Neid vaadati ja anuti almust ; ilmselt olid kerjused taibanud , et siin on üks halastaja meelega tütarlaps , kes ühe nende seast ära viib . </s> <s> Selliseid imesid ei juhtu tihti , aga Püha Päev pidavat ju olema imede aeg ? </s> <s> Keegi ühesilmaline kuivetunud vanamees haaras Pilarist kinni ja hüüdis : " Noh , libu , sa ei saagi vana Pippo keppi maitsta ? </s> <s> Küll sa tagasi tuled ! </s> <s> Küll sa tuled , sa ei kao kuhugi ! </s> <s> Ma ootan sind ! " </s> <s> Aga nad murdsid end massist läbi , sest kerjused ei tungi kunagi üllale rahvale päevaajal vägisi kallale ; selliste asjade eest karistab kuningas karmilt . </s> <s> Kurjategijast hulguse üle ei peeta kohut , vaid pannakse linnaväljakul lihtsalt raudu , seniks , kuni ta kärvab - teistele õpetuseks ja hoiatuseks . </s> <s> Keegi ei ütle kerjuse kaitseks ühtegi sõna , teised sandid iseäranis , sest siis on ju üks küsija suu vähem . </s> </p>
<p> <s> Nad jõudsid kirikusse , kui eelmissa , mille üheks osaks oli ka nähtud protsessioon , oli juba lõppenud , Gloria lauldud ning preester alustas Uue Testamendi epistlite lugemist . </s> <s> See on missa kõige igavam osa , kus tegelikult ei toimu ega juhtu midagi ning kirikulised löövad ringivahtimisega aega surnuks . </s> <s> Naisterahvad katsuvad end seada nähtavale kohale ja heidavad vargsi pilke - mis rahvahulgas istudes ja alandliku moega kirikus olemise juures pea võimatuna tundub , ent neil siiski õnnestub - ümberkaudsete meesterahvaste poole soovides saada kinnitust , et nende rõivavalik on õnnestunud . </s> <s> Kuna meesterahvad on need , kes seda garderoobi hindama peavad , siis on neilgi ajaviide olemas ning just selle tegevuse uudistamisega naisterahvad tegelevadki . </s> <s> Need , kel kaaskirikuliste isikute ja väljanägemise suhtes huvi puudub , tegelevad epistlite ajal oma mõtetega , mis enamasti on apostlite läkituste sisust üsna kaugel . </s> </p>
<p> <s> Istudes Gretheli ja Pilari vahel , püüdes mitte sisse hingata lõbutüdrukust lehkavat mustuse ja mäda haisu , üritas Agrippa end hästi väikseks ja nähtamatuks teha . </s> <s> Kuninglikul kartograafil ei sobinud ilmuda missale mingi hulguse saatel . </s> <s> Õnneks polnud mees veel Bordeaux's nii tuntud , et tema peale oleks hakatud näpuga näitama . </s> <s> Siiski , mõningaid inimesi ta tundis ning oli fikseerinud nende uudishimu ja huvitatud pilgu Grethelile . </s> <s> Agrippa lükkas Pilari alkoovipoolsele istmele , et ta väga silma ei torkaks . </s> </p>
<p> <s> See on nii kummaline , mõtles Agrippa , et mingi näruse lõbutüdruku päästmise nimel annab Grethel mulle oma ihu ja hinge . </s> <s> Ja veel kummalisem on see , kuidas saatuse tahtel õnn just nimelt temale niiviisi naeratab . </s> <s> Tüdruk pidi teadma , mida tähendab oma ihu lubamine . </s> <s> Ta pidi olema seda lugenud mehe silmadest , pidi aimama ära tema kaugema kavatsuse ja tihti selle üle mõtisklema . </s> <s> Et miks Agrippa teda tahab . </s> <s> Ja miks ei tee ta midagi selleks , et oma jõudu ja ülemvõimu kasutada . </s> <s> Ei , tegelikult Agrippa ei tahtnud Grethelit , nagu too aimata võis . </s> <s> Selleks oli mees juba ammu suretanud endas igasuguse huvi , mis teda teaduste teelt kõrvale viis . </s> <s> Jah , mõni kõrtsitüdruk aeg-ajalt kuskil võõrastemajas või kuulsa maagi lähedust ja puudutust ihkav igavlev õukondlasenaine . </s> <s> Midagi juhuslikku , mis vahel harva toob vaheldust , kuid mitte rohkem . </s> </p>
<p> <s> Pärast Gianna surma oli Agrippa kuidagi korraga ja lõplikult tundnud , et ta ei abiellu enam kunagi . </s> <s> Või kui siis , pelgalt sellepärast , et seda nõuab etikett , et õukondlasel - oli ta siis parasjagu arst , astroloog , historiograaf , salanõunik või sõjaväelane - ei sobi päris ilma naiseta ringi käia . </s> <s> Bordeaux's polnud tal aga aega abiellumisega vaeva näha . </s> <s> Ta ei kavatse end lasta eksitada , nüüd , kus ta on eesmärgile nii lähedal , ta ei kavatse saada Alvitaania õukondlaseks . </s> </p>
<p> <s> Liturgiliste koraalide saatel toodi nüüd vein ja leib altari juurde . </s> <s> Siit tagantreast , samba varjust polnud altari juures toimuv eriti nähtav , kuid Agrippa oli seda kõike juba sadu kordi näinud . </s> <s> Kirikus muutus üha jahedamaks ning mahukat kivihoonet ei soojendanud isegi seal viibijate hingeõhk . </s> <s> Agrippa kohendas mantlit , tõmbas hõlmu koomale , müksas sealjuures Pilari ja vabandas . </s> </p>
<p> <s> Kohe , kui Agrippa oli näinud lõbutüdruku mädanevat jalga , kohe , kui ta oli tajunud Gretheli hääle tungivust , oli ta mõistnud , millist kasu saab sellest kingitusest lõigata . </s> <s> Ehk aitas kaasa ka jõulumeeleolu ja kõik need laulud , mis ümberringi kõlasid . </s> <s> Ikka ohverdusest ja halastusest ... </s> <s> Kõik sobis . </s> <s> Kõik klappis suurepäraselt . </s> <s> Loomulikult ravib Agrippa selle plika terveks , kahtlemata . </s> <s> Et näidata oma kiindumust ja lugupidamist . </s> <s> Ning ühtlasi annab ka Grethelile õppetunni . </s> </p>
<p> <s> Lõppes Sanctus , algas Õhtusöömaaja palve . </s> <s> Agrippa heitis Grethelile pilgu , aga ei näinud tüdruku näos midagi . </s> <s> Läbitungimatul ilmel vaatas too altari poole , kuigi ei saanud eriti hästi näha , mis seal toimus . </s> <s> Ent tüdruk paistis väga kiiresti hingavat . </s> <s> Missa võiks ju panna teda oma jonnakuse üle järele mõtlema , arvas Agrippa . </s> <s> Kuigi üldiselt ei saanud ta Neljanda elemendi kandja iseloomu üle kurta . </s> <s> Del Rusticato kasvatas omi talupoegi tõe ja sõnakuulmise vaimus , tõelisteks katoliiklasteks . </s> <s> Oleks tuli olnud mõnes päris aadlipreilis , ei oleks Agrippa ettevõtmised nii hõlpsalt läinud . </s> <s> Oleks Tuli olnud abielunaises ? </s> <s> Aga Tuli pidi olema naises - nii näitasid kõik märgid , kinnitas kabala ja horoskoobid . </s> </p>
<p> <s> Agrippa ei teadnud , et sel hetkel oli Grethel tõepoolest tervenisti Neljas element oma täielises hiilguses . </s> <s> Tuli lõõmas neiu sees , toomata pealispinnale ühtegi märki . </s> <s> Niipea kui tüdruk sulges viivuks silmad , uppus ta meel leekidesse . </s> <s> Ta ei tundnud kiriku külma , ta higistas kuumusest . </s> <s> Temas segunesid elevus ja süütunne . </s> </p>
<p> <s> Mul pole enam õigust sinult andekski paluda , Jumal , mõtles Grethel . </s> <s> Ma olen sinu nimel valetanud . </s> <s> Olen valetanud kõige pühamate tunnete nimel , sinu poja sünnipäeval olen ma valetanud . </s> <s> Aga mitte enda kõrkuse või ahnuse nimel pole ma seda teinud ... </s> <s> On sel tähtsust , oh Jumal ? </s> <s> Või pole minusugusel , kelle sees möllab tuli , mida mõned saatanast antuks peavad , enam õigus seda küsidagi ? </s> <s> Kui sa oled armastus , oh Jumal , siis saad sa ju mulle andestada , sest ma valetasin armastuse nimel . </s> <s> Ja kas pole mul õigust siis petta seda meest , kes pettuse teel röövis minult Aidanni , kasutas alatult meie armastust Gunardi vastu ? </s> <s> Heategu ei saa teha mustade kätega , tuletas siis Grethel endale meelde . </s> <s> Iga vale ja pettus , iga valesamm jätab meie hinge mürgi . </s> <s> Pettusega tehtud hea on mürgine . </s> <s> Kuid kas nad polnud petnud Vahimehi ? </s> <s> Kas polnud nad petnud kõiki , kes neid palverändurite rüüs nägid ? </s> <s> Kas polnudki mitte kõige tähtsam maailmas tema jaoks Aidanniga taas kokku saada ? </s> <s> Ja see on hea . </s> <s> Selle nimel on ta nõus petma ja valetama . </s> <s> Lubada oma ihu ja hing Agrippale - loomulikult mitte . </s> <s> Seni , kuni ta hingab , ei puuduta see mees teda näpuotsagagi . </s> </p>
<p> <s> Grethel jälgis tuimade silmadega missat , läks otsekui unes teiste seas Jeesuse ihust osa saama . </s> <s> Ei pannud tähele preestri hukkamõistvat pilku , mille ta Pilarile heitis , lasi end Agrippal rahvasummas väljapääsu poole vedada , klammerdudes tahasirutatud käega Pilari külge . </s> <s> Kirikust pääsedes tundis Grethelgi külma . </s> <s> Nad ei saanud kiiresti liikuda , sest Pilar komberdas karguga väga aeglaselt . </s> <s> Jälle heitis Agrippa mõne mündi kerjuste sekka , jälle tuli trügides teed teha . </s> <s> Lõpuks pääsesid nad vaiksemale tänavale ja hakkasid liikuma väljakul asuva tõlla poole . </s> <s> Seal oli veel palju teisigi kirikulisi , kes kõik nüüd kodudesse pidusöökide juurde ruttasid . </s> </p>
<p> <s> Üks kõhukas karusnahkses kasukas isand peatas Agrippa ja tervitas teda . </s> </p>
<p> <s> " Meister Agrippa ? </s> <s> Jumal olgu teiega sel pühal õhtul ! " </s> </p>
<p> <s> " Ja teie hingega , isand Frias , " kummardas Agrippa viisakalt . </s> <s> Nad seisatasid ja Grethel , kellele see nimi midagi väga olulist meelde tuletas , ahmis õhku . </s> <s> Agrippa külmad sõrmed lausa soonisid tüdruku käsivärt . </s> <s> See oli hoiatus ja ähvardus vait olla . </s> <s> Aga kingitus oli neiul juba käes - ta otsustas Agrippat mitte reeta . </s> </p>
<p> <s> " Ja minu õnnitlused , kuulsin , et olete õukonnas väärilise ameti saanud ? " päris isand Frias madalal mahedal häälel . </s> </p>
<p> <s> " Minu tagasihoidlikkuse juures on seda ehk liigagi palju ... </s> <s> Lihtsalt üks ametnik , kes oma päevi raamatute taga mööda saadab . " </s> </p>
<p> <s> " Ma olen kuulnud , et kuningas Marcel on väga huvitatud maateadusest . </s> <s> Loomulikult olete te alati teretulnud meie ülikooli raamatukokku . </s> <s> Kas teie kaunis saatjanna on ... " </s> </p>
<p> <s> " Minu õetütar , " ütles Agrippa ruttu . </s> <s> " Ainult minu õetütar . " </s> </p>
<p> <s> Grethel silmitses meest , kelle juurde oli teda kunagi läkitanud hea parun del Rusticato . </s> <s> Mees oli Agrippast peajagu pikem , tüse , pikkade hallide lokkide , heasüdamlikult kavala ilmega . </s> <s> Miski ei viidanud temas endisele preestrile , keda Inkvisitsioon on piinanud . </s> <s> Pigem sarnanes isand Frias rikka kaupmehega . </s> </p>
<p> <s> " Teilegi minu head soovid , mademoiselle , " lausus magister ja kummardas . </s> </p>
<p> <s> Tõllast vaatas Grethel veel Friasele järele , surus alla kurku tõusnud klombi ja varjas Agrippa eest oma nuuksatust . </s> <s> Tagasi sõideti vaikides ; Pilar , ikka veel oma õnne mitte uskudes , kössitas häbelikult nurgas ning Grethel ega Agrippa eiosanud midagi öelda . </s> <s> Val de Guyoni jõudes jättis mees Pilari tõlda ootama , viis Gretheli majja , otsis üles vana teenijanna ja jagas talle mõned korraldused . </s> </p>
<p> <s> " Teie toaga samal korrusel on veel üks panipaik , " ütles Agrippa siis Grethelile . </s> <s> " Ma lasen selle tühjaks teha , teie seltsitüdruk hakkab magama seal . </s> <s> Ta võib olla teie juures siis , kui mind ei ole . </s> <s> Ülejäänud aja on ta kambris luku taga . " </s> </p>
<p> <s> " Te lubasite teda ravida , " tuletas Grethel meelde . </s> </p>
<p> <s> " Ja ma ravin teda . </s> <s> Kõigepealt tuleb lasta ta puhtaks pesta , alles siis saan ma tüdruku läbi vaadata . </s> <s> Grethel ? " </s> </p>
<p> <s> " Jah , isand ? " </s> </p>
<p> <s> " Ega te ei kahetse ? </s> <s> See pole just kõige parem kink , mille te minult võisite saada . " </s> </p>
<p> <s> " Ei , ma ei kahetse . </s> <s> Ta vajas abi ... </s> <s> Tahtsin teada , mis tunne on halastada ja aidata . </s> <s> Nii ehk oskan ka teie hoolt õigemini hinnata . " </s> </p>
<p> <s> " Kui ta tahab lahkuda , kui talle teie hoolitsus millegipärast ei meeldi , siis ei saa ta seda teha . </s> <s> Ta on siin majas sama kaua kui meiegi . " </s> <s> Agrippa toon oli kindel ja karm . </s> <s> Nüüd rääkis tõesti isand ja vangistaja . </s> </p>
<p> <s> " Ma arvan , " ütles Grethel , " et ta ei taha siit kuhugi minna , et tal saab siin olema väga hea . " </s> </p>
<p> <s> Agrippa toimetas ise Pilari Gretheli juurde , olles enne lasknud ta pesukojas puhtaks pesta . </s> <s> Selga oli lõbutüdruk saanud ühe Grethelile kuulunud lihtsama kleidi . </s> <s> Pilar lõdises külmast , sest Agrippa oli olnud kannatamatu , tahtis kiiremini õukonda sõita , pidustustele , ega mallanud oodata , kuni vannitäis vett soojaks saab . </s> <s> Siis oli ta mädanevat jalakönti määrinud mingi salviga ja selle kinni sidunud . </s> </p>
<p> <s> " Täna oma kaitsepühakut , et ma õigel ajal jaole jõudsin . </s> <s> Praegu saame me ilma jala mahalõikamiseta hakkama , " oli ta sealjuures läbematult sisistanud . </s> <s> " Ah õige , sul polegi kaitsepühakut . </s> <s> Täna siis oma Mohhamedi . " </s> </p>
<p> <s> Pilar ei söandanud vastata , ta kartis seda meest , kes praegu vilunult ta haava sidus . </s> </p>
<p> <s> Kui uks kartograafi järel sulgus , kui nad olid kuulnud kaugenevaid samme , astus Grethel Pilari juurde ja embas teda . </s> <s> Ta tundis , kui õbluke ja kõhnuke mauritüdruk oli , kuidas ta luud peaaegu ragisesid . </s> <s> Pilar kallistas Grethelit vastu ning vaatas laua poole , kus seisis kandik keedetud herneste , luuüdis hanekoibade ja neerupirukaga , selle kõrval kann veini . </s> </p>
<p> <s> " Sa oled näljane , " noogutas Grethel , " muidugi sa oled . </s> <s> Söö ! </s> <s> Me mõlemad sööme , see on meie pidusöök , millega täname neitsi Mariat . </s> <s> Me sööme , Pilar , ja siis sa räägid mulle , mida Aidann sul palus . " </s> </p>
<p> <s> XXI Galicia menestrelid </s> </p>
<p> <s> " Grethel ! " ütles Aidann . </s> </p>
<p> <s> Tüdruk tuli talle meelde varem kui ta ise , et kus kohas ta õieti on ja miks . </s> <s> Ta ajas end sirgu ja avastas , et on mingi tiheda heki taga , karjamaa ääres . </s> <s> Kaugel paistis madal kirikutorn ja mõned taluhütid , aasal määgisid lambad . </s> <s> Teisel pool hekki oli maantee . </s> <s> Aidann oli märg ja porine , pea valutas . </s> </p>
<p> <s> " Grethel , " ütles Aidann veel kord , trügis läbi heki , kriimustas nägu ja hakkas mööda maanteed jooksma . </s> <s> Ta ei teadnud , kuhu ta jookseb , ei teadnud , kuidas üldse oli siia sattunud ega millele tal üldse loota on . </s> <s> Maailma tõi ta tagasi talumatu raskus taskutes , metall peksis vastu keha ja kõlises vahetpidamata . </s> <s> Poiss seisatas ning avastas , et on rikas . </s> <s> Tema taskud olid pungil vanadest hõbetaalritest , mis Broughteni etendus oli Võluteatrile sisse toonud . </s> </p>
<p> <s> Võluteater ? </s> <s> Gunard ? </s> <s> Grethel ! </s> </p>
<p> <s> Kõik tuli meelde . </s> <s> Ainult selle kohta , kuidas oli raha tema taskutesse sattunud , ei osanud Aidann midagi arvata . </s> <s> Ta mäletas Võluteatri vankrit , kuhu nad olid roninud . </s> <s> Ja seda , et keegi Gunardiga nii sarnane mees oli Grethelile öelnud , et on teda kaua otsinud . </s> <s> Siis oli valu peas ning pikk tume sügavik . </s> <s> Edasi - maantee , hekk , raha . </s> <s> Tegelikult ei kulunudki Aidannil kaua aega mõistmaks , mis oli tegelikult aset leidnud . </s> <s> Kellelgi oli tarvis Grethel kinni püüda ja ta oli neile osava lõksu seadnud . </s> <s> See salapärane keegi polnud Andreas , sest tema juba poleks Aidanni ellu jätnud , ammugi mitte talle raha taskutesse toppinud . </s> <s> Raha oli tal nüüd tõesti palju , ent polnud Grethelit . </s> <s> Aidann tundis , et on maruvihane ja tahab kogu maailmale kätte maksta . </s> <s> Nad ei osta minu käest Grethelit välja ! </s> </p>
<p> <s> Kättemaks tõotas siiski kujuneda keerulisemaks , kui ta oli oodanud . </s> <s> Ta tegi ruttu kindlaks , kuhupoole jääb Bordeaux ja hakkas selles suunas rühkima . </s> <s> Too , kes oli ta oimetuks löönud , polnud viitsinud teda kuigi kaugele toimetada . </s> <s> Jalgsi mööda maanteed kõmpides oli linna umbes kuue tunni tee . </s> <s> Poiss kandis endiselt oma palveränduriürpi ja sellepärast ei pööranud rohked teelised talle suuremat tähelepanu . </s> <s> Palveränduritega oldi Akvitaanias harjutud . </s> </p>
<p> <s> Iga leeguaga muutus Aidann aina vihasemaks , kuigi ei kujutanud ette , mida ta õieti kavatseb peale hakata . </s> <s> See pole aus , mõtles ta , see on alatu ja vastik . </s> <s> Kõigepealt tapavad nad Rico ja Catarina , siis veavad minema Gunardi ning lõpuks röövivad ka Gretheli . </s> <s> Kui nad arvavad , et raha asendab tüdrukut , siis nad eksivad . </s> <s> Mina niisugust kaupa ei tee . </s> </p>
<p> <s> Tema tee lõppes aga linnaväravas . </s> <s> Vaevalt oli ta jõudnud väravate vahelt sisse tormata , kui kaks linnavahti tema juurde astusid , tema mütsilodu silmilt rebisid , tigedalt naersid ja ta väravate taha heitsid . </s> </p>
<p> <s> " Linnaülema korraldus , " vaevusid nad siiski selgitama . </s> <s> " Et sa oma nägu siia enam ei näitaks ! </s> <s> Järgmine kord pannakse sind raekoja ees raudu ja sa mädaned seal surnuks . " </s> </p>
<p> <s> " Ma olen aus palverändur , " kisas poiss . </s> </p>
<p> <s> " Ega sa juhtumisi koomuskitegija ei ole ? " irvitasid mehed . </s> <s> " Antrauschist ? </s> <s> Näed , me teame sinust kõik . </s> <s> On parem , kui sa heasse Bordeaux'sse ei roni , poju . </s> <s> Meil polegi juba ammu keegi väljakul raudus olnud . " </s> </p>
<p> <s> Vihast hambaid krigistades vantsis Aidann üle põldude ja läbi võsade , kuni jõudis põhjapoolse maanteeni , üritas sealses linnaväravas uuesti . </s> <s> Tulemuseks oli kaks muhku ja maandumine porilombis . </s> <s> Vahisõdur , kes talle oda tömbi otsaga ribide vahel togis , oli ometi heasüdamlik mehike ja pomises : " Hoia end siit eemale , hoia heaga eemale ! </s> <s> Ja täna oma õnne - kui sind keegi linnast kinni püüab , saab ta autasuks suure hõbemarssiini . " </s> </p>
<p> <s> Viha asendus raevuga , raev lõpuks hirmuga . </s> <s> Hirm tuli üksindusest . </s> <s> Aidann polnud kunagi varem üksi olnud . </s> <s> Teadmine , et tal tõesti pole enam maailmas kedagi , tuli nii äkki ja ootamatult , et ta ehmatusest maha istus ja õhku ahmis . </s> <s> Tema ainsateks kaaslasteks olid mõnisada hõbetaalrit ja kui järele mõelda , ja seda ta lõpuks siiski suutis teha , olid needki pigem ohtlikud . </s> <s> Ta otsustas , et jääb palveränduriks - nii ei pea ta vähemalt iga ööbimise ja söögipalukese eest maksma , ning sellega tähelepanu oma varandusele tõmbama . </s> <s> Mida ta ka edasi ei teeks , praegu oli kõige tähtsam leida söök ja öömaja . </s> <s> Ta magas teeäärses trahteris , laudas , nagu oli juba harjunud , ning avastas end hommikul taas ihuüksi maanteelt , taskud raha täis ja süda talumatust ahastusest lõhkemas . </s> </p>
<p> <s> Üksi . </s> </p>
<p> <s> Kõige raskem oli valida suund , kuhupoole liikuma hakata . </s> <s> Ta otsustas selle juhuse hooleks jätta . </s> <s> Ilmselt polnud tal kogu oma saatusega muud targemat peale hakata . </s> <s> Tema saatuse otsustasid aga kolm mauri neidu - Axa , Fatima ja Mariena . </s> </p>
<p> <s> Kui Aidann teepervel istus ja suunda valis , kostis ta kõrvu äkitselt tuttav lauluviis - Aquella mora garrida . </s> <s> Ta kargas nagu vibust lastud püsti ja vaatas helide suunas . </s> <s> Mööda maanteed lähenes vanker , pikem ja logisevam kui Võluteatri oma , ent siiski tuttav . </s> <s> Ja vankrist kõlas lauluviis , milles poeet kaebles kolme mauri neiu üle , kelle armastus tema ellu nii palju valu toob . </s> <s> Et armastus valu teeb , seda Aidann juba teadis , kuid et täpsemalt järele uurida , astus ta maanteele . </s> <s> Noorepoolne kutsar , kes parasjagu Fatimast laulis , tundis ta ära . </s> </p>
<p> <s> " Hoilaa ! " hüüdis ta ja peatas hobused , mille peale ka muusika vankris katkes . </s> <s> " Kas pole see mitte too noor senjoor sealt külast , kes oma kaunitariga nii kirglikku tantsu keerutas . " </s> </p>
<p> <s> " Aidann on mu nimi , head isandad , " kummardas poiss , " minagi tundsin teid ära . </s> <s> Te olete Galicia menestrelid . " </s> </p>
<p> <s> " Need me oleme , " vastas kutsar ja hüppas vankrist maha , " Mina olen Juan . </s> <s> Kuid miks kannab noor senjoor palveränduri rõivad ? </s> <s> Kas on see mõni uus etendus , mille tarbeks nad maanteel harjutusi teevad ? " </s> </p>
<p> <s> Ta rääkis tugeva võõrapärase hääldusega oktsitaani keelt , mille Aidann oli rännakul hõlpsasti ära õppinud , sest see ei erinenud ju palju Alam-Antrauschi ja Lorraine'i murrakust , mille aladel Võluteater enamasti reisinud oli . </s> <s> Juan oli noor , kui Aidann õigesti mäletas , siis kõige noorem menestrelidest , vahest veidi üle kahekümne aasta . </s> <s> Ta oli lõbus ja naeris , ent miski Aidanni näol külmutas tema naeratuse . </s> </p>
<p> <s> " Meie teatrit ei ole enam , " ütles Aidann . </s> <s> " Ma olen Jumala armust siia üksi jäetud ega tea , kuhupoole minna või mida teha . " </s> </p>
<p> <s> " Sind visati sealt välja ? " ei uskunud Juan . </s> <s> " Siis pidi sinu peremees küll puruloll olema , nagu navarra eesel , sest sinusugust näitlejat annab siitpoolt Püreneesid otsida . " </s> </p>
<p> <s> " Minu peremees Gunard on tõenäoliselt surnud . </s> <s> Ka ülejäänud on tapetud - Catarina ja Rico . </s> <s> Ma nägin seda pealt . " </s> </p>
<p> <s> Juan tuli talle lähemale ja tõsines veelgi . </s> <s> " Kuule poiss , sa räägid ränki sõnu . </s> <s> Kas te sattusite teeröövlite kätte ? " </s> </p>
<p> <s> " Hullemgi veel - Vahimeeste . " </s> </p>
<p> <s> " Vahimeeste ? " </s> <s> Juan läks vankri juurde ja hüüdis oma kaaslastele paar lauset . </s> <s> Nüüd tulid kõik välja ning Aidann nägi neid selgemini . </s> <s> Peale Juani oli menestrelide trupis veel kaks meest ja üks naine . </s> <s> Nad olid pisut vanemad kui Juan , aga tundusid just noormeest oma juhiks pidavat . </s> <s> Nende nägudelt kumas kaastunne ja uudishimu . </s> </p>
<p> <s> " Me oleme teel Bordeaux'sse , et seal esineda ning mõned päevad puhata , " seletas siis Juan . </s> <s> " Kui sa aga räägid , et seal on Vahimehi , siis peame ilmselt ümber mõtlema . </s> <s> Või vähemalt tõsiselt kaaluma , mida edasi teha . " </s> </p>
<p> <s> " Minu teada seal Vahimehi ei ole , " vastas Aidann . </s> <s> " On keegi hoopis hullem . " </s> </p>
<p> <s> " Istu ja tule räägi , mis teiega juhtus , ametivend , " kutsus Juan . </s> <s> Ja nad võtsid kõik teepervel istet ning Aidann kõneles menestrelidele juhtunust . </s> <s> Ta alustas päris algusest , umbes sealt , et kunagi oli Gunard , kel oli vanker ja naine nimega Catarina . </s> <s> Kui ta rääkis - ja Juan , kes Aidanni oktsitaani paremini mõistis , tõlkis aeg-ajalt kaaslastele tema sõnu - , võttis üks rändlaulik vihueela kätte ja hakkas sellel kurblikku viisi mängima . </s> <s> Aidann rääkis pikalt , sest tundis , et nii hakkab tal kergem ja neid inimesi võib usaldada . </s> <s> Seda enam , et nad olid võõramaalased ning ei paistnud Vahimehi eriti sallivat . </s> <s> Välja jättis ta ainult selle , et Grethel mõistis oma pilgu ja mõtetega tuld süüdata , ja asendas selle jutuga , et Vahimehed teda lihtsalt mingi tühja-tähja pärast nõiaks pidasid ning jälitasid . </s> <s> Ta rääkis , kuidas nad rändasid läbi Burgundia , Limousini ja Akvitaania , et vabameelses Bordeaux's isand Friase käest nõu küsida , kuhu võiks Grethel pakku minna ja et tema oli uskunud , et nad Gretheliga enam ei lähegi lahku , ükskõik mida magister Frias sellest ka poleks arvanud . </s> <s> Ta kirjeldas Vahimeeste kallaletungi ja pagupäevi kaevanduses , jutustas , kuidas ta oli haua lahti kaevanud ja mismoodi nad palverändureiks moondatult Bordeaux'sse lipsasid . </s> </p>
<p> <s> Aidann lõpetas ja menestrel tinistas ikka veel vihueelat . </s> <s> " See lugu on lausa ballaad , " õhkas siis naine ning pühkis silmanurgast pisara . </s> <s> " Las Alonso teebki sellest laulu - ükski poeet ei mõtle nii kurba lugu välja . " </s> </p>
<p> <s> " Pea , Isobel ! </s> <s> See lugu pole ju veel kaugeltki lõppenud , " märkis Juan . </s> <s> Ja küsis siis Aidannilt : " Mida sa kavatsed edasi teha ? " </s> </p>
<p> <s> " Mida mul teha ? </s> <s> Ma tahan Grethelit tagasi . " </s> </p>
<p> <s> " Sa võiksid meiega Bordeaux'sse tulla , " pakkus Juan . </s> <s> " Peidame su vankrisse ära . </s> <s> Vaevalt et ausaid menestrele hakatakse läbi otsima . </s> <s> Linna sa küll jääda ei saa - varem või hiljem sind tabatakse . </s> <s> Ma arvan , et nad ei teinud nalja selle raudupanemisega , pigem oli sul ropult õnne . " </s> </p>
<p> <s> Aidann tahtis midagi öelda , kuid ei suutnud esiti . </s> <s> Ta vaatas menestrelidele kordamööda otsa , tegi suu lahti , kogeles ja pani selle uuesti kinni . </s> </p>
<p> <s> " Ära parem hakkagi meid tänama , " naeratas Juan julgustavalt . </s> <s> " Me oleme ametivennad ning ma ei varja , et minus voolab kübeke seiklejaverd . </s> <s> Mis oleks üllam kui aidata armastajatel taas kokku saada ? </s> <s> Nii et sõber Aidann , kui sa tahad edasi võidelda , siis tule meiega . " </s> </p>
<p> <s> " Mul oli õnne , et teid kohtasin , " suutis poiss lõpuks kuuldavale tuua . </s> </p>
<p> <s> " Peale lõputut õnnetust peab ju inimesel kübe õnne olema . </s> <s> Aga paistab , et Grethel teile küll õnne ei toonud . </s> <s> Oled sa kindel , et tahad ta üles otsida ? " </s> </p>
<p> <s> " Ma tundsin end temaga õnnelikuna . " </s> </p>
<p> <s> " Nüüd oled sa rikas . " </s> </p>
<p> <s> " Mida ma selle rahaga teen , kui mul pole Grethelit ? " </s> </p>
<p> <s> Alonso ütles midagi ja Juan vastas . </s> <s> Viivuks kõnelesid menestrelid omavahel . </s> <s> " Ta räägib , et sul on õige süda , " ütles siis Juan . </s> <s> " Rüütli süda ja ta teeb sellest laulu . </s> <s> Ta arvab , et me võiksime hakata sinu lugu linnaväljakutel jutustama . </s> <s> Äkki on keegi Grethelit kusagil näinud või temast midagi kuulnud . </s> <s> Mina arvan , et see on halb mõte . " </s> </p>
<p> <s> Teised menestrelid vaatasid teda üllatunult . </s> <s> Aidann samuti . </s> <s> Juan naeratas . </s> <s> " Tahtsin öelda , " parandas ta ennast , " et halb mõte on see , et meie hakkame seda jutustama . </s> <s> Parem on , kui sa seda ise teeksid . </s> <s> Me tahame minna läbi Bordeaux' ja siis läbi Navarra , et külmemate ilmade ajaks kodumaale tagasi jõuda . </s> <s> Galiciasse . </s> <s> Me küll rändame ringi , aga pärit oleme kõik Orensest või Compostelast . </s> <s> Tavaliselt rändavad nad , " Juan näitas oma kahe meeskaaslase poole , " suviti Akvitaanias , Navarras , Provence'is ja Languedocis , ning lähevad siis mõneks kuuks koju . </s> <s> Mina ja Isobel oleme nendega alles esimest aastat . </s> <s> Tagasi tuleme Akvitaaniasse kevadel läbi Kastiilia ja Aragoni . </s> <s> See on mõnus ja huvitav elu ning ilmselt oled sa sellega harjunud . </s> <s> Ma arvan , et sa võiksid meiega tulla ja sugugi mitte sellepärast , et sa rikas oled . </s> <s> Raha pole meie elus peamine . </s> <s> Menestrel peab laulma , jutustama lugusid , tooma inimestele õnne ja rõõmu ning vahel ka kurbust . </s> <s> Üheta pole teist . </s> <s> Oleme teel palju uusi lugusid kuulnud , kuid sinu oma on neist kõige parem . </s> <s> Ma tõesti loodan , et selle lõpp - õnnelik lõpp - on veel kirjutamata , aga ... </s> <s> Aga siiski , kui sa praegu ei leia oma Grethelit , kas sa tuled meiega ? </s> <s> Vankrisse mahume neljakesi ära küll " </s> </p>
<p> <s> " Ma tulen teiega , " ütles Aidann . </s> <s> " Muidugi tulen ma teiega ! </s> <s> Kui sellest tüli ega pahandust ei ole . </s> <s> Mul pole ju kuhugi minna . </s> <s> Kas te tulete kevadel Bordeaux'sse tagasi ? " </s> </p>
<p> <s> Juan noogutas ja ütles jälle midagi oma kaaslastele , tema hääles oli vastuvaidlemist mittesalliv toon . </s> <s> Ilmselt oli ta oma noorest east ja esimesest rännuaastast hoolimata nende tõeline pealik . </s> <s> Nad kõnelesid mõnda aega omavahel . </s> <s> Kõik rääkisid kuidagi kurvalt ja vangutasid päid . </s> <s> " Dindirin , " kuulis Aidann mitu korda ühte võõrapärast sõna korduvat . </s> <s> Aga lõpuks jõudsid nad üksmeelele ja Juan tegi neid Aidanniga tuttavaks . </s> </p>
<p> <s> Alonso oli kõige vanem ning lapsest saati menestrelina siin- ja sealpool Püreneesid ringi rännanud . </s> <s> Pillimäng ja rändurielu oli kõik , mida ta elult soovis , ning kui Aidann meenutas Gunardi unistust mõnes lossis alaline teenistus saada , siis Alonso vaid mühatas selle peale põlglikult . </s> </p>
<p> <s> " See oleks vangistus , " ütles ta . </s> <s> " Sa ei õpi kunagi uusi laule ega kuule uusi lugusid . " </s> </p>
<p> <s> Jose , teine menestrel oli Alonso nõbu . </s> <s> Nad olid pärit samast külast Orense linna lähedalt ja juba kümneid aastaid koos rännanud . </s> <s> Mõlemad mehed oli tumedaverelised , lahkete silmadega ja meenutasid Aidannile mõneti Ricot . </s> </p>
<p> <s> Naise nimi oli Isobel . </s> <s> Oktsitaani ta ei mõistnud , kuid Juan embas teda ja ütles : " Isobel on minu kallim . </s> <s> Ta on pärit El Farrolist , mere äärest , temas on juudi ja mauri verd , kuigi ta on ristimise vastu võtnud ning tunnistab meie püha usku - morisco öeldakse meil selliste mauride kohta . </s> <s> Isobel oli El Farrolis abielus ühe koormavedajaga . </s> <s> Kaks korda õnnistas Jumal neid lapsega , ent mõlemad korrad ei jätkunud õnnistust kauaks ja lapsed tulid tema seest surnuna välja . </s> <s> Mees süüdistas teda juudi nõiduses ja ajas kodust välja . </s> <s> Ta pages La Coruñasse , et seal teenistust leida ... ja kohtas mind . </s> <s> Sellest ajast peale on ta minu kallim ning me rändame külast-külla , linnast-linna , et oma armastusest kuulutada . " </s> </p>
<p> <s> Aidann vaatas Isobeli . </s> <s> Naine oli Juanist kümmekond aastat vanem ja umbes niimoodi , mõtles Aidann , võiks kunagi välja näha Pilar . </s> <s> Isobelil olid samuti pikad mustad juuksed , terav nina ning välkuvad silmad . </s> <s> Poisil oli raske uskuda , et mõni mees võis olla nii südametu ja sellise kaunitari minema ajada . </s> <s> Siis uuris ta naise silmi lähemalt ja ütles : " Mind on õpetatud silmi vaatama , et Vahimehi leida . </s> <s> Vahimeeste silmades pole naeru ega rõõmu elu üle , ja kui ma kohtasin kusagil selliseid silmi , siis pidin Gunardit hoiatama . </s> <s> Praegu vaatan ma sinu kallima silmi ja ei näe sealgi rõõmu . </s> <s> Või õieti on see seal olemas , ent kusagil väga sügaval peidus . " </s> </p>
<p> <s> " Sul on täpne ja valus pilk , " ohkas Juan . </s> <s> " Ja sul on õigus . </s> <s> Me ei saa kunagi abielluda ja selle üle on minugi süda vaevas . </s> <s> Aga ma armastan Isobeli ja tema mind ja see on praegu kõik , mida me elult vajame . " </s> </p>
<p> <s> " Kunagi arvasin minagi , et etendused ja trikkide tegemised on kõik , mida mina elult vajan , " ütles Aidann . </s> </p>
<p> <s> " Kui kunagi see siis oli ? " küsis Juan naeratades . </s> </p>
<p> <s> " Ee ... vähemalt sel kevadel . " </s> </p>
<p> <s> " Nüüd sa tead , et elul võib olla sulle meeletult rohkem pakkuda . </s> <s> Aga tihti tuleb see temalt lausa vägisi välja kiskuda . </s> <s> Või siis vastupidi - ta pakub sulle väga palju , ent sa ei oska ega taha sellega midagi peale hakata , tahad ise oma tee leida ja sellega võidelda . </s> <s> Kunagi me kindlasti räägime sellest pikemalt . </s> <s> Aga nüüd peaksime liikuma hakkama , kui tahame valges Bordeaux'sse jõuda . " </s> </p>
<p> <s> " Te peidate mu ära ? </s> <s> Kuhu ? " </s> </p>
<p> <s> " Ole mureta . </s> <s> Sind ei leia keegi . " </s> </p>
<p> <s> Galicia menestrelid peitsid Aidanni vankrisse kaltsuhunniku alla ning linnaväravas ei hakanud neid tõepoolest keegi läbi otsima . </s> <s> Jälle lasti lõbus lauluviis lahti ning Aidann tundis end nagu kunagi Võluteatriga ringi reisides . </s> <s> See tegi haiget , kuid andis vähemasti mingi kindlustunde . </s> <s> Nad peatusid samal linnaväljakul , kus liba-Gunard oli neid lõksu meelitanud ; poiss varjas end vankris , kui menestrelid rahvast lõbustasid . </s> <s> Ilmselt olid nad siin teada ja tuntud , sest rahvas hüüdis neid nimepidi ja tasus üsna heldelt . </s> <s> Kui hämardus , kutsus Aidann Juani . </s> </p>
<p> <s> " Kas ma saaksin midagi muud selle palveränduri ürbi asemele selga ? " </s> </p>
<p> <s> Juan leidis talle pruunid lapitud püksid ja villase mantliräbala , mis olid talle küll suured , ent ajasid asja ära . </s> </p>
<p> <s> " On's sul midagi plaanis ? " küsis Juan . </s> <s> " Ma mõtlen , et sa peaksid ettevaatlik olema . " </s> </p>
<p> <s> Aidann koukis oma varanduse välja , libistas mõned mündid siiski endale põue , ja palus Juani , et too ülejäänu kuhugi ära peidaks . </s> <s> " Ma pean natuke ringi vaatama , tahan ühte tuttavat leida . </s> <s> Tavaliselt käib ta kõiki koomuskitegijaid vaatamas . </s> <s> Mul oleks abi , kui te laulaksite mõnda laulu kodumaata ja vanemateta jäänud mauritüdrukust . " </s> </p>
<p> <s> Juan kehitas õlgu . </s> <s> " Ma ei tea ühtegi sellist , aga ma võin ju käigu pealt midagi kokku seada . " </s> </p>
<p> <s> " Siis sea niimoodi , et selle tüdruku nimi oleks Pilar . " </s> </p>
<p> <s> " See pole ju mauritüdruku nimi ? " </s> </p>
<p> <s> " Laulagi , et ta ei tea , mis ta õige nimi on . </s> <s> Aga kõik kutsuvad teda Pilariks . " </s> </p>
<p> <s> " Hea küll . </s> <s> Kui see sind aitab ... " </s> </p>
<p> <s> " Ma loodan , et aitab . </s> <s> Vähemasti on see ainus , mida ma praegu teha mõistan . " </s> </p>
<p> <s> " Nii et sa ei kavatse alla anda ? " muigas Juan lõbusalt . </s> </p>
<p> <s> " Õnnelik lõpp . </s> <s> Sel lool peab olema õnnelik lõpp ! " </s> </p>
<p> <s> Varsti lipsas Aidann vankrist välja ja hakkas rahva seas ringi jalutama . </s> <s> Ta märkas korravalvureid , kuid oli juba üsna hämar ja nad ei pööranud talle tähelepanu . </s> <s> Kaugele poiss siiski ei julgenud minna - näiteks sinna trahteri ette , kus ta oli Pilari kohanud . </s> <s> Milleks asjatult õnnega mängida ? </s> <s> Kui saatus oli juba nii helde , et menestrelid tema teele saatis , siis tulebki just seda võimalust kasutada . </s> <s> Lõbusa peo ajal rahva seas ringisebimine oli see , mida Aidann tundis ja oskas . </s> <s> Ainult et vanasti pidi ta endale tähelepanu tõmbama , nüüd aga vastupidi - seda igal võimalusel vältima . </s> <s> Ent ta teadis , keda otsis . </s> <s> Ühte karguga liipavat kaunist tütarlast , kes " käib tavaliselt laatadel ja pidustustel , kui neid on " . </s> <s> Noh , ja nüüd parasjagu oligi üks . </s> </p>
<p> <s> Aidann leidis Pilari mõne tunni pärast . </s> <s> Õieti märkasid nad teineteist samal hetkel , kui poiss suuremast rahva ja tantsijate summast veidi lagedamale astus , et väljakut silmitseda . </s> <s> Selle teises otsas oli ta kaks päeva tagasi lõksu püütud , selle sammastega maja esisel . </s> <s> Hämaruses ja üksinduses nägi ta ühte kõhetut pikas hõlstis kogu kiiresti üle väljaku liipamas . </s> </p>
<p> <s> " Pilar ! </s> <s> Pilar Jalutu ! " hüüdis ta summutatud häälel . </s> <s> Kogu peatus . </s> <s> Järelikult polnud Aidann eksinud . </s> <s> Ja siis tundsidki nad üksteist ära . </s> </p>
<p> <s> " Aidann ! " hüüdis neiu vastu ja liipas nüüd kiiremini kui kunagi varem , kark vastu munakive kõpsimas , talle vastu . </s> <s> Kui nad kohakuti jõudsid , lasi tüdruk kargul maha kukkuda ja kallistas poissi tugevalt . </s> </p>
<p> <s> " Aidann , kullake , ma mõtlesin , et nad tapsid su ära ... " </s> <s> Poiss tundis , et tüdruku põsed olid niisked . </s> </p>
<p> <s> " Ma olen elus , " pomises ta sõnast " kullake " mõnevõrra segaduses olles . </s> <s> " Nad lõid mind uimaseks , kuid jätsid ellu . " </s> </p>
<p> <s> " Oh , mida nad küll teiega tegid ? " sosistas tüdruk ja kallistas Aidanni veel tugevamalt . </s> </p>
<p> <s> " Ma ei tea täpselt , " sosistas poiss . </s> <s> " Kas me saaksime kuskil segamatult rääkida . </s> <s> Nii , et meid keegi ei näeks . </s> <s> Ma ... ma tahaksin sulle raha anda ja ... " </s> </p>
<p> <s> " Raha ? " </s> <s> Pilar lasi Aidannist lahti ja tõmbus temast sammukese eemale . </s> <s> Ta silitas poisi juukseid . </s> <s> " Sa ei pea mulle raha andma , Aidann . </s> <s> Ma ei küsiks sinu käest raha . </s> <s> Kui sa tahad minuga omavahel olla , siis tule , lähme . </s> <s> Ma viin sind " Nelja Krooni " . </s> </p>
<p> <s> " Ee-ee ... " kogeles Aidann ja polnud päris kindel , kas nad " segamatult rääkimisest " päris ühte moodi aru said . </s> <s> " Ma ei saa kaugele minna . </s> <s> Mind võidakse kinni võtta . </s> <s> Kõigile vahtidele ja konstaablitele on antud käsk , et kui nad mind linnas näevad , tuleb mind väljakule raudu panna . </s> <s> Ma ei tea mispärast , sest ma pole midagi halba teinud . </s> <s> Või peetakse siin linnas palveränduri mängimist kõige rängemaks kuriteoks ? " </s> </p>
<p> <s> " Kõik on kuritegu , kui see ei meeldi linnapeale või kuningale , " arvas Pilar . </s> <s> " Ma kuulsin trahteris , et Galicia menestrelid on tulnud ja laulavad väljakul . </s> <s> Tead , räägiti , et nad laulsid ühest mauritüdrukust , kes on kaotanud kodu , nime ja vanemad . </s> <s> Oleks nagu täpselt minu kohta , eks ? </s> <s> Siis tulid sina mulle ka meelde ja ma jooksin siiapoole ... " </s> </p>
<p> <s> Aidann ei öelnud , et tema ise oligi palunud menestrelidel seda laulda . </s> <s> " Ma ei julge siin väljakul kaua olla , Pilar . </s> <s> Oskad sa mind kuhugi viia ? " </s> </p>
<p> <s> " Jah , ma tean ühte kohta küll , kus meid keegi ei näe . </s> <s> Kui sa tõesti ei julge trahterisse tulla . " </s> <s> Ta võttis maast kargu ja poisil käest kinni , talutas ta menestrelide muusikat kuulava rahvahulga selja tagant ühe tänavanurgani , tegi paar käänakut ning peatus plangu ees . </s> <s> Kiiresti ringi vaadates lükkas ta siis lauajupi kõrvale ja andis Aidannile märku sealt vahelt sisseronimiseks . </s> <s> Poiss avastas end kahe kiviseina vaheliselt kitsalt platsilt . </s> <s> Kahel pool olid majad ning selja taga rõske kivimüür . </s> <s> Ometi oli koht ise liivane ning kuiv . </s> </p>
<p> <s> " Isand Juissac pidas siin kunagi sigu , kuid nad surid katku kätte , " seletas Pilar . </s> <s> " Enam ei käi siin keegi ja me võime täiesti omavahel olla . " </s> <s> Ta istus poisile hästi lähedale . </s> <s> " Mis sinuga juhtus ? " küsis ta . </s> <s> " Ja Gretheliga ? " </s> </p>
<p> <s> " Asi selles ongi , et ma ei tea , " seletas Aidann . </s> <s> " Keegi maskeeris end Gunardiks , kelle teatris me Gretheliga kunagi mõlemad olime . </s> <s> Aga meid rünnati ... </s> <s> Vahimehed ründasid meid ja me mõtlesime , et Gunard on surnud . </s> <s> Aga lootsime , et on elus . </s> <s> Igatahes püüti meid niiviisi lõksu . </s> <s> Ma ei tea , kes see on või miks tal Grethelit tarvis läks . </s> <s> Igal juhul polnud ta Vahimees , sest muidu oleks mindki tapetud . </s> <s> Mulle löödi mingi asjaga pähe ning visati linnast välja ; ma ei tea , mis sai Grethelist . </s> <s> Proovisin linna tagasi tulla , kuid linnavahid viskasid mind kohe uuesti välja , kuni mul õnnestus tuttavate menestrelidega lõpuks sisse hiilida . " </s> </p>
<p> <s> Pilar vangutas uskumatuses pead . </s> <s> " Sa ütlesid jah , et sa oled koomuskitegija , aga et sind keegi jälitaks ... </s> <s> Siis sellepärast te mängisitegi palverändureid ? " </s> </p>
<p> <s> " Sellepärast jah . </s> <s> Me pidime end varjama . " </s> </p>
<p> <s> " Aga miks sa siis linna tagasi tulid , kui sind siin raudu pannakse . " </s> </p>
<p> <s> " Ma tahtsin sind näha ... " </s> </p>
<p> <s> " Mind ? " </s> <s> Pilar nihkus talle veelgi lähemale ning toetas end Aidanni õla vastu . </s> <s> " Sa julgesid siia tagasi tulla ainult minu pärast , kuigi teadsid , et sind võidakse raudu panna ? </s> <s> Miks , Aidann ? </s> <s> Kas sa tahtsid tõesti mind nii väga näha ? " </s> </p>
<p> <s> " Sind ja noh , Grethelit . </s> <s> Ma ju tean , kui väga on sul raha tarvis ... " </s> </p>
<p> <s> " Ma ei küsiks sinu käest raha , Aidann . </s> <s> Tead , kuidas ma ehmatasin , kui nägin , et teid mõlemaid vankrisse tõmmati ja see kohe väljakult minema kihutas . </s> <s> Kuulsin vankrist karjatust ja mingit matsu , nagu oleks kedagi löödud . " </s> </p>
<p> <s> " Räägi , mis edasi juhtus ? </s> <s> Kes seal vankris oli ? " </s> </p>
<p> <s> " Edasi ei juhtunud midagi . </s> <s> Inimesed olid pettunud , et etendus ära jääb . </s> <s> Vanker kadus jõe poole , silla suunas ja rohkem pole keegi enam seda näinud . " </s> </p>
<p> <s> " Ja Grethelist pole sa ka midagi kuulnud ? " </s> </p>
<p> <s> " Ei , ei ole . " </s> <s> Tüdruk raputas pead ning ta pikad mustad juuksed riivasid Aidanni kõrva . </s> <s> " Kas sa tahad teda leida ? " </s> </p>
<p> <s> " Jah , ma pean ta leidma . </s> <s> Sellepärast ma tulingi tagasi . " </s> <s> Ta kobas veidi oma taskutes . </s> <s> " Siin on sulle kümme hõbetaalrit ... " </s> </p>
<p> <s> " Kümme hõbetaalrit ! " peaaegu karjatas Pilar . </s> <s> " See on ju terve varandus ! " </s> </p>
<p> <s> " Ma olen võrdlemisi rikas , " lausus Aidann . </s> <s> " Ma tahan , et sa võtaksid selle raha ja koguksid teateid . </s> <s> Äkki näed sa kusagil Grethelit või kuuled temast midagi . </s> <s> Võib-olla on ta ikka veel Bordeaux's ja keegi hoiab teda vangis . </s> <s> Kui sa kuuled või näed midagi , kas sa saaksid siis saata mulle Coruñasse sõnumi ? </s> <s> Me läheme menestrelidega Galiciasse ja tuleme kevadel tagasi . </s> <s> Kui sa ei leia sõnumitoojat , siis otsin ma sind ise kevadel üles . " </s> </p>
<p> <s> " Sa ei jää siia ? </s> <s> Sa lähed Galiciasse ? " </s> <s> Tüdruku hääles kõlas pettumus . </s> </p>
<p> <s> " Ei , ma ei saa jääda . </s> <s> Mind võidakse ju raudu panna . </s> <s> Sellepärast ma arvangi , et keegi kardab mind . </s> <s> Keegi , kes hoiab Grethelit siin linnas kinni ja kardab , et ma võin Gretheli endale tagasi röövida . " </s> </p>
<p> <s> " Ooh , sa räägid nagu vapper rüütel . </s> <s> Sa oledki vapper rüütel ! </s> <s> Gretheli rüütel . " </s> </p>
<p> <s> " Ta võeti minult pettusega . </s> <s> Ta ei tahtnud minna , ta tahtis minuga olla . </s> <s> Ma palun sind , Pilar , kas sa teeksid seda ? " </s> </p>
<p> <s> " Sinu jaoks ? " </s> </p>
<p> <s> " Jah , Pilar , minu jaoks . </s> <s> Ma palun sind väga . </s> <s> Ja veel ühte asja palun ma . </s> <s> Mäletad , ma tahtsin ülikooli minna ? </s> <s> Tegelikult oli mul tarvis üles otsida keegi magister Frias , kes pidi Gretheli eest hoolt kandma . </s> <s> Kui sa saad , siis kas ei viiks sa sellele mehele sõna , et parun del Rusticato saatis tema juurde ühe tüdruku ... ja , noh , edasi sa juba tead , mis selle tüdrukuga juhtus . " </s> </p>
<p> <s> " Ma ei tea , " kõhkles Pilar . </s> <s> " Mind ei lasta ülikooli sisse . </s> <s> Ja kõrgest soost mehed ei tule minu juurde . </s> <s> Nende jaoks on siin linnas peenemad naised . </s> <s> Kahe jalaga naised . </s> <s> Aga kui see on sinu jaoks , Aidann , siis ma proovin . </s> <s> Ma teen kõik , et sind aidata . </s> <s> Sind ja Grethelit . " </s> </p>
<p> <s> " Kevadel annan ma sulle veel kümme taalrit , " lubas Aidann äkki suuremeelselt . </s> <s> Isegi siis , kui sa pole midagi teada saanud . " </s> </p>
<p> <s> " Tuled sa kindlasti tagasi ? " </s> </p>
<p> <s> " Niipalju kui see minust sõltub , siis küll . " </s> </p>
<p> <s> " Äkki leiad sa Galicias mõne tüdruku ja unustad Gretheli ja minu ära ? </s> <s> Miks sa peaksid siis üldse tagasi tulema ? </s> <s> Leiad seal mõne mauritüdruku , kel on mõlemad jalad alles ... </s> <s> Sellise kuumaverelise . " </s> </p>
<p> <s> " Ma ei unusta kunagi Grethelit . </s> <s> Ega sind , " lubas Aidann . </s> <s> " Aga nüüd pean ma minema . " </s> </p>
<p> <s> " Hästi , mine siis , " ohkas Pilar . </s> <s> " Otsi mind " Neljast Kroonist " " . </s> <s> Aidann tõusis ja aitas tüdrukulgi tõusta . </s> <s> Enam ei lausunud kumbki sõnagi , lonkisid vaid linnaväljakule pillihäälte juurde tagasi . </s> <s> Lahkudes suudles Pilar Aidanni põsele . </s> <s> Ta huuled püsisid seal üsna kaua ja Aidann kallistas lõbutüdrukut . </s> </p>
<p> <s> Aidann peideti vankris taas kaltsukuhila alla ja ta magas poole lõunani . </s> <s> Kui ta ärkas , olid vankris Alonso ja Isobel . </s> <s> Nad lõikasid leiba ja juustu , pakkusid seda Aidannilegi . </s> </p>
<p> <s> " Kus Juan on ? " päris poiss . </s> </p>
<p> <s> " Sadamas , " vastas Alonso napilt . </s> <s> " Kolab ringi . " </s> <s> Isobel nägi välja kuidagi kurvavõitu ja Aidann küsis talt midagi . </s> <s> Naine raputas pead - ta ei mõistnud hästi oktsitaani . </s> <s> Kuni hämaruseni konutas Aidann vankris ega teadnud , kas nad jäävad veel tänasekski Bordeaux'sse või peavad kohe edasi liikuma . </s> <s> Juan tuli alles õhtu hakul , näis kuidagi ärevil ja äraolev . </s> <s> Selgus , et liikuma hakatakse homme hommikul . </s> <s> Viimasel õhtul mängisid menestrelid veel , kuid Aidann jäi vankrisse . </s> <s> Millegipärast ei soovinud ta enam Pilari kohata . </s> <s> Võib-olla sellepärast , et nüüd oleks temagi tüdrukut suudelnud . </s> </p>
<p> <s> Ta kuulas menestrelide kaunist muusikat , tundis selles ära tuttavad sõnu ja ümises mõttes kaasa . </s> <s> Nende inimestega peab ta nüüd oma saatust jagama - jälle tee , rännak , esinemised ; jälle uued paigad ja külad , uued inimesed . </s> <s> Ta tundis , et see elu hakkab talle meeldima , kuid teadis , et ilma Grethelita pole sel kõigel mõtet . </s> <s> Korraks kaalus ta võimalust lasta kellelgi magister Friasele kiri kirjutada , kuid heitis siis selle peast . </s> <s> Ta oli üksi ja ainult temal oli õigus ning kohustus Grethelit aidata . </s> <s> Kedagi - peale nende menestrelide - ei saanud ta enam usaldada . </s> <s> Ja kust ta üldse teadis , et too Frias röövimise taga pole ? </s> </p>
<p> <s> Hommikul asusid nad teele ja teist korda jättis Aidann Gretheli maha Bordeaux linna . </s> <s> Mida rohkem ta selle peale mõtles , seda selgemaks sai talle , et Grethel peab siin olema . </s> <s> Muidu poleks tema saladuslik vaenlane teda üritanud iga hinna eest linnast eemal hoida . </s> <s> Ju peeti teda ka liiga tühiseks vastaseks , et tappa . </s> <s> Selles suhtes , arvas Aidann , tema vaenlane eksib . </s> </p>
<p> <s> XXII Sarvehääl Santiago teel </s> </p>
<p> <s> Galiitslaste omavahelisest jutust sai Aidann aru , et neil oli algselt plaan Bordeaux'sse kauemaks jääda , kuid mingi vahejuhtum oli lahkumise ootamatult kiireks teinud . </s> <s> Teel läbi Akvitaania lõunasse , Bayonne'i , et seal isegi mitte Bearni - Alam-Navarrasse - suunduda , vaid kohe otse Orrega-Ronceslvalles' peale edasi pöörata , selgus , et Juani kavatsused olid veelgi enam muutunud . </s> <s> Juan rehkendas välja , et kui nad kiiresti liiguvad , on nad kuu aja pärast Santiago de Compostelas . </s> <s> Aidann sai ka aru , et nende teekond kulgeb üsna samamoodi nagu palverändurite teekond . </s> <s> Nad ei kavatsenud peatuda ka Alam-Navarra õukonnas Pamplonas , vaid kiirelt ja kohe mööda El Camino frances't - prantsuse teed - Galiciasse jõuda . </s> <s> Nagu palverändurid . </s> </p>
<p> <s> Püreneede hall sakiline sein hakkas juba kaugelt paistma . </s> <s> Ent sealt pääseb hõlpsasti läbi - mööda orge ja nõlvu on palverändurid rajanud tee , mis teisel pool mägesid ei kulge üle metsiku baskide ehk gaskoonide maa ja raskesti ligipääsetava ranniku , vaid suundub sisemaale Navarrasse ning sealt edasi läände . </s> <s> Mida lähemale mägedele , seda külmemaks läks . </s> <s> Menestrelid mähkisid end lambavillastesse kasukatesse ja Aidanngi lasi endale Juanil sellise teeäärsest külast osta . </s> <s> Majad ojadel , kirikud majades , kaljud kirikutel , kindlused kaljudel - nii ütlesid gaskoonlased oma maa kohta ja see oli tõsi . </s> <s> Kus mägedes läbipääsetav maa ning oja oli , sinna oli tekkinud ka küla , koos kiriku ja selle lähedal asuva suurema või väiksema kindlusega . </s> <s> Siia lähedale jäi kuulus Cirque de Gavarie mäekuru , looduslik poolkaar mägedes , kus Andaluusia ristisõja ajal kristlaste sõjavägi maurid lõksu oli püüdnud . </s> <s> Ükski maur ei pääsenud kohutavast veresaunast , sest neil ei olnud kombeks alla anda . </s> <s> Kunagi oli neis paigus sõdinud mauridega ka Karl Suur , tema olla läbinud ka esimesena tee , mida nüüd kutsuti El Camino de Santiago , tema oli tähistanud tee kivist ristidega , mida hilisemad palverändurite armaadad olid hulgaliselt juurde lisanud . </s> <s> Tihti olid nad ka tee tähistanud pikas hõlstis , kepiga ja merikarpi kandva raidkujuga , kelle käsi osutas läände . </s> </p>
<p> <s> Sellest ajast peale , kui Compostela nii kuulsaks sai ja kõikide maade ja rahvaste palverändurid seal käima hakkasid , tehti ka teed Akvitaanias ning Hispaania kuningriikides paremaks ; mõnikord rajasid palverändurid neid lausa ise . </s> <s> Teedega koos tekkisid asulad , asulatega kaupmehed . </s> <s> Kantaabrias ja Navarras õnnistati palverändureid , sest nemad olid kokkuvõttes nendesse kaugetesse maanurkadesse vaid rikkust toonud . </s> <s> Kuigi palverändurid ise olid vaesemaist vaesemad . </s> <s> Palverändurid liitsid Galicia maailmaga , varem oli ta sellest mäeahelikega ära lõigatud . </s> </p>
<p> <s> Enne ristisõda olevat Ülem- ja Alam-Navarra üks kuningriik olnud , pärast sõda aga lagunenud . </s> <s> Üks vaatab nüüd Akvitaania trooni poole , teine Valladolidi , seletas Juan . </s> <s> Teel hakkas Aidann õppima Galicia keelt gallego't , kuigi Juan ja Alonso naersid , et Andaluusias näiteks sellest suuremat abi ei ole , sest need lõunamaalased on kauni ladina keele araabia omaga nii segi väänanud . </s> <s> Ja üldse olevat Galicia keel arusaadavam pigem portugallastele kui hispaanlastele , kuid Aidann sai selle selgeks hõlpsalt , sest palju sõnu teadis ta juba oktsitaanist . </s> <s> Mõlemad keeled olid tekkinud keltide ja ladina keele segunemisega , nii rääkis Juan . </s> </p>
<p> <s> Juan oli ka küsinud , kuidas õnnestus Aidannil katse midagi Gretheli kohta välja selgitada . </s> <s> Poiss rääkis talle , et andis lõbutüdrukule kümme taalrit ja lubas kevadel tagasi tulla . </s> <s> Juan oli seda kuuldes üsna üllatunud ja vaatas Aidanni kiitvalt ja imestunult . </s> </p>
<p> <s> " Nii et sa värbasid endale salakuulaja , " ütles ta lõpuks . </s> <s> " Tead , sa oled üsna nutikas sell . </s> <s> Kahju , et sa sellest mulle varem ei rääkinud . " </s> </p>
<p> <s> " Mulle tundus , " seletas Aidann , " et hoolimata puuduvast jalast liigub Pilar palju mööda linna ringi ning kuuleb , mida inimesed räägivad . </s> <s> Ta võib midagi olulist tähele panne või kuulda . </s> <s> Ma ei julgenud õhtul minna ülikooli magister Friast otsima . " </s> </p>
<p> <s> " Jah , see magister Frias ... </s> <s> Alonso de Salazar Frias . </s> <s> Ma olen teda kohanud , Aidann . " </s> </p>
<p> <s> " Kas tõesti ? " </s> <s> See kõlas parasjagu uskumatuna . </s> </p>
<p> <s> " Jah . </s> <s> Ta elas kunagi Pamplonas , Navarras , oli kuulus inkvisiitor . </s> <s> Ma ei teadnudki , et ta nüüd Bordeaux's on . " </s> </p>
<p> <s> " Aga ... " alustas Aidann , " siis oleks ju võinud ... " </s> </p>
<p> <s> " Sa tahad küsida , et miks ma siis teda Bordeaux's üles ei otsinud ? </s> <s> Vaata , Bordeaux's oli ju ainult vaene Galicia rändav menestrel Juan . </s> <s> Kuidas olekski ta pääsenud uhke õpetlase jutule ? " </s> </p>
<p> <s> Poiss ei saanud sellest päriselt aru . </s> <s> " Me lootsime , et ta oskab Grethelit kuidagi aidata , peita teda Vahimeeste või Inkvisitsiooni eest . </s> <s> Räägitakse , et ta on palju nõidu aidanud . </s> <s> Saatnud neid Uude Maailma . </s> <s> Mulle tundus , et Grethelil poleks olnud midagi selle vastu , et Uude Maailma minna . </s> <s> Minul ka mitte . " </s> </p>
<p> <s> " Minagi olen kuulnud , et isand Frias tunneb Uue Maailma vastu agaralt huvi , " noogutas Juan . </s> <s> Aidannile tundus , et ta teadis ühe menestreli kohta kuidagi liiga palju . </s> <s> " Ja jällegi on kahju , et sa mulle sellest varem ei rääkinud , et see mees Bordeaux's on . " </s> </p>
<p> <s> Aidann kehitas kahetsevalt õlgu - kuidas ta saanukski teada , et see Juani huvitab . </s> </p>
<p> <s> " Mida üldse sa oma rännakul Uuest Maailmast kuulsid ? " küsis Juan . </s> <s> " Mida inimesed sellest mõtlevad ? " </s> </p>
<p> <s> " See pole justkui kellelegi eriti tähtis , " vastas Aidann , kui oli mõne hetke järele mõelnud . </s> <s> " Teatakse , et see on olemas ja et seal on metslased , kellega tuleb sõdida . </s> <s> Ja siis veel , et sealt saab maad ja on vähe paruneid . </s> <s> Aga väga vähesed lähevad sinna . </s> <s> Elu pidi sealgi raske olema . " </s> </p>
<p> <s> " Uues Maailmas on palju kulda , " venitas Juan nagu küsides . </s> </p>
<p> <s> " Nii räägitakse , " soostus Aidann . </s> <s> " Aga kuld tuleb vist kuningale anda . " </s> </p>
<p> <s> " Teatav osa sellest . </s> <s> Ometi on paljud Uues Maailmas rikkaks saanud . </s> <s> Rikkuse pärast sinna purjetatigi . " </s> </p>
<p> <s> " Aga kes sinna esimesena läks ? " tundis Aidann huvi . </s> </p>
<p> <s> " Sa vist ei tea sellest midagi ? </s> <s> Hea küll , ma räägin sulle , mida kuulnud olen , see tähendab , mida tean . </s> <s> Et kunagi oli üks Genua meresõitja nimega Cristóbal Colón , kes teenis leiba Vahemerel kaptenina . </s> <s> Colón oli tähelepanelik ja õpihimuline mees . </s> <s> Ükskord sattus ta vangi Maroko korsaaride kätte ja kuni ta ootas kodumaalt lunaraha , sõbrunes emiiri palees sealsete teadlastega . </s> <s> Tal lubati kasutada palee raamatukogu . </s> <s> Sealt leidis ta vanad kaardid , mis kõnelesid kunagistest mauride merereisidest . </s> <s> Colón arvas , et väga ammu seilasid maurid nii kaua lääne poole , kuni India vastu tuli , ja et see meretee on palju lühem kui ümber Aafrika . </s> <s> Ta osteti vabaks ning ta hakkas kohe otsima valitsejat , kes korraldaks laevad ning saadaks ta Indiasse . </s> <s> Kuid Portugali kuningas Joao lükkas ta pakkumise tagasi , kuna Portugali laevad sõitsid juba ümber Aafrika ja tema arvestused ning plaanid tundusid kahtlased . </s> <s> Siis juhtus Colón Inglismaale , kust ta avastas kapten John Lloydi ettekande reisist üle ookeani tundmatule maale . </s> <s> Kuid kui Colón Inglise kuningale pakkus , et see on India , naerdi ta välja . </s> <s> Jälle tuli Colón Hispaaniasse tagasi . </s> <s> Mõne aasta pärast pakkus ta oma teeneid Kastiilia kuninganna Isabellale , kuid kuninglik komisjon lükkas jällegi tema kavatsused tagasi . </s> <s> Ühel õhtul tuli tema juurde Alonso Sanches y Huelva , üks meresõitja , kes teel Madeirale oli tugeva tormi tõttu kursilt kõrvale kaldunud . </s> <s> Pärast pikka eksirännakut mööda tühja merd , kus ometi hoovus teda aina lääne poole kandis , maabus ta lõpuks tundmatul saarel , kus alasti pärismaalased teda lahkelt tervitasid . </s> <s> Sanchese arvates ei sarnanenud see maa ühegi teadaolevaga . </s> <s> Ta parandas laeva ja asus tagasiteele . </s> <s> Seitsmeteistkümnest meremehest jõudsid tagasi ainult viis . </s> <s> Ja kohe läkski Sanches Colóni juurde , kuna too oli tuntud kui kuulus kartograaf ja tüürimees , kes kaugeid meresid hästi tundis . </s> <s> Ta tõi talle oma kaardid ja jutustas kõigest , mida teadis . </s> <s> Paraku aga oli Sancheze ihu merereisist nii kurnatud , et ta isand Colóni majas ülepingest suri . </s> <s> Uuesti läks Colón Kastiilia kuninganna Isabella juurde ja sedapuhku , ära kuulates ka kuningas Fernando nõu - pärast kaheaastast kaalumist - , otsustas kuninganna lõpuks anda talle neli laeva , mis üle ookeani seilasid . </s> <s> Colónile lubati asekuninga tiitel ja kümnendik kõikidest varandustest , mis ta leiab . </s> <s> Aga just kulda lubas Colón kuningakojale tuua . </s> <s> Ent kui ta tagasi tuli - jõudnud tõepoolest maale , mida Indiaks peeti , polnud tal kulda rohkem kui teele asudes . </s> <s> Oli küll Uus Maailma , ent polnud uut kulda . </s> <s> See kõik toimus samal aastal , Aidann , kui Kastiilia ja Aragon olid otsustanud kõik maurid Hispaaniast igaveseks minema ajada ning uskmatute Cordoba kalifaadi maa pealt pühkida . </s> <s> Aga sõda ei kulgenud kuigi hästi , maurid said Marokost ja teiste uskmatute valitsejate käest abi . </s> <s> Peagi algas vastupealetung , meie väed löödi puruks ning maurid marssisid Kastiilia peale . </s> <s> Loomulikult oli kuningannal tarvis kulda , et kas või välismaalt palgasõdureid osta . </s> <s> Ta süüdistas Colóni reetmises ja varastamises , mees heideti piinakambrisse . </s> <s> Peagi vallutasid maurid Valladolidi ja sellest ajast saadik pole Cristobal Colóni enam keegi näinud . </s> <s> Ometi ühinesid kõik katoliiklikud valitsejad ristisõtta ning maurid löödi meie maalt minema . </s> <s> Colóni meeskond ja kaardid aga säilisid ( kuuldavasti jõudsid mõned ka Akvitaania kuninga juurde ) ning üha rohkem hakkasid kuningad - ja meie hea Galicia kuningas sealhulgas - saatma laevu üle ookeani . </s> <s> Kõik uskusid , et seal on kulda , ja seda on ka sealt leitud . </s> <s> Aga keegi ei tea , milliseid aardeid ja saladusi Uus Maailm veel endas peidab . </s> <s> Igal aastal suundub sinna üha rohkem laevu ning räägitakse , et seal on rohkesti omavahelist sõdimist . " </s> </p>
<p> <s> " Sa tead väga palju asju , millest mina pole ealeski kuulnud , " ütles Aidann , kui Juan oli oma jutustuse lõpetanud . </s> <s> " Kas seda kõike oled sa kuulnud oma rännakutel ? " </s> </p>
<p> <s> " Nii siit kui sealt . </s> <s> Menestrel kuuleb palju ja peab palju tähele panema . " </s> </p>
<p> <s> Nende reis kulges kiiresti , sest teed olid üldiselt head ja palverändurite teede äärde ei kogunenud harilikult röövleid . </s> <s> Kuningad olid kokku leppinud , et igasugused kurjategijad tuleb teedelt eemal hoida . </s> <s> Nii oli see olnud juba sajandeid . </s> <s> Kohad , kuhu palverändurid suunduvad , on harilikult rüüstamist väärt , normannid õppisid selle ilmselt üsna varakult ära . </s> <s> Mauride väepealik Almanzor oli esimene moslem , kes viissada aastat tagasi Galicia alistas . </s> <s> Eks oli tedagi meelitanud kumu vaeste rändurite hordidest , kes maale rikkust meelitasid . </s> <s> Ka mauride teise rünnaku ajal oli Galicia vallutatud . </s> <s> Nüüd - pärast Viimast ristisõda - tuli El Camino'l karta ainult ja kõige rohkem metsikuid baske . </s> <s> Ent nemadki olid ajapikku õppinud , et palveränduritelt on harva midagi väärtusliku võtta . </s> <s> Pealegi oli röövimisele pühendunud baske vähe , nad elasid enamasti kõrgel mägedes , kõik need aga , keda Aidann Palverändurite tee ääres kohtas , olid lahked , sõbralikud ja vaesed inimesed . </s> </p>
<p> <s> Orreaga-Roncesvalles . </s> <s> Üks koht teel , teravatipuliste mägedega piiratud platoo , veidi tsiviliseeritum baskide asula , kus on kirik ja tee ääres kivist ristid , millele taas tahutud stseenid Santiago säilmete toomisest Galiciasse . </s> <s> Kinnitus , teetähis palveränduritele , et nad on õigel teel . </s> <s> Nad leidsid öömaja ühes teeäärses trahteris , kus võõrastega oldi harjutud . </s> <s> Tavaliselt saatis neid mägedes tuul ja torm , ent see öö oli vaikne . </s> <s> Päeval oli tõesti möllanud tugev torm , aga õhtu saabudes oli see ootamatult vaibunud . </s> <s> Aidann märkas , et kohalikud olid sel õhtul pelglikud ja kuidagi ärevil . </s> <s> Ta pärimistele vastati , et tuuled on pakku läinud , sest nad on hinged välja ajanud . </s> <s> Tuuled möllavad senikaua , kuni äratavad surnute hinged . </s> <s> Ja siis kardavad nemadki . </s> </p>
<p> <s> " Mida siin karta on ? " küsis Aidann Juanilt . </s> <s> Nad istusid öö hakul trahtri ees , taevas oli selge ja puhas , tähed ja kuu kiirgasid graniidile oma kahkjat ja lummavat vaikset valgust . </s> </p>
<p> <s> " Mägilased on alati ebausklikud , " arvas Juan . </s> <s> " Nad kardavad kättemaksu esiisade tegude eest . " </s> </p>
<p> <s> " Milles nende esiisad siis süüdi on ? " </s> </p>
<p> <s> " Ma ei tea , kas nad üldse on süüdi , " kõhkles Juan . </s> <s> " Ega baskidki arva , et nad on . </s> <s> Sõda on sõda ning Carlos Suur oli ju lõpuks vallutaja ... " </s> </p>
<p> <s> Ja siis kuulsidki nad sarvehäält . </s> </p>
<p> <s> See tuli lähedalt ja kaugelt korraga , ühe mäekuru juurest ning kaikus kaljudelt vastu . </s> <s> See täitis õhu ja lõikas läbi naha luudesse . </s> <s> Pikalt kõlas see ja ühe tooniga ; ahastavalt , appihüüdvalt , lootusetult ja samas ähvardavalt . </s> </p>
<p> <s> Aidann ehmatas nii , et hüppas püsti ja kattis kõrvad kätega . </s> <s> Sellest polnud abi , pasunahääl tungis naha alla ja kraapis ta sisemust , tõi kananaha ihule ja ajas juuksed peas püsti . </s> <s> Kuulmata viivuks midagi muud kui vaid undamist kõrvus ja vastikut külmust üle keha , vaatas Aidann mäekuru poole , kust sarvehääl oli tulnud . </s> <s> Või ta eksis ? </s> <s> Tuli see mujalt ? </s> <s> Mägedes oli raske öelda , sest hääled kajasid ja kõmasid kaljudelt vastu . </s> <s> Siis sarvehääl vaibus , kuid aeglaselt , hääle iga üksik osa elas viivuks veel lihas oma elu edasi , enne kui lõplikult hääbus . </s> </p>
<p> <s> " Mis see oli ? " sosistas Aidann . </s> <s> " Karjused ? " </s> </p>
<p> <s> " Küllap vist , " pomises Juan . </s> <s> " Või siis ... " </s> </p>
<p> <s> " Või siis ? " </s> </p>
<p> <s> " See , mida siin kardetakse . </s> <s> Hroudlandi ehk Rolando sarvehüüd . " </s> <s> Juangi vabistas õlgu . </s> <s> " Mäed teevad kummalisi hääli , " pomises ta . </s> <s> " Ma olen kuulnud sellest räägitavat , kuid pole seda kunagi uskunud . " </s> </p>
<p> <s> " Kes on Rolando ? " nõudis Aidann ja tõmbas kasukat koomale . </s> <s> Võigas sarvehüüd tekitas külmatunde . </s> <s> Hirmule katsus ta mitte mõelda . </s> </p>
<p> <s> " Sa ei teagi ? </s> <s> Kummaline , ma mõtlesin , et rändnäitleja võiks Cantar de Rolando't teada ... </s> <s> Ma olen isegi seda laulu mõnikord laulnud . </s> <s> See pole Galicias ja Navarras nii kuulus kui Akvitaanias ja Burgundias . " </s> </p>
<p> <s> " Tegelikult ma vist midagi olen kuulnud , " meenutas Aidann . </s> <s> " Nüüd , kus sa seda mainisid ... </s> <s> Carlos Suure rüütel , kelle maurid tapsid ? " </s> </p>
<p> <s> Juan raputas pead . </s> <s> " Nii seisab tõepoolest seal laulus , kuid siin mäletavad kõik , et need olid baskid . </s> <s> Carlos võitles Hispaanias saratseenidega , õigemini , asutas end nendega võitlema , kuid teda kutsunud ja talle toetust lubanud Barcelona asehaldur pöördus tema vastu . </s> <s> Carlos ei suutnud mõista Hispaania ja mauride poliitika keerdkäike . </s> <s> Lahingus lüüa saamata , ent mõistes edasise sõja mõttetust , andis ta taganemiskäsu . </s> <s> Vägi liikus läbi Roncesvalles'i tagasi Akvitaaniasse . </s> </p>
<p> <s> Carlos jättis krahv Rolando kaitsma kitsast läbipääsuteed mägedes , et saratseenid ei ründaks teda selja tagant . </s> <s> Ent Rolando salgale tungisid kallale hoopis baskid , kes ei kannata omal maal võõraid sõjavägesid . </s> <s> Rolando , käes kuulus mõõk Durandal , võitles esireas ja tappis palju baske , ent jõud olid ebavõrdsed . </s> <s> Tema vaprus ja kangelaslikkus ei suutnud baske tagasi hoida . </s> <s> Lõpuks nõudsid tema rüütlid , et ta puhuks Carlose pasunat , Olifanti , mille kuningas oli Rolandole kinkinud . </s> <s> See oli imepasun , mida ainult Carlos ja Rolando olid võimelised puhuma ; selle hääle peale kukuvad linnud puudelt , maa väriseb ja inimesed katavad valust kõrvad . </s> <s> Algul Rolando keeldus , et mitte oma kuningat ohtu seada . </s> <s> Lõpuks , kui Rolando oli juba surmavalt haavatud , puhuski ta pasunat . </s> <s> Carlos tuli tagasi , ent liiga hilja . </s> <s> Ta karistas baske karmilt . </s> <s> Nüüd arvavad baskid , et tormiste ööde järel võib vahel mägedes kuulda ikka veel Rolando viimast sarvehäält . " </s> </p>
<p> <s> " Aga ta on ju surnud , " hüüatas Aidann ehmunult . </s> </p>
<p> <s> " Juba seitsesada aastat , " noogutas Juan . </s> <s> " Sa kuulsid täpselt sedasama mida minagi ja mida baskidki on aastasadu kuulnud . </s> <s> Mulle ei meeldinud see sarvehääl , aga rohkem ei oska ma sulle midagi öelda . </s> <s> Lähme nüüd magama , homme peame koiduvalguses edasi liikuma . " </s> </p>
<p> <s> Aidann pööras veel kord pea mäekuru poole , kust hääl oli tulnud . </s> <s> " Juan , kas sa nägid sedasama mis minagi ? </s> <s> Et üks väga pikka kasvu mees seisis seal mäe otsas , kui sarvehääl kõlas . " </s> </p>
<p> <s> " Ei , " raputas Juan pead . </s> <s> " Ma ei näinud midagi . " </s> </p>
<p> <s> Aga Aidann oli kindel , et Juan oli vaadanud täpselt samas suunas mis temagi . </s> </p>
<p> <s> Hommikul nad sarvehäält enam ei meenutanud , liikusid kärmelt edasi . </s> <s> Karmid mäed , igal sammul saatmas märgid kuningas Carlosest . </s> <s> Alam-Navarra , õukond Pamplonas , kus menestrelid oleks id pikemalt peatunud , kui Juan poleks neid edasi kiirustanud . </s> <s> Nad ei peatunud kuulsas Hospital San Miguelis , vaid läbisid linna kiiresti , ei peatunud ka traditsioonilistes kohtades , kus puhkasid palverändurid . </s> </p>
<p> <s> " Üks naljahammas on öelnud , " märkis Juan , kui nad San Lorenzo kiriku eest möödusid , " et pühapaiku , kirikuid ja Santiago kujusid on teel nii palju , et patud peaks olema juba ammu enne Compostelat andeks antud . " </s> </p>
<p> <s> Pärast Pamplonat jäid Püreneed selja taha ; nad kulgesid edasi läbi mägise maastiku , millel el Camino de Santiago otsis madalamaid paiku ja lookles nende vahelt läbi , põigates aeg-ajalt ikka veel rohelistesse orgudesse , et seejärel kohe mäkke ronida ja rändureid lumesadudega kimbutada . </s> </p>
<p> <s> Puenta la Reina , kauni kuuekaarelise sillaga , millel saavad kokku kõik viis Prantsusmaalt algavat palverändurite teed . </s> <s> Estella , jälle oma arvukate kirikute , kitsaste tänavatega madalate kivist majade vahel . </s> <s> Edasi , edasi , edasi - nad jätsid selja taha Navarra ja jõudsid La Riojasse . </s> <s> Teel jutustas Juan Aidannile paikadest , mille nad läbisid . </s> <s> Logrono Santiago el Reali kirikus ilutsevat suur kuju Santiago Mauritapjale - usutakse , et pühak ise tuli taevast valgel hobusel , et Clavijo väljal koos kristlastega mauride vastu võidelda . </s> </p>
<p> <s> " Ime ? " küsis Aidann . </s> </p>
<p> <s> " Palverändurite tee ääres leidub igal sammul kohti , kus on juhtunud imesid , " muigas Aidann . </s> <s> " Mina pole küll ühtegi kogenud . " </s> </p>
<p> <s> Villamayor de Monjardin ; Santo Domingo la Calzada , linn , mille asutas ainult üks mees , hiljem pühakuks saanud Domingo , kes rajas teid ja sildu , et palverändurid saaksid minna edasi tõotatud teel . </s> </p>
<p> <s> " Ta oli üsna asjalik insener , " möönis Juan , " nagu nüüd öeldakse . </s> <s> Ehitas peaaegu sama häid teid kui roomlased . " </s> </p>
<p> <s> Ikka ei veel ei peatunud nad pikemalt , mängisid oma pille vaid mõnel harval korral tee-äärses võõrastemajas , kuid menestrelide laulud muutusid nüüd , otsekui sulandudes ümbrusesse , üha nukramaks ja olid järjest sagedamini pühendatud Santiagole . </s> </p>
<p> <s> Algasid Castilla y Leoni tasandikud , üksluisemad põldudega kaetud maad , kus vaid järjekordne kirikutorn taamal andis uue linna lähedusest märku . </s> <s> Burgos oma uhke katedraaliga , kus palverändureid õnnistati ja mille lähedal oli sündinud kuulus sõdalane Rodrigo Diaz de Vivar , keda isegi maurid ülistasid tema vapruse pärast ja pidasid jumalast saadetud imeks , ning lõpuks León ja Fromista . </s> <s> Siis läbisid nad Kastiilia kuningriigi põhjaosa meseta , kuni jõudsid järgmise mäeahelikuni , mille tagant pidigi algama Galicia . </s> <s> Kunagi ega kuskil varem polnud Aidann näinud nii tihedalt ja järjestikku kabeleid , kirikuid , võõrastemaju , hoolitsetud sildu ja teid kui El Camino de Santiago'l . </s> <s> Kui ta oleks tõeline palverändur , siis tunneks ta tõesti pühaku kaitsvat , halastavat ja hoolitsevat kätt enda kohal , oleks julge teeröövlite pärast ja teaks , et kunagi ei tule magada lageda taeva all ja nälgagi ei pruugi tunda . </s> <s> Kas sellepärast käisidki Lothar ja teised temasugused lõbusad palverändurid siinmail , mitte ei rännanud Antrauschis ega Westfalenis , kus iga kohalik ülik võis võtta sillamaksu või end hoopis röövliks maskeerida ? </s> <s> Tõsi , ta ei kuulnud just palju lõbusaid laule ega Lothari kombel jumala rõõmsat ülistamist , kuid ehk leiabki selline kultus aset rohkem Montserrat' pool või siis kevaditi ja suviti , kui see tee on palverändureist tulvil . </s> <s> Ent siiski - kodule lähemale jõudes muutusid menestrelide viisid jälle pisut kergemaks . </s> <s> Paljudes kohtades neid tunti , hõigati lahkelt tervitussõnu , söögi ega joogi eest raha ei võetud , paluti vaid laulda . </s> </p>
<p> <s> Ja siis - Galicia , millesse sisenemine on küll keeruline . </s> <s> Kantaabria jätab tasandikele ainult ühe loodusliku läbipääsu , selle , mis läheb Astorga ja Lugo vahelt . </s> <s> Palju hõlpsam on reisida Galiciast Portugali või Galicias endas , kui minna sealt Leóni või Kastiiliasse . </s> </p>
<p> <s> Gallego sai Aidann tõesti hõlpsalt selgeks . </s> <s> Ta õppis ka veidi vihueelal tinistama ning menestrelide laule laulma . </s> <s> Aquella mora garrida oli esimene , mille käigud talle pillil selgeks said ja endalegi üllatuseks märkas ta , et asendas kolme maurineiu nimed Gretheli , Anne'i ja Pilariga . </s> </p>
<p> <s> Ta luges kokku ja leidis , et galiitsia keel on juba viies keel , mida ta rääkida mõistab . </s> <s> Kuuendaks sai mauride keel , mida Isobel talle õpetas . </s> <s> Gallego leidis Aidann mõneti naljaka olevat , mauride oma aga põrgulikult raske hääldada . </s> <s> Isobel ei naernud kunagi , tema silmad jäid kurvaks isegi siis , kui ta õhtul Juaniga eraldi tuppa magama läks . </s> <s> Aidannile tulid meelde ööd , mil Grethel tema kaisus oli olnud , ja ta tundis südames valusat torget . </s> <s> Iga päevaga , mil nad mööda Kantaabria ja Astuuria provintse rändasid , muutus Isobel nukramaks . </s> <s> Tihti tihkus ta omaette nutta ja Juan lohutas teda nagu oskas . </s> </p>
<p> <s> " Mis tal viga on ? " päris Aidann ühel õhtul , kui nad Juaniga kahekesi vankri eesosas istusid ja muulasid juhtisid . </s> <s> " Miks Isobel nutab ? " </s> </p>
<p> <s> " Me peame Coruñas lahku minema , " vastas Juan . </s> </p>
<p> <s> " Miks ? </s> <s> Kui ta sinu kallim on , miks te siis peate lahku minema ? " ei saanud Aidann aru . </s> </p>
<p> <s> " Ma pean , " Juan vaatas üle õla vankri poole ja tasandas häält . </s> <s> " Ma pean siis ära minema . </s> <s> Mul on Compostelas asjatoimetusi . " </s> </p>
<p> <s> " Kas te siis ei jäägi kokku ? </s> <s> Sina , Isobel ja Jose ja Alonso . </s> <s> Te olete ju kõik menestrelid ? " </s> </p>
<p> <s> Juan istus pikalt vaikides , otsekui kaalunuks midagi . </s> <s> " Ma ei saa Isobeliga abielluda , " ütles ta lõpuks . </s> </p>
<p> <s> " Laulatada ? </s> <s> Sellepärast , et Isobel on juba laulatatud ? " </s> </p>
<p> <s> " Ah , see polegi nii tähtis . </s> <s> Küllap on tema mees juba El Farroli preestril lasknud end lahutada , lõppude lõpuks tähendab see ju ainult mõningaid peseetasid ... </s> <s> Ja need kolkapreestrid on üsna osavad piiskoppide äraostmisel , eriti veel siis , kui naine on juudi või mauri soost . </s> <s> Aga mitte selles pole asi . " </s> </p>
<p> <s> " Me pidime ju kevadel Bordeaux'sse tagasi minema ? " küsis Aidann ettevaatlikult . </s> <s> " Ma lubasin Pilarile , et ... " </s> </p>
<p> <s> " Nemad lähevad kindlasti tagasi , " viipas Juan üle õla vankri poole . </s> <s> " Minagi kavatsesin minna koos Isobeliga . </s> <s> Aga üht-teist on muutunud . " </s> </p>
<p> <s> Nüüd oli Aidanni kord järele mõelda . </s> <s> " Kuule , " ütles ta lõpuks , " see üht-teist juhtus seal Bordeaux' sadamas , eks ? </s> <s> Ja sa pole nagu päris õige menestrel . </s> <s> Ma olen neid paar korda näinud , aga sina tead lihtsa menestreli jaoks kuidagi liiga palju asju . " </s> </p>
<p> <s> " Sa oled väga tähelepanelik , Aidann . </s> <s> Ja taibukas . </s> <s> Jose ja Alonso kahtlustasid samuti midagi ja ma ütlesin neile , et olen tõepoolest kõrgest soost . </s> <s> Ainult Isobel teab , et minu vend on Galicia kuningas . " </s> </p>
<p> <s> " Püha Thaddeus ! " karjatas Aidann ja Juan pani talle kiiresti käe suule . </s> <s> " Tasem , poisu , tasem ! </s> <s> Jah , ma olen Galicia prints . </s> <s> Kroonprints , kui täpsem olla . </s> <s> Varem või hiljem saanuks sa selle niikuinii teada , nii et miks siis mitte sulle öelda . </s> <s> Eks ma pean sulle Coruñas või Compostelas mingi koha vaatama , kui ma su enda hoole alla juba võtsin ... </s> <s> Paažid ei pea ju väga kõrgest soost olema . " </s> </p>
<p> <s> Aidanni kurku surutud karjatus eksles ta sees edasi ja segunes hirmuäratavate mõtetega . </s> <s> " Teie Kõrgus , " pressis poiss endast lõpuks välja . </s> </p>
<p> <s> " Jäta , Aidann , kutsu mind Juaniks ja ära tee rumalusi . </s> <s> Kas sa tead , kes olid trubaduurid ? " </s> </p>
<p> <s> Aidann noogutas . </s> <s> Ta oli nendest midagi kuulnud ... kõrgest soost rändlaulikud , kes kunagi ammu nendes maades ringi rändasid . </s> </p>
<p> <s> " Minu vanem vend on Galicia kuningas Diego I. Meie vanemad surid noorelt ja kuni Diego täisealiseks saamiseni valitses regent Piedro de Calvaeres . </s> <s> Mina teadsin kogu aeg , et ma ei saa kuningaks , ja ega ma vist väga ihanudki seda , " hakkas Juan jutustama . </s> <s> " Muidugi õpetati mulle kõike seda , mida kuningatele ikka - mõõgavõitlust , keeli , kombeid , poliitikat , kauneid kunste ... </s> <s> Viimased hakkasidki mulle kõige rohkem meeldima . </s> <s> Kõige rohkem olen ma lugenud vanu lugusid ja ballaade rändrüütlitest ning õppinud trubaduuride laule . </s> <s> Pillimäng ja laulmine köitis mind valitsemiskunstist palju rohkem . </s> <s> Mõned sajad aastad tagasi olid samuti sellised kuningakodadest võrsunud mehed ja naised , keda hüüti trubaduurideks . </s> <s> Sõdimise ja riigivalitsemise asemel haarasid nad kätte lauto ja läksid mööda maad rändama , laulsid armastusest . </s> <s> Ehk veidi seda küll ilustades , ja vastupidi - vahel jälle üleliia kurvaks tehes . </s> <s> Nad laulsid legendidest ja muutusid ise legendiks . </s> <s> Olen alati tahtnud kuninga asemel seiklejaks ning trubaduuriks saada . </s> <s> Ja kui ma olin juba mitu aastat palees igavlenud , ütlesin ühel päeval oma vennale , et tahan minna menestrelina mööda maid rändama . </s> <s> " Ma tean , " vastas ta , " et sinus on seikleja verd . </s> <s> Mine siis pealegi , vend , aga ma tahan sinult midagi paluda . " </s> <s> Ühesõnaga , seikluste järele keevat verd minus tagant kihutades , palus mu vend kuningas , et ma võõrastes maades ringi vaataksin ja tarvilikke teadmisi koguksin . </s> <s> Iseäranis huvitab praegu Galiciat ja tema võimalikku liitlast Kastiiliat Uus Maailm ja teiste valitsejate kavatsused seal . </s> <s> Bordeaux's kuulsin ma nii mõndagi , mis sunnib mind nüüd paleesse tagasi pöörduma ja , sõltuvalt sellest , kuidas asjalood kujunevad , pole ma sugugi kindel , et saan kevadel oma lõbusat menestrelielu jätkata . </s> <s> Isobel teab samuti , et olen Galicia kroonprints , ja arvab , et tema on mulle vaid üks lõbus vahepala . </s> <s> Tegelikult pole see nii , kuid abielluda ei saa ma temaga kunagi . </s> <s> Ma olen juba kihlatud ja pean abielluma hidalgo don Cesar Soares de Payva tütre Celestega . </s> <s> Vaat nii on lood , Aidann . " </s> </p>
<p> <s> Niiviisi sai Aidannist Galicia printsi , menestreli , trubaduuri ja salakuulaja rännukaaslane ja saladusejagaja . </s> </p>
<p> <s> XXIII Don Ramón </s> </p>
<p> <s> Ülejäänud osa teekonnast kulus kiiresti , sest peatusi ei tehtud ja ilmad olid soodsad . </s> <s> Biskaia poolt puhus mahe tuul ja ookeani soojus hoidis selle maanurga talvekülmadest puutumata . </s> <s> Aidann pani tähele , et inimesed elasid siin lihtsamalt ja lõbusamalt kui põhjas - ka vaesemalt . </s> <s> Aeg-ajalt paistsid teele küngastel kõrguvad ülikute lossid ja kindlused , kuid needki polnud nii uhked kui Burgundias või Antrauschis . </s> <s> Üldse olid majad siin madalamad , metsa vähem ja mägesid rohkem . </s> <s> Majad olid ehitatud peamisel graniidist , seda oli siin rohkesti ja nii pidasid nad ka Atlandi tormistele ilmadele paremini vastu . </s> <s> Lõuna poole - Leóni - pidid aga jääma sootuks kõrbed . </s> <s> Juan seletas , et nad lähevad kõigepealt Coruñasse , kus on tema mõis ja majapidamine , seal majutab ta Aidanni kuhugi elama ning suundub ise Compostelasse , kus asub õukond ja tema vend kuningas Diego . </s> <s> Coruña ja Compostela vahel on üks päevateekond . </s> <s> Jose ja Alonso lähevad aga edasi Orense poole . </s> </p>
<p> <s> Kui nad linna sisse vurasid - ja see oli tunduvalt väiksem , kui Aidann oli lootnud - tervitasid inimesed neid lõbusalt , sest kuulsad menestrelid tunti kohe ära . </s> <s> Majad olid siin väga väiksed , puust ja savist , tänavad porised , midagi sellist polnud Aidann kohanud isegi Burgundias , ning räpasust oli siin samuti rohkem . </s> <s> Läände jäi suur sadam O Parrote , kus kõrgusid laevamastid , mille nägemine pani Juani veelgi kiiremini liigutama . </s> <s> Eemalt näitas Juan salamisi Isobelile ja Aidannile ühte taamal asuvat uhket maja ja nad said aru , et see on Galicia kuningasoo oma . </s> <s> Jose ja Alonso lahkusid neist peagi , sest eks neilgi olid omad kallimad ja inimesed , keda nad näha tahtsid . </s> </p>
<p> <s> Aidann ja Isobel leidsid ulualuse vehklemisõpetaja Ramón del Estero majas , kes juhtus olema isik , keda Juan Coruñas kõige rohkem usaldas . </s> <s> Kunagi oli don Ramón palgatud paleesse Compostelas , et õpetada printsidele vehklemiskunsti saladusi , kuid siis oli ta ühe õnnetu armuloo ja hidalgo Antonio las Casta del Nedale öö jooksul tekkinud salapärase mõõgahaava tõttu ebasoosingusse sattunud . </s> <s> Hullemast päästsid ta ainult prints Juani palved , mehele maksti ta pension ja saadeti sadamalinna tagasi , et siis keegi teine tema asmele palgata . </s> <s> Sellest ajast oligi don Ramón Juani tänuvõlglane ning kahe tema sõbra majutamine oma ruumikasse majja valmistas mehele tema sõnade järgi ainult rõõmu ja oli tühine , võrreldes teenetega , mis sõber oli talle osutanud . </s> <s> Aidann sai tagasihoidliku kambri maja teisel korrusel , Isobel tema kõrval . </s> <s> Naine nuttis nüüd tihedamini kui varem ning ärasõidupäeval oli ka Juan üsnagi lohutu ilmega . </s> <s> Hilja ööni kuulis Aidann naabertoast kirglikke hääli , allasurutud ahastushüüdeid ja midagi , mis sarnanesid väga igaveste truudusvannetega . </s> <s> Hommikul ajas Juan Aidanni üles ja ütles , et peab nüüd tõepoolest Compostelasse õukonda minema , kuna tal on vennale tähtsaid teateid . </s> </p>
<p> <s> " See ongi see , mida sa Bordeaux' sadamast teada said , kas pole ? " päris Aidann haigutades . </s> </p>
<p> <s> Juan noogutas . </s> <s> " Marcel , Akvitaania kuningas , kavatseb kevadel suurema eskaadri Uue Maailma poole teele saata , et seal oma valdusi tugevdada . </s> <s> Loomulikult võib ta seda teha ja selles pole otseselt ei Galicia ega tema liitlase Kastiilia vastu midagi vaenulikku ... </s> <s> Siiski , ka meie majesteedil on umbes samasugused kavatsused ning tõenäoliselt pole sobiv lasta oma naabril Uuest Maailmast parimaid palu lihtsalt endale napsata . </s> <s> Ka meie peame hakkama ekspeditsiooni ette valmistama , või õieti kiiremini oma valdusi korraldama . </s> <s> Ammu on räägitud , et tuleks sõlmida leping , mis paneks täpselt paika , milline valitseja ning kus täpselt võib endale uusi maid vallutada . </s> <s> Sest ka Portugal ja ahned inglased on kiikanud Uue Maailma poole . </s> <s> Võimalik , et ma olen Compostelas umbes nädala . </s> <s> Siis tulen tagasi ja vaatan , mis sinust saab . " </s> </p>
<p> <s> " Ja Isobelist ? " </s> </p>
<p> <s> Juan ohkas ja raputas pead . </s> <s> " Ma ei teadnud isegi , kui väga ma seda naist tegelikult armastan . </s> <s> Need on keerulised asjad , Aidann . </s> <s> Siin on mängus kuningriigid ja dünastiad ning hunnik raha . " </s> </p>
<p> <s> " Ma mäletan , " sõnas Aidann ettevaatlikult , " sa laulsid ühte vana trubaduuride laulu krahvist , kes hülgas oma tiitli ja maad , et karjuseneiuga abielluda . " </s> </p>
<p> <s> " Ja kui see krahv tõepoolest oli olemas , siis kuulub temale minu kõige sügavam austus . " </s> </p>
<p> <s> " See krahv ei mõelnud dünastiale ja rahale ? " </s> </p>
<p> <s> " Kui tema seda ei teinud , siis mõtlesid teised . </s> <s> Hüvasti , Aidann , ole tugev ja ära valmista heale don Ramónile pettumust ! " </s> </p>
<p> <s> Nende sõnadega Juan läks , tema hobuse kabjaplagin kõlas veel kaua hommikustel tühjadel Coruña tänavatel . </s> </p>
<p> <s> Kuna ei don Ramón ega Juan polnud Aidannil keelanud linnas ringi hulkuda , siis just sellega ta omi päevi täitma asuski . </s> <s> Linn polnud eriti suur ja sadam paistis selles kõige tähtsam koht olevat . </s> <s> Suuremat uhkust ega suursugusust siin polnud , kaupmehedki olid oma põhjapoolseist ametivendadest vaesemad , ent ometi näisid nende gildid linnarahva seas väga väärikad ja lugupeetavad olevat . </s> <s> Aidann hulkus sadamas ja vaatas uhkeid karavelle ning galeoone , mis endiselt põhja suundusid ja sealt tulid , tuues kaasa kaupu Prantsusmaalt , Madalmaadest ja Inglismaalt . </s> <s> Kuna linn oli tõepoolest väike , siis levis ka kumu tema enda kohta kiiresti - ta on auväärse don Ramón del Estero külaline ja võimalik , et linna patrooni prints Juani enda soosik . </s> <s> Mitte et see oleks tähendanud erilist huvi Aidanni vastu , pigem olid need lihtsalt teada tõed , mis kellelegi poissi nähes meelde tulid . </s> <s> Juan oli siin populaarne , kuid rohkem austati Coruñas meresõitjaid ja kaupmehi , kes siia pisutki rikkust tõid . </s> </p>
<p> <s> Don Ramón oli keskealine , pikkade mustade juuste ja vurrudega isand . </s> <s> Ta kandis alati musta-valget riietust , ta oli uhke ja laitmatu rühiga , avala ja ausa silmavaatega . </s> <s> Kunagi olevat ta teeninud Kastiilia kaardiväes , võidelnud muidugi Viimases ristisõjas , ent hakanud siis tegelema vehklemisõpetaja praksisega . </s> <s> Tema juures võtsid tunde kõigi ümbruskaudsete hidalgode ja grandide võsud ning tema autoriteet linnas oli võrreldav ainult kõige kõrgemate ülikute autoriteediga . </s> <s> Maja sisehoovis , lopsakate palmide all , asetses õppeplats , mida Aidann huviga uuris . </s> <s> Seal olid inimesesarnased laudadest kujud , millele sai ilmselt mõõku sisse torgata , mingid tiivikute ja vintsidega konstruktsioonid , mis pandi harjutuste ajal tiirlema ja mis olid siis kujuteldavad vastased . </s> <s> Veel oli seal palju köisi , millega sai platsi mitmeks osaks jagada , puude najal redelid , treppide mudelid ja muud seesugust . </s> </p>
<p> <s> Juan jäi pealinna kauemaks kui nädal ning Aidann veetis aega rõduservalt vehklemisharjutusi jälgides . </s> <s> Mõneti oli don Ramón nagu Gunard , kes etenduse proovis kõigi peale kärkis ja näitas iga liigutust ette nii kaua , kuni see õpilasele peakolu sisse kulus . </s> <s> Enne vehklemistunde olid kõik üksteise vastu viisakad , aina kummardasid , ja nii ka don Ramon . </s> <s> Ent harjutuste ajal kohtles õpetaja kõiki õpilasi võrdseina , enam ei käinud hüüete ette tiitlid , vaid ta hõikas lihtsalt " Hei , sina seal " ning kasutas ka muid , ilmselt krõbedamaid väljendeid , mis Aidanni sõnavara oluliselt rikastasid . </s> </p>
<p> <s> Ühel õhtul tabas don Ramón Aidanni sisehoovis harjutusmõõgaga vehklemas ja ühte laudadest kuju ründamas . </s> <s> Poisil polnud alguses maast mõõgajuppi võttes kindlaid kavatsusi , küllap ta lihtsalt soovis mängeldes end mõne kuulsa rüütlina ette kujutada . </s> <s> Kuid aegapidi muutus puust vastane tema salavaenlaseks , kes oli Gretheli röövinud , ja Aidann läbistas ta ihu nüüd üha suurema raevuga . </s> </p>
<p> <s> " Sa pole vist kunagi mõõka käes hoidnud ? " kuulis ta äkki selja tagant lõbusat häält küsimas . </s> <s> Punastades ja kohmetunult pillas Aidann " mõõga " käest . </s> <s> Ilmselt oli ta tükkinud sinna , kuhu tal ei peaks asja olema . </s> <s> Ta pomises midagi vabanduseks . </s> </p>
<p> <s> " Teatris , don Ramón ... </s> <s> Ma olen vehelnud mõõgaga teatris etendusi andes . " </s> </p>
<p> <s> " Ja paistab , et seal ei vallanud keegi seda kunsti , " vangutas mees pead . </s> <s> " Sa ju vehid mõõgaga nagu oleks see vits , millega karjamaalt lambaid lauta ajada . " </s> </p>
<p> <s> " Teatris on tähtsad tunded , mitte see , kas keegi tõepoolest vehklemiskunsti valdab , " kuulis Aidann end südikalt vastamas . </s> <s> " Ma olen rändnäitleja ja meiesugustel ei tohi pärismõõku olla . " </s> </p>
<p> <s> " Don Juan rääkis mulle , kes sa oled . </s> <s> Ja et sul mõõka ei tohi olla , ei tähenda , et sa ei peaks oskama seda käsitseda . </s> <s> Ma saan aru , et sul on vaenlasi ? " </s> </p>
<p> <s> Küllap oli Aidann võitlushoos kujuteldavale vastasele needmissõnu hüüdnud . </s> <s> Ta noogutas . </s> </p>
<p> <s> " Siis tea , et viha on võitlushoos küll tarvilik , ent seda tuleb kindlalt jaokaupa rammu ja taktikasse sulatada . </s> <s> Ilma kireta ei võideta ühtegi lahingut . </s> <s> Aga lahinguid ei võideta ka ainult kirega . </s> <s> Mõistus on see , mis võitleb ja võidab . </s> <s> Selge ? " </s> </p>
<p> <s> Aidann üritas kummardada . </s> <s> Ta oli tähele pannud , et siinsetes maades asendas tihti mõni žest sõnu . </s> <s> Kummardus võib väljendada lugupidamist , austust ja nõustumist , aga ka palju muud . </s> </p>
<p> <s> " Kui sa oled näitleja , siis peaksid oskama liigutusi hõlpsasti järele aimata , " sõnas don Ramon . </s> <s> " Ma tean , et sa oled minu tunde rõdult jälginud . </s> <s> Homme katsu seda teha rohkem mõttega asja juures olles ja ära mõistatada , milleks ühte või teist liigutust tarvis on . </s> <s> Seni aga pea meeles - kui sa võtad mõõga kätte , siis peab see saama osaks sinu enda käest . </s> <s> Sellest välja kasvama . </s> <s> Mõõk ei tohi loperdada , nagu ta sinul seda tegi . </s> <s> Sa pead teadma ja tundma iga väiksematki liigutust , mida sa sellega teed . </s> <s> Ja mitte iialgi ei tohi vastane aru saada , et mõõk sul tugevalt ja mugavalt käes ei istu . </s> <s> Arusaadav ? " </s> </p>
<p> <s> Aidann kummardas taas ning jälgis järgmisel õhtul harjutamisi tähelepanelikumalt . </s> <s> Kui õpilased olid ära läinud , kutsus don Ramón Aidanni hoovi . </s> <s> Poiss sai oma esimese vehklemistunni ja nüüd vaatas nende harjutamist rõdult kaunis ja nukker Isobel . </s> </p>
<p> <s> Mõne aja pärast , kui don Ramon oli Aidannile seletanud , mis mõõk on mis , demonstreerinud jalgade asendeid , mõnda vehklemise põhitõde ja käskinud tal näidata , mida ta ise teeks , kui ta peaks , relv käes , kellegi vastu astuma , raputas mees nukralt pead . </s> <s> " Sa oskad hästi asju järele teha , Aidann , " ütles ta . </s> <s> " Aga vehklemine pole näitekunst , kus iga sõna alati ühtemoodi tuleb ütelda . </s> <s> Tähtis on mõista , miks midagi tehakse . " </s> </p>
<p> <s> " Ma püüan , " vastas Aidann . </s> </p>
<p> <s> " Vaata ja proovi niimoodi ! " ütles don Ramon ning tegi mõned väga elementaarsed ja aeglased liigutused - kaks sammu tagasi , mõlema juures mõõgaga enda eest otsekui midagi laiali ajades . </s> <s> " See on parree , kaitse vastase eest . </s> <s> Kõige lihtsam kaitseasend . " </s> </p>
<p> <s> Aidann proovis järele , kuid don Ramon ei jäänud päriselt rahule . </s> <s> " Jalgadega astud sa löögi eest tagasi , mõõgaga suunad vastase mõõga eemale . </s> <s> Mida tugevamalt seda teha , seda häiritum on tema rünnak . </s> <s> Kui oled osavam ja tugevam , võid ka tema mõõga siduda ja kaitsest kohe rünnaku välja kasvatada . " </s> </p>
<p> <s> Nii harjutasid nad igal õhtul paar tundi ja Isobel vaatas pealt . </s> <s> Ükskord , kui Aidannil don Ramoni enda vastu kaitselöök juba hästi välja tuli , naine isegi plaksutas rõdult . </s> <s> Aidann pööras end rõdu poole ja kummardas . </s> <s> Ta arvas , et see on lõbus ja nii suudab ta naise naerma panna , ent too ainult noogutas vastu ja eemaldus . </s> </p>
<p> <s> " Tal on raske , vaene naine , " pomises hiljem vehklemisõpetaja . </s> <s> " Oh , ta ei suuda ikka veel uskuda don Juani armastusse ja mu noor sõber ei suuda teha midagi , et teda selles veenda . </s> <s> Nii palju on ta juba südameid murdnud , et see kuulsus käib tema ees . </s> <s> Aga sedapuhku on don Juan tõelises puntras . </s> <s> Mulle tundub , et ta tõepoolest armastab seda naist . </s> <s> Kuid sina , Aidann , peaksid harjutamisel täpsemini jälgima , kuidas ma midagi teen . </s> <s> Vaata mu liigutusi , vaata , mõista neid ja tee järele . " </s> </p>
<p> <s> Aidann koukis taskust eküü ja näitas seda don Ramónile . </s> <s> " Alati pole vaatamisest palju kasu , " ütles ta . </s> <s> " Teie ju näete ka , et see münt on praegu mu peopesal , ma tahan seda teile anda , aga äkitselt see ... kaob . " </s> <s> Poisi sõrmed keerdusid korraks üle peopesa ja münti enam polnud . </s> <s> " Ja tekkis millegipärast teie kübaravoltide vahele . " </s> </p>
<p> <s> Don Ramon vahtis juhmilt Aidanni ja puhkes siis mürinal naerma . </s> <s> " Ma tahan öelda , " sõnas Aidann , " et mõnikord pole vaatamisest tõesti kasu ja isegi kui väga osavalt järgi aimata , on tulemuseks midagi hoopis muud . </s> <s> Olen teile väga tänulik , et te mulle vehklemist õpetate , kuid ilmselt pole mul selleks soont . " </s> </p>
<p> <s> " Oh , see on kõigil olemas , " arvas don Ramón , kui tema naeruhoog oli üle läinud . </s> <s> " Ta tuleb lihtsalt üles leida . </s> <s> Iga inimese iseloom on erinev ja sestap on ka iga inimene mõõgaga erinev . </s> <s> Kaks inimest ei vehkle kunagi ühtemoodi . </s> <s> Mõni on iseloomu poolest tormakas , kiire ja läbematu ning sedasama on ta ka mõõgaga . </s> <s> Mõni jälle ettevaatlik , kaalutlev ja aeglane . </s> <s> Sina pole eriti tugev , poisu . </s> <s> Sul on raske vastase mõõka pelgalt kõrvale lüüa ja teda jõuga võita . </s> <s> Sinu relv peab olema kavalus ja tähelepanuvõime . </s> <s> Otsi vaenlase kaitses nõrku kohti , vaata , milline tõrjelöök tal viletsamalt välja tuleb , millist kehaosa kaitseb ta kõige kiivamalt . </s> <s> Mõni mees , kes on näiteks reide haavata saanud , kaitseb just vana haava kõige raevukamalt ning teda on lihtne tabada õlga . </s> <s> Vaata ta silmi ja mõistata ära ta iseloom . </s> <s> Sinust võiks saada keskmine mõõgavõitleja , aga raha ei soovitaks ma sul sellega teenima hakata , sest keskmistest mõõgavõitlejatest jäävad ellu keskmiselt pooled . </s> <s> Kui sa kunagi oled osava kaitsega pareerinud hoobi , mis oleks sinult elu võtnud , siis tea , et see ongi kõige parem , millega sa võid hakkama saada . </s> <s> Selle ühe hoobi jaoks peaksid sa valmis olema . </s> <s> Kui sul on aga tarvis võidelda , siis pead valima endale parema relva kui mõõk . " </s> </p>
<p> <s> Nähes poisi näol pettumusevarju , don Ramón lisas : " Printsi lähikondlane peab vehklemiskunsti vähemalt elementaarsel tasemel tundma . </s> <s> Ja sellega saad sa hakkama . </s> <s> Aga võitluses elu ja surma peale ... " </s> <s> Ta kehitas vabandavalt õlgu . </s> </p>
<p> <s> " Mul on vaenlane , " kostis Aidann südikalt . </s> </p>
<p> <s> " Sul on viha . </s> <s> Sa võtad mõõga kätte sooviga see mees läbi pista . </s> <s> Sa näed mõttes kõige viimast lööki - seda , mis läbistab ta südame . </s> <s> Aga pead nägema esimest , teist , viiekümnendat . </s> <s> Viimane torge kasvab eelnevatest loogiliselt ise välja . </s> <s> Vali endale mõõga asemel teine relv . </s> <s> Või ... " </s> </p>
<p> <s> " Või ? " </s> </p>
<p> <s> " Või sa pead minu juurde jääma aastaks . </s> <s> Kui sa lahkud nüüd - ja näen su silmist , et just seda sa soovid , siis ära ütle kunagi , et sinu vehklemisõpetaja oli don Ramón del Estero ! " </s> </p>
<p> <s> Juan tuli tagasi rohkem kui nädala pärast , nagu ta lubanud oli , hüüdis juba maja eest " Isobel ! </s> <s> Aidann ! " , viskas ohjad teenrile ja tormas trepist üles . </s> <s> Kõigepealt läks ta Isobeli juurde ja viibis tema väikses kambris mitu tundi . </s> <s> Siis sõid nad kõik koos all suures toas õhtust ning nende suud tegelesid tõesti rohkem söömise kui rääkimisega . </s> <s> Isobel näis justkui õnnelik olevat , ent tema silmade ümbrus oli tursunud ja punane . </s> <s> Naine oli nutnud . </s> <s> Juan pilgutas Aidannile lõbusust teeseldes silma , et küll me hiljem räägime täpsemalt . </s> <s> Seni aga rääkis peamiselt peremees , kes kiitis Aidanni usinust ja edu vehklemiskunsti õppimisel . </s> <s> Poiss sai aru küll , et don Ramón liialdas veidi . </s> <s> Liialdas , kuid ei valetanud . </s> <s> Kindlasti oli Aidann palju õppinud - kuu aega tagasi oli ta mõõka vaid laval peos hoidnud ega oleks osanud sellega lahingus üldse midagi peale hakata . </s> </p>
<p> <s> " Don Ramón räägib , et sa oled vehklemiskunsti harjutanud ? " küsis Juan hiljem Aidanni toas , kui nad kahekesi olid ning kui Isobel oli peale õhtust nutuhoogu magama jäänud . </s> <s> " Mul on selle üle ainult hea meel . " </s> </p>
<p> <s> " Ma olen mõõgaga üsna kohmakas , " vastas Aidann . </s> <s> " Ja don Ramóngi ütleb , et sõjameest minust ei saa . " </s> </p>
<p> <s> " Ega ei peagi saama ju ? </s> <s> Aga mõnede löökide tundmine tuleb alati kasuks , usu mind . </s> <s> Terves Galicias pole paremat mõõgavõitlejat kui auväärne don Ramón del Estero , ja kui ta ütleb , et sa pole päris lootusetu , siis tuleb seda uskuda . </s> <s> Mina küll usun . " </s> </p>
<p> <s> " Ta ütleb ka , et ma peaks aastaks siia jääma , kui tahan tõeliselt vehelda osata . </s> <s> Parema meelega õpiksin ma trikke ja näitekunsti , " arvas Aidann . </s> <s> " Kui minust näitlejat ei saa , siis oleks see Gunardile suur pettumus . " </s> </p>
<p> <s> " Ma saan aru , mida sa mõtled , " ohkas Juan . </s> <s> " Aga alati ei saa inimesest see , kelleks ta peaks saama . </s> <s> Vaata mind , ma olen Galicia prints ja vastavalt kommetele troonipärija , kui minu vend peaks surema enne , kui lapsi saab . </s> <s> Lapsi tal aga praegu ei ole . </s> <s> Ning kui tema laps sureb peale teda , saaks minust kuningas . </s> <s> Seda ma aga tõesti ei taha . </s> <s> Õnneks teab ka minu vend seda väga hästi ja seetõttu ongi meie läbisaamine parem kui tavaliselt kuningal ja tema nooremal vennal . </s> <s> Ma olen viimane inimene , kes hakkaks tema vastu vandenõu sepitsema . " </s> </p>
<p> <s> " Ma olen kuulnud , et selliseid asju tehakse paleedes tihti . " </s> </p>
<p> <s> " Tehakse küll . </s> <s> Ja on tehtud ka Galicias . </s> <s> Ehk tehakse ka edaspidi ... </s> <s> Aga mu vend teab , mida mu süda ihkab ja mida ma kõige parema meelega teeksin . </s> <s> See , mida ta mulle nüüd pakkus , pole just täpselt see , mida ma soovinuks , kuid ikkagi parem , kui aastast aastasse tolmuses Galicias vedeleda . </s> <s> Ma ei lähe kevadel Akvitaaniasse , Aidann . " </s> </p>
<p> <s> " Ja kuhu sa siis lähed ? " </s> </p>
<p> <s> " Või kuhu meie sinuga läheme ? " </s> <s> Juan pilgutas kavalalt silma . </s> <s> " Kevadel saadab Tema Kõrgus Diego Uude Maailma armaada , mida finantsiliselt toetab ka Galicia uus liitlane Kastiilia ja Leóni kuningas . </s> <s> Minu äraolekul on kuningad lasknud läbirääkimisi pidada ja omavahelisi vaidlusküsimusi vähendanud . </s> <s> Majesteedid leiavad , et seni on nad suhtunud Ameerikatesse liiga loiult , ning kui midagi ette ei võeta , jõuavad prantslased või koguni portugallased meist ette . </s> <s> Bordeaux's saingi ma teada , et kuningas Marcel läkitab samuti tugeva ekspeditsiooni kevadel üle ookeani ; neil on kavatsus saartelt mandrile asuda . </s> <s> Kui sa ei tea , Aidann , siis Uus Maailm pole ainult saared , vaid seal on terve suur manner , mida seni on väga vähe kaardistatud ja uuritud . </s> <s> Kuid tõenäoliselt on seal kulda - üsna kindlasti on . </s> <s> Varsti hõigatakse välja , et kõik seiklejad ja soovijad , kes jaksavad ise endale moona ja relvi kaasa võtta , on kevadeks oodatud Coruñasse . </s> <s> Armaadat juhatab admiral Rodrigo Garcia del Arroyali . </s> <s> See tähendab , juhatab kõike , mis puutub meresõitu . </s> <s> Ekspeditsiooni juhatan aga mina . </s> <s> Juan Salvez y Ourense del Segovia . </s> <s> Minu püha ülesanne on kuulutada kõik avastatud maad igaveseks ajaks Galicia ja Kastiilia kroonide omanduseks , mis ilmselt hakkavad varsti kuuluma ühte kuningriiki ; teha see kõik jumala nimel väga üheselt selgeks prantslastele , hollandlastele , inglastele ja portugallastele , kes võivad seal ringi hulkuda , ning varustada Santiago de Compostela rohke kullaga . " </s> </p>
<p> <s> Aidann istus ja mõtles . </s> <s> See kõik ei tulnud talle eriti üllatusena . </s> <s> Ainuke asi oli see " meie " jutu alguses . </s> <s> Kas arvas Juan , et temagi soovib minna Uude Maailma ? </s> <s> Juaniga koos , koos kroonprintsiga ? </s> <s> Seda oleks nagu liiga palju ... </s> </p>
<p> <s> " Mul oleks tõesti kahju sinust lahkuda , " ütles poiss siis . </s> </p>
<p> <s> " Sa ei peagi ju ? </s> <s> Ära nüüd mõtle , Aidann , et sind kaasa kutsudes teeksin ma sinu heaks midagi erilist . </s> <s> Sul pruugib vaid sadamas oma nimi üles anda , näidata mõnda mõõka ja toidukotti . </s> <s> Mida rohkem inimesi seilab Uude Maailma , seda meelepärasem on see kuningale . " </s> </p>
<p> <s> " Ma lubasin kevadel Bordeaux'sse minna . </s> <s> Pilar ootab mind . </s> <s> Ja võib-olla ka Grethel . " </s> </p>
<p> <s> " Ja mis sind takistab ? </s> <s> Lähed enne ärasõitu Bordeaux'sse . </s> <s> Kui leiad Gretheli , noh , siis pead sa ise otsustama , mida ette võtta . </s> <s> Kui ei leia ... </s> <s> Siin on sulle suur võimalus , Aidann . </s> <s> Mul on tarvis palju ustavaid ja kavalaid mehi . </s> <s> Ja kuigi sa ei ole veel päris mehemõõtu ... </s> <s> Aga sa ju kasvad . </s> <s> Ja ma olen õppinud nägema sinu nutikust ja osavust . </s> <s> Sinus peitub palju rohkem , kui sa aimata oskad , usu mind . </s> <s> Rändnäitleja elu on muidugi tore - seda ei pruugi sul mulle öelda . </s> <s> Pole midagi paremat kui aastast aastasse mööda maad hulkuda ning elust rõõmu tunda . </s> <s> Aga kuningasoost inimesed saavad sellega vaid mõnda aega tegeleda . </s> <s> Ma ei tea , mis mind seal ees ootab . </s> <s> Võib-olla surm ja hukatus . </s> <s> Kindlasti palju hävingut ja surma , selles ma ei kahtle . </s> <s> Ei kahtle ka selles , et igav see elu seal olema ei saa . </s> <s> See on seiklus , Aidann , ja ma lähen sinna meelsasti . " </s> </p>
<p> <s> " Nii et sa jätad Isobeli siia ? " küsis poiss äkki . </s> <s> Naise nutetud silmad , don Ramoni sõnad , et don Juan on hoolimatu südametemurdja </s> </p>
<p> <s> " Ma ei jäta Isobeli siia , " vastas Juan . </s> <s> Tema hääl oli vali ja sõnades kerge pahameel . </s> <s> " Kust sa seda võtsid ? </s> <s> Küllap on vana Ramón minust üht-teist rääkinud ? </s> <s> Ma ei jäta Isobeli maha , sest Isobel ... </s> <s> Isobel ootab minult last . </s> <s> Ma võtan ta kaasa , kas või väevõimuga võtan kaasa . </s> <s> See on minu laps ja ma ei jäta teda maha . </s> <s> Olla asevalitseja armuke Kuubal on etem kui olla lapsega hulkuv menestrel Galicias . </s> <s> Eriti veel siis , kui sa oled maur . </s> <s> Isobelist saaks asevalitseja armuke , keda too armastab . </s> <s> Kõige kummalisem , Aidann , on see , et menestreliks hakkasin ma igatsusest vanade trubaduuride järele . </s> <s> Nad laulsid õukonnaromansse armastusest , mis on sisemine piinlemine , mis tekib oma kallimat eemalt imetledes . </s> <s> Mul ei olnud õukonnas armastusega muresid , kui sa saad aru , mida ma öelda tahan ... </s> <s> Aga ma ei piinelnud . </s> <s> Kõik tuli kuidagi liiga lihtsalt kätte . </s> <s> Mul ei õnnestunud armuda ühtegi endast vanemasse abielus donna'sse , et teda eemalt ülistada ja keskenduda enesehaletsemisele . </s> <s> Kuid trubaduuride laulude pärast arvasin , et just selline peakski olema õige armastus . </s> <s> Sa pead seda naist ihalema ja mõtlema temast , ta peaks olema midagi püha , kättesaamatut ja puutumatut , nii ma mõtlesin . </s> <s> Aga pruukis mul ainult mõnele tüdrukule pilk heita , kui ta juba oligi minu vastu väga sõbralik , lahke ja vastutulelik ... trubaduuride lauludes polnud see aga sugugi mitte nii . </s> <s> Igatahes leidsin ma Isobeli , kes ei kippunud kohe alguses minu embusse heitma , sest ta ei teadnud , et ma olen prints . </s> <s> Ta sai sellest alles hiljem teada . </s> <s> Kas pole kummaline , et ma leidsin oma armastuse ühes hüljatud maurinaises ? " </s> </p>
<p> <s> " Aga sinu kihlus ? " </s> </p>
<p> <s> " Ma abiellun Celestega aasta pärast , kui tulen Uuest Maailmast tagasi . </s> <s> Nii on otsustatud . </s> <s> Õigemini otsustasid don Cesar Soares de Payva kuldtukatid , mis nüüdseks on juba riigikassas . </s> <s> Kevadeni jääb Isobel siia . " </s> </p>
<p> <s> " Siis , " ütles Aidann , " siis peaksid sa ju aru saama , et minagi ei saa Grethelit niisama lihtsalt siia maha jätta . </s> <s> Ma sooviksin sinuga heal meelel kaasa minna , aga mitte nii , et ma ei tea , mis on saanud Grethelist . </s> <s> Äkki leiab Pilar isegi võimaluse mulle sõnum saata , kui ta midagi välja uurib . " </s> </p>
<p> <s> " Dindirin ... </s> <s> Mäletad seda laulu ? " </s> </p>
<p> <s> " Mis on dindirin ? </s> <s> Ma mäletan , et Alonso ja Jose mainisid seda sõna mitu korda . " </s> </p>
<p> <s> " Dindirin tähendab ööbikut . </s> <s> On üks vana laul , milles tüdruk palub ööbikul oma armsamale sõna saata . </s> <s> Ööbiku sabasulgedes on üks astel , Aidann . </s> <s> Sõnum , mille lind peab viima , seisneb selles , et tüdruk on abiellunud ... </s> <s> Võib-olla on sul tõesti parem Grethel unustada ? " </s> </p>
<p> <s> " Ma ei saa teda unustada . </s> <s> Ma päästsin ta elu . " </s> </p>
<p> <s> " Ma ei taha , et sa saaksid haiget rohkem , kui juba oled saanud . " </s> </p>
<p> <s> " Aitäh , aga ma lähen siiski kevadel Bordeaux'sse , " jäi Aidann endale kindlaks . </s> </p>
<p> <s> " Kuidas soovid , " ohkas Juan . </s> <s> " Senikaua võid minuga Santiagosse tulla . </s> <s> Mul ei olegi praegu ühtegi paaži . " </s> </p>
<p> <s> NELJAS RAAMAT </s> </p>
<p> <s> GALICIA PALVERÄND </s> </p>
<p> <s> XXIV Ursula </s> </p>
<p> <s> Santiago de Compostela linn asub umbes üheksa leeguat maailma lõpust idasse Galicia sisemaa poole . </s> </p>
<p> <s> Finisterre graniidist maakitsus - kõle , tormine ja tuuline Ibeeria poolsaare loodenurk - lõpetas kunagi roomlaste jaoks teadaoleva maailma ja nii nad nimetasidki selle Finis Terrae'ks . </s> <s> Maailma Lõpuks . </s> </p>
<p> <s> Päike tõusis idas , kusagil seal kaugel oriendis , et siin , erkpunaseks muutudes , veeväljad oranžiks , lillaks ja purpuriks värvides , vahuste lainete taustal langeda ja merre kukkuda . </s> <s> Maailma lõpp , siit edasi polnud enam kuhugi minna . </s> <s> Siin lõppeb päiksegi teekond . </s> <s> Siia , kõledale Surnute Rannikule , druiidide pühade metsade lähedale ehitasid roomlased ara solis'e , altari päikesele . </s> </p>
<p> <s> Kui päike on taevast lahkunud , tekivad sinna tähed . </s> </p>
<p> <s> Linnutee tähed särasid kunagi ammu iidsetel aegadel Vahemere maade idaosa taevas just niiviisi , et kui neid järgides lääne poole tulla , jõudsid siia - Maailma Lõppu . </s> <s> Kindlasti neid järgitigi , esiteks need nimeta indoeuroopa hõimud , kes siia jõudsid , jättes teele maha kohanimesid , mis seotud tähtedaga , jättes maha kividesse tahutud tähtkujusid . </s> <s> Ja siia tuldi , järgiti täheteed , seni , kuni kuhugi edasi minna enam polnud . </s> <s> Finis Terrae , kaljune ja kõle Maailma Lõpp . </s> </p>
<p> <s> Ometi on neem küllatki karjuvas vastuolus Galicia endaga , sest see kuningriik on kõike muud kui kõle , tormine ja kivine . </s> <s> Galicia on Hispaania lauskmaast - meseta'st - ära lõigatud mäeahelike viiruga . </s> <s> Cordillera Cantabrica ahelik algab Püreneedest ja kulgeb mööda põhjarannikut kuni Oviedoni ning pöörab end siis lõuna poole Portugalini . </s> <s> Loodus pole Hispaania vastu olnud just kõige armulisem ; nähtavasti kuhjas ta mingil seniteadmata põhjusel selle tasandikele kogu muust maailmast ülejäänud liiva , kivid ja tolmu , ent halastas pisut ja lisas meseta'dele juurde ka näpuotsaga oaase , rikast mulda ja mõned jõed . </s> <s> Kuid kindlasti olid tal mõjuvad põhjused Galicia eraldamiseks Leóni mägede ja Culebra ahelikega . </s> <s> Läbipääs Hispaania tasandike ja Galicia vahel on alati raske olnud - nii sõpradele kui vaenlastele . </s> <s> Seepärast ongi galeegid , kes on oma maa nime pärinud kunagistelt keltidelt , kannatanud rohkem normannide meritsi kallaletungide käes kui mauride tõttu . </s> <s> Mäeahelikud , meseta ja Galicia on piiriks ka ilmastikule . </s> <s> Tasandikel on talved külmad , karmid , pikad , suved meeletult kõrvetavad ja kuumad . </s> <s> Vihma sajab seal vähe , metsa ja puid on veelgi kasinamalt . </s> </p>
<p> <s> Galicia aga naudib Atlandi mahedust , värskust ja viljastavat hingust - talved on siin leebed , suved mõnusalt soojad ja niisked . </s> <s> Vihma sajab sagedasti , metsad lokkavad haljastel küngastel . </s> <s> Maa ise on mitmekesine , liigendatud graniidirahnude , roheliste niitude , rohkete ojade ja jõgedega . </s> <s> Siin ei avane tuim ja kõle vaade nagu meseta'des , kus inimasustust tuleb tihtipeale päevade kaupa otsida . </s> <s> Sestap on ka galeegid sõbralikumad , lahkemad ja lõbusamad kui nende suguvennad teisel pool Kalaabria mägesid . </s> </p>
<p> <s> Galicia rannajoon on liigendatud lugematute soppidega - rias'tega , millest mõni pakub head sadamakohta , nagu seda on Vigo või Coruña . </s> <s> Ja kaubeldaksegi siin enamuses meritsi . </s> <s> Mereäärsetes linnades võib alati turult osta värsket turska , kaheksajalga , merivähke , austreid , heeringat , angerjat . </s> <s> Galeegid söövad kala meeleldi , mitte nagu tasandikel , kus isegi ei teata täpselt , mis maitsega võib olla värske kala . </s> <s> Mitte et galeegid muud ei söökski , seda mitte . </s> <s> Nad kasvatavad kanu , sigu , lehmi , kitsi , saavad osavalt hakkama mesilastega ning kui aega üle jääb , toovad metsast mõne kuldi lisaks . </s> <s> Alla libistavad nad neid hõrgutisi enamasti siidriga , sest seda jooki valmistatakse Galicias isegi rohkem kui veini . </s> <s> Heast siidrist osatakse siin lugu pidada , sellega tasutakse renti ja isegi kuningate kroonimisi tähistatakse siidriga . </s> </p>
<p> <s> Ja seal - kahe jõe Sari ja Sarela vahelisel rohelistel väljadel , mille metsades võib ikka veel hunte kohata , kellele üksmeelselt jahti peetakse - asub Santiago de Compostela linn , Galicia pealinn , mille katedraali keldris puhkavad Püha Jakobi - Sanctus Iacobuse - , Sant' Iago säilmed . </s> </p>
<p> <s> Pole kuulsamat kohta maailmas kui Püha Maa välja arvata , kuhu palverändurid ikka teel on . </s> <s> Legend räägib , et pärast kristluse kuulutamist Ibeerias naasis Jakob Juudamaale , kus Herodes Agrippa lasi ta surnuks piinata . </s> <s> Imelisel kombel õnnestus aga tema kahel jüngril surnukeha varastada , see asetati marmorist sarkofaagi ning kahest suurest merikarbist ehitatud laevukesele , millel polnud ei tüürimeest ega tüüri , ning imekombel seilas see jumalikul juhatusel tagasi maale , mida tol ajal ei nimetatudki veel Galiciaks . </s> <s> Inglid , kes muud , olid paadi üle Vahemere juhatanud ! </s> <s> Laevuke jooksis Iria Flavia linna lähedal randa kinni . </s> <s> Püha mehe säilmed tunti ära ja ta maeti Libredóni mäele , pärast alatuid trikke ja kavaldamisi kohaliku kuninganna poolt , kes siiski lõpuks jumala poole pöördus . </s> <s> Tema nimi oli Lupo , " Emahunt " , mis tuli sellest , et ta tõepoolest mõistis end hundinahka nõiduda - ja lasi oma lossi Santiago kirikuks ümber ehitada . </s> <s> Ent sõjad ja vallutajad käisid üle Maailma Lõpu ning teadmine pühast paigast hääbus . </s> <s> Ligi kaheksasada aastat pärast Santiago matmist juhtus üks erak nimega Pelayo hulkuma metsas ning nägi imelist jumalikku sära maa seest tõusmas . </s> <s> Taevatähed juhatasid erakule teed ! </s> <s> Piiskop Teodorimo lasi seda kummalist nähtust uurida ning nii avastatigi Santiago säilmed . </s> <s> Hauale kerkis kabel . </s> <s> Seda kohta hakati nimetama Täheväljaks - Campus Stellae - ja selle ümbrust Compostelaks . </s> </p>
<p> <s> Hauakamber sai mõnesaja aastaga üle maa kuulsaks , üle kogu Hispaania levis Santiago kultus . </s> <s> Kuningadki asusid elama hauale lähemale , Alfonso II lasi ehitada sinna San Pelayo de Antealtarese kloostri ja seejärel kasvas külast linn . </s> <s> Santiago sai kuulsaks ka mäeahelike taga , ülejäänud Hispaanias , nii et varsti hakati seda püha apostlit pidama kogu Hispaania kaitsepühakuks . </s> <s> Miks ? </s> <s> Mis toob inimesi hauakambrisse , üle sadade leeguate , sunnib kannatama kõiki piinu ja rännakute vintsutusi ? </s> <s> Räägiti , et Santiago teeb ka pärast surma imesid , et ta on võidelnud kuningas Ramiro kõrval uskmatute vastu . </s> </p>
<p> <s> Imed ? </s> </p>
<p> <s> Või uskumus , et ränk rännak puhastab seesmiselt , viib kirgastumiseni ? </s> </p>
<p> <s> " Minu palverännak oli Akvitaania , " ütles Juan Aidannile . </s> <s> " Ma tahtsin näha maad , kus oli sündinud ja elanud kuninganna Aliénor , kes oli esimene trubaduur . </s> <s> Naine , kes laulis armastusest viisil , mil seda tehakse veel tänapäevalgi . </s> <s> See oli armastus , mida ma tahtsin mõista , ja leidsin selle Isobelis . </s> <s> Nii nagu palverändur läheb puhtamaks saama Santiagosse , läksin mina Akvitaaniasse , et rikkamaks saada . " </s> </p>
<p> <s> " Ma oleksin ka nagu palverändur , " vastas Aidann . </s> <s> " Õieti - kui ma kandsin palveränduri rõivaid ja teda mängisin , polnud mul pattu ja ma ei olnud tegelikult teel Compostelasse . </s> <s> Kas võib olla , et Jumal karistas mind sellise üleannetuse eest ja röövis minult Gretheli ... " </s> </p>
<p> <s> " Jumal ei saa kunagi kedagi röövida . " </s> </p>
<p> <s> " Igal juhul pole mul enam Grethelit ja nüüd olen ma tõepoolest teel Compostelasse . " </s> </p>
<p> <s> " Tunned sa siis nüüd ennast patusena ? " </s> </p>
<p> <s> " Vist küll . </s> <s> Minu süü on selles , et ma ei osanud Grethelit hoida . " </s> </p>
<p> <s> " Minu õpetaja ning pihiisa Francisco ütleks selle peale , " muigas Juan , " et sa oled ketser . </s> <s> Sa ju süüdistad Jumalat enda patuseks tegemises . " </s> </p>
<p> <s> " Ma saan süüdistada ainult iseennast . " </s> </p>
<p> <s> Nende tee kahel hobusel viis kiviselt ja kaljuselt rannikult roheliste nõlvadega kaetud sisemaale . </s> <s> Aidann märkas eemalt paari rauakaevandust , mis ta südame magusa valuga täitsid . </s> <s> Nad ratsutasid kiiresti läbi lugar'ite , need olid suurel maalapil põldude ja aasade vahel paiknevad külad , millel puudusid tänavad ja väljakud . </s> <s> Teerajad lõikusid nendes risti-rästi ja ainult Juan suutis leida õige teeotsa , et Compostela poole edasi liikuda . </s> <s> Nad polnud ju enam el Camino'l , mis kulges siit ida pool ega teinud tarbetut põiget Coruñasse . </s> </p>
<p> <s> Galicia on ilus , mõtles Aidann , isegi ilusam kui Akvitaania või Antrausch . </s> <s> Ta sai aru , et tal polegi iial kodumaad olnud , ja kui ta peaks oma rännakutel nähtust ühe valima , võiks selleks vabalt saada just Galicia . </s> </p>
<p> <s> Galeegid peaksid mauridele mõneti isegi tänulikud olema , jutustas Juan teel , sest nad peatasid Kastiilia kommete ja keele imbumise Galiciasse . </s> <s> Kunagi oli Galicia kuningriik , mis aeg-ajalt liitus tihedamalt Astuuria ja Leóniga , suruti mõnikord alla , kuid oli ka aegu , mil ta oli täiesti sõltumatu . </s> <s> Need olid ammused ajad , mil räägiti nii galeegi kui ladina keelt ning üldiselt olid kõik õnnelikud . </s> <s> Siis tulid maurid esimest korda , oli esimene rekonkista ning vaid Andaluusia ja Córdoba jäid saratseenidele . </s> <s> Sajandeid nautis Galicia oma kuldaega . </s> <s> Palverändurite tee tõi rikkust . </s> <s> Galicia luuletajad ja poeedid levitasid omakeelset kaunist kirjandust üle Hispaania ; selles keeles kõneldi nii Portugalis , Kastiilias , Akvitaanias kui ka Sitsiilias . </s> <s> Samuti Toledo , Leóni , Coimbra ja Lissabon õukondades . </s> <s> Leoni õukonnas olid just Galicia aadlikud need , kes , kasutades kohalike comes'de pidevat rivaalitsemist , " tegid " kuningaid ja lasid siis neid jälle kukutada . </s> <s> Afonso X Tark oli kuningas , kes on meie ajaloos kõige kuulsam . </s> <s> Ta valitses targalt ning luuletas ka ise . </s> <s> Gallego oli poeetide keel ja ladina keel jäi teadlastele , kirikutesse ja kohtutesse . </s> <s> Aga järgnevad valitsejad polnud enam nii targad . </s> <s> Pedro I ja Xoana de Beltranexa toetasid neid kuningaid , kes võimuvõitluses alla jäid ; need Galicia valitsejad ei osanud õigesti pooli valida . </s> <s> Aragon ja Kastiilia ühinesid üheks kuningriigiks ning neelasid alla ka Galicia . </s> <s> Siia saabusid võõrad ülikud ja aadlikud , oli pisisõdasid ja muud rähklemist . </s> <s> Galiciast hakkas kaduma endine õhk ja vaim , selle asemele tekkis kastiilia oma . </s> <s> Aga Isabel ja Fernando kutsusid kõiki sõtta , viima lõpule rekonkistat mauride vastu Cordobas ja Andaluusias . </s> <s> Ka Galicia läks , kuid sõja algus osutus katastroofiks . </s> <s> Cordoba kaliif sõlmis üle mere sultanite ja emiiridega lepingud ning hirmuäratav ja suur laevastik randus Malagas ning Vigos . </s> <s> Maurid tulid lausa parvedena ning alguses oli nende retk edukas . </s> <s> Kuni ehk selle hetkeni , mil ka Santiago de Compostela langes . </s> <s> Kuna linn oli palverännakute tõttu nii kuulsaks saanud ja paavst Aleksander III ta Pühaks Linnaks nimetanud , siis pani see teised Euroopa kristlikud valitsejad tõsiselt järele mõtlema . </s> <s> Paavst kuulutas välja Andaluusia ristisõja . </s> </p>
<p> <s> " Miks siis Andaluusia , kui põhjuseks oli Galicia ? " ei saanud Aidann aru . </s> </p>
<p> <s> " Mitte ainult Galicia , " seletas Juan . </s> <s> " Santiago haua vallutamine oli kuningatele viimaseks tilgaks karikas . </s> <s> Paavsti bullas seisis - " püha sõda Andaluusias ja mujal Hispaanias märatsevate uskmatute võitmiseks " . </s> <s> Andaluusias oli maure kogu aeg olnud ja Vatikani dokumendid ei hiilga iial geograafiateadmiste poolest . </s> <s> Santiago haud Compostelas oli sümboliks , mis meenutas Püha Haua vabastamist esimeste ristisõdade aegu . </s> <s> Santiagost kõneldi nüüd kui märtrist pärast surma . </s> <s> Inglid ja jumalik juhatus olid toonud ta üle mere , et saada maetud Galicias - nüüd anastasid selle paiga maurid . </s> <s> Kas selleks oli jumalik ettehooldus toonud apostli säilmed vaenlaste käest ära , et need nüüd uuesti uskmatute kätte langeksid ? " </s> </p>
<p> <s> Maurid aeti Ibeeriast välja , ühes nendega ka juudid . </s> <s> Juan oli sündinud sõja lõppemise aastal , mil langes uskmatute viimane kants Gibraltaril . </s> <s> Oli võimatu kirjeldada seda rahva vaimustust oma usu võidu üle , rõõmu rekonkistast , vabadusest . </s> <s> Maale jäänud maure hakati väevõimuga oma usku pöörama ; kirik pidas seda tulusamaks kui nende tapmist . </s> <s> Usk peab võitma elus , mitte surmas . </s> <s> Tõsi , ei saadud hakkama inetute kodusõdadeta ; mitme trooni ühteliitmine oli väga ahvatlev ja iga valitseja nägi just enda isikus kõige suuremaid teeneid mauride tagasitõrjumises . </s> <s> Ka erinevad Euroopa valitsejad evisid omi huve ; Aragoni , Andaluusiat , Valenciat ja Kastiiliat õhutati omavahel sõdima , kuid märkimisväärse eduta . </s> </p>
<p> <s> Aga miks peaks Galicia mauridele tänulik olema ? </s> <s> Esiteks sai see kuningriik veelgi kuulsamaks ning tema tähtsus pühapaigana tõusis . </s> <s> Koos uute palverändurite massidega tuli ka raha ning rikkus . </s> <s> Teiseks oli võitlus mauride vastu rahvast jälle ühendanud ning mälestus aastatest enne mauride vallutust , kastiillaste valitsemise all , omandas samasuguse võõrvõimu maigu . </s> <s> Ning kohalik aadelkond oli sõjas karastunud . </s> <s> Kastiilia oli sõja järel nõrk . </s> <s> Vana Oarense dünastia viimane esindaja , Juani isa Sisnando lasi end kuningaks kroonida . </s> <s> Teenete eest ristisõjas uskmatute vastu sai ta selleks ka paavsti õnnistuse . </s> <s> Galicia oli jälle kuningriik ja on selleks jäänud , hoolimata üha tihedamatest suhetest Kastiiliaga . </s> <s> Diego mõistab suurepäraselt , et tugeva naabriga on parem häid suhteid hoida . </s> <s> Pealegi on vahepeal tekkinud Uus Maailm . </s> </p>
<p> <s> " Ma olen mõelnud , " rääkis Juan , " et milliseks küll oleks võinud kujuneda Ameerika saatus , kui meie rekonkista poleks alguses ebaõnnestunud . </s> <s> Ristisõda kestis ju lõpuks viis aastat ... </s> <s> Kogu vaev ja raha , mis kulus mauride tagasitõrjumisele , võinuks minna hoopis Uue Maailma avastamisele . </s> <s> Me oleksime seal kindlasti palju kiiremini edasi liikunud . </s> <s> Nüüd aga on Uus Maailm üheks põhjuseks , miks meie kuningakojad soovivad ühiselt tegutseda . </s> <s> Mingil moel sattusid kaardid ja teadmised Uuest Maailmast ristisõja käigus Akvitaaniasse , inglased on samuti kolooniaid loomas ; portugallased näikse meie kolooniate vahel liiga sagedalt ringi tiirutavat . " </s> </p>
<p> <s> " Seal peaks ju maad kõigile jätkuma ? " arvas Aidann . </s> </p>
<p> <s> " Aga mitte kulda . </s> <s> Seda jagub esimestele ja õnnelikele . </s> <s> Aga eks kõigil ole omad ambitsioonid . </s> <s> Meie tahame edasi võidelda oma rekonkistat , sest just nende tunnetega siirduvad laevad üle ookeani . </s> <s> Akvitaania tahab saada suuremaks , kui ta on , et olla parematel positsioonidel võitluses ühtse Prantsuse trooni pärast ; oh , muidugi ihaleb Marcel kogu Prantsusmaad , mitte Akvitaaniat . </s> <s> Vaid minusugused menestrelihinged ihkavad seda maad . </s> <s> Portugal lootis ristisõjast tingitud segaduste tõttu omi valdusi laiendada , sest kulda ei paista seal lõunas eriti leiduvat , nendes maades , kuhu Lissabon on praegu oma pilgu pööranud . </s> <s> Ferdinand on küll liiga hõivatud oma ettevalmistamistustega Paavsti ja Ignacio vastu , kuid temalgi on teatav huvi Uue Maailma vastu ning väidetavalt isegi mõned pärilusvaldused . </s> <s> Inglased on alati mõistatus , ent neid seilab iga aastaga üha rohkem üle ookeani ja nad loovad seal kolooniaid , " selgitas Juan Aidannile maailmapoliitikat . </s> <s> " Ja kuidagi peab seal ka Galicia Juan oma koha leidma . </s> <s> Ja koha Isobelile , mis on Juani jaoks veelgi tähtsam . " </s> </p>
<p> <s> Enne Compostela linna läksid teed laiemaks , metsad lõppesid . </s> <s> Linn ise asus künkal , mille ümber ehitatud madal ent paks müür ja katedraali tornid hakkasid juba kaugelt silma . </s> <s> Nad ratsutasid läbi linna ja kuigi prints oli tavalises reisiülikonnas , tunti ta ära , kummardati , hüüti ja lehvitati . </s> <s> Juan vastas peanoogutusega . </s> <s> Aidann oli liiga väsinud , et suuremat ärevust tunda ; ta oli oma elu jooksul paljudesse linnadesse sisenenud ja Sanitago de Compostela ei paistnud nendest esmapilgul suurt erinevat , vahest rohkem oli siin kivist ehitisi ja veidi rohkem ruumi . </s> <s> Läbi räpaste agulite , kitsaste kahekorruseliste majalobudikega ääristet tänavate kesklinna poole ; mõned palverändurite salgad tõmbusid teelt kõrvale , ja siis jõudsid nad suursugusele katedraaliväljakule Obradoirole , linna südamesse . </s> <s> Väljaku ühes otsas kõrgus uhke kahe torniga Santiago katedraal , otse selle vastas seisis punakaspruunidest kividest ehitatud loss Pazo de Raxoi , väljaku lääne- ja idaservas seisid kloostrid . </s> <s> Enamik palverändureid tungles Peregrinose hospitali ees , milles Aidann tundis eksimatult ära Bordeaux' vaestemajaga sarnaneva rajatise . </s> <s> Ent Compostelas ootas teda vastuvõtt kuningapalees . </s> </p>
<p> <s> Palee oli katedraali vasaku tiivaga kokku ehitatud . </s> <s> Ilma eriliste kaunistusteta , et katedraalilt mitte pilke eemale tõmmata , mõjuavaldav oma kõrguses ja massiivsuses siiski , kuigi meenutas rohkem kindlust . </s> <s> Juan peatus hetkeks keset väljakut , lasi sellelt pilgul üle käia , otsekui et lõplikult kojujõudmises veenduda . </s> <s> Kahele ratsanikule ei pööranud keegi tähelepanu . </s> </p>
<p> <s> " Gelmireze palee , " ütles Juan Aidannile . </s> <s> " Üldiselt peaksin ma seda kohta oma koduks nimetama . </s> <s> Hubane , ent igav . </s> <s> Igal juhul - ole teretulnud ! " </s> </p>
<p> <s> Gelmirez polnud just päris selline , milles elavad kuningad põhja pool , ent Galicias oli paljugi teistmoodi . </s> <s> Palee tagumised väravad olid lahti ja Aidann märganud ühtegi valvurit . </s> <s> Nad ratsutasid lossihoovi , kus tallipoiss oli esimene , kes kroonprintsi tervitas . </s> <s> Majakondsed jätkasid oma tavalisi askeldusi , kuid leidsid siiski aega Juanile kummardada . </s> </p>
<p> <s> " Lihtsalt käi minu järel ja ära tee millestki välja . </s> <s> Ma katsun leida sulle ulualuse ja riided . </s> <s> Et sa saaksid homme teenistusse asuda . " </s> </p>
<p> <s> Seejärel läksid nad kitsast trepist üles , kuni jõudsid puuvõlvidega hämarasse koridori , mille aknad avanesid Obradoiro poole ja mille seinu kaunistasid vanad sõjariistad ja vapid . </s> <s> Koridor ei paistnud kuhugi viivat , sest ristus pidevalt teiste , veel hämaramatega , ning selles labürindis jõudis Juan lõpuks tagasihoidlike mahagoniga kaunistatud uste juurde . </s> </p>
<p> <s> " Minu ruumid , " lisas ta seletuseks . </s> <s> " Näib , et mind keegi ei ootagi . " </s> </p>
<p> <s> Oodati küll , kuid seda nägi ja kuulis Aidann alles hiljem . </s> <s> Siis , kui ta õppis Galicia õukonna kombeid lähemalt tundma . </s> <s> Aga esimesel nädalal ta peamiselt magas ja puhkas , sest selgus , et Juan tema " teenistust " nii väga ei vajanudki . </s> <s> Ja ega Aidannil polnud ka õiget arusaama , mida üks paaž peaks tegema . </s> <s> Talle leiti väike , kuid siiski aknaga kambrike Juani ruumide läheduses , kambri seinal oli krutsifiks ja nurgas pehme voodi luigesulgedest teki ja padjaga . </s> <s> Selga sai ta kummaliselt kirevad ja ebamugavalt üheksast esemest koosnevad riided ja süüa lasi Juan talle kambrisse tuua . </s> <s> Muidu oleks pidanud ta osalema kõigil lossi söömaaegadel , ootama ukse juures või kõrvalkambris koos teiste paažide ja teenritega , et siis isandate toidujäänuseid maitsta . </s> </p>
<p> <s> Tema teenistuse finantsiline pool korraldati nii , et Juan pani Aidanni varanduse juut Abelardo panka , mis selle omaniku rahvusest hoolimata talletas mitme tähtsa õukonnategelase sääste ja neile aeg-ajalt tukateid juurde kasvatas . </s> <s> Ühe tukati sai Aidann nädalapalgaks Juani poolt , mille võinuks siis linna trahterites teiste paažidega teenistusest vabal ajal maha juua . </s> <s> Näiteks . </s> </p>
<p> <s> Gelmires sai ta koduks , Obradoiro kivine , kettidega piiratud ja alati inimesi täis väljak koduõueks . </s> <s> Kivine Compostela linn , milles tähevälja ei meenutanud küll enam miski , võttis Aidanni hästi vastu , nagu on ta teinud kõikide palveränduritega juba sajandeid . </s> </p>
<p> <s> Üldiselt valitses õukonnas vaikne hooaeg ; jõulud , uusaasta ja kolmekuningapäev olid peetud . </s> <s> Ja palverändurid ei kippunud talvel Compostelasse tulema , kuigi Aidanni meelest oli neid külluses . </s> </p>
<p> <s> " Oota kevadeni ja sa näed , mis siis juhtub , " naeris Juan selle peale . </s> </p>
<p> <s> Lähenemas olid lihavõtted - Semana Santa - mida siin tähistati suurejooneliste protsessioonidega ja mis märkisid ühtlasi ka palverändurite massilise saabumise aega . </s> <s> Maipidu - Feria del Ganado - on järgmine aeg , seletas Juan , millal siin midagi huvitavat juhtub . </s> <s> Kümme päeva pidutsetakse ja linna voorib kokku rohkesti koomuskitegijaid ja menestrele . </s> </p>
<p> <s> Aegapidi hakkas Aidann lossis iseseisvalt liikuma , tutvusi looma ja Juani ülesandeid täitma . </s> <s> Vahepeal käisid nad Juaniga linnas ja linnalähedastes lossides . </s> <s> Ühes neist oli ka paari talvist kuud veetmas kuningas Diego . </s> <s> Gelmirez tundus ka kuninga jaoks liialt kõle ja igav . </s> <s> Maal oli hea jahti pidada ja külalisi vastu võtta . </s> <s> Aga neid saabus Galiciasse sel talvel palju . </s> <s> Peamiselt olid need saatkonnad teiste Hispaania valitsejate juurest , kaupmehed , pankurid , sõjaväelased . </s> <s> Tihti toimusid pikad nõupidamised ; edasi suundusid külalised Coruñasse , kuhu koondus laevastik , mille ülesehitamist Juan Compostelast juhtis . </s> <s> Lautot või vihueelat võttis Juan nüüd harvemini kätte , kui maakaarti või paberirulli avastusretkest osavõtjate privileegidega . </s> </p>
<p> <s> Tihti oli ta õhtuti siiski nii väsinud , et ainult pillimäng suutis teda turgutada . </s> <s> Aga oma vihueelat sõrmitses Juan erilise hellusega , laulis Isobelist ja ohkas , et saadaks oma armastatule kirju , kui naine vaid lugeda oskaks . </s> <s> Coruña jäi küll vaid neljateistkümne leegua kaugusele ja paar korda leidis Juan aegagi , et sinna sõita - ikka siis , kui oskas end tähtsate toimetustega laevastiku juures välja vabandada . </s> <s> Laevatamisest ta suurt midagi ei teadnud ja kogu ettevõtmise meresõitu puutuv külg lasus admiral Rodrigo Garcia del Arroyali õlul . </s> </p>
<p> <s> " Kas Isobel ei võiks siin linnas elada ? " küsis Aidann Juanilt . </s> </p>
<p> <s> " Compostelas saaks see ruttu teatavaks , " ohkas prints . </s> <s> " Ega see muidu minu renomeele enam ei mõju , eks sa oled isegi kuulnud neid jutte , mida minust räägitakse , aga Isobel ootab last . </s> <s> Teatavatel tingimustel võib mõni mees seda lapsukest võimaliku troonipärijana vaadata . </s> <s> Teiseks saabub minu kihlatu Celeste lähipäevil Compostelasse . </s> <s> Kui saab teatavaks , et kihlatud prints peab linnas armukest , pealegi veel mauri soost , ja ootab ka last , põhjustab selline asi isegi meie õukonnas kenakese skandaali . </s> <s> Saa aru , Aidann , ma pean mõtlema riiklikult ... </s> <s> Celeste isa tukatid on armaada jaoks liig tähtsad . " </s> </p>
<p> <s> " Ja armaada sinule , et Isobel Uude Maailma toimetada ? " </s> </p>
<p> <s> " Vaata , et sa seda kellelegi ei ütle , " muigas Juan . </s> <s> " Aga Uuel Maailmal võib meie jaoks olla uus võimalus . </s> <s> Minu , Isobeli ja Bermudo jaoks . " </s> </p>
<p> <s> " Bermudo ? " </s> </p>
<p> <s> " Bermudo saab minu poja nimeks . " </s> </p>
<p> <s> " Sa tead , et see on poeg ? " </s> </p>
<p> <s> " Nii Isobel mulle lubas . </s> <s> Ja tead , ma usun teda . " </s> </p>
<p> <s> Celeste Maria Beatrixe Lucinda y Arias Soares de Payva saabus Gelmireze paleesse oma isa lossist ühel päikesepaistelisel veebruaripäeval kolme tõlla , kolme kutsari , nelja kammerneitsi , ühe koduõpetaja ja kahe meesteenri saatel . </s> <s> Ta asus elama oma tulevase abikaasa juurde , õieti palee teise otsa , ja Juan oli sel päeval iseäranis ärevil . </s> <s> Niisuguse asjakorralduse mõte oli selles , et tulevane kroonprintsi abikaasa saaks õukonnaelu ja kommetega harjuda . </s> <s> Küllap oli ka muid kavatsusi , nagu Aidann tahtmatult teada sai . </s> <s> Kuna tema peremees ja sõber sel päeval eriti poisi teeneid ei vajanud , hulkus Aidann palees ringi ja uuendas ning lõi tutvusi kohaliku rahvaga , kes tegelikult kaugelt tulnud paažile üldsegi mitte kurja pilguga ei vaadanud . </s> <s> Mõne omavanusega oli Aidann juba sõbrakski saanud ja üritanud vahel lossihoovis don Ramóni õpetust jagada . </s> <s> Paraku tundsid Galicia teenripoisid seda kunsti temast hulga paremini , mille tunnistuseks olid sinised laigud ta kätel . </s> <s> Juan laskis teda hüüda lihtsalt Aidanniks , kes on pärit kusagilt põhjapoolsest Burgundiast . </s> <s> Nad leppisid kokku , et poiss on krahv de Gunardini poeg , kes suviti trubaduurina ringi rändas . </s> <s> Tal on näiteks pärusmaad kusagil Burgundias , ent üks armulugu sundis teda sealt lahkuma . </s> <s> Lihtsalt kui keegi küsima juhtub . </s> <s> " Sa oled ju näitleja , " veenis Juan , " küllap sa suudad midagi välja mõelda ja veenvalt esineda . " </s> </p>
<p> <s> Aidann oli avastanud ühe panipaiga moodi hämara kambri , mille tagumises nurgas , eesriide taga hoiti muusikariistu - tõsi , enamik neist olid häälest ära ja katkised , kuid seal oli ka paar kirstu , millest ta leidis koomuskitegemise vahendeid . </s> <s> Lootusetult ohates oli ta just käest pannud psalteeriumi ja fiidli , masenduses läks sama teed ka üks lõhkine lauto , mis pärines ilmselt Cordobast , sest oli mauride töö . </s> <s> Veel praegugi nimetas Juan seda pilli araabiakeelse nimega al-aoud , ehkki teisel pool Püreneesid kutsuti seda lautoks . </s> </p>
<p> <s> Suurem saal , mis oli panipaigast eraldatud vaid sametriidega kaetud uksega , oli ilmselt määratud sellelaadsete etenduste läbiviimiseks . </s> <s> Aidann tuhlas parasjagu kirstus - oli leidnud sealt " imerõngad " , mis otsekui imeväel vaataja silme all üksteisest eralduvad ja siis jälle ahelasse jäävad , kui vilunud mustkunstnik mõistab vaatajale sellise mulje jätta - ja samal hetkel kuulis ta kõrvalsaalist hääli . </s> <s> Õieti olid inimesed sinna sisenenud tunduvalt varem , kuid ta polnud seda oma õhinas kuulnudki . </s> <s> Panipaigast pääses välja ainult suure saali kaudu , ja kui ta hääli kuuldes pead murdma hakkas , et mida peaks nüüd tegema , avanes saali viiv uks ja keegi tuli sisse . </s> <s> Aidann kergitas eesriiet ja märkas oma üllatuseks , et see oli keegi Celeste kammerneitsidest , keda ta oli näinud hommikul tõllast väljuvat . </s> <s> Neiu astus kambrisse , leidis ühe tooli , tõmbas selle siis ukse juurde , mille vastu surus ka oma kõrva ja jäi pinevil ilmega istuma . </s> <s> Nii pingsat kuulatamist polekski vaja olnud , sest Juani hääl kostis ka niigi läbi õhukeste seinte kambrisse . </s> <s> Aidann jäi seisma ega osanud õieti midagi teha . </s> <s> Kammerneitsi pööras poisi kerge köhatuse peale ehmunult pead , ta silmad läksid suureks ja siis ta naeratas kavalalt , viipas Aidannile ja pani sõrme hoiatavalt suule . </s> </p>
<p> <s> Aidann astus talle lähemale , kehitas õlgu , ent järgis ometi hoiatust . </s> <s> Ta kükitas ning vaatas imestunult neiule otsa . </s> <s> Too pilgutas silma ja manas näole kaval-süüdlasliku ilme . </s> </p>
<p> <s> " Ma arvan , " kõlas hääl saalist , mis ilmselt pidi kuuluma Celestele , " et kutsudes mind siia , sellesse anonüümsesse saali , mitte oma ruumidesse , aulik don Juan , tegite te mulle selle juba piisavalt selgeks . </s> <s> Teil ei pruugi vabandada või õieti vabanduste väljamõtlemise peale oma aega kulutada . </s> <s> Ka meie mõisas , kuigi see asub õukonnast kaugel kolkas , oleme kuulnud teie seiklustest ning hoolimata minu isa kinnitusest , et abielus prints Juan on midagi muud kui südametemurdja don Juan , kellest räägitakse isegi legende , näen ma teie silmadest tõtt . </s> <s> Te ei armasta mind . " </s> </p>
<p> <s> " Oh milleks küll rääkida selliseid sõnu , " kuulis Aidann oma isandat ütlemas ja taipas kohe , et Juan on parasjagu segaduses ega ole oma hommikusest kohmetusest õieti üle saanud . </s> <s> " Olgu Santiago mulle tunnistajaks , et minu huulilt pole libisenud ühtegi sõna , mis oleks teile andnud ainet solvumiseks . " </s> </p>
<p> <s> " Ei , mitte sõnadega , " vastas kurblik naisehääl , " vaid pigem nende puudumisega . </s> <s> Ja mis puutub huultesse , siis tean ma veel mõnda viisi nende kasutamiseks , peale sõnade lausumise . " </s> </p>
<p> <s> " Kas oleksin ma võinud iial loota , et te mulle sellise etteheite teete ? " </s> </p>
<p> <s> " Meelitaja ! </s> <s> Kuid parema meelega oleksin ma neid meelitusi kuulnud oma tulevase abikaasa ruumides . " </s> </p>
<p> <s> " Jällegi heidate te mulle ette minu ausameelsust ja lugupidamist teie isiku vastu ! </s> <s> Preester ja altar - ja üks aasta , mille lõppu , ma usun , ma teist veelgi suurema innuga ootan - pole veel oma tööd teinud . </s> <s> Me pole abielus , mu kalleim Celeste , ja me oleme vaid kaks korda kohtunud , mis lihtsalt ei luba ... " </s> </p>
<p> <s> " Oh , jätke ! " hüüatas naine ja Aidann tundis , et Celeste võitleb pisaratega . </s> <s> " Ärge keerutage ega varjake oma mõtteid selle ilukõne taha . </s> <s> Kogu tee Payvast siia mõtlesin ma meie kohtumishetke peale , kujutasin seda endale ette , unistasin , lootsin . </s> <s> Ja kui ma tõesti ei söandanud loota tormilist kallistust lossihoovis , siis vähemalt naeratust teie näol ja mingitki märki , et teie mind sama läbematult ootasite . </s> <s> Aga mida ma tõesti ei uskunud , oli see peanoogutus - külm ja jahe , nagu poleks te vastu võtnud oma abikaasat , vaid maksukogujat ! " </s> </p>
<p> <s> Toaneitsi surus naerukihistuse kurku tagasi ja kattis suu käega . </s> <s> Ta vaatas Aidanni poole ja pilgutas veel kord lõbusalt silma . </s> <s> " Läheb huvitavaks , " sosistas ta vaevukuuldavalt . </s> <s> Aidann noogutas juhmilt . </s> </p>
<p> <s> " Tulevast abikaasat , " rõhutas don Juan teisel pool seina . </s> </p>
<p> <s> " Tulevast ! </s> <s> Kas siis tulevane abikaasa polegi ära teeninud viivu tähelepanu ja ühe sooja naeratuse ? " </s> </p>
<p> <s> " Minu asjatoimetused ... armaada , ma olen ... " </s> </p>
<p> <s> " Te olete salakaval ja ei armasta mind mitte põrmugi ! " </s> </p>
<p> <s> " Ma ei ole seda öelnud , Celeste ! " </s> </p>
<p> <s> " Te pole öelnud , et armastate mind . " </s> </p>
<p> <s> " Lubage öelda , et ma oleksin väga pettunud , kui teie noomitused oleksid esitatud mitte nii suure kirglikkusega , kui loen praegu teie silmadest , mu kalleim Celeste . </s> <s> Kuid ikkagi ei suuda ma leida endas julgust teid kohelda muudmoodi kui kõige aupaklikumal moel ja ... " </s> </p>
<p> <s> " Lõpetage , " ohkas naine . </s> <s> " Oh , ma palun teid , lõpetage see ilukõne , mida te olete kindlasti mõnest raamatust lugenud . </s> <s> Ärge peituge preestri ja altari taha ning ärge arvake , et ma ei tunne õukonnakombeid . </s> <s> Õieti nende puudumist . </s> <s> Meil , Payvas , võiksin ma selliseid sõnu uskuda , kuid mitte siin , Gelmirezes . </s> <s> Öelge otse , et teie kambri asemel ootab mind ees hüljatu põli ja naeruvääristavad kuulujutud juba enne abielu petetud naisest . </s> <s> Te armastate kedagi teist , don Juan . " </s> </p>
<p> <s> Viivuks valitses saalis vaikus . </s> <s> Aidann kuulis , kuidas prints ringi kõndis . </s> </p>
<p> <s> " Ma pole tahtnud teile kurvastamiseks põhjust anda , " ütles Juan lõpuks . </s> <s> " Ja kindlasti ei taha ma , et te satuksite mingisuguste kuulujuttude märklauaks . </s> <s> Igaüks , kes julgeb öelda midagi halvustavat minu tulevase abikaasa kohta , peab solvangu duellil verega maha pesema . " </s> </p>
<p> <s> " Miks te mind nimetate kogu aeg tulevaseks abikaasaks , Juan ? </s> <s> Miks te poete formaalsuste taha ? </s> <s> Kas te tahate mind uskuma panna , et siin palees on kas või üks inimene , kes vaataks viltu sellele , kui te kohtleksite mind oma praeguse abikaasana ? " </s> </p>
<p> <s> " Ma kinnitan teile , et ... " </s> </p>
<p> <s> " Ärge kinnitage ! " sõnas naine . </s> <s> " Ärge väitke , ärge seletage , ärge lubage ! </s> <s> Miks te sunnite mind end alandama ? </s> <s> Miks te sunnite mind ütlema , et ma armastan teid , Juan ? </s> <s> Aga kui tahate seda kuulda , siis siin see on : ma armastan teid , ma igatsesin teid ja ma unistan ainult teist . </s> <s> Ma olen naine ja mul on seda raske öelda , kuid ma olen naine ja ma armastan teid ning see teeb selle ütlemise kergeks . </s> <s> Ma pole neid sõnu iialgi varem kellelegi öelnud . </s> <s> Ma olen siin , teie kihlatu ja teie oma . </s> <s> Te teate , kust mind leida , kui teil peaks selleks vaid soovi olema . " </s> </p>
<p> <s> Celeste tõusis , sest Aidann kuulis tooli naksumist ja kergeid tippivaid samme . </s> <s> Kohe aga sööstsid paigalt tema isanda saapad . </s> <s> " Oodake , Celeste , oh , ma palun teid , oodake ! " </s> </p>
<p> <s> Mõnda aega oli kõik vaikne . </s> <s> Siis : " Ka oma kõige julgemates unenägudes poleks ma söandanud seda loota . </s> <s> Te olete olnud minu jaoks midagi kõrget ja kättesaamatut ... </s> <s> Olen teist laulnud ja unistanud ... " </s> </p>
<p> <s> " Trubaduurid unistavad ja laulavad . </s> <s> Printsid aga ei peleta kihlatuid oma ruumidest eemale . " </s> </p>
<p> <s> " Nad on teie päralt , Celeste . </s> <s> Ainult ja alati . </s> <s> Kui ainult edasilükkamatud asjatoimetused ei sunniks mind täna La Coruñasse lahkuma . " </s> </p>
<p> <s> Hommikul ei olnud Juanil veel neid " edasilükkamatuid asjatoimetusi " , teadis Aidann . </s> </p>
<p> <s> " Ma mõistan , " ütles Celeste väga vaikselt . </s> <s> " Ja ma pole lootnud , et te minu pärast oma riiklikud asjad kõrvale jätate . </s> <s> Olen ainult lootnud , et mind koheldakse Gelmirezes naisena . </s> <s> Naisena , kes armastab . " </s> </p>
<p> <s> " Liigutav , kas pole ? " sosistas toaneitsi . </s> <s> " Püha neitsike , kui ilusasti ta räägib . " </s> </p>
<p> <s> " Ka Gelmirezes on mees , kes armastab , " ütles Juan . </s> <s> " Kinnitan seda teile ... " </s> </p>
<p> <s> " Ärge kinnitage . </s> <s> Te ei pea mulle midagi kinnitama . </s> <s> Lihtsalt öelge üksainus sõna ja suudelge mind . " </s> </p>
<p> <s> Jälle polnud mõnda aega midagi kuulda , peale toaneitsi ohete muidugi . </s> </p>
<p> <s> " Ma pean nüüd tõesti minema , " kostis siis segaduses Juani pomin , " andestage mulle veel kord , Celeste , minu ebaviisakus . " </s> </p>
<p> <s> " Tuhat korda olen nõus teile andestama , mu kallis . </s> <s> Tuhat korda . </s> <s> Teie ruumides . " </s> </p>
<p> <s> " Nad on teie päralt . " </s> </p>
<p> <s> " Meie päralt , ma loodan . </s> <s> Ehk siis räägite mulle ka oma kõige julgematest unistustest , Juan ? " </s> </p>
<p> <s> " Unistused ... </s> <s> Oh , unistused . </s> <s> Te unustate , kauneim Celeste , et oma südames olen ma trubaduur . </s> <s> Teda eelistan ma ihata kaua ja kaugelt , kui mõnelt teiselt oma tahtmist saada . </s> <s> Nii olen oma südames lubanud . " </s> </p>
<p> <s> " On see tõesti tõsi ? " </s> </p>
<p> <s> Vastuseks ei kostnud enam sõnad , vaid riiete sahin ja ohked . </s> </p>
<p> <s> " Hüvasti , Juan , mu südamekallim ! " </s> </p>
<p> <s> " Hüvasti , mu jumalanna . " </s> </p>
<p> <s> Uks kääksatas ja sammud läksid saalist välja . </s> <s> Aidann ja toaneitsi jäid panipaika kahekesi . </s> <s> Tüdruk pühkis silmist pisara ja naeratas . </s> <s> Kuigi oli hämar , suutis Aidann seletada tema heledaid juukseid , mis olid mitmesse patsi punutud ja siis pea kohale kokku olid sõlmatud , väikest nöbinina , kauneid ja peeneid näojooni . </s> </p>
<p> <s> " Sa oled don Juani paaž , eks ole ? " küsis tüdruk . </s> <s> " Ma nägin sind hommikul . " </s> </p>
<p> <s> Aidann noogutas kohmetult . </s> <s> Võõra ja ilmselt küllaltki saladuslikku iseloomu kandnud jutuajamise pealtkuulamine , tahtlikult sealjuures , ei paistnud tüdrukut sugugi häirivat . </s> <s> Aidann aga tundis end ebamugavalt , süüdlasena . </s> <s> Kindlasti oleks Juan talle usaldanud , millest ta oma mõrsjaga kõneles , ent Aidann ei oleks mõistnud selle teadmisega midagi peale hakata . </s> </p>
<p> <s> " Ma lipsasin siia enne oma emandat sisse , ta arvab , et ma olen meie ruumides . </s> <s> Aga ma teadsin , kus nad pidid vestlema , sellepärast ma tulingi . </s> <s> Mis su nimi on ? " vuristas tüdruk kiiresti , pidevalt Aidanni uurivalt silmitsedes . </s> </p>
<p> <s> " Aidann de Gunardin . " </s> </p>
<p> <s> " Hoo ! </s> <s> Sul on loss ? " </s> </p>
<p> <s> " Ma olen põhjast , Burgundiast ... " </s> </p>
<p> <s> " Ja sul on seal loss ? " </s> </p>
<p> <s> Aidann polnud Gelmirezes veel nii otsese küsitlusrünnaku alla sattunud . </s> <s> Tüdruku otsekohesus ja kiired küsimused tegid ta esialgu relvituks , ent ta kogus end , tuletades meelde Juani sõnu , et on lõpeks näitleja ja peab oskama sellistest olukordadest välja keerutada . </s> <s> Miskipärast ei tahtnud ta aga neiule , kellega just oli kohtunud , valetada . </s> </p>
<p> <s> " Mul oli ... " kogeles ta siis . </s> <s> " Mul oli ... valdus . " </s> <s> Ta ei lisanud , et sel oli neli ratast , see oli liikuv ja mitte päriselt tema oma . </s> </p>
<p> <s> " Sellega juhtus midagi ? </s> <s> Põletati maha ? " </s> <s> Tüdruku suurtest silmadest peegeldus kaastunne . </s> </p>
<p> <s> " Noh , mitte päriselt , aga ma kaotasin selle , " nõustus Aidann ja jätkas , nüüd juba enesekindlamana . </s> <s> " Minu isa Gunardin tapeti kokkupõrke käigus Vahimeeste ja keisri jõududega . </s> <s> Ta oli neile teele ette jäänud ning Vahimehed ei tunne armu . </s> <s> Ma pidin põgenema . </s> <s> Õnneks oli mul raha . " </s> </p>
<p> <s> " Sa oled rikas ? " </s> </p>
<p> <s> " Meie suguvõsal olid mõned õnnestunud äritehingud Van Broughtenitega Alam-Antrauschis - sa muidugi tead neid ? " </s> </p>
<p> <s> Neiu raputas kiiresti pead . </s> <s> " Nii et sa oled siis põgenev burgundlane . </s> <s> Kui huvitav ! " </s> </p>
<p> <s> Aidann kehitas õlgu . </s> <s> Võimalikult ükskõikselt . </s> </p>
<p> <s> " Sa räägid jah veidi imelikult , ma tundsin kohe ära , et sa oled kas Burgundiast või kuskilt sealt . </s> <s> Mina olen Ursula ja Püha Ursula on minu kaitsepühak . </s> <s> Kas sa tead , kes oli Püha Ursula ? " </s> </p>
<p> <s> " Teda austatakse vist Kölni kandis ? " üritas Aidann meelde tuletada . </s> </p>
<p> <s> " Jah . </s> <s> Minu isa oli ristisõdija ja jäigi peale sõja lõppu Galiciasse , kuigi oli sündinud Kölni lähedal . </s> <s> Kuule , kas sa oled siin ammu ? " </s> </p>
<p> <s> " Mõni kuu . " </s> </p>
<p> <s> " Siis oleme me mõlemad uued . </s> <s> Ma pean nüüd tagasi minema , emand hakkab mind otsima . </s> <s> Oh , mu süda nutab verd , kui ma vaid mõtlen , kuidas ta sinu isanda pärast kannatab . </s> <s> Ta niiiiii-väga armastab teda , ja Santa Cecilie nimel , see on ebaõigalne , kuidas sinu isand minu Celestesse suhtub . </s> <s> Aga minu emand on kaval ja enda oma nii lihtsalt käest ei anna . </s> <s> Räägitakse , et don Juan olla suur võrgutaja , aga nägid , kuidas minu Celeste ta lõpuks ära võitis ? " </s> </p>
<p> <s> " Ei näinud , " tunnistas Aidann ausalt . </s> </p>
<p> <s> " Noh , kuulsid igatahes . </s> <s> Mina ka ei näinud ... </s> <s> Sellest on kahju , eks ? </s> <s> Küll oleks tahtnud näha , kuidas nad suudlevad . </s> <s> Räägitakse , et don Juan on Galicias kõige parem suudleja . " </s> </p>
<p> <s> " Võib-olla , " kehitas Aidann õlgu . </s> <s> " Ma tõesti ei oska öelda . " </s> </p>
<p> <s> " Küll ma Celeste käest kuulen , ta räägib mulle tavaliselt kõik ära . </s> <s> Aga parem on ikka oma silmaga näha kui kõrvaga kuulda . " </s> </p>
<p> <s> Ursula kuulatas korraks pinevalt , kõik paistis kõrvalsaalis vaikne olevat . </s> <s> Ta pani käe ukselingile ja silmitses veel korraks Aidanni . </s> </p>
<p> <s> " Kahju , et ma minema pean ... </s> <s> Aga me kindlasti hakkame nüüd sagedamini kohtuma . </s> <s> Sa kindlasti räägid ju mulle oma põgenemistest , eks ? </s> <s> See on nii hirmus põnev ! </s> <s> Ma ei tunne siin lossis peale sinu veel kedagi . " </s> <s> Tüdruk itsitas korraks , võttis siis tõsise ja kurbliku poosi . </s> <s> " Te teate , kust mind leida , kui teil vaid selleks soovi peaks olema , " ütles ta oma emanda väärikat ja nukrat tooni järele aimates . </s> <s> " Nii et tule mind vaatama , Aidann de Gunardin . </s> <s> Mis see sul käes on ? " </s> </p>
<p> <s> " Vana vihueela . </s> <s> Mõtlesin , et äkki mõni meister oskaks seda parandada , ma prooviksin siis seda mängima õppida . " </s> </p>
<p> <s> " Äkki mõni meister oskaks , prooviks ... " osatas tüdruk . </s> <s> " Kas sa oledki selline ? " </s> </p>
<p> <s> " Milline ? " </s> </p>
<p> <s> " Selline kohmetu ja abitu ? </s> <s> Sa ütle parem , et sa tuled mu akende alla õhtul vihueelat mängima ... </s> <s> Ma arvasin küll , et Galicia õukonnas on julgemad kombed . " </s> </p>
<p> <s> " Ma ei ole siin ju kaua olnud . " </s> </p>
<p> <s> " Me peame siis koos õppima ja harjuma . </s> <s> Hea küll , Aidann , ma lippan nüüd . " </s> <s> Ursula sirutas poisile käe . </s> <s> Aidann tahtis seda esialgu raputada , kuid neiu hoidis kätt kuidagi lõdvalt rippu ja poiss ei osanud sellega midagi peale hakata . </s> <s> Ta võttis siiski tüdruku pehmed ja siidised sõrmed pihku ja hoidis neid segaduses . </s> </p>
<p> <s> " Noh , kummarda nüüd ja suudle mu kätt ! " nõudis tüdruk . </s> <s> " Kas sa ei tea , kuidas peab õukonnas käituma ? </s> <s> Mida teile seal Burgundia lossides küll õpetatakse ? </s> <s> Või muidugi kui sulle ei kõlba lihtsa toaneitsi kätt suudelda , siis pole vaja . </s> <s> Ära tule ka mu akna alla pilli mängima . </s> <s> Küllap ma leian mõne teise paaži , kes oskab daamide vastu viisakam olla . " </s> </p>
<p> <s> Aidann sai aru , et teda taheti solvata , ja ta surus huuled tüdruku sõrmenukkidele . </s> </p>
<p> <s> " Ihhii , " kiljatas Ursula . </s> <s> " Ära kõdista , miks sa imed niimoodi ? </s> <s> Sa pead ju lihtsalt huultega mu kätt puudutama ja ongi kõik . " </s> </p>
<p> <s> Aidann lasi käe lahti . </s> <s> " Kuule , " ütles ta tõrksalt , " sa ju tahtsid , et ma su kätt suudleksin ja seda ma tegingi . " </s> </p>
<p> <s> " Sa siis suudled alati niimoodi või ? " kergitas tüdruk kulme . </s> <s> Naeratas ja astus sammukese Aidannile lähemale . </s> <s> " Aga mina suudlen vaat niimoodi ... " </s> <s> Ja enne kui poiss arugi sai , tundis ta oma põsel viivuks niiskeid huuli , mis surusid sinna maheda , ent millestki kõneleva suudluse . </s> </p>
<p> <s> " Mu aknad on Celeste omadest vasakul , kohe läänetorni kõrval , " sosistas Ursula . </s> <s> " Ja ära tuleta meelde , kes oli Püha Ursula ! " ning ta tuhiseski uksest välja enne , kui Aidann jõudis küsida , et mis kasu peaks tal olema akendest , sest vana ja katkise vihueela tinistamine - tema puudulike oskuste juures veel eriti - ei tundunud talle kõige asjakohasema tegevusena . </s> </p>
<p> <s> Kohtumine Celeste elavaloomulise kammerneitsiga , kellel paistis Galicia õukonnaelust palju rohkem aimu olevat kui Aidannil , tuletas poisile jälle Grethelit meelde . </s> <s> Mitte et ta tüdrukut kunagi unustanud oleks , ent korraga hoomas ta , et õukonnaelul võib talle võrdlemisi palju pakkuda olla . </s> <s> Kui ta mööda koridori Juani ruumide poole astus , tundis Aidann , et ta pea pööritab ja jalad on kuidagi nõrgad . </s> <s> Ta otsustas , et hoiab peremehe eest vahejuhtumi ja oma tahtmatu pealtkuulamise salajas . </s> <s> Kuid midagi kasulikku oli ta siinse kõrgema seltskonna elust ometi kõrva taha pannud . </s> <s> Ning hakkas ühtlasi mõistma , et don Juan polnud siin ainus , kelle südame oli menestreli elu liiga suureks teinud . </s> </p>
<p> <s> Ta leidis Juani voodil lamasklemas ja poolkinniste silmadega lautot sõrmitsemas . </s> <s> Poolik veinikann lebas ta ees . </s> </p>
<p> <s> " Oh , kui ta ainult nii põrgulikult ilus ei oleks , " ohkas Juan , kui Aidann teda kõnetas . </s> <s> " Kui ta ainult poleks nii meeletult ilus . " </s> </p>
<p> <s> XXV Preester de las Casas </s> </p>
<p> <s> Ursulat nägi Aidann nüüd tõepoolest sageli . </s> <s> Tavaliselt saatis neiu oma emandat lossis ja aias jalutuskäikudel , viibis tema kõrval õhtustel pidusöökidel , ballidel ja kontsertidel , mida nüüd , kui Celeste Gelmirezes asus , korraldati sagedamini . </s> <s> Ka kuningas Diego naasis pealinna ; üha rohkem sattus Santiago de Compostelasse muidki tähtsaid ametimehi mujalt Hispaania õukondadest . </s> <s> Käisid ka mehed , kes olid juba viibinud Uues Maailmas - meresõitjad , seiklejad , konkistadoorid . </s> <s> Nad kuulati ära , jagati ülesandeid , saadeti maale uusi jõude värbama . </s> </p>
<p> <s> Õhtuste ürituste ajal oli Aidann Juani kõrval ja nautis isegi oma rolli - olla kroonprintsi lemmikpaaž ja nagu paljudele ka näis , usaldusisik . </s> <s> Ta tundis , et tema tähtsus õukonnas kasvas . </s> <s> Mitte et talle ülikud kummardusi oleks teinud või kingitusi toonud , ent mingi austuse oreool lehvis õhus . </s> <s> Ta tunnetas seda eelkõige teiste paažide juuresolekul , mõistis seda köögist , kus tema käest alati uuriti , kas ja kuidas printsile road olid maitsenud , adus küsimustest tema isanda tervise ja tuju kohta . </s> <s> Juani hõivatuse tõttu nõupidamistega oli Aidann tihti see , kelle käest küsiti tema isanda päevaplaanide ja vaba aja kohta . </s> <s> Mõni majakondne poetas kellegi kaitseks või soovituseks Aidanni kuuldes hea sõna - et minu hea sõber don Hernandéz see-ja-see peaks kindlasti armaadaga Uude Maailma kaasa minema ja kindlasti veidi väärikama koha saama . </s> <s> Näiteks leitnandi koha lipulaeval . </s> <s> Või vastupidi : üha rohkem kuulis Aidann , et see või teine mees ei väärivat üldse oma üleliiase ahnuse , halbade kommete või vähese julguse pärast arvamist kuningliku laevastiku koosseisu . </s> </p>
<p> <s> Kui mõni ütlus Aidannile hästi meelde jäi , kandis ta selle Juanile ette ja tavaliselt vastas mees , et ta võiks seda sorti vihjed tähelepanuta jätta . </s> <s> Muidu täitis Aidann Juani lihtsamaid korraldusi - lippas ringi , viis kirju ja tõi vastuseid , teatas talli , millal tuleb kroonprintsile hobused ette anda , käis pangas Abelardoga rahaasju ajamas , relvaseppade ja teiste meistrimeeste juures ning muud seesugust . </s> <s> Ta tundis oma tähtsust ja nautis tööd . </s> <s> Lõppude lõpuks oli ta nüüd vajalik ja askeldamine aitas muremõtteid eemale peletada . </s> <s> Ta mõtles Grethelist tihti , iseäranis siis , kui nägi Ursulat , kes talle alati silma pilgutas ja mõnikord isegi nii , et poisil külm jutt üle selja jooksis . </s> <s> Ursula oli lõbus ja elava loomuga ning paistis endast vaid veidi nooremale emandale rohkem seltsidaami kui teenija eest olevat . </s> <s> Tihti nägi Aidann neid usalduslikult lobisemas ja itsitamas . </s> <s> Kuid üldiselt oli Celeste kurvameelne ja tema meelt ei suutnud lohutada ka rohkearvulised peod ja ballid , mida lossis peeti . </s> </p>
<p> <s> Gelmirezes esinesid menestrelid ja ka koomuskitegijad . </s> <s> Aidann seletas Juanile trikke , mida nood tegid ja ühmas tihti põlglikult , et see või teine asi on tehtud labaselt ja teadjale silmale kohe läbinähtav . </s> <s> Lossis oli oma alaline trupp , kes etendusi andis ; peamiselt olid need rahvalikul ainesel lõbusad ja kurvad lood karjustest ja nende armastusest , tihti ka naljakad jandid või siis stseenid ristisõdijate elust ja võitlusest . </s> <s> Ühel ballil , kus viibisid külalised Kastiilia kuninga juurest , võttis ka Juan lauto , mängis ja laulis kaks imekaunist laulu . </s> <s> Ta ütles , et pühendab need kõrgeaulisele ja kõige vooruslikumale Celestele , kuigi Aidann teadis , kellele mees sisimas mõtles . </s> </p>
<p> <s> Aidann ise palus Juanilt samuti luba ühel õhtul silmamoondustega üles astuda . </s> <s> Juan oli rõõmuga nõus , lisades , et Pariisi - või hoidku jumal ! </s> <s> Aacheni - õukonnas oleks see mõeldamatu . </s> <s> Liialt ranged on sealsed tavad ja kombed Galiciaga võrreldes . </s> <s> Prints , kelle paaž teeb pajatsitrikke , kaotab kohe lugupidamise . </s> <s> Aidann teenis tormilise aplausi ja kübaratäie tukateid , kuigi sooritas ainult paar lihtsamat trikki panipaigast leitud vanade koomuskiriistadega - võlus kinni ja lahti rõngaid ja münte pealtvaatajate kraedesse , tegi paar imesõlme , kaotas ühe donna prossi riidetükkide vahele , mis pärast imelisel kombel hoopis tema abikaasa kübarast leiti . </s> <s> Gunard oleks kindlasti näinud , kui palju poiss sealjuures tegelikult valesti tegi , ehk arvanud , et Aidannil on veel vara iseseisvalt üles astuda , ja teda kohmakuse eest hurjutanud . </s> <s> Aga ometi oli Aidann siin täitmas ühte Gunardi unistust - saamas õukonna võlukunstnikuks . </s> <s> Ta mõtles sageli ka Gunardile , püüdis mõistatada , mis tema kasuisast on saanud ja ikka jõudis ta järeldusele , et too peab surnud olema . </s> <s> Tal polnud küll aimu , kes võis olla see salapärane Gretheli röövija , kuid just seda meest ta kahtlustas . </s> </p>
<p> <s> Mustkunstietendus suurendas tema populaarsust Gelmirezes veelgi ja paistis , et eriti Ursula silmis . </s> <s> Just tüdruk oli plaksutanud talle kõige vaimustunumalt ja saatnud isegi õhusuudluse . </s> <s> Vahel leidis Aidann end luusimas duena Celeste ruumide uste ees või vabal hetkel tema toaneitside akende alt mööda jalutamas . </s> <s> Kui toaneitsi on oma emanda seltskonnas , ei tohi teda tülitada - sedavõrd järgiti kombeid isegi Galicias . </s> <s> Ursulal ei paistnud olevat toimetusi nii palju kui Aidannil ja seepärast viibiski ta peaasjalikult oma emanda seltskonnas . </s> <s> Tegelikult saigi Aidann Ursulaga kõnelda enamasti pilkude keeles ja ajapikku hakkas ta sedagi keelt paremini mõistma . </s> </p>
<p> <s> Celeste ööbis endiselt oma ruumides , sest Juan suutis ikka leida põhjusi ja vabandusi - korraldades nõupidamisi , mis kestsid poole ööni , kutsus oma ruumidesse külalisi ja katsus leida võimalikult palju asjatoimetusi Gelmirezest väljas . </s> <s> Tihti käis ta ka Coruñas ning naasis alati nukramana , kui oli sinna läinud . </s> <s> Mõnikord juhtus ka Aidann mõne kõneluse või kohtumise juures viibima , valas tähtsatele meestele kannust veini või kandis puuvilju ette . </s> <s> Mõnikord palus Juan tal aga lihtsalt läheduses olla ja kuulata . </s> </p>
<p> <s> " Kui sa tuled minuga Uude Maailma , siis läheb sul neid teadmisi tarvis , " lisas kroonprints . </s> <s> Nii nägigi Aidann rohkesti kõrgeid isandaid , kes olid Ameerikatest Hispaaniasse saabunud . </s> <s> Varsti õppis ta neid hõlpsamalt eristama . </s> <s> Saabunud kandsid lihtsamaid rõivaid , polnud nii kirevalt ja moekalt ehitud , olid karmima ja südikama pilguga , näost pruuniks põlenud ja tahumatumate kommetega . </s> <s> Enamasti olid nad väikeaadlikud ja sõjamehed , kes esitasid aruandeid Uue Maailma oludest ja sõdadest . </s> <s> Nad tulid kas Kastiiliast , kui nad olid sealt pärit ja nende laevad Sevillas maabunud , või siis kohalikud galeegid , kelle laev seisis Vigos või Coruñas . </s> <s> Tihti kogunesid õukondlased ja teenrid Gelmirezes akende juurde , kui mõni järjekordne kolonist või konkistadoor saabus , ja seda nende orjade pärast . </s> <s> Tavaliselt olid need neegrid Guineast , keda Aafrika rannikult metslaste ülikute käest pudi-padi eest osteti ja Uude Maailma tööle saadeti . </s> <s> Nad olid süsimustad , lehkasid juba kaugelt kasimatuse järele , mis nende isandate sõnutsi ei tulnud siiski pesematusest , vaid nende inimeseloomadega käib hais lihtsalt kaasas . </s> <s> Palees ei suudetud ära imestada , kuidas küll konkistadoorid selle lehaga harjuvad . </s> <s> Aga neile vastati , et Uues Maailmas harjub nii mitmegi uue ja kohutava asjaga , mida Hispaanias ettegi ei kujutata . </s> <s> Konkistadooride orje kutsuti nende nahavärvi tõttu neegriteks ja nii mõnedki palees kahtlesid , kas isandate sõnad puhtusepidamisest vastavad ikka tõele , sest kohta , kus oma ihuvajadusi leevendada , orjad eriti ei valinud . </s> <s> Sestap kihutati neid aeg-ajalt hoovist välja tänavale . </s> <s> Liikusid ka kuuldused , et Uue Maailma kolonistid ostavad meelsasti naisorje ja saavad nendega lapsi . </s> <s> Viimast ei tahtnud lossirahvas kuigivõrd uskuda . </s> </p>
<p> <s> Üks Uuest Maailmast saabunud isand aga torkas iseäranis silma , sest tema tõi kaasa metslasi , kes ei paistnud olevat tema orjad , vaid täisõigustes teenrid . </s> <s> Need polnud neegrid , vaid kummaliste näojoontega pronksikarva mehed , lühikest kasvu ja süsimustade sirgete juustega . </s> <s> Nad kandsid - erinevalt neegritest kes olid koormakandjaina kõige lihtsamates ürpides - korralikke rõivaid ja rääkisid ka kastiilia keelt . </s> <s> Nagu hiljem selgus , oli nende isand nad ka ristida lasknud ja ei kohelnud neid sugugi halvemini kui paleeaadlikud oma teenreid . </s> </p>
<p> <s> See isand oli Bartoloméo de las Casas , preester , kelle välimus ja käitumine tuletasid kõige vähem meelde pühameest ja kelle nimi meenutas Aidannile Võluteatri jänest . </s> <s> Ta oli loomuliku palja pealaega , kullinäoga , kiitsakas ja sitke kehaehitusega keskeas mees , kes astus väga pikkade sammudega ja rääkis alati väga valjul häälel . </s> <s> Gelmirezesse saabus ta Valladolidist , kus tal oli - nagu räägiti - väga kindel seljatagune ja tugev toetus . </s> <s> Just Kastiilia kuningas soovitaski Juanil isa de las Casasega vestelda , edastada talle omad soovituskirjad ja nõu anda . </s> <s> Selgus , et de las Casas läheb Uude Maailma tagasi kevadel koos kroonprints don Juaniga ja ka kuningas Diego arvates on just see preester tema venna üks paremaid nõuandjaid . </s> </p>
<p> <s> Juan kutsus ka Aidanni oma ruumidesse , lasi talle veini valada ning ukse juures istudes kõike tähele panna . </s> <s> Samuti nõudis ta , et keegi ei tülitaks teda selle tähtsa jutuajamise juures . </s> <s> Ainult kuningas ise või kõrgeauline Celeste võisid ta kohtumisest eemale tõmmata . </s> </p>
<p> <s> Isa de las Casas ei laskunud pikkadesse viisakustiraadidesse , vaid läks kohe asja juurde . </s> <s> Ta teatas Juanile lühidalt , et tal on väga hea meel , et just kroonprints on valitud Hispaania valduste tugevdajaks Ameerikas , sest tegu on haritud mehega , kes suudab sealsetele metsikustele piiri panna . </s> <s> Jumala nime ei võtnud las Casas kuigi tihti suhu , üldse rääkis ta lühikeste ja täpsete lausetega ning tema toonis puudus alandlikkus , pigem kõlasid tema ettepanekud nõudmistena ja ta ei unustanud pidevalt mainimast , et Valladolidi õukonnas on need kõik heaks kiidetud . </s> </p>
<p> <s> Jutt käis põllutöö ja kaevandamiste korraldamisest tulevastes valdustes , õieti inimestest , keda seal kasutada . </s> <s> Las Casas osutus suureks pärismaalaste sõbraks ning nõudis nendele " õnnetutele , ent taibukatele jumalaloomadele " paremat kohtlemist . </s> <s> Küsimuse iva seisnes selles , et see alguses juristina Uude Maailma rännanud mees , kes andis seal preestrivande - sest just niimoodi võis ta enda meelest rohkem kasu tuua ja lähemale jõuda ülesandele , mille Jumal oli talle peale pannud - oli lausa raevunud hispaanlaste metsikustest teisel pool ookeani . </s> </p>
<p> <s> " Meie kolonistid ja konkistadoorid ei taha omaks võtta , et igal maailmal on oma nägu ja Jumal on nad kõik mitmekesiseks loonud , sest nii on olnud tema tahtmine . </s> <s> Meie vaprad kolonistid tahavad Uues Maailmas vaid rekonkistat edasi võidelda , otsekui oleks indialased süüdi juutide ja mauride hirmutegudes , " teatas ta Juanile . </s> </p>
<p> <s> " Minu teada , " ütles Juan , " on nii minu kõrgeauline vend Diego kui Kastiilia Fernando andnud käsu , et ühtegi indialast ei tohi põhjuseta surmata . " </s> </p>
<p> <s> " Neid aetakse tööle ! " hüüatas las Casas . </s> <s> " Aga nende endi tavade järgi on töö naisterahvaste kohustus ! </s> <s> Meeste asi pole põllul vilja koristada või kaevandustes hõbedat taga ajada . </s> <s> Mehed hukuvad seal sadade kaupa ja ainult sellepärast , et meie vallutajad ei taha kuulda võtta minu nõuandeid . </s> <s> Töö , mida neile peale surutakse , pole üldse mõistetav , nad ei oska seda teha - ei mehed ega naised . " </s> </p>
<p> <s> " Ja teie ettepanekud ? " uuris Juan . </s> <s> " Nagu ma aru saan , on teil varuks mingid targad mõtted ? " </s> </p>
<p> <s> " Esiteks tuleks sõjameeste ja relvakandjate asemel viia India saartele võimalikult rohkem talupoegi . </s> <s> Mõistan , et see pole lihtne , nad ei soovi oma maadest lahkuda , kuid antud juhul oleks see vajalik . " </s> </p>
<p> <s> " Meie laevad ootavad ümberasujaid , " kostis Juan . </s> <s> " Kuid väevõimuga ei saa sinna kedagi viia . " </s> </p>
<p> <s> " Ma tean . </s> <s> Teiseks soovin ma , et kõik indialased antaks kiriku otsevõimu alla . </s> <s> Olen koostanud sellekohase memorandumi . </s> <s> Kiriku asi on need inimesed pöörata ja teha majesteetide truudeks ja kuulekateks alamateks . " </s> </p>
<p> <s> " Seda võib kaaluda , " märkis Juan suurejooneliselt . </s> <s> " Loomulikult ei saa ma praegu teile midagi lubada . </s> <s> Niipalju kui ma tean , pole neid sugugi lihtne õigesse usku pöörata . " </s> </p>
<p> <s> " Ainsasse usku , " parandas las Casas kroonprintsi . </s> <s> " Tõsi , see pole lihtne . </s> <s> Pole lihtne , kuid on võimalik . " </s> </p>
<p> <s> " On see teil õnnestunud ? " </s> </p>
<p> <s> " Osaliselt . </s> <s> Olen Uues Maailmas veetnud kokku üle kümne aasta ja selle ajaga leidnud , et tee nende südamesse ja usu juurde peab kulgema läbi nende endi kommete . " </s> </p>
<p> <s> " Mul vist pole au teist päris hästi aru saada . " </s> </p>
<p> <s> " Seletan kõrgeaulisele kroonprintsile . </s> <s> Nad ei usu sõna . </s> <s> Aga sõna ongi meie usus kõige tähtsam . " </s> </p>
<p> <s> " Kahtlemata , " nõustus Juan innukust teeseldes . </s> </p>
<p> <s> " Ent mis on sõna ilma tegudeta , ilma jälgedeta ? </s> <s> Mitte midagi . </s> <s> Vähemalt mitte nende õnnetute jaoks . </s> <s> Nad võtavad usust vaid mõned atribuudid ja kummardavad neid oma kommete kohaselt . </s> <s> Sõna ei jõua nende südametesse , kuigi nad oleksid selleks valmis , kui me suudaksime usku neile pakkuda sellisel kujul , nagu nad selleks valmis on . " </s> </p>
<p> <s> " Ikka veel jääb teie sõnade mõte mulle tabamata , " laiutas Juan alandlikult käsi . </s> </p>
<p> <s> " Neil on mõned kultused , mida me võime ära kasutada , " seletas Bartolomeo de las Casas . </s> <s> " Olen veendunud , et pühade meeste reliikviad on just need , mida meil tarvis on . " </s> </p>
<p> <s> " Kas suudab reliikvia ... " </s> </p>
<p> <s> " Suudab , " noogutas preester . </s> <s> " Paljudel indialastel on kummaline kolpade ja peade kultus . </s> <s> Samuti kui neile jutlustuse juurde näidata pühade meeste säilinud kehaosasid ... </s> <s> Selliste asjade abiga jõuab sõna nende hinge . " </s> </p>
<p> <s> " Kui te selles nii kindel olete ... " kahtles Juan . </s> </p>
<p> <s> " Teie lahkel loal olen ma juba tellinud kloostritest mõnede pühakute reliikviad , " teatas preester kummardades . </s> <s> " Nende abiga suudame kergemini teha indialased krooni ausateks alamateks . </s> <s> Issand Jumal on ka selle eest , meist ette jõudes , hoolitsenud . " </s> </p>
<p> <s> " Ka minule tundub , et kirik suudab Hispaania uute katoliiklike alamate eest kõige paremini hoolt kanda , " arvas Juan ning Aidann kuulis oma isanda hääles juba teatavat kannatamatust . </s> <s> " Kolmas ettepanek oli teil veel ? " </s> </p>
<p> <s> " Kolmandaks tuleb India saartele vedada Guineast võimalikult palju neegritest orje . </s> <s> Nemad tuleks panna tööle istandustesse , seda juba tehaksegi , kuid neid on rohkem tarvis . </s> <s> Nad ei maksa midagi - neegripealikud Guineas annavad neid klaashelmete eest , kui juhtub muidugi olema tahtmist pealikega asju ajada . </s> <s> Lihtsam on neid ise laeva ajada . </s> <s> Aga just neegrid aitavad meil tõsta indialased troonile ja teha Uues Maailmas Jumalale meelepäraseid tegusid . </s> <s> Nende arvelt saame me säästa indialasi , et nad Püha Kiriku kaasabil kasulikeks ja kuulekateks alamateks muutuksid . " </s> </p>
<p> <s> " Ja millepärast te indialasi neegritele eelistate ? " </s> </p>
<p> <s> " Mitte mina , vaid issand jumal , " teatas preester kindlalt . </s> <s> " Kui saabute India saartele , veendute selles isegi . " </s> </p>
<p> <s> " Kuni ilmub järgmine preester , kes kurdab neegrite karmi kohtlemise üle ? " muigas Juan . </s> </p>
<p> <s> " Teie Hiilgus näeb Uues Maailmas ise , kas sellise preestri ilmumist võib tõenäoseks pidada või mitte , " lausus las Casas ja kummardas jälle . </s> <s> " Neegrid võivad tööd teha , kui neid selleks sundida . </s> <s> Aga töö pole veel ühestki ahvist inimest teinud . </s> <s> Mul on kaks neegerorja ja kaks indialasest teenrit . </s> <s> Uskuge mind , Teie Hiilgus , et Jumal ise on need vahed tõmmanud . " </s> </p>
<p> <s> Veel palju külalisi , tähtsaid saadikuid ja ametimehi teistest õukondadest ja Uuest Maailmast nägi Aidann Galicia õukonnas ; nägi , kuidas lõbusast menestrelist on saanud mees , kes aina korraldab ja ringi rahmeldab ning kel pole enam viivugi mahti , et korraks lauto kätte võtta ja kaunile Isobelile mõni laul pühendada . </s> <s> Võib-olla tegi ta seda mõttes ja siis , kui üksinda oma kambris viibis . </s> <s> Aidann ei teadnud . </s> <s> Tahtmatult oli temast saanud Isobeli-Juani-Celeste suhete pealtnägija ja teadja , ja kuigi ta leidis kaastunnet endas nende kõigi vastu , lootis ta ometi kõige paremat just Isobelile , mäletades , kuidas too talve hakul nuttes Coruñasse maha jäi . </s> </p>
<p> <s> Juan oli Aidannile endiselt hea sõbra eest , rohkem kui ta oli peremeheks , ent neid hetki kogunes üsna vähe . </s> <s> Aidannil kujunes oma kohustuste ring - peamiselt tegutses ta käskjalana ning vahel usaldas Juan talle ka sõnumite viimist kaugemale kui Santiago de Compostela , kas Diego maalossi või mõnedele ümbruskaudsetele hidalgodele . </s> <s> See kõik oli tore , sest ringiratsutamine pakkus poisile palju suuremat rõõmu kui pidev rõskes lossis kükitamine . </s> <s> Aga ei ühegi teise paaži ega teenijapoisiga ei kujunenud Aidannil erilist sõprust ; osalt seetõttu , et tal oli palju toimetamisi aga ka seetõttu , et teda siiski veidi võõristati ja ka ta ise ei otsinud just kõige agaramalt omasuguste seltskonda , vaid sõrmitses meelsamini omaette vihueelat või nuputas ja harjutas võlutrikke . </s> </p>
<p> <s> Juan nõudis , et Aidann kirjatarkust õpiks , ja õpetajaks sobiks vana dominiiklane Gregorio , kes aga peagi lõi ladina keele üllale grammatikale käega ja juhendas Aidanni hoopis galeegi murret üles tähendama . </s> <s> Just munk Gregorio oli see , kellelt Aidann küsis Püha Ursula kohta . </s> </p>
<p> <s> " Püha Ursula ? " pingutas dominiiklane mälu . </s> <s> " Jah , muidugi ma tean seda pühakut . </s> <s> Sigebert Gembloux'st , üks vaga kroonik , ja hiljem Geoffrey de Monmouth tähendasid ligi nelisada aastat tagasi üles pärimused hirmsast veresaunast , mille hunnid Colonia Agrippinas , Agrippa Koloonias , toime panid ... " </s> </p>
<p> <s> " Kölnis ? " täpsustas Aidann huviga . </s> </p>
<p> <s> " Jah , ka nii nimetatakse seda linna . </s> <s> Mõrtsukatest barbarid tabasid seal Santiago de Compostelasse palverännakul olnud üksteist tuhat neitsit , sooritasid nende kallal hirmutegusid ja tapsid nad armutult . </s> <s> Ursula oli neitside juht , kes neid Santiago de Compostelasse viis ... </s> <s> See on õudne , ent õpetlik lugu , Aidann , mis näitab , et Saatan valib alati oma tööriistaks uskmatuid ja ohvriteks kõige pühamaid . </s> <s> Kirjutatud on , et kolmsada aastat tagasi kaevasid pagan Agrippa järgi nimetatud linna elanikud müüride juures ja leidsid neitside säilmed . </s> <s> Kui sa oleksid kuu aega tagasi Kölnis viibinud , siis oleksid võinud näha Püha Ursula pidu ... " </s> </p>
<p> <s> Ta ei teadnud täpselt , miks ta isa Gregoriot küsitles . </s> <s> Ehk sellepärast , et ainus inimene , kes talle Gelmirezes peale Juani lähedaseks kujunes , oli Ursula . </s> <s> Ja seegi sündis pikkamisi , sedamööda , kuidas poiss oma hinges hirme ja etteheited ületas ning sellest rõõmu leidis . </s> <s> Tema kiituseks tuleb ütelda , et ilma Ursula visaduseta poleks tal see õnnestunud . </s> </p>
<p> <s> Kroonprintsi mõrsja Celeste kujunes peagi kogu palee lemmikuks oma ausameelsuse , kauniduse ja sõbralikkusega . </s> <s> Ta kohanes palees kiiresti ega meenutanud varsti enam üldse maa-aadliku tütart , vaid paistis , nagu oleks ta palee-eluks lausa sündinud . </s> </p>
<p> <s> Ühel õhtupoolikul , kui Juan oli " kiire asjatoimetuse " pärast pidanud Coruñasse sõitma , Casa de Contraracióni , nagu sealset asutust ülemeremaade valitsemises ja nendega kaubitsemise korraldamises nimetati , istus Aidann oma kambris ja otsis vihueelal sobivaid noote ühe laulukese lõpetamiseks , mis tal juba pikemat aega peas helises , kõlas uksel koputus . </s> <s> Tulija oli Ursula . </s> </p>
<p> <s> Kui Aidann ukse avas , ei tulnud tüdruk sisse , vaid jäi lävel seisma , käed puusas ja silmis etteheitev tuluke . </s> <s> Aidann mõtles kiiruga , kas tal pole ehk midagi meelest läinud , mõni ülesanne , või mõni kirjake Celestele , mis viimata jäänud ja nüüd välja tulnud , või midagi seesugust . </s> <s> Tüdruk aga pahvatas kohe lävelt : </s> </p>
<p> <s> " Nii , siin sa siis istud ja tinistad oma pilli . </s> <s> Tema Kõrgus Üksinduses Unistaja ! </s> <s> Nagu isand , nõnda teener , öeldakse , ja nii see ka tõesti on . " </s> </p>
<p> <s> " Don Juan on täna Coruñas ja lasi mind õhtuks vabaks , " kogeles Aidann mõistmatuses . </s> </p>
<p> <s> " Don Juan on Coruñas ja sinul vaba õhtu ? </s> <s> Mõelda vaid , milline kokkusattumus , sest juhtumisi ei vajanud ka Celeste täna õhtul minu teeneid . </s> <s> Aga ta ütles seda mulle juba hommikul . " </s> </p>
<p> <s> " Et mis siis ? " ei saanud Aidann ikka veel aru . </s> <s> Ursula sulges ukse ja astus poisi kambrisse . </s> </p>
<p> <s> " Ära vaeva end , et mulle istet pakkuda , " nähvas tüdruk ja istus ise ainsale toolile . </s> <s> " Ma sain ka ise teada , et don Juan on täna Coruñas ja sina vaba . </s> <s> Aga kas sa võtsid vaevaks , et uurida , äkki on kellelgi teisel täna ka vaba õhtu ? " </s> </p>
<p> <s> " Ei , " vastas Aidann ausalt . </s> </p>
<p> <s> " Seda ma näen , " hüüatas neiu . </s> <s> " Kas sa oledki selline üksik hunt , kellele teise üksiku seltskond sugugi ei meeldi ? " </s> </p>
<p> <s> " Mul on palju tegemist ... " pomises Aidann . </s> </p>
<p> <s> " Sa tinistad pilli ! </s> <s> Pealegi üsna haledalt , nagu ma kuulsin . </s> <s> Või ... " - nüüd ta kissitas silmi , pani pea viltu ja naeratas esimest korda - " arvad sa , et ainult pillimänguga võib igavlevate kammerneitside tähelepanu käita ? " </s> </p>
<p> <s> Aidann , keda sõnad tema oskuste haledusest peaaegu solvanud olid , otsustas naeratust nähes siiski mitte solvuda ja asetas vihueela ettevaatlikult voodile . </s> <s> " Ma lihtsalt tahtsin mängima õppida . " </s> </p>
<p> <s> " Tead mis - ütle nüüd mulle koha ja otse välja üks asi ! </s> <s> Sinu isand ja minu emand abielluvad varsti ja tahes-tahtmata hakkame meie sinuga tihedamini kokku puutuma . </s> <s> Kui see sulle ei meeldi , siis ütlegi kohe välja ! " </s> </p>
<p> <s> " Meeldib küll , " ütles Aidann vaikselt . </s> </p>
<p> <s> " Nii . </s> <s> Ja kui sa pole ikka veel aru saanud , siis tea , et minul pole selle vastu ka midagi . </s> <s> Sinu kord . " </s> </p>
<p> <s> " Misasja , minu kord ? " </s> </p>
<p> <s> " Sinu kord on midagi öelda . </s> <s> Kui sa pole kõiki sõnu alla neelanud . " </s> <s> Ursula kohendas end toolil , sättis sirgu , surus põlved kokku ja lükkas pearaputusega eemale silmile vajunud heleda juuksetuka . </s> <s> " Jah , Aidann , sa tahtsid midagi öelda , ma kuulan huviga . " </s> </p>
<p> <s> " Ma...eeh , " venitas Aidann , kes sellisest sissetungimisest ja rünnakust ikka veel end koguda polnud suutnud , " ma ... mul on väga hea meel sind näha . " </s> </p>
<p> <s> " Tõsi ka või ? " tegi Ursula suured silmad . </s> </p>
<p> <s> " Jah , päris ausalt . </s> <s> Ma oleksin tahtnud sinuga rohkem koos olla ja sinuga juttu ajada , " tunnistas Aidann , " sest mul pole siin ühtegi sõpra . " </s> </p>
<p> <s> " Juttu ajada ? </s> <s> Hmm ... mulle meeldib ka juttu ajada , mõnikord . </s> <s> Aga millest me sinuga vestlema peaksime ? " </s> </p>
<p> <s> " Ma tean palju huvitavaid lugusid , " elavnes Aidann . </s> <s> " Ma olin kunagi ... see tähendab , ma olen mitu korda käinud rändnäitlejate etendustel ja võin nende tükke jutustada . " </s> </p>
<p> <s> " Ma olen neid lossis ka näinud , " ütles Ursula põlglikult . </s> <s> " Igavad . " </s> </p>
<p> <s> " Oh , ei , mitte ! </s> <s> Ma mäletan väga palju häid lugusid . " </s> </p>
<p> <s> " Sul on siis hea mälu ? </s> <s> Kas sa sellist lugu ka mäletad , ükskord läks üks paaž salaja vihueelat otsima ühte panipaika ja ... " </s> </p>
<p> <s> " Ja ? " </s> </p>
<p> <s> " Ja seal juhtus ta pealt kuulama oma isanda jutuajamist mõrsjaga , kelle ta oli ära põlanud . </s> <s> Juhuslikult oli seal ka selle mõrsja toaneitsi ja nad said seal tuttavaks , mäletad ? " </s> </p>
<p> <s> " Mäletan küll . " </s> </p>
<p> <s> " Ahaa ! </s> <s> Siis sa ehk mäletad , millest too paaž ja toaneitsi seal rääkisid ja mida nad tegid ? " </s> </p>
<p> <s> " Muidugi , " sõnas Aidann ega lisanud , et tegelikult mäletas ta seda niivõrd hästi , et iga lause siiani ta peas kõmises ja Ursula niisked huuled veel senini ta unenägusid kummitasid . </s> </p>
<p> <s> " Millest nad seal siis rääkisid ? " nõudis Ursula muigvel ilmega . </s> </p>
<p> <s> " Nad rääkisid , et nad on mõlemad siin lossis uued ja võõrad ja võiksid vahel kokku saada . " </s> </p>
<p> <s> " Seda nad rääkisid tõepoolest , nagu ma näen , on sul hea mälu . </s> <s> Mulle meenuks veel , nagu maininuks paaž midagi sellest , et ta on põgenik ja seikleja Burgundiast , ning et see lugu toaneitsit meeletult huvitas , ent paažil polnud mahti seda siis lõpuni rääkida . </s> <s> Aga mida nad seal tegid , peale selle , et nad sellisest asjast rääkisid , mis niigi selge peaks olema ? " </s> </p>
<p> <s> " Nad , " Aidann punastas ja üritas end koguda , " nad , õigemini poiss suudles toaneitsi kätt ja ... " </s> </p>
<p> <s> " Jah ? </s> <s> Kui romantiline ! " õhkas Ursula . </s> <s> " Ja juhtus seal veel midagi ? " </s> </p>
<p> <s> " Juhtus küll , ma arvan . " </s> </p>
<p> <s> " Sa arvad ? </s> <s> Sul pidi ju hea mälu olema ? </s> <s> Mida sa siis arvad ? " </s> </p>
<p> <s> " See toaneitsi ... see toaneitsi ... " </s> </p>
<p> <s> " Jah , mida see toaneitsi siis tegi ? </s> <s> Kas ta ütles head aega ja jalutas sealt välja ? " </s> </p>
<p> <s> " Ei , päriselt mitte ; ta ... " </s> </p>
<p> <s> " Ah ! </s> <s> Ta tegi siis veel midagi ? </s> <s> Ruttu , Aidann jutusta mulle , palun , mida see toaneitsi siis veel tegi ! </s> <s> See lugu hakkab huvitavaks minema . </s> <s> Mõelda vaid ! </s> <s> Kaks teenijat omaette pimedas kambris ja poiss on just galantselt tüdruku kätt suudelnud ! </s> <s> Või tegi poiss hoopis midagi ? </s> <s> Oh püha neitsike , ära pane mu kannatust proovile , Aidann , jutusta kiiresti ! </s> <s> Ega ometi see paaž polnud nii julge ja vapper - nagu mõni rüütel tema asemel kindlasti oleks olnud - et oleks proovinud toaneitsit kallistada või midagi seesugust ? " </s> </p>
<p> <s> " Ei , ta ei proovinud ... " kogeles Aidann . </s> </p>
<p> <s> " Ei proovinudki ? </s> <s> Huvitav , või see tähendab , et siis pole ju üldse huvitav , eks ole ? </s> <s> Aga toaneitsi ? </s> <s> Siis tema tegi midagi ? " </s> </p>
<p> <s> " Jah , " ütles Aidann ja astus sammukese istuvale Ursulale lähemale . </s> <s> " See toaneitsi oli selline vahva ja julge tüdruk ... " </s> </p>
<p> <s> " Kui paaž oli selline uimerdis , aga muidu ilus poiss , siis pidi ju toaneitsi olema julgem , mis ? " küsis Ursula ja tõusis toolilt . </s> </p>
<p> <s> " Ta vist oligi , " arvas Aidann . </s> <s> " Sest ta ... " </s> </p>
<p> <s> " Jah ? </s> <s> Sest ta tegi midagi ? </s> <s> Oh , mis see siis oli ? </s> <s> Ega ometi midagi sündsusetut , loodan ma ? </s> <s> Ta oli küll julge , nagu sa ütlesid , kuid muidu ometi igati vooruslik nagu kroonprintsi mõrsja toaneitsile sobilik ? " </s> </p>
<p> <s> Aidann tundis kerget peapööritust ja adus , kuidas jalad nõrgaks läksid . </s> <s> Ursula lõhnas malbelt mingi meeldiva parfüümi järele ja muigvel huuled olid korraga nii lähedal . </s> <s> Võib-olla haaras Ursula ta käest , võib-olla oli poiss ise see , kes esimesena ettevaatlikult neiu kõhnad ja siidised sõrmed oma pihku võttis . </s> </p>
<p> <s> " Ta oli kindlasti väga vooruslik , " ütles siis Aidann poolsosinal . </s> <s> " Ta ei teinud midagi sündsusetut . " </s> </p>
<p> <s> " Oh muidugi pidi ta vooruslik olema , juhul kui tema nimi oli Ursula ... </s> <s> Sa ju tead , et Ursula on neitside kaitsepühak ? </s> <s> Tead ju ? </s> <s> Aga ometi see meie toaneitsi tegi ju midagi ? " sosistas Ursula ja sulges silmad . </s> </p>
<p> <s> " Jah , ta suudles seda paaži . " </s> </p>
<p> <s> " Oh , kas tõesti ? </s> <s> Kas tõesti toaneitsi suudles paaži esimesena ? " </s> </p>
<p> <s> " Jah , seda ta tegi ja sellest saadik on paaž temast nii palju mõelnud . " </s> </p>
<p> <s> " Aga kuidas , Aidann , kuidas ta seda paaži suudles , kes temast nüüd nii palju mõelnud on ? " </s> </p>
<p> <s> " Ta suudles teda nii ... " alustas Aidann , kuid ei jõudnud lõpetada , sest tundis korraga oma huulte vastas kergelt paokvil huuli , mis tungisid iharalt ta mõtetesse , ja pikaks ajaks langes ta peale lõputu magus lumm . </s> <s> Ta suudles teist korda oma huultega teisi huuli ja nüüd ei olnud see Anne'i robustne imemine , vaid peen , peibutav ja metsikult erutav ning vihjav lubadus , mis silmakirjalikult surus enda alla kirge . </s> <s> Iseenesest põimusid Aidanni käed ümber Ursula , kuid ta ei surunud neiut enda vastu , vaid lihtsalt hoidis õrnas embuses , et tema huuled saaksid pakkuda vaba tundelisust , niisket rõõmu ja joovastust , mida neiu tundis enda ihalemisest . </s> <s> Nende huuled puutusid kokku tuhandeid kordi , algul pelglikult , siis üha suurema innuga , kuid ei jäänud kunagi pikalt peatuma , vaid otsisid kiiretes puudutustes üha uusi maailmu , kompasid joobumise võimalusi . </s> </p>
<p> <s> Ja siis korraga , kui Aidanni käed Ursulat lähemale tõmbasid , kui neiu õrn keha viivuks ta embusele vastas , eemaldus see taas kiiresti , nii et huultele jäi magus maik ning kellegi hääl sosistas Aidannile kõrva : " Toaneitsi oleks tahtnud paaži esimeselgi korral nii suudelda ... </s> <s> Aga tegelikult suudles ta teda hoopis niimoodi . " </s> </p>
<p> <s> Need samad pehmed huuled vajutasid nüüd taas Aidanni põsele pika suudluse , osavalt põimis Ursula end Aidanni käte vahelt välja , siugles aeglaselt , ent kindlalt . </s> <s> Tüdruku nägu õhetas ja silmis helkles kummaline äraolev , suitsune läige . </s> </p>
<p> <s> " See oli huvitav lugu , Aidann , mulle tõesti meeldis see . </s> <s> Aga minu meelest peaks sellel ka järg olema . </s> <s> Kas sa tead , mis paaži ja toaneitsi vahel edasi juhtus ? " </s> <s> Ta naeris , teistmoodi , kui oli enne naernud , mitte enam üleolevalt , vaid siiramalt , nagu naerdakse õnnest ja libistas poisi käed aeglaselt oma pihkudest välja . </s> <s> " See lugu läheb ju edasi , eks ? </s> <s> Kindlasti läheb . " </s> </p>
<p> <s> Ja siis , enne kui Aidann midagi öelda või teha jõudis , oli tüdruk läinud . </s> <s> Uks kolksatas ja lükkas poisi tegelikkusesse tagasi . </s> <s> Ta seisis seal juhmilt ja jäi mõtlema unenägude ja tõelisuse seoste üle , kuni roidunult voodile vajus ja öö süümepiinades ning unistustes mööda saatis . </s> <s> Hommikuks teadis ta , et see armastus , millest Juan laulab ja millest nende Võluteatri etendustes tegelased alati kõnelesid , on olemas ja ei tähenda mitte ainult laulatamist ning õhkamist . </s> <s> See tähendab Grethelit . </s> <s> Ja muidugi Ursula suudlusi ja kallistusi . </s> </p>
<p> <s> Ta nägi hommikul Juani , kelle välimus meenutas talle enda oma - selline lontis ja ähmase õnneliku ilmega . </s> <s> Vahe oli ainult selles , et Aidann oli ööseks une silma saanud , Juan selle aga ratsutades veetnud ja ähvardas käigu pealt kokku kukkuda . </s> <s> Aga ta näis õnnelikuna , mis tähendas , et Isobeliga on kõik hästi . </s> </p>
<p> <s> " Oh , kui ta ainult nii meeletult ilus ei oleks , " ütles Aidann Juanile . </s> <s> " Kui ta ainult ei oleks nii põrgulikult veetlev ... " </s> </p>
<p> <s> XXVI Püha Arnand </s> </p>
<p> <s> Kuid seda Ursula oli , ja mitte ainult Aidann ei arvanud Gelmirezes nii . </s> <s> Aegamööda tekkis Celeste toaneitside ümber terve austajate parv , ja elava loomuga Ursula polnud väga usin neid maha raputama . </s> <s> Siiski leidis ta alati mõne viivu , et Aidanni suunas mõni kuum pilk lendu lasta , ja poiss üritas samaga vastata , tihti mõnda teatritükki meelde tuletades . </s> <s> Ursula hakkas ka üha rohkem vaba aega leidma , millest nii mõnegi tunni veetis ta Aidanniga lossiaias jalutades . </s> <s> Nad hoidsid teineteisel käest kinni , kolasid põõsaste vahel , mis kohe-kohe olid rohelusse puhkemas , ning istusid varjulisemates kohtades kauniste skulptuuridega ehitud puhkepinkidel . </s> </p>
<p> <s> Ja suudlesid . </s> </p>
<p> <s> Oma elust ei soovinud Aidann eriti kõneleda , kuigi tüdruk ikka päris . </s> <s> Vastuseks jutustas poiss , kuidas maad põhja pool välja näevad . </s> <s> Kuna tema kirjeldused rohkem linnu ja teid hõlmasid , küsis Ursula losside kohta , millest Aidann tundis lähemalt - ja sedagi õige pisut - ainult Broughtenit , aga ta siis ka jutustas . </s> <s> Broughten tuletas muidugi meelde hirmunud Grethelit ja nende esimest ööd ; neid südametukseid vankris vaikses lossihoovis , mis olid alguses nii tugevad ja siis , une peale tikkudes rahunesid . </s> <s> Ja ehk oli ka Aidanni embusel olnud mingi rahustav ja kindlustav mõju . </s> <s> Kindlasti oli . </s> </p>
<p> <s> Ursula rääkis palju endast ja oma emandast . </s> <s> Aidann kuulas teda tuimalt ega üritanudki palju meelde jätta . </s> <s> Midagi siiski . </s> <s> Ursula isa on vana ja pärit Müncheni lähistelt . </s> <s> Krahv . </s> <s> Ristisõjas olles armus ta nii sügavalt Galiciasse ja kaunisse Rosasse , ühe kohaliku grandi tütresse , et ei läinudki enam Bavaariasse tagasi rohkem kui üheks korraks . </s> <s> Ta müüs oma lossi ja vandus truudust uuele ja veelgi katoliiklikumale kuningale ning jäi elama siia Atlandi kaldale . </s> <s> Ursula pole ühelgi teisel maal käinud ; ta anti kaks aastat tagasi Celeste kammerneitsiks - kui selgus , et preili kroonprintsiga abiellub . </s> <s> Ja varsti peaks Ursulagi abielluma , Celeste aitab talle kindlasti väärilise peigmehe välja otsida . </s> </p>
<p> <s> " Tahad sa abielluda ? " küsis Aidann . </s> <s> Ilm oli kevadiselt soe , ookeani poolt uhkas leebet tuult , lossipargis sädistasid linnud . </s> </p>
<p> <s> " Ma ei tea , " tunnistas Ursula ausalt . </s> <s> " Ma ei tea üldse , kuidas see välja näeks ... </s> <s> Et kas ma jääksin siia õukonda või läheksin oma mehe juurde elama . </s> <s> Isa arvab , et ma peaks abielluma vanast galeegi soost rüütli pojaga . </s> <s> Aga meie kandis pole sellised ja sellepärast ta mu õukonda saatiski . </s> <s> Kuidas Juan sind leidis ? " </s> </p>
<p> <s> " Noh , me saime lihtsalt sõpradeks ... " </s> </p>
<p> <s> " Sõpradeks ? " </s> </p>
<p> <s> " Ma olin põgenik , Vahimehed jälitasid mind . </s> <s> Juan pakkus mulle teenistust . </s> <s> Aga ma olen rohkem tema sõber kui paaž . " </s> </p>
<p> <s> " Siis on see nagu minu ja Celeste vahelgi , " ei mallanud Ursula enam Aidanni ja Juani lugu kuulata , vaid jutustas edasi enda ja oma emanda heast läbisaamisest . </s> <s> " Me räägime alati üksteisele kõik ära , mis meiega juhtunud , ja pärime nõu . </s> <s> Mõnikord nutame ka . " </s> </p>
<p> <s> " Kas sa minust oled ka Celestele rääkinud ? " </s> </p>
<p> <s> " Aga mida nimelt ma pidanuks sinust rääkima ? </s> <s> Et sa oled selline tore ja nutikas poiss , keda väevõimuga tüdrukute juurde tarida tuleb . </s> <s> Ise tema juurde minna ja talle veel kord kõik asjad üksipulgi selgeks teha ? " </s> </p>
<p> <s> " Ma mõtlen muud ... </s> <s> Oled sa talle muust rääkinud ? " </s> </p>
<p> <s> " Aga mida muud , kallis Aidann ? " naeratas tüdruk , pööras end poisi poole ja tõstis ta peod endale sülle . </s> </p>
<p> <s> " Et me vahel kokku saame ja ... " </s> </p>
<p> <s> " Sellest siis , mida me teeme ja sellest , mille me tegemata jätame ? " </s> </p>
<p> <s> Aidann ei osanud esialgu arvata , mida nad siis tegemata jätavad , aga ta huuled puudutasid jälle tüdruku omasid ja ta käed kompasid Ursula pihta - alguses argsi ja abitult , siis üha julgemalt , tundes , kuidas tüdruku puusad talle vastavad . </s> <s> Aidann ei suudelnud nüüd enam ettevaatlikult või uudishimulikult ; nüüd ta teadis , mis see tegelikult on . </s> <s> Nüüd suudles ta mõnu ja naudinguga , otsis seda ja üritas pakkuda ning arvestades nende embuste kestvust , see tal ilmselt ka õnnestus . </s> <s> Aidann oli aru saanud , et suudlemine on ainus ja imeline asi maailmas , mille läbi inimesed lähedaseks muutuvad , sest nad mõlemad ühteaegu joovastuvad ise ja pakuvad seda ka teisele . </s> <s> Ta tundis sõrmede all Ursula paindlikku keha ja tahtis seda tunda veelgi , otse paljast ihu oma käte all , ning ilmselt ta käed sellisest mõttest kõnelesidki , sest Ursula vabastas end pikkamööda tema embusest ja libistas aeglaselt sõrmega üle ta huulte . </s> </p>
<p> <s> " Sa ju tead , mille me tegemata oleme jätnud ? </s> <s> Tead ju , Aidann ? " </s> </p>
<p> <s> Sellesama , mille pärast Juan nüüd öösiti Celeste juures käib ja pärast nii kurblik ja ühteaegu õnnelik on , sest varemalt käis ta Isobeli juures ning tahaks praegugi ainult tema juures olla . </s> <s> Jah , Aidann teadis . </s> <s> Nagu ka seda , et alati kui ta silmad sulgeb , näeb ta Gretheli rahulikku nägu , magavat nägu Akvitaania rauakaevanduses tema kõrval ; mäletab oma käsi liuglemas hetkeks üle Gretheli vesimärja palja ihu ; kuuleb ta rahulikku hingamist ja ühte tasast sosinat teisel poolt eesriiet : " Ainult siis , kui ma luban , Aidann . " </s> <s> Ja ta teadis , et selle lubaduse oli Grethel talle andnud , vahest seal kaevanduses , vahest veelgi varem , ja kui mitte palverändurite vaestemaja ja see röövel seal Bordeaux' linnaväljakul ... </s> <s> Ta oli saanud lubaduse silitada Gretheli ihu ; saanud lubaduse teda suudelda - oli saanud Grethelilt esimesena sellise lubaduse . </s> <s> Grethel oli end andnud temale , lubanud temale . </s> <s> See oli olnud sõnatu pilk tütarlapse silmades . </s> <s> Pilk , milleks ainult naised on võimelised , pilk , mis mitte ei taha , vaid lubab ja kutsub . </s> </p>
<p> <s> " Ära kunagi enam nii tee , Aidann . " </s> </p>
<p> <s> " Ei tee . " </s> </p>
<p> <s> " Mitte-mitte kunagi , kuuled ? " </s> </p>
<p> <s> " Mitte-mitte kunagi , kõigi pühakute nimel . " </s> </p>
<p> <s> " Mitte kunagi , Aidann ! </s> <s> Ainult siis , kui ma luban . " </s> </p>
<p> <s> Mida oli Aidann siis õieti lubanud ? </s> <s> Ja mis lubadus oli temale antud ? </s> </p>
<p> <s> Enne , tundis ta , pole mul õigust ühtegi teist tütarlast puutuda , enne kui mul pole kõik selge , mis on juhtunud minu ja Gretheliga . </s> <s> Meiega ja meie vahel . </s> <s> Ma ei tahagi enne , kinnitas ta endale , kuigi teadis , et ei suudaks seda vannet pidada , sest siin oli ju Ursula , kes ei teadnud midagi Grethelist , ja kui isegi teadnuks , oli siin Galicia õukond , mis näis igasuguseid armusuhteid lubavat . </s> <s> Kusagil oli Grethel , ja kui Aidann kellelegi üldse kunagi ütleb , et armastab , siis saab see olema Grethel . </s> <s> Ainult Grethel . </s> </p>
<p> <s> Kui ainult Ursula poleks nii veetlev . </s> <s> Kui ta ainult poleks nii põrgulikult ilus . </s> </p>
<p> <s> Aidanni käsi oli peatuma jäänud Ursula jalal , ja tütarlaps ei kiirustanud seda ära lükkama . </s> <s> Läbi kleidi õhkus ihu soojust ja kusagil väga lähedal oli üks nööp . </s> <s> See on nii lihtne , see nööp aeglaselt valla päästa ja suruda käsi kutsuva soojuse juurde , mis hõngus läbi riiete . </s> </p>
<p> <s> " Kas sa tahad , et ma abiellun ? " küsis Ursula . </s> </p>
<p> <s> " Ma tahan , et sul oleks kõik hästi . </s> <s> Et sa oleksid õnnelik . " </s> </p>
<p> <s> " Aga kas sa ise ei taha minu õnnes osaline olla . " </s> </p>
<p> <s> " Väga tahan . </s> <s> Kuid ma kardan , et meie õnned on üksteisest eemal . " </s> </p>
<p> <s> " Sa pole minuga õnnelik ? " </s> <s> Nüüd lükkas Ursula käsi aeglaselt , ent kindlalt poisi sõrmed läbi kleidi lõõmavast ihust eemale . </s> </p>
<p> <s> " Ma arvan , et kõige lihtsam on olla õnnelik , kui sul pole südametunnistust . " </s> </p>
<p> <s> " Aidann , kas sa siis aru ei saa , et me ei räägi õnnest , vaid armastusest . </s> <s> Ja armastus ei küsi südametunnistuselt , vaid ainult südamelt . </s> <s> Ma lähen nüüd ja ootan sind õhtul . </s> <s> Ootan päriselt ja väga . </s> <s> Ma ei kavatse sind jääda alatiseks ootama . </s> <s> Ma olen varem armastanud ja valusalt petta saanud . </s> <s> Aga ma ei ole nagu minu emand ... </s> <s> Ma ei küsi ega nõua enam , ma lihtsalt olen sinu jaoks praegu olemas . </s> <s> Suudle mind nüüd ! " </s> </p>
<p> <s> Aidann tegi seda , mida talt paluti , ja tegi nii , nagu oleks see viimane kord maailmas . </s> <s> Siis läks ta oma kambrisse ja laulis Grethelist . </s> </p>
<p> <s> Pärastlõuna kulus askeldustele , Juan polnud rahul ühes mõisas treenitud hobustega ja Aidann pidi nende parseldajale selgeks tegema , et selliste hobustega võib ilmuda vaesunud hidalgo juurde , mitte Gelmirezesse . </s> <s> Just paaži asi on niimoodi käratada ; näidata , et isegi tallmeister , kroonprintsist rääkimata , ei vaevu ilmuma mehe ette , kes selliste setukatega kaupleb . </s> <s> Aidann sai ülesandega ilmselt hakkama , sest ei teadnud piisavalt hästi galeegikeelseid vandesõnu , säilitades nii väärikuse ja ühtlasi distantsi . </s> <s> Ta oli viisakas , ent range , kui ütles : " Auväärt don Ricardo . </s> <s> Need loomad , kellel te soovite ratsutamas näha Galicia kroonprintsi , on väga tublid ja suurepärased päritolult . </s> <s> Kõige uhkemad Galicia hidalgod oleksid õnnelikud nendel ratsutades . </s> <s> On vähe , mida jääb üle neilt loomadelt soovida , ehk peale selle , et don Juan tahaks teid austada nii palju , et ratsutab hobustel , kes ka teie enda südame rõõmsaks teevad . </s> <s> Me oleme väga tänulikud sellise proovipartii eest , mis kahtlemata ainult süvendab meie usku teie võimetesse Galicia kroonprintsile sobivaid hobuseid hankida . </s> <s> Siin on teile demonstratsiooni eest vaevatasuks viiskümmend viis tukatit . " </s> </p>
<p> <s> Veel oli Aidannil sel päeval toimetusi palee rätsepmeistriga ning kirjaga Compostela linnapeale seoses armaada lahkumispidustustega . </s> <s> Kevad oli lähedal . </s> <s> Atlandil hakkasid puhuma tuuled , mis toimetavad laevastiku kõige hõlpsamalt üle vete . </s> <s> Sama teati kahtlemata ka Akvitaanias . </s> <s> Kahe väikeriigi vahel kujunes sõnadeta rivaliteet , võidujooks ajaga . </s> <s> Sel ajal kui Galicia ja Kastiilia meresõitjad valmistasid ette laevaretke , tegelesid diplomaadid lepinguga , mis Nueva Mundo igaveseks Ibeeriale kinnistaks . </s> <s> Akvitaaniale pakuti avastamiseks maid , mis meresõitja Diego Nunez de Osasuna sõnade järgi paistavad kaugelt väga meelitavad , ent veidi lähemal uurimisel osutuvad tüütuks mädasooks . </s> <s> Neid maid nimetati Floridaks . </s> </p>
<p> <s> Siis läks Aidann Gelmireze idapoolse torni tippu , istus ja lasi tuulehoogudel oma nägu hellitada . </s> <s> Saabumas oli õhtu , mil ta võis ja pidi minema Celeste toaneitsi ukse taha , koputama ja laskma end viia tundmatute naudingute maailma . </s> <s> Oli tal õigus neist keeluda ? </s> <s> Oli tal õigus maitsta neid kellegi teise kui Gretheliga ? </s> </p>
<p> <s> Oli tal õigus Ursula endast ära tõugata ? </s> </p>
<p> <s> Midagi oli Aidann Ursulat suudeldes mõistnud . </s> <s> Et ta suudab teha kedagi õnnelikuks . </s> <s> Ning ta püüdis selgusele jõuda , kas see tunne on võrdväärne puhta rõõmuga selle üle , et ta oli päästnud Gretheli elu . </s> <s> Ta mõtles saatusele ja Jumalale , et need mõlemad asjad , mida ta ei mõistnud , olid ta ellu toonud kaks tütarlast , ning küsis saatuse käest , kuidas peaks ta nüüd toimima . </s> <s> Ainus vastus , mis ta sai , oli : tee nii , nagu ütleb su süda . </s> <s> Tal oli selle vastusega vähe peale hakata . </s> </p>
<p> <s> Aga ilmselt lasi ta end sel päeval südamest või juhusest juhtida . </s> <s> Ta katsus mitte mõelda ega asjade üle arutada , mitte plaane teha , mitte arvestada . </s> <s> Mingu kõik nagu läheb . </s> <s> Läks nii , et pärast seda , kui ta oli viimast korda tallis käinud ja järgi kaenud , et don Juani ja isa las Casase hobustega , mis neile hommikuseks reisiks Vigosse ette antakse , on kõik korras , leidis ta end põksuva südamega Celeste ruumide poole minemas ja väikesele tammepuust uksele koputamas . </s> </p>
<p> <s> Kui ta lootiski , et keegi koputusele ei vasta , et Ursula on siiski oma emanda juurde kutsutud või ümber mõelnud , siis vaid sisimas ja salaja . </s> <s> Hetked möödusid , ja kui Aidanni lootused hakkasid juba hoopistükkis asenduma pettumusega , avanes uks siiski vaikselt . </s> <s> Ursula ei küsinud , kes seal on , vaid lihtsalt lasi sisse selle , keda ootas . </s> <s> Nende huuled kohtusid põgusalt , ent neiu vabastas end kiiresti Aidanni embusest . </s> </p>
<p> <s> " Millised kirglikud öised külalised ! " sõnas ta naeratades . </s> <s> " See on ju don Juani paaž , kes lõpuks on leidnud tee selle toaneitsi juurde , keda ta kunagi ühes hämaras kambris kohtas . " </s> </p>
<p> <s> " Ma tahtsin sinuga rääkida . " </s> </p>
<p> <s> " Oh , Aidann , me oleme juba nii palju rääkinud . </s> <s> Ütle , millest me pole veel rääkinud ? " </s> </p>
<p> <s> " Sellest ma tulingi rääkima . " </s> </p>
<p> <s> " Sa oled nii naljakas ... </s> <s> Tule siis , istume siia voodile , sest sa näed , et mul on ainult üks tool aga ma ei taha sinuga kõneleda , kui sa seisad . </s> <s> Tule , istume siia ja räägime siis sellest , millest me pole veel rääkinud . " </s> </p>
<p> <s> Nad istusid ja nii , et Ursula toetas end vastu seina patjadele ning jäi poollamavas kütkestavas asendis lebama , nii et kleidikaelus vajus ta rindadele ning need kerkisid ja vajusid , iga hingetõmbega otsekui oleks seal majakas tormisel mererannal eksinule suunda näitamas . </s> </p>
<p> <s> " Varsti on kevad , Ursula , " alustas Aidann . </s> </p>
<p> <s> " Juba ongi kevad , " katkestas teda tütarlaps . </s> <s> " Kohe näha , et sa oled põhjast . </s> <s> Meie nimetame seda aega juba kevadeks . " </s> </p>
<p> <s> " Mitte veel päris kevad ... </s> <s> Aga kuu või paari pärast purjetab La Coruñast suur eskaader Uude Maailma . </s> <s> Don Juan juhib seda . " </s> </p>
<p> <s> " Ma tean , " noogutas Ursula . </s> <s> " Ja sellepärast on minu emand ka kibedaid pisaraid valanud , et ta peab oma armastatust nii kaua lahus olema . </s> <s> Temal ei ole seda õnne nagu mõnel toaneitsil , et kui kallim tema juurest ära läheb või temast üldse välja ei tee , siis valib lihtsalt uue . </s> <s> Mis on küll südamele raske , kuid ainult alguses . " </s> </p>
<p> <s> " Minu meelest teeb minu isand Celestest küll välja , " lausus Aidann õlgu kehitades . </s> </p>
<p> <s> " Kui sa mõtled , et ta käib nüüd vahel harva oma mõrsja kambris ... öösiti , siis küll , " nõustus Ursula muiates . </s> <s> " Celeste on mulle nendest öödest rääkinud . </s> <s> Aga Jumal näeb , et don Juan pole minu kalli Celestega õnnelik . " </s> </p>
<p> <s> " Ma ei saa kõnelda oma isanda eest . </s> <s> Ma tulin endast rääkima , endast ja sinust . " </s> </p>
<p> <s> " Kas siis don Juan ei jaga sinuga oma saladusi ? " päris neiu aeglaselt ja libistas sõrmega üle oma paljaste õlgade . </s> </p>
<p> <s> " Mind ei huvita võõrad saladused . " </s> </p>
<p> <s> " Ometi sa kuulasid ju huviga seal kambris , mäletad ? " </s> </p>
<p> <s> " Mul polnud teist võimalust . " </s> </p>
<p> <s> " Ohjaa muidugi , sul ei olnud . </s> <s> Küll aga oli võimalik oma kauni ja tundmatu kaaslanna suhtes veidi huvi üles näidata . " </s> </p>
<p> <s> " Ma ... ma ... " </s> </p>
<p> <s> " Hea küll , sa hakkasid mulle rääkima kevadest . </s> <s> Mis selle kevadega siis on ? " </s> </p>
<p> <s> " Ma lähen kevadel reisile . </s> <s> Akvitaaniasse , Bordeaux'sse . </s> <s> Ma pean seal ühe inimese üles otsima . </s> <s> Kui ma leian , siis ma siia enam tagasi ei tule . </s> <s> Kui ei leia , siis purjetan Juaniga Uude Maailma . " </s> </p>
<p> <s> " See olekski imelik , kui su isand sind kaasa ei võtaks , " nooogutas Ursula . </s> <s> " Kindlasti saad sa seal mõne kangelasteoga hakkama . " </s> </p>
<p> <s> " Don Juanist saab Galicia ülemerevalduste asekuningas . " </s> </p>
<p> <s> " Ka seda ma tean . </s> <s> Minagi lähen Celestega ehk kunagi sinna ... kui ma just ei abiellu . </s> <s> Mu isa eelistaks , et abiellun ja jään Galiciasse . " </s> </p>
<p> <s> " See minu reis Akvitaaniasse , " Aidann kõhkles veidi , " ma pean seal otsima ühte tüdrukut , kes minult rööviti ... " </s> </p>
<p> <s> " Tüdrukut , sinult , rööviti ? " hüüatas Ursula . </s> <s> " Kuule , see on ju nagu mõnes rüütliromansis ! </s> <s> Räägi mulle sellest ! " </s> </p>
<p> <s> " Mõni teine kord . </s> <s> Kui ma selle tüdruku leian , siis ma jään temaga . </s> <s> Seda ma tahtsingi öelda . " </s> </p>
<p> <s> Ursula oli imestunud , kuid mitte kohkunud . </s> <s> " Aga sinu teenistus ? </s> <s> Kas sa ei tahagi õukonda jääda ja siin mõnele kõrgele kohale tõusta ? " </s> </p>
<p> <s> " Ma pean selle tüdruku leidma . </s> <s> See on kõige tähtsam . </s> <s> Mis saab edasi , ma ei tea . " </s> </p>
<p> <s> " Ja kas pole mitte midagi , mis sind Compostelas kinni võiks hoida ? " küsis Ursula ja nüüd oli tema häälde tõesti nukker noot siginenud . </s> </p>
<p> <s> " Mul on väga valus siit lahkuda . " </s> </p>
<p> <s> " Ja ainult seda sa tulidki mulle ütlema ? " </s> </p>
<p> <s> " Ma tahtsin , et sa minu kohta tõtt teaksid . " </s> </p>
<p> <s> " Aga milleks mulle tõde ? </s> <s> Kas sa tõesti arvasid , et ma kukun nuttes kokku ja hakkan halama nagu mõni karjusetüdruk , kui kuulen , et sul on kaugel maal mõni kallim ? </s> <s> Minul jäi neid Payvasse neli tükki . </s> <s> Kui sa arvad , et sa pead minema , siis mine . </s> <s> Mul on sellest kahju , väga kahju , võib-olla ma isegi nutan patja mõne pisara ... aga mitte väga kaua . </s> <s> Meie vahel pole tegelikult veel midagi olnud ja ma ei tunne sind . </s> <s> Me oleme ainult suudelnud ja sellepärast ei jääda kedagi taga nutma . " </s> </p>
<p> <s> " Minu jaoks oled sa väga palju ... tähendad väga palju . " </s> </p>
<p> <s> " Aga see teine tüdruk , kes sinult rööviti , tähendab rohkem ? " </s> </p>
<p> <s> " Ma ei saa teda sinna jätta nii , et ma ei tea , mis temast on saanud . " </s> </p>
<p> <s> " Mine siis , " ütles Ursula kõrgilt . </s> <s> " Mine oma Akvitaaniasse ! </s> <s> Mine kohe . </s> <s> Kohe nüüd praegu . " </s> </p>
<p> <s> Aidann tõusis , kuid ei kiirustanud minemisega . </s> <s> " Ma tahtsin sulle veel öelda , et ... " </s> </p>
<p> <s> " Sa ütlesid juba piisavalt . " </s> </p>
<p> <s> " Ma tahtsin sulle veel öelda , " sõnas Aidann kindlalt , " et ma ei tulnud selleks siia , et seda öelda . " </s> </p>
<p> <s> " Milleks siis ? " </s> </p>
<p> <s> " Sest sa kutsusid mind . </s> <s> Ja ma ei tea ikka veel , kuidas paaži ja toaneitsi lugu lõppes . " </s> </p>
<p> <s> " Mina ka ei tea . </s> <s> Kas ta nii ei võiks lõppeda , et paaž läheb Akvitaaniasse oma kallimat otsima ? " </s> </p>
<p> <s> " See oleks kuidagi kurb lõpp ? " </s> </p>
<p> <s> " Kõik ilusad lood lõpevad kurvalt . " </s> </p>
<p> <s> " Kas see oli siis ilus lugu ? </s> <s> Ma mõtlen , et see lugu saaks ka teisiti lõppeda . " </s> </p>
<p> <s> " Aga kas ta peab üldse lõppema ? </s> <s> Kas sina tulid seda lõpetama ? " </s> </p>
<p> <s> " Ei , " vastas Aidann . </s> <s> Ja ta oli kindel , et ei valetanud . </s> </p>
<p> <s> " Istu , " käskis Ursula . </s> <s> " Istu siis tagasi , ära mine veel Akvitaaniasse . </s> <s> Ma mõtlesin ümber . " </s> <s> Aidann istus ja mõtles , et ta on end terve õhtu käskida lasknud . </s> <s> " Istu ja räägi , kuidas see paaži ja toaneitsi lugu siis lõppeda võiks ? " </s> </p>
<p> <s> " Nii , nagu nad mõlemad tahavad , arvan ma . " </s> </p>
<p> <s> Ursula kallutas end talle lähemale ja müksas kelmikalt küünarnukiga ribikohta : " Paaž pole veel oma soovidest rääkinud . " </s> </p>
<p> <s> " Ta on alandlik ja ootab kohtuotsust oma pihtimusele . </s> <s> Ta on toaneitsi meelevallas . " </s> </p>
<p> <s> " Toaneitsi andestab talle . </s> <s> Sest tal on igav ja paaž meeldib talle . </s> <s> Ta teab nüüd , et pole mõtet paažilt oodata sõnu , mida iga neiu ootaks , sest need on määratud kellelegi teisele . </s> <s> Lõpuks on ju Santiago de Compostela koht , kus andestatakse . </s> <s> Toaneitsi kinnitab oma andestust suudlusega ... </s> <s> Ei , ta hoopis nõuab seda ! " </s> </p>
<p> <s> Aidann ei jõudnud hakatagi mõtlema selle üle , kui muutlik võib-olla naisolevuse meel , sest ta avastas Ursula enda embusest . </s> <s> Taas nad suudlesid , nagu olid harjunud tegema , kuid nüüd hoomas poiss neiu huultes mingit uut lõõma . </s> <s> Ta enda suudlused libisesid üle Ursula kaela , tema õlgadele , mida ta kogu vestluse kestel silmanurgast pilkudega nautinud oli . </s> <s> Ursula nahk oli siidjas ja pehme ning janunes ta suudluste järele . </s> <s> Aidann kuulis , kuidas neiu ohkas , kui ta agarate huulte all end voodile pikali libistas . </s> <s> Ohe oli ka kutsung ja märguanne . </s> <s> Seal kuskil - Aidann mäletas - kleidi all pakatavate rindade vahel oli üks pael . </s> <s> See tuleks lahti teha , teadis ta . </s> <s> Kuid sõrmedega selle järele kombates tundis ta , kuidas Ursula ise vilunud liigutusega kleidi valla päästis ... </s> <s> Aidann ei julgenud silmi avada , ta käed silitasid pehmeid rindu , mis tundusid palju suuremana , kui nende ülemine kumer osa dekoltee alt paista lasi . </s> <s> Ursula ohked muutusid kiiremaks , ta liigutas oma rindu Aidanni käe all - täpselt nii nagu Anne seda kunagi teinud oli . </s> <s> Ursula keha avanes Aidannile , keha ja hing , sest poiss ei kujutanud ette , et need praegu lahus võiksid olla . </s> </p>
<p> <s> " Sina pead ka riidest lahti võtma , " sosistas Ursula . </s> <s> " See on Galicia komme . " </s> </p>
<p> <s> Aidann ei vastanud , kuid sai aru , et seda pidi ta tõesti tegema . </s> <s> Ent ainuüksi mõte sellest , et ta riietab end lahti tütarlapse juuresolekul ... </s> <s> Tütarlapse , kes ei ole Grethel . </s> <s> Ja seda ahvatlevam see mõte tundus ... </s> <s> Kui Aidann toimunule hiljem tagasi mõtles , ei saanud ta kuidagi öelda , et see oleks juhtunud otsekui unes . </s> <s> Kindlasti mitte . </s> <s> Ursula tõusis voodist , sõlmas oma dekolteepaela lõpuni lahti ja paljastas poole kehani oma büsti . </s> <s> Ta tegi seda häbenemata , uhkusega . </s> <s> Aidannil jäi hing kinni , ent seda selgemalt süüvis nähtu talle meelde . </s> <s> Neiu kleit vajus aeglaselt üle ta sireda ihu , paljastades kõhu ja naba . </s> <s> Seda oli rohkem , kui sündsale aadlineiule iial lubatud oli võõra või võõraste seltskonnas , ainult mauri tantsijatarid võisid nii oma ihu näidata ; ja tavaliselt nad mitte ainult ei näidanud , vaid pakkusid seda , nagu Aidann paleekondsete juttudest teadis . </s> </p>
<p> <s> Ursula seisis nüüd viivuks nii ja vaatas kuidagi süütute ja sügavate silmadega Aidannile otsa . </s> <s> Otsekui öeldes : " Näed , mida ma sinu heaks olen nõus tegema ; näed , mida mul pakkuda on . " </s> </p>
<p> <s> Aidann tundis selle pilgu ära . </s> <s> Paljas ihu polnud siin oluline . </s> <s> Ta oli näinud samasugust kõnelevat pilku Isobeli silmades , Anne'i omades , ehk isegi Pilari . </s> </p>
<p> <s> Ja muidugi Gretheli . </s> </p>
<p> <s> Nüüd ta teadis . </s> <s> Nüüd ta teadis , et ka Grethel oleks nõus tema ees niimoodi seisma , ainult mitte kunagi ei kannaks ta nii peent kleiti , ei ; tüdruk , tema tõeline kallim - röövitud Grethel - vaataks teda samasuguste silmadega ja vabaneks siis lihtsast talukleidist , mida ta alati kandnud oli . </s> <s> Ursula silmad rääkisid Aidannile tõde Grethelist . </s> </p>
<p> <s> Siis , kui ta värisevate sõrmedega oma vammust vöökohalt lahti sidus . </s> </p>
<p> <s> Ursula ... </s> <s> Ursula läks graatsiliselt , paljastatud ülakehaga , mitte ühtegi oma sammu häbenedes , vaid pigem sellest uhkust tundes , kandelaabri juurde , puhus leebelt küünlad , nii et vaid üks neist jäi põlema . </s> <s> See täitis kambri ähmase ja unise valgusega . </s> <s> Siis seisatas neiu Aidanni ees . </s> <s> Nende mõlema ülemised kehapooled olid nüüd alasti ja hingasid teineteise järele . </s> </p>
<p> <s> " Mul pole kunagi toaneitsit olnud , " ütles Ursula väga vaikselt . </s> <s> " Keegi pole mind kunagi aidanud lahti riietuda . " </s> </p>
<p> <s> " Minul samuti , " ütles Aidann ja surus tüdruku ihu enda vastu . </s> <s> Kohmakalt ja rabedalt aga Ursula vastas ta keha tuksetele . </s> <s> Nii nad viivuks seisid , lastes oma kehadel teineteist hingata . </s> <s> Nähtamatud kuumad niidid õmblesid kaks ihu üksteise vastu ja kumbki ei söandanud seda hetke sõnadega katkestada . </s> <s> See oli Loodus , mis nende eest rääkis . </s> <s> Aidann suudles Ursula kaela ; pikalt , lastes oma keelel üle selle libiseda . </s> <s> Neiu pea vajus ta õlale ja huuled puudutasid õrnalt poisi kõrva . </s> <s> Puudutasid ja sosistasid : " Las paaž olla toaneitsi toaneitsiks . " </s> </p>
<p> <s> " Ta ei oska , " hingas Aidann neiu kõrva . </s> </p>
<p> <s> " Toaneitsi õpetab paaži ... </s> <s> See on lihtne , ta on nii palju kordi oma emandal aidanud lahti riietuda . " </s> </p>
<p> <s> See oligi lihtne . </s> <s> Oh , see on nii lihtne , kui sa ainult paned käed keha külge , mis ise endalt riided raputab . </s> <s> Seal oli ainult üks pael lahti sõlmata , Ursula selja taga , ning Aidann astus sammukese eemale , et kahkjas küünlavalguses oma kätetööd vaadata . </s> <s> See heli , kuidas valla päästetud kleit üle neiu ihu vaikse sahinaga põrandale libises ... </s> <s> See ei olnud ju tegelikult heli , ent ometi jäi ta kõrvu nii kauaks püsima . </s> </p>
<p> <s> " Meeldib ? " küsis Ursula ja vaatas suurte pärlisilmadega Aidannile näkku .. </s> </p>
<p> <s> Aidann ei saanud vastata , sest ka kõige suurema tahtepingutusega ei suutnud ta ühtegi sõna kuuldavale tuua . </s> </p>
<p> <s> " Sa pole kunagi varem midagi sellist näinud , pole ju ? " suudles neiu ta kõrva . </s> <s> " Aga nüüd peaks paaž toaneitsit õpetama ... </s> <s> Tead , tal pole kunagi meesterahva riietega tegemist olnud . </s> <s> Ja tal on külm ka . " </s> </p>
<p> <s> Aga paaž ei õpetanud toaneitsit , paaž sai ise hakkama oma pükstega ja alussärgiga . </s> <s> Õigupoolest lendasid need ise tal seljast . </s> <s> Kaks alasti keha klammerdusid teineteisesse . </s> <s> Nad seisid veel mõlemad püsti , jalgade ees hunnikus riided , mis tundsid end täiesti ülearuse ja kohatuna tundmas . </s> <s> Nad põimisid käsi üle teineteise kehade , kompasid , silitasid tundmatuid saladusi , avastasid uusi maailmu . </s> <s> See oli jumalik . </s> <s> Ja tundes Ursula kutsuvat niiskust , joobudes sellest , kangastus Aidannile üks stseen jões Bordeaux' lähedal . </s> <s> Alasti tütarlapse keha siuglemas ta kelmika embuse eest ; karjumas , meenutamas Kurja ... </s> <s> See oli Grethel . </s> <s> Ta oli siin . </s> <s> Tema puusad olid Ursula puusad , tema huuled olid Ursula huuled . </s> <s> Ursula keha oli Gretheli keha . </s> <s> See oli nii lihtne ... ära vahetada näod , kui sa sulged silmad . </s> </p>
<p> <s> Ursula käed jäigastusid äkki ning tõukasid Aidanni endast eemale . </s> <s> " Ursula on mu nimi , " ütles tüdruk . </s> <s> " Ursula , mitte Grethel . " </s> </p>
<p> <s> " Grethel ? " pomises Aidann segaduses . </s> </p>
<p> <s> " Sa kutsusid mind Gretheliks . </s> <s> Just praegu . " </s> </p>
<p> <s> Poiss surus tüdruku uuesti enda vastu . </s> <s> Nad seisid ikka veel püsti . </s> <s> " Ma tean , et sa oled Ursula , " sosistas ta . </s> </p>
<p> <s> " Aga sa ei ole minuga . </s> <s> Ma ei taha , et sa ei oleks minuga . </s> <s> Sa oled täpselt nagu sinu isand . </s> <s> Kallistab küll Celestet , ent mõtleb teisele . " </s> </p>
<p> <s> " See ei ole nii , " tõrkus Aidann . </s> </p>
<p> <s> " On küll . </s> <s> Sa oled mõttes selle oma kallimaga , kes Akvitaaniasse maha jäi , täpselt nagu don Juan on mõtetega oma päris kallima juures . " </s> </p>
<p> <s> Kuumus läks üle , toas oli korraga külm . </s> </p>
<p> <s> " Sinu isandal on saladus , mida ta oma mõrsja eest varjab . </s> <s> Sina tead ju seda ? </s> <s> Kindlasti tead . " </s> </p>
<p> <s> Aidann raputas pead ja tõstis jälle käed , et Ursula alasti ihust soojust ammutada . </s> <s> Ent tüdruk lükkas need taas rangelt eemale . </s> </p>
<p> <s> " Ma olen piisavalt hea , et sa oleksid ainult minuga . </s> <s> Olen ju ? </s> <s> Või pole sinu jaoks ? </s> <s> Kui ei ole , siis mine kohe minema Akvitaaniasse või kuhu iganes . " </s> </p>
<p> <s> " Ma olen sinuga , " kinnitas Aidann . </s> <s> " Ainult sinuga . " </s> </p>
<p> <s> " Sa valetad . </s> <s> Täpselt nagu don Juan . </s> <s> Ta on sulle nii palju õpetanud . " </s> <s> Aga Ursula ei olnud vist enam pahane . </s> <s> Ta müksas poissi küünarnukiga ribidesse . </s> <s> " Tead , Celestel on ka üks saladus . </s> <s> Tule , lähme nüüd teki alla , ja kui sa lubad , et oled ainult minuga , siis vahetame neid saladusi . </s> <s> Sina räägid mulle , kes su isanda kallim on ja mina räägin Celeste saladuse . " </s> </p>
<p> <s> Ursula põimis käed ümber Aidanni kaela ja lasi siis end koos temaga voodile langeda . </s> <s> Tasakaalu kaotanud Aidann avastas end alasti tüdruku pealt , hoomas , et kohe hakkab tema keha iseenesest tööle . </s> <s> Mingi osake loodusest , nagu nad mõlemad on , alluvad nad nüüd muudele jõududele kui soovid ja tahted . </s> <s> Ja mõistus . </s> </p>
<p> <s> " Tasem , " sosistas Ursula aga tema sosin oli allasurutud ja kõneles samuti sisemisest võitlusest mõistusega . </s> <s> " Enne saladused , sa ju lubasid ... </s> <s> Ruttu , räägi ruttu , muidu ... " </s> </p>
<p> <s> Aidann teadis , mis on muidu . </s> <s> Ursula lükkas ta õrnalt enda pealt eemale , " Celeste saladus on see , et tema ja üks toaneitsi Henrietta armastavad koos vannis käia . </s> <s> Nad ei luba kellelgi teisel siis vaadata , aga mina ükskord piilusin ... " </s> </p>
<p> <s> " Ma ei taha seda teada , " suutis Aidann pomiseda . </s> </p>
<p> <s> " Oh , aga tahad küll , kui kuuled , mida nad teevad ! </s> <s> Aga nüüd on sinu kord , pärast ma räägin edasi . </s> <s> Niisiis , et sinu isand don Juan ja tema kallim . </s> <s> Kes see on , Aidann ? </s> <s> Jagame saladusi . </s> <s> Sul pole ju saladusi selle ees , kes on oma nime saanud neitside kaitsepühaku järgi ? " </s> </p>
<p> <s> Uksele koputati . </s> <s> Kolm korda , lühikeste pausidega . </s> <s> Ursula kargas nagu välk voodist välja , haaras lina ümber ja jooksis ukse juurde . </s> <s> " Ursula ? " kostis ukse tagant mahasurutud hääl . </s> <s> " Ma olen Lucinda . </s> <s> Kas Aidann on sinu juures ? </s> <s> Teda otsitakse . " </s> </p>
<p> <s> Kui Aidann veel jooksu pealt riietudes mööda koridori kiirustas , mõtles ta , et on imelik , kuidas teati , kust teda otsida . </s> <s> Et siis veel üks Celeste toaneitsi teadis . </s> <s> Tallidest oli jooksupoiss saadetud isa las Casase juurde , kuid tema oli koos Juaniga sel õhtul linnast väljas . </s> <s> Las Casase indialastest teenreid muidugi ei usaldatud , ning hakati otsima kroonprintsi paaži . </s> <s> Sellest oli kuulnud Lucinda ja kohe teadnud , kust Aidanni otsida . </s> <s> Pole midagi teha - palees liiguvad kumud ja uudised kiiresti . </s> <s> Aga keegi ei paistnud sellele imelikult vaatavat , et paaž Celeste toaneitsi kambrist leiti - ja veel sellisel kellajal . </s> <s> Galicia kombed on kummalised vaid võõramaalastele , ning ehk vaid vabameelse Valencia õukond noogutaks nende peale kelmikalt . </s> </p>
<p> <s> Tegelikult polnud otsijad sugugi väga kindlad , et neile just Aidanni vaja on ; ent mungad , kes olid saabunud Akvitaaniast väikesel kaherattalisel kaarikul , soovisid oma saadetise üle anda kas isa de las Casasele või siis kroonprintsile , sest tema olla maksja . </s> <s> Aidann ei mõistnud algul midagi . </s> <s> Ta seisis tallide juures , kus kaks Akvitaania benediktiinist munka midagi oktsitaani ja ladina segakeeles seletasid ning keegi neist aru ei saanud . </s> <s> See oligi kellelegi meenutanud , et kroonprintsi paaž peaks seda keelt hästi mõistma . </s> <s> Küsimus , nagu tasapisi selguma hakkas , polnud ka niivõrd keelebarjääris , kuivõrd rahas . </s> <s> Mungad nõudsid raha ; neile soovitati rahulikult oodata ja hommikul oma äri korda ajada . </s> <s> Aga nad ei saanud sellest aru . </s> </p>
<p> <s> " Minu isand saabub las Casasega homme lõunaks , " seletas siis Aidann . </s> <s> " Kui teil on neile midagi üle anda , siis võite seda homme teha ja seniks näidatakse teile ööbimiskoht kätte . </s> <s> Minul ei ole käsku teile mingit raha maksta ja ma ei teagi , mille eest see peaks olema . " </s> </p>
<p> <s> " Me tuleme Püha Miranda kloostrist Bordeaux' lähedalt , " seletas üks munk . </s> <s> " Ehk teab kõrgeauline paaž , et meie vaga klooster on kuulus üle ilma oma reliikviate poolest . </s> <s> Et meie juurest saab neid alati Jumala juhatusel ka kõige soodsama hinnaga osta ja tellida . " </s> </p>
<p> <s> " Tellida ? </s> <s> Ma ei mõista ... " kuid siis tuli Aidannile meelde lõik jutuajamisest Juani ja de las Casase vahel . </s> <s> " Te toote reliikviaid Uue Maailma jaoks ? " hüüatas ta . </s> </p>
<p> <s> " Nii me oleme kuulnud , " vastas munk , " et meie tagasihoidlikud annetused just sinna teele lähevad . </s> <s> Isa de las Casas tegi õieti , et just meie kloostri pühaesemeid metslaste jaoks tellis . </s> <s> Nad on kõige paremad , pühitsemistega õnnistatud ja omavad Püha Isa enda litsentsi . </s> <s> Küsige kelle käest tahes - Püha Miranda klooster on see , kust saab kõige pühamaid reliikviaid . " </s> </p>
<p> <s> " Ma ei tea nendest asjadest palju , " lausus Aidann pead vangutades . </s> <s> " Aga öelge , head vennad , kas te tõepoolest tulete Bordeaux' lähistelt , maadest , kus kunagi elas Püha Miranda ja kus asub ka üks vana rauakaevandus ? " </s> </p>
<p> <s> " Ferrand Pricy küla on meie kloostri lähedal , " noogutas munk . </s> <s> " Just nii see on , näen , et olete meist kuulnud . </s> <s> Püha Miranda reliikviaid meil aga pakkuda pole ; abti korraldusel peavad need kõik kloostrisse jääma . </s> <s> Aga allikaid , kus see püha naine imettegevat vett lasi voolama hakata , peaks meie kandis veel palju olema . </s> <s> Meie koht on üksildane ja vaikne , ning et klooster nendel rasketel aegadel elus saaks püsida , olemegi nõuks võtnud õnnetuid veidi reliikviatega aidata . " </s> </p>
<p> <s> " Mis reliikviad need siis on ? " küsis Aidann uimaselt . </s> </p>
<p> <s> " Nii nagu tellimuses seisis . </s> <s> Selles kirstukeses siin on neliteist Püha Vincenti käelaba . </s> <s> See pühak pidavat metslastele eriliselt meeldima , kuna ta annab jahiõnne - ja kämblad , teil ei maksa kahelda , said kõik valitud tugevad ja suured . </s> <s> Selles kastis on Püha Rodemus Ilmutusenägija hambad , mõned neist veel üsna uued , ja nagu isa de las Casas seletas , riputavad metslaste pealikud neid endale kaela . </s> <s> Siin on veel ühteteist , võite kontrollida , et kõik on nii nagu tellitud . </s> <s> Meie kloostri prestiiž ei luba kunagi kliente petta . </s> <s> Ja erilise austuse märgiks lisasime ka meile hiljuti jumaliku ettehoolduse abil sattunud Püha ... " </s> <s> Munk kissitas silmi ja takerdus . </s> <s> " Vend Raymundo , ehk on sinul paremini meeles , millise pühaku kehaosa meie abt kingituseks valis ? " </s> </p>
<p> <s> " Ma arvan , andku Issand mulle selleks õigus , et tegu on , eeh ... </s> <s> Püha Arnandiga . </s> <s> Jah , just nii see ka kirjas seisab : Püha Arnand . " </s> </p>
<p> <s> " Mina pole küll sellisest pühakust midagi kuulnud , " märkis Aidann . </s> </p>
<p> <s> " Seda öelge isa de las Casasele , " vastas vend Raymundo aupaklikult , " et ka meie kloostri võimekuses on mõnikord omad piirid ja kõiki tellimusi pole alati kõigis üksikasjades võimalik täita . </s> <s> Juhul kui Issand Jumal leidlikku meelt ja õnne ei anna . " </s> </p>
<p> <s> " Jah , see on tõepoolest meistritöö , " lõi teine munk sekka . </s> <s> " Ehk heidaksime sellele veel viimase pilgu , enne kui sellest väärtuslikust reliikviast loobume . " </s> </p>
<p> <s> " Et ka noor paaž veenduks meie kauba ehtsuses , " nõustus teine munk . </s> <s> Ta koukis lahti ühe korvi kaariku tagaosas ja tõstis sellest midagi välja . </s> <s> " Püha ... sellesamusegi ... </s> <s> Arnandi pea , " kuulutas ta uhkelt ja lasi hämaral tõrvikuvalgusel reliikviale paista . </s> </p>
<p> <s> Aidann vaatas tühjade silmakoobastega , mumifitseeritud , kuivanud ja krimpsutõmbunud mehepead . </s> </p>
<p> <s> See oli Gunardi pea . </s> </p>
<p> <s> XXVII Petturid </s> </p>
<p> <s> Järgmisel päeval , olles hakkama saanud rutiinsete toimetustega , vastu võtnud oma isanda ning maininud de las Casasele , et tema äripartnerid on saabunud ja tahavad lõpparvet , jutustas Aidann Juanile , miks ta nii rusutud olemisega on - seda ei suutnud ta varjata , samuti nagu kergelt süüdistavat tooni oma hääles - ja millest tema muremõtted . </s> </p>
<p> <s> Ka Juan oli vapustatud , ent reisist väsinud ja vastas poissi lohutades : " Lepi sellega . </s> <s> Lepi ja ela edasi . </s> <s> Sul pole kedagi süüdistada . </s> <s> Ehk Bordeaux's õnnestub sul välja selgitada , kas sinu kasuisa andsid kloostrile vahimehed või Gretheli röövija , ent lõpuks pole ka see tähtis . </s> <s> Paljud kloostrid teenivad muuhulgas elatist sellega , et muudavad laipade kehaosasid pühakute säilmeteks . </s> <s> Mõnel pool seda enam ei tehta , ent Püha Miranda klooster Akvitaanias on selle poolest üks kuulsamaid . </s> <s> Nad on head meedikud ja vähemasti ei keeda nad kedagi elusalt . " </s> </p>
<p> <s> " Ei keeda kedagi elusalt ? ! " ei uskunud Aidann . </s> </p>
<p> <s> " Räägitakse , et nii pidi saama väga väärtuslikke reliikviaid ; ma ei tea täpsemalt . </s> <s> Peamiselt tegid nii mungad Britannias , kuid see oli juba mitusada aastat tagasi . " </s> </p>
<p> <s> " Aga Santiago säilmed ? </s> <s> Need siin Compostelas ? " </s> </p>
<p> <s> Juan muigas . </s> <s> " Santiago toodi Pühalt Maalt ja Jumal hoidis tema surnukeha lagunemast . " </s> </p>
<p> <s> " Ma olen selle peale mõelnud , " tunnistas Aidann , " kõik räägivad siin muudkui Santiagost ja tema loost . </s> <s> Aga see on ju uskumatu ? </s> <s> Laip ei saa nii kaua säilida ... ta laguneb tükkideks ja mädaneb " </s> </p>
<p> <s> " Ma tean , " noogutas Juan . </s> <s> " Aga sa pead uskuma . </s> <s> Sa pead uskuma , et see oli ime . </s> <s> Sa ju usud ? </s> <s> Vähemasti meie siin teeme kõik seda , sest teistmoodi ei meeldi Inkvisitsioonile . " </s> </p>
<p> <s> Aidann kehitas õlgu . </s> <s> " Tegelikult ei huvita see mind eriti . </s> <s> Ent ma palun sult ühte asja . </s> <s> Mina ei suutnud eile nende munkadega enam rääkida , ma põgenesin oma kambrisse . </s> <s> Aga palu isa de las Casaselt , et ta uuriks munkadelt , kust nad selle pea said . " </s> </p>
<p> <s> " Nad ei võta iialgi omaks , et tegid laibale midagi kurja , " veenis Juan . </s> <s> " Heal juhul nad tunnistavad , et keegi müüs surnukeha kloostrile ja kuna keegi ei tundnud , kelle laip on , siis ta tehtigi rahaks . </s> <s> See ei annaks sulle midagi . </s> <s> Lepi ja ela edasi . </s> <s> Gunard on surnud ja ehk on tema surmast meile veel kasu . " </s> </p>
<p> <s> " Kui ma tulen sinuga Uude Maailma , " ütles Aidann vaikselt , " siis on mul väga raske olla ja teada , et Gunard sõidab meiega samas laevas . " </s> </p>
<p> <s> " Lepi , " sõnas Juan veel kord . </s> <s> " Ära mässa maailma kõigi julmuste vastu , vaid katsu läbi nende astuda rahulikult oma õnne poole . </s> <s> Lepi , sest Compostela on leppimise ja lepituse linn . " </s> </p>
<p> <s> Ja Aidann proovis leppida , kuigi see oli ütlemata raske . </s> <s> Pärastlõunal sulges ta end taas sinna kambrisse , kus teadis , et keegi teda ei leia ; meenutas Gunardit , leinas ja laulis vaikselt . </s> <s> Ta vajus pikaks ajaks mõttesse - ja satus siis taas üht kõnelust kogemata pealt kuulama . </s> <s> See juhtus hiljem , siis , kui ta läks otsima Ursulat , et veel kord üritada neiule kõik südamelt ära rääkida . </s> <s> Ja selle puistamise käigus ka leida endast oma tõelised tunded . </s> <s> Praegu oli ta segaduses . </s> <s> Ta läks Ursula juurde ja koputas tema uksele , keegi ei vastanud ja Aidann piilus sisse . </s> <s> Ruum oli tühi ja ta otsustas oodata . </s> <s> Ta jalutas akna juurde , see oli avatud , nagu ka kõrvalaken , mille lauale nõjatusid kaks kogu . </s> <s> Aidann märkas seda silmanurgast ja oli juba akna juurest eemale astumas , et mitte oma toasviibimist reeta , kuid üks öeldud nimi sundis teda hiirvaikselt edasi kuulatama . </s> </p>
<p> <s> See oli tema nimi , " Aidann , " oli keegi öelnud , keegi naisehääl , mis ilmselt kuulus Celestele . </s> <s> Kroonprintsi mõrsja ruumid olid kohe Ursula omade kõrval , avatud aken pidi kuuluma troonipärija mõrsjale . </s> <s> Ja seal räägiti Aidannist . </s> </p>
<p> <s> " Ta on juhm veidi ... " ütles Ursula hääl , " aga armas . " </s> </p>
<p> <s> " Oh , seda võib paljude meeste kohta öelda , " möönis Celeste . </s> <s> " Aga et armas , see pidi ju asja lihtsamaks tegema . </s> <s> Usu mind , mul oli keeruline seda sinult paluda , kuid ... " vahepealsed sõnad mattusid tuulepuhangusse . </s> </p>
<p> <s> " Ma püüan , emand , " kostis Ursula . </s> <s> " Ent poisu on liiga kinnine . </s> <s> Eile oleksin ma ta peaaegu rääkima saanud , kuid paraku kutsuti ta tallidesse . </s> <s> Ma proovin uuesti ; kindlasti on ta mul juba konksu otsas . " </s> </p>
<p> <s> " Sedasama arvan ma vahel ka Juani kohta ... </s> <s> Kuid mehi ei või iial teada . " </s> </p>
<p> <s> " Aga kui teie kihlatul on tõepoolest armuke , emand ? </s> <s> Mida te siis teete ? " </s> </p>
<p> <s> " Ma ei tea . </s> <s> Veel . </s> <s> Kuid ma pean endas kindel olema . </s> <s> Celeste de Payva ei jaga oma meest teistega . </s> <s> Kui ta ei loobu oma tüdrukutest , korraldan ma nii , et pulmi ei tule ja minu isa võtab oma tukatid tagasi . </s> <s> Don Juan tuleb mind ise põlvili paluma . " </s> </p>
<p> <s> " Oh , milline skandaal sellest tuleb ! " hüüdis keegi ja lõi keegi käsi kokku . </s> </p>
<p> <s> " Proovi veel , Ursula , proovi veel ! </s> <s> Pane see poiss rääkima . </s> <s> Ta teab , peab teadma . " </s> </p>
<p> <s> Hääled eemaldusid akna juurest . </s> <s> Aidann taarus juhmilt ukseni , avas selle ja põgenes oma tuppa , olles tige , vihane ja ahastuses ühteaegu . </s> </p>
<p> <s> See peaks olema lihtne , mõtles ta , lihtne Ursulat vältida . </s> <s> Kevad oli peaaegu käes , laevastik asub teele kahe kuu pärast . </s> <s> Aidannil oli aeg minna Akvitaanisse . </s> <s> Ta sai Juanilt loa , asus asju pakkima ja reisi korraldama . </s> <s> Selleks kulus nädal , mil ta edukalt vältis Ursulat , teda küll aeg-ajalt kohates , ent neiu pilkudele mitte vastates . </s> <s> Ta üritas hoiduda üksijäämisest ja töötas hilisööni , sättis end Juani lähedusse ja pakkus end mõnele lühemale väljasõidule kaasa . </s> </p>
<p> <s> Ursulat ei olnud lihtne vältida , sest mitte tüdruk ei kippunud Aidanni juurde , vaid poiss ise , et oma viha ja pettumus välja paisata . </s> <s> Ent alati , kui ta tüdrukut nägi , meenutas ta tema alasti keha käte vahel ning raev asendus heldimusega . </s> <s> Millest sai olla ainult üks väljapääs - palveränd Santiago de Compostelast Bordeaux'sse ; vastupidiselt pilgrimite voogudele , kes nüüd mööda camino't , iidset roomlaste poolt ehitatud teed rändasid , üksteisele buena camino't soovisid ja Compostelas patte andeks said . </s> <s> Teadmata isegi , kas pühaku säilmed on tõelised või kuuluvad nad mõnele õnnetule hulgusele . </s> </p>
<p> <s> Ursula kahtlemata mõistis , et poiss teda väldib , ja võttis appi kõige traditsioonilisemad meetodid - viibis sageli teiste paažide seltskonnas , lõkerdas naerda , lasi end emmata , nii et Aidann näeks , ega kippunud avalikult tagasi lükkama noore hidalgo Tristao Valverde lähenemiskatseid , veetes , nagu Aidann valutava südamega kahtlustas , isegi ühe öö selle sünnipärase Galicia vana rüütlisuguvõsa järeltulija ruumes . </s> </p>
<p> <s> " Nii et sa lähed siiski ? " küsis Juan . </s> </p>
<p> <s> " Jah , ma pean , " vastas poiss . </s> </p>
<p> <s> " Sa oled kroonprintsi paaž , sa elad õukonnas , sul on ihaldusväärne armuke - jah , ära salga , kõik teavad seda - ja sa lähed siiski ? " </s> </p>
<p> <s> " Sul on imekaunis mõrsja , sind ootab ehk Uue Maailma asekuninga tiitel , aga ikkagi käid sa Isobeli juures ? " </s> </p>
<p> <s> " Jah , " ohkas Juan . </s> <s> " Ma isegi mõistan sind . </s> <s> Kuigi sinul on kaotada palju rohkem kui minul . </s> <s> Sinule on õnn taevast sülle kukkunud , minul on see kogu aeg olemas olnud . " </s> </p>
<p> <s> " Minu õnn kukkus mulle sülle ühel vihmasel hommikul Genterdami linna all , " lausus Aidann . </s> </p>
<p> <s> Juan noogutas leidis endale vaevata ajutise paaži , ja soovis Aidannile head reisi . </s> <s> Ta varustas poisi rahaga pangast , mida juut oli talve jooksul osavalt kasvatanud , sealjuures ka oma kukrust mitte mööda vaadanud ; andis Aidannile hea Andaluusia ratsahobuse ja väikse mõõga . </s> <s> Teeröövleid võis ta kohata ainult baskide maal , kuid kuuldavasti ei julge nad kuninglikke käskjalgu tülitada - aga just nii Aidann välja nägi . </s> <s> Ta oli ka palju muutunud - nägu ja keha olid mehistunud , esimesed vurrud ja habemekarvad andsid endast märku ; uhked riided ja õilis täkk ei meenutanud enam sugugi kaltsudes palverändurit , keda kunagi Bordeaux korravalvuritele äärmiselt ebasoovitava isikuna oli näidatud . </s> <s> Igaks juhuks kirjutas Juan ka kirja , milles palus oma paaži Anselmo de Gunardinit kõige paremal kombel kohelda ja mitte kahelda , et too on Galicia kroonprintsi ülesandel Akvitaaniasse lähetatud . </s> </p>
<p> <s> Palees levisid kuuldused , et Aidann läheb reisile ; selles polnud küll midagi erakordset , aga seda lihtsalt teati ja räägiti teenijarahva hulgas , kui muu jutt otsa sai . </s> <s> Aidann oli populaarne ja meeldis kõigile . </s> <s> Teati , et ta läheb tähtsa ülesandega Akvitaaniasse ja naaseb siis , kui armaada teele läheb . </s> <s> Muidugi olid mõned inimesed , kes teadsid , et ta võib ka mitte naasta . </s> <s> Neid inimesi oli kaks - Juan ja Ursula . </s> </p>
<p> <s> Esimesega jättis Aidann hüvasti ; igaks juhuks ka jumalaga . </s> <s> Teisega ? </s> <s> Nüüd tüdruk enam ei keerutanud ta ümber . </s> <s> Igasugune viisakus , igasugune suhtlemine kahe inimese vahel kirjutas ette , et poiss peab minema Ursula juurde hüvasti jätma . </s> <s> Tahtis ta minna ? </s> <s> Suutis ta ? </s> </p>
<p> <s> Ta otsustas , et ei lähe . </s> <s> See oli valus otsus , ent tundus ainuõigena . </s> <s> Kui ta leiab Gretheli , pole Ursulal tema jaoks enam mingit tähtsust . </s> <s> Ei tohi olla . </s> <s> Aga kui ei leia ? </s> <s> Kui ei leia , purjetab Uude Maailma , alustab seal uut elu ; teenib Galiciat . </s> <s> Abiellub ehk isegi . </s> <s> Kuid mitte Ursulaga . </s> <s> Ei , kindlasti mitte temaga . </s> </p>
<p> <s> Hilisööl enne teeleasumist puhastas Aidann veel tallis oma täkku ; kontrollis rakmeid ja moonakotti . </s> <s> Ta ei kuulnud , kuidas Ursula vaikselt ukse avas ja talle lähenes , valge kleidiga loomavirtsa sees , tähele panemata , et astub oma valgete kingakestega mustusele . </s> <s> Aidann oli oma hobusega liialt ametis ; ja mõtetega . </s> </p>
<p> <s> Ursula pani talle käe tasahilju õlale ja sosistas : " Aidann , kallis . " </s> </p>
<p> <s> Poiss jäigastus , tundis ära neiu hääle , ent ei pööranud pead . </s> <s> Talle meenus Galicias kuuldud mauride kõnekäänd kellegi Mohhamedi ja mäe kohta . </s> <s> Nüüd oli siis mägi Mohhamedi juurde tulnud . </s> </p>
<p> <s> " Ma kuulsin , et sa lähed ära , " lausus Ursula . </s> </p>
<p> <s> Aidann noogutas . </s> </p>
<p> <s> " Ja sul pole mulle midagi öelda ? </s> <s> Lihtsalt lähed sinna Akvitaaniasse oma kallima juurde ega pea isegi vajalikuks Ursulale head aega öelda ? " </s> <s> Nukrusega segunenud kurbus , ehk isegi meeleheide . </s> <s> Pisarad kurgus ? </s> <s> On's ta tõesti nii hea teeskleja ? </s> <s> Näitlejana teadis Aidann , et pisaraid pole kunagi lihtne esile manada . </s> </p>
<p> <s> " Miks sa mind väldid ? " küsis tüdruk . </s> </p>
<p> <s> " Sa tead miks , " suutis nüüd Aidann kuuldavale tuua . </s> <s> Raskustega . </s> </p>
<p> <s> " Olgu minu kaitsepühak Santa Ursula mulle tunnistajaks , et ei tea ! " hüütas neiu allasurutud häälel . </s> <s> " Olen ma sind solvanud ? </s> <s> Olen ma olnud liiga pealetükkiv ... oma armastuses ? " </s> </p>
<p> <s> Aidann võpatas viimaseid sõnu kuuldes ja lasi ratsmed peost . </s> <s> Ta pööras end aeglaselt ja nägi Ursula pisarais silmi . </s> </p>
<p> <s> Silmade lugemise kunst ei unune kergesti eriti , kui sa oled seda õppinud lapsena , mil ei tunne veel täiskasvanute emotsioone , kui sa oskad oma süütuses neist välja lugeda ainult üht - kas nad on tõelised , petavad või on siirad ; on's neis lõbu või kurbus ja valu . </s> <s> Aidann nägi valu . </s> </p>
<p> <s> " Miks sa mind hülgasid ? " küsis Ursula veel kord . </s> </p>
<p> <s> " Sa valetasid mulle , " vastas Aidann . </s> </p>
<p> <s> " Jah , ma valetasin sulle , " hüüatas neiu . </s> <s> " Valetasin siis , kui ütlesin , et ma ei ole nagu minu emand , et ma ei küsi ega nõua enam , ei hakka peale käima ega end pakkuma . </s> <s> Et kui sa ei taha mind , siis mine lihtsalt oma teed ! </s> <s> Jah , ma valetasin . </s> <s> Aga ma ei valetanud , kui ütlesin , et olen sinu jaoks praegu olemas . </s> <s> Ja ma olen . </s> <s> Olen olnud . " </s> </p>
<p> <s> " Tristao Valverde jaoks samuti ? " </s> </p>
<p> <s> " Ah selles on siis asi ? " </s> </p>
<p> <s> " Mitte ainult selles . " </s> </p>
<p> <s> " Tristao kutsus mind enda juurde , et üht poeemi lugeda . </s> <s> Ma läksin ... " </s> </p>
<p> <s> " Sest sind ei huvita tegelikult poeemid . " </s> </p>
<p> <s> " Sest mul oli igav ! </s> <s> Mida ma pidin tegema , kui sa mind hüljanud oled ? </s> <s> Aga poeemi lugemise asemel arvas ta , et on mu juba vallutanud . </s> <s> Noh , ta eksis . </s> <s> Ma mõtlesin ainult sinule ja lõin teda , kui arvas , et võib mind niisama lihtsalt võtta . " </s> </p>
<p> <s> " Sa oled mind petnud . " </s> </p>
<p> <s> " Mitte Tristaoga . " </s> </p>
<p> <s> " Ma ei mõtlegi , et Tristaoga . " </s> </p>
<p> <s> " Kuidas siis ? " </s> </p>
<p> <s> " Sest ... sest ... " seda polnudki nii lihtne öelda . </s> <s> Aidann otsis sõnu . </s> </p>
<p> <s> " Kuidas ma olen sind petnud ja sulle valetanud ? " nõudis Ursula , vaevaga pisaraid tagasi hoides . </s> </p>
<p> <s> " Ma kuulsin kogemata pealt sinu kõnelust Celestega , " pahvatas Aidann siis välja . </s> <s> " Et sa tema käsul pidid mind võrgutama ja don Juani armukese kohta välja uurima . </s> <s> Et kõik see , mis meie vahel oli , oli võlts ! </s> <s> Teeseldud näitemäng ! " </s> </p>
<p> <s> Neiu põrkus Aidannist eemale ; ta käed langesid jõuetult rippu , isegi hämaras valguses oli näha , et ta kahvatas . </s> <s> Aidann tundis mingit ähmast võidurõõmu , mis segunes joovastusega tundest , et ta oli Ursulale haiget teinud . </s> <s> Aga neiu kogus end kiiresti . </s> </p>
<p> <s> " Sa siis tead ? " pomises ta . </s> </p>
<p> <s> " Jah , tean . </s> <s> Kujuta ette , et Gelmirezes õpib salaja pealtkuulamise kiiresti ära . " </s> </p>
<p> <s> " Aidann , las ma seletan sulle , " palus Ursula . </s> <s> " Mõtle , kas seal panipaigas , kus me esimest korda kohtusime , kas seal sain ma sind suudelda oma emanda käsul ? " </s> </p>
<p> <s> " Ei , kuid sa tegid seda hiljem . " </s> </p>
<p> <s> " Vaata mind , Aidann ! </s> <s> Vaata mulle otsa , vaata mulle silma . </s> <s> Vaata ja meenuta ! " </s> </p>
<p> <s> Aidann vaatas ja meenutas . </s> </p>
<p> <s> " Esimesel päeval , mil ma Gelmirezesse sattusin , kohtusin ma oma emanda tulevase mehe paažiga ; kuulsa südametemurdja don Juani paažiga , kes pealegi oli veel võõralt maalt , kõrgest soost ja põgenenud Vahimeeste eest . </s> <s> See oli nii põnev , Aidann ! </s> <s> Kuidas ma sain sinusse mitte armuda - lihtne tüdruk ja maailma kõige igavamast kohast pärit , nagu ma olen ? </s> <s> Kuidas ma sain tagasi lükata selle esimese võimaluse ? " </s> </p>
<p> <s> Poiss tahtis midagi öelda , ent vakatas siis . </s> <s> Jah , ka tema oli Ursulat petnud . </s> <s> Süütumalt , ent ometi petnud . </s> </p>
<p> <s> " Jah , " sõnas Ursula , " Celeste palus mind , pane tähele , palus , mitte ei käskinud , uurida sinult don Juani saladuste kohta . </s> <s> Palus seda siis , kui ma talle tunnistasin , et sa mulle meeldid . </s> <s> Igal naisel on õigus seista oma armastuse eest kõigi võimalike vahenditega . </s> <s> Ja tema valis sellise . </s> <s> See oli teene , mida üks sõbranna teiselt palub . </s> <s> Teene , millest ei keelduta . " </s> </p>
<p> <s> " Sa oleksid võinud mulle öelda . " </s> </p>
<p> <s> " Et sa mind vältima hakkaksid ? </s> <s> Ma ei tahtnud seda . </s> <s> Mul oli sinuga hea . </s> <s> Ütle , kas sinul ei olnud minuga hea ? " </s> </p>
<p> <s> " Ma ei tea . " </s> </p>
<p> <s> " Sa ei tea nüüd . </s> <s> Nüüd , kus sinus valitseb pettumus ja trots . " </s> </p>
<p> <s> " Sest mind on petetud ! " </s> </p>
<p> <s> " Oh , Aidann , kas sa arvad , et armastuses ongi kõik nii lihtne ja selge ? </s> <s> Jah , ma mäletasin oma emanda palvet , kui ma sind suudlesin . </s> <s> Aga ma oleksin sind suudelnud ka ilma tema palveta . </s> <s> Mul oli sinu käte vahel hea ! </s> <s> Suudad sa seda mõista ? </s> <s> Kes olen mina , üks õnnetu ja noor tütarlaps , neitsi , et ma peaksin armastuse kohta kõike teadma ? </s> <s> Kuidas peaksin ma otsustama , kas see , kui ma naudin sinu hellitusi , ei ole tõeline ? </s> <s> Kui ma armastan iga hetke , mil saan olla sinuga - hoolimata Celestest , hoolimata kogu muust maailmast - kuidas peaksin ma siis ütlema , et see ei ole armastus ? </s> <s> Kas sina tead , mis on armastus ja mis ei ole ? " </s> </p>
<p> <s> " Ma tean , et selles ei tohi petta . " </s> </p>
<p> <s> " Ja sellepärast sa lähedki minema ega tule mulle isegi ütlema , miks sa mind põlgad ? " </s> </p>
<p> <s> " Sa petsid mind . " </s> </p>
<p> <s> " Ja sa ei suuda mulle andestada ? " </s> </p>
<p> <s> " Suudan . </s> <s> Ma andestan sulle ja lähen nüüd . " </s> </p>
<p> <s> " Nüüd kohe või hommikul ? " </s> </p>
<p> <s> " Hommikul . " </s> </p>
<p> <s> " Siis tule ja ma tõestan sulle , et mitte ainult Celeste pärast ei tulnud ma ükskord sinu ukse taha . </s> <s> Et ma pole selline toaneitsi , kes on emanda nimel valmis ohverdama oma ihu ja au . </s> <s> Vaata mind ja meenuta ; ütle , kas sa usud , et kõik , mida ma tegin , oli Celeste pärast , et ma kordagi ei mõelnud sealjuures omaenda südamele ... </s> <s> Ja et sina ei tundnud viivukski minu südant . </s> <s> Aga mina sinu oma tundsin . </s> <s> See tuksus mulle , hoolimata kõigist Celestedest . </s> <s> Täpselt nagu minu oma sulle . </s> <s> Oled sa mind nüüd küllalt alandanud ? " </s> </p>
<p> <s> " Ursula , ma ... " </s> <s> Alandamine ja haiget tegemine ei pakkunud enam rõõmu . </s> <s> Aidann tundis end ise süüdlasena . </s> </p>
<p> <s> " Mitte ainuski kord pole ma su suust kuulnud sõna 'armastus' . </s> <s> Minu käest oled sa seda aga juba nii mitmeid kordi kuulnud . </s> <s> Kas poleks aeg , et sa ütleskid selle nüüd kordki välja ? " </s> </p>
<p> <s> " Ma ei tea , mis on armastus . " </s> </p>
<p> <s> " Oh , aga sa teadsid , seal minu kambris . </s> <s> Teadsid kogu aeg , isegi siis , kui minu ja Celeste jutuajamist pealt kuulsid , kuid proovid seda teadmist unustada . </s> <s> Sest sa oled ülbe ja uhke ning proovid olla suurem kui armastus . </s> <s> Tule nüüd , ja veendu et ma ei küsi sult selle öö jooksul kordagi don Juani kohta ! " </s> </p>
<p> <s> " Ursula ... " </s> </p>
<p> <s> " Tule , Aidann , tule ! </s> <s> Ka minul on õigus kasutada armastuses kõiki vahendeid . </s> <s> Ka neid , mis on seotud Celeste palvetega . </s> <s> Ta ei saa kunagi teada , et sa veetsid oma viimase öö minu juures . </s> <s> Püha Ursula on minu pühak , neitside pühak ... </s> <s> Ma olen neitsi , Aidann , las ma näitan sulle teed . " </s> </p>
<p> <s> " Ma ei saa seda ööd veeta sinu juures , Ursula , mul on veel palju toimetusi ... </s> <s> Ma pean vaatama , et hobune ... </s> <s> Ei , Ursula ... " </s> </p>
<p> <s> Niisked ja kirest pakatavad huuled sulgesid Aidanni suu . </s> </p>
<p> <s> Ta veetis selle öö Ursula juures . </s> </p>
<p> <s> XXVIII Peapiiskop </s> </p>
<p> <s> Heinrich Cornelius Agrippa von Nettesheim , Tema Kuningliku Kõrguse Akvitaania valitseja Marcel I kartograaf ja salanõunik oli saatnud detsembris kirja Salamanca Ülikooli rektorile don Benito Panfilo de Fonsecale , oma ammusele tuttavale Hispaaniast , kellega ta kolmes eelmises maailmas hea sõber oli olnud ja kes talle Jumala tahtel igas neist ühe teene võlgu jäänud . </s> <s> Ta oli küll lootnud kirjale vastust saada , ent kahelnud , kas see vastus teda eriliselt rõõmustada võiks . </s> <s> Juba teadmine , et vana Benito on ka selles maailmas Salamanca rektor , täitis õpetlase kahtlusega , et samasugust saatust eelmiste maailmadega võivad suuresti jagada ka ülikooli kasvandikud . </s> <s> Mis tähendaks , et teda huvitav üliõpilane on sealt ammu lahkunud ja ei asu enam Hispaanias . </s> <s> Kui ta üldse elus on . </s> <s> Agrippa rõõmuks selgus ohtrasõnalisest kirjast aga hoopis midagi vastupidist . </s> <s> Kirjas seisis : </s> </p>
<p> <s> Minu hea ja austatud sõber ! </s> </p>
<p> <s> Lubage mul siiralt rõõmustada , et teie elukäik Jumala juhatusel aina edukalt on kulgenud ja et te kogu vääritu ja maise poliitika kiuste omale väärilise koha olete leidnud ausa kuninga Marceliuse õukonnas . </s> <s> Olen teist tihti mõelnud ja muretsenudki - ei salga - teades kõiki neid ketserlikke õudusi , mis kunagises Püha Rooma Riigis aset on leidnud . </s> <s> Seda enam oli mul hea meel teile see teene osutada , mis , lubage mul öelda , sugugi ei korva seda tänuvõlga , mis minu õlgadel lasub ja mida te vagalt pole oma kirjas sugugi maininud . </s> <s> Lubage mul nüüd öelda , et olen endiselt teie tänuvõlglane ja igal ajal valmis seda tegudega hüvitama . </s> </p>
<p> <s> Teid huvitav inimene on tõesti meie vanas ja auväärses ülikoolis õppinud , ent lahkunud siit juba ammu . </s> <s> Mäletan teda ähmaselt , kuigi olin ise tema õpetajaks . </s> <s> Mäletan ka , et tema õpingud meil sugugi konarusteta ei kulgenud ja ainult tema vanemate kindel tahtmine , millele noormees kuuletus , teda meie ülikoolis hoidis . </s> <s> Niipalju kui mul õnnestus välja selgitada , on ta praegu notariks Extremaduras , Medellini linnas , kuigi paljud tema sõjaka meele ja püsimatuse ilmingud ikka veel välja löövad , mis olla sundinud linnaelanikke tema peale kaebusi kirjutama . </s> <s> Olen teie palve hidalgole edasi andnud ; käisin isiklikult selleks Medellinis ja võin sestap kinnitada meie ühise tuttava üllatust . </s> <s> Ta väitis , et pole teist iial kuulnud , kuid teie pakkumine tuli ajal , mil ta isegi samasuguseid mõtteid mõlgutas . </s> <s> Loodan , et minu kiri jõuab Bordeaux'sse enne meie sõpra , sest kuuldes teie poolt pakutavat rahasummat , arvas ta küll , et on nõus notariameti maha panema ning Akvitaania suunas teele asuma . </s> <s> Enne veel siiski kirjutab ta teile , et saaksite üksikasjades kokkuleppele jõuda . </s> <s> Minu arvamus - kui see teile huvi peaks pakkuma - on aga selline , et notariisand on teie pakkumisest väga huvitatud . </s> <s> Ja olgu Jumal meile tunnistajaks , ta mõistab selle ettepaneku tagamaid sama vähe kui mina . </s> </p>
<p> <s> Kinnitan teile , et ta tõepoolest on rahutu loomuga ja nagu märkisite - seikleja tunnustega . </s> <s> Seda tähele pannuna , olen isegi imestunud , et ta oma iseloomu kutsele pole varem vastanud ja ikka Medellinis notarina töötanud . </s> <s> Aga järjekordselt oli mul võimalus veenduda , et minu kaasmaalasi - nagu ka üldse kõike meid ümbritsevat Jumala poolt loodud maailmas - mõistate ja teate teie minust paremini . </s> <s> Saadan meie ühise tuttava suu läbi teile minu kõige paremad soovid , oma kindla ustavuse ning lootuse teid taaskord näha , ja saada kinnitust teadmisele , et selle ilma kõige helgemad pead ei tööta paraku mitte Salamanca Ülikoolis . </s> </p>
<p> <s> Igavesti teie , ustav ja alandlik kõiges , mis Issand laseb talle osaks saada , </s> </p>
<p> <s> Benito Panfilo de Fonseca . </s> </p>
<p> <s> 15 .. , Salamanca </s> </p>
<p> <s> Teened , millele kõrgeauline Kastiilia õpetlane viitas , polnud sugugi Agrippa jaoks nii rasked ; tänu oma maagioskustele , mida ta osavalt ladinakeelse salamedistiini taha varjas , oli tal õnnestunud - selles maailmas - don Benito luumädanikust vabastada . </s> <s> Ühes eelmises maailmas aga oli see olnud õpetlase verejanuline konkurent , kes Agrippa diplomaatilise vahelesekkumise tõttu oma ambitsioone mujal pidi rahuldama . </s> <s> Hauataguses elus nimelt , kui selline talle määratud oli . </s> <s> Mõnele inimesele lihtsalt on antud teisele teene osutada . </s> </p>
<p> <s> Talvel sai ta kirja juba notarilt endalt , ning peagi viis see kirjavahetus lubaduseni Agrippa ja Akvitaania õukonna ette ilmuda , et pakutud amet vastu võtta . </s> <s> Kuningalt oli Agrippa väikese vaidluse ja tingimise järel saanud loa teatav arv meeskonnaliikmeid oma äranägemise järele valida ning Medellini notar oli selles nimekirjas esikohal . </s> <s> Seni aga , kuni mees kohale jõuab , võib ta unustada ning tegelda tähtsamata asjadega . </s> <s> Kartograafia ja haige Gretheliga näiteks . </s> </p>
<p> <s> Juba kolm nädalat lamas neiu haigevoodis . </s> </p>
<p> <s> Tema parem jalg mädanes , ei kandnud perenaist üldse , levitas ebameeldivat lõhna ja tegi valu . </s> <s> Gretheli toaneitsi Pilari jalg seevastu oli paranenud ja haigusemürk sellest välja aetud , hoolikalt kinni seotud , nii et kleidiserv seda varjas , kui tüdruk karkudega ringi liipas . </s> <s> Ta oleks rohkem tahtnud olla Gretheli juures , ent Agrippa pidas seda ebavajalikuks . </s> <s> Kui Grethel selgust nõudis , miks ta oma kingituse ja toaneitsiga nii tihti kokku ei saa kui soovib , vastas Agrippa : </s> </p>
<p> <s> " Mu neiu ! </s> <s> Jumal on andnud teid minu kätesse , et saaksin teid päästa ja teie eest hoolitseda . </s> <s> Selleks on tal kahtlemata olnud omad põhjused . </s> <s> Ja pime on see , kes ei taha näha kõrgemalt saadetud märke , miks see hoolitsus ootamatult katkeda võib . " </s> </p>
<p> <s> " Ma ei näe mingeid märke . </s> <s> Kas ma olen siis pime ? " küsis Grethel . </s> <s> Juba ammu polnud ta liikunud , oli lamanud ainult voodis ja ... ja oodanud pikisilmi Agrippat , et mehe salvid ja leotised jalas pakitsevat valu vähegi leevendaksid . </s> </p>
<p> <s> " Ma tulin teile vastu ja tegin kingituse , mida soovisite , " sõnas Agrippa . </s> <s> " Tunnistage , et teil pole vähimatki põhjust minu heasoovlikkuses kahelda . </s> <s> Kuid liiga palju heasoovlikkust ei pruugi alati kooskõlas olla Taeva tahtmisega . " </s> </p>
<p> <s> " Ma ei saa teist aru ; te räägite mõistatusi . " </s> </p>
<p> <s> " Siis mõelge . </s> <s> Mõelge , kas see ei ole taeva märk , et teie soovi rahuldamise järel - võttes siia majja selle haige jalaga hulgusetüdruku ja ravides ta terveks - on sama mürk hoopis teie jalga hakanud , et nüüd veel hirmsamal kombel teie saatust ähvardada ... " </s> </p>
<p> <s> Agrippa jäi tähenduslikult vait . </s> <s> Ta nägi , kuidas Gretheli kaunis ja kahvatu nägu , mida kuri tõbi oli kõhnemaks teinud ja sealt naeruhimu ja elurõõmu välja imenud , veelgi kahvatas . </s> <s> Grethel teadis , Agrippa käest loomulikult , et kui haigusele ei õnnestu piiri panna , tuleb ta jalg otsast ära lõigata . </s> <s> Ühel õhtul oli ta viivuks ukse vahelt näinud mehe käes teravate hammastega pisikest saagi ... </s> <s> Jalamaid oli Agrippa selle selja taha peitnud , ju ta oli arstiriista lihtsalt üles otsinud ja selle seisukorda vaadanud . </s> <s> Kuid nüüd kummitasid sae sakilised kihvad Gretheli unenägusid . </s> <s> Alati , kui jalg öösel valutas , nägi ta , et seda saetakse otsast . </s> <s> See oli nii valus ja ta karjus . </s> <s> Ei karjunud ainult unenäos , vaid ka päriselt , nagu Pilar talle ütles . </s> </p>
<p> <s> " Te arvate , et Pilari jalast hakkas tõbi minu külge ? " küsis neiu vaevaliselt . </s> </p>
<p> <s> " Nii on haiguste komme . </s> <s> Tegin oma parima , et vaest tänavatüdrukut aidata , kuid minust sõltumata jõu tahtel jäite hoopis ise samasse haigusesse . </s> <s> Sellepärast ma ei tahagi , et Pilar väga palju teie juures viibiks . </s> <s> Tõbi võib temas veel sees olla ja teie oma ägendada . </s> <s> Olen ka ise süüdi , et ei märganud haiguse märke varemalt ja tulin vastu teie soovile , et kirikusse minna ja linna peale jalutama . </s> <s> Muuseas , võib-olla pole minust küll taktitundeline teile haiguse ajal sellist kurba uudist teatavaks teha , ent ütlen siiski , et mõnel oma käigul linna olen ma kuulnud , et teie toaneitsi Pilar pole üldse tegelikult neitsi , vaid linna peal üsna tuntud kui naisterahvas , kelle seltskonnast üksik meesterahvas hõlpsasti ja teatud tasu eest rõõmu võib leida . " </s> </p>
<p> <s> Loomulikult polnud Agrippa Pilari päritolu ja isikut uurimata jäänud . </s> <s> Pilar Jalutu päritolu ja tegevusala kindlakstegemine ei nõudnud mingit vaeva . </s> </p>
<p> <s> " Ma ei hooli sellest , " raputas Grethel nõrgalt pead . </s> <s> " Ta on hea minu vastu . " </s> </p>
<p> <s> Agrippa hammustas huulde , nagu oli seda juba mitmeid nädalaid teinud . </s> <s> Grethelit " ravitsedes " oli Agrippa üha enam veendunud tüdruku väljavalituses , selles , et tuli lõõmab temas tugevamini kui kunagi varem . </s> <s> Mitte et ta selles kahelnud oleks aga nüüd sai ta veel ühe kinnituse . </s> <s> Ka tema oli neiu karjete peale ühel ööl kohale jooksnud - niivõrd kohutavad oli need - ja näinud tuld . </s> </p>
<p> <s> Grethel magas samal ajal , ta oli unerohtude mõju all , kuid kahtlemata tundis läbi une painajalikku valu , mis sõi ta jalga . </s> <s> Meeltepidurid olid maas , Element pääses valla . </s> <s> Gretheli voodi ümber oli helkinud helesinise leegiga tulesõõr , mis ei põletanud põrandat , kuid õhkas sellist kuumust , et Agrippa jahedas toas üleni higiseks muutus . </s> <s> Nüüd nägi ta teistkordselt elus Tuld - puhast tuld , mis põleb iseenese sees ja iseenese pärast , kannab tunnistust Gretheli valust ja mida ei saa kustutada . </s> <s> Leegid polnud kõrged , Agrippa astus neist ettevaatlikult üle ja katsus tüdruku laupa . </s> <s> See oli tulikuum , kuid mitte palavikust . </s> <s> Tuleneitsi lõõmas sisemisest põlemisest , mis lahvatas ta iidsest kosmoloogilisest ettemääratusest . </s> <s> Liigutas end unes , vähkres , piinles , pomises seosetuid sõnu ... </s> <s> Olid need ikka seosetud ? </s> <s> Kas mitte ei kuulnud Agrippa , kuidas kuivanud huuled vormisid üht sõna : " Aidann " ? </s> </p>
<p> <s> Ent veel midagi tuvastas Agrippa Gretheli ravimise käigus . </s> <s> Nimelt selle , et Vee element on tema organismi jätnud tugeva jälje , õhutanud tuld tagant , katalüseerinud seda , ja et ta peab haiget jalga väga tugevalt " ravima " , et see ikka valutaks . </s> <s> Tuli ja Vesi olid leidnud - vähemalt minevikus - neiu kehas ühise keele ; Vesi , Vee element oli teda korra aidanud , siis kui Tuli oli olnud võimetu . </s> </p>
<p> <s> Agrippa küsitles kord Grethelit ; ise suutmata täpselt sõnastada , mida ta teada tahtis , ja julgemata seda ka tüdrukule otse öelda . </s> <s> Grethel ei osanud teda palju aidata ega seletada , kuidas võinuks tema sisse sattuda Vee element . </s> <s> Mitte oma algsel kujul , vaid kuidagi lahustatuna , kuidagi peidetult . </s> <s> Tegelikult polnud see väga tähtis , kuid Agrippa teadlasehing tahtis selgust . </s> <s> Ehk sellepärast kulutas ta unetutel öödel aega , et lugeda kõike , mida oli teada ühest Akvitaania talunaisest , kes kuussada aastat tagasi tehtud imetegude eest oli kanoniseeritud ja keda hakati kutsuma Pühaks Mirandaks . </s> <s> Vanades raamatutes seisis , et kui üks hirmus laastav tõbi niitis inimelusid ja isegi vesi jões ise oli saatana mürgist nii roojane , et kõik , kes seda jõid , surid ja kõik , kes kaevudest jõid , surid , tuli Miranda , puudutas oma kätega mõnda kohta ja sealt hakkas voolama õnnistatud vett , mis inimesi ravis ja nende haigused ära viis . </s> <s> Püha Miranda klooster ehitati kohale , kus oli voolanud kõige suurem allikas . </s> <s> Ent ümbruskonnas võis veel olla palju allikaid , kust naise käepuudutus püha vee oli voolama pannud . </s> </p>
<p> <s> Nii või teisiti - tõenäoline oli , et just ühest sellisest allikast oli Aidann haigele Grethelile vett toonud . </s> <s> Agrippa krigistas hambaid . </s> </p>
<p> <s> Nii või teisiti - Grethel ei sosistanud unes selle nime , kes teda ravis ja tema valudele leevendust tõi , vaid seda , mida ärkvel ja teadvusel olles juba ammu kartis suhu võtta ; mille kohta teeskles , et on selle unustanud . </s> </p>
<p> <s> Vähestel hetkedel , mil Agrippal aega üle jäi , külastas ta Josephe'it , oma õpetajat ja õpilast ; meest , kes on teda nii palju aidanud ja kelle abi läheb tal ka tulevikus tarvis . </s> <s> Talvistel kuudel oli Josephe loobunud oma tavaliselt praksisest - ta ei koostanud enam soovijatele horoskoope ega pidanud ülikoolis loenguid . </s> <s> Nüüd töötas ta Agrippa ja enda jaoks , temalgi oli teadlaseloomus , ta pidi teadma , mitte ainult järgima saladusi . </s> <s> Tihti istusid nad Agrippaga Josephe'i vaikse ja laguneva majakese tossava kamina ees , jõid magusat bordood ja vahel maitsesid ka amontiljaadot . </s> </p>
<p> <s> " See on kummaline , " mõtiskles ükskord Josephe , " kummaline , et sina - üks kõige erakordsem mees , kes iial maailmas elanud - viid väikese Akvitaania kuningriigi , mille kohta sa räägid , et seda isegi teistes maailmades olemas pole olnud , suurtele võitudele Uues Maailmas ; teed väikse suureks , et see ise kohe maha jätta . </s> <s> Sa ei saa nautida oma võite ja kuulsust , kuigi just seda saaks sul Akvitaanias küllaga olema . </s> <s> Sa ei hooli ju põrmugi Akvitaaniast , ometi rabad ööd ja päevad tema hiilguseks . " </s> </p>
<p> <s> " Akvitaaniat pole enam kauaks , " arvas Agrippa . </s> <s> " Ma ei tea , kes väljub suurest võitlusest võitjana , kuid Akvitaanial on väljavaateid - üpriski häid , möönan ma - Uue Maailma kolooniates edasi elada . " </s> </p>
<p> <s> " Miks sa ei läinud hispaanlaste juurde ? </s> <s> Nende juurde , kellega sa esimest korda Uues Maailmas käisid ? </s> <s> Miks sa tulid Marceli juurde ? </s> <s> Kas poleks sul hispaanlastega rohkem olnud lootust edu saavutada ? " </s> </p>
<p> <s> " Hispaanias on Inkvisitsioon ja dominiiklased ... " </s> </p>
<p> <s> " Meil on ju ka Inkvisitsioon ? " imestas vanamees . </s> </p>
<p> <s> " Seal on ta teistsugune . </s> <s> Dominiiklastel on kõigis Hispaania õukondades tugev positsioon ; nad hukutaksid mu . </s> <s> Teiseks pole Hispaanias sind ja sa ei saa sinna ka naasta . </s> <s> Ilma sinuta mul edulootust pole . " </s> </p>
<p> <s> " Sa hindad mind üle . " </s> </p>
<p> <s> " Ma pole seda kunagi teinud , Josephe . </s> <s> Mitte üheski maailmas , mitte kunagi . </s> <s> Kas või see siin - " Agrippa viipas käega laual lebavale käsikirjale </s> - <s> " on midagi sellist , millega mina hakkama ei saaks . </s> <s> Sa oled edasi arendanud minu teooriaid ; täiendanud neid ... </s> <s> Kui maailmas on kunagi elanud kaks meest , kes on tõele jõudnud nii lähedale , siis oleme need meie . " </s> </p>
<p> <s> Käsikiri sisaldas Josephe'i uurimusi ja tähelepanekuid Agrippa jutustustest , seoseid erinevate salaõpetuste vahel ; sisaldas riituste kirjeldusi ja palju muud . </s> <s> See oli koostatud akadeemilisest huvist ja tegelikult omamoodi tarbetugi , sest Agrippa teadis kõike , mida tarvis , et jätta see maailm igaveseks seljataha siirdudes uutesse , lõpmatutesse maailmadesse , Matrix mundi'sse või mis iganes teda ees ootas . </s> <s> Et jõuda lähedale Jumalale , leida maailma põhjus , leida enda olemasolu põhjus . </s> <s> Lõpetamata käsikirja - sest kas saaks selline käsikiri olla kunagi lõpetatud ? - pealkiri oli " Tulest ja Jumala loodud ilmadest " . </s> <s> Vanamees kirjutas seda õhinal , kompileeris oma elutööd , mida ta ei saanud kaasa võtta ega maha jätta . </s> <s> Ta pidi jätma selle Tulele . </s> </p>
<p> <s> " Ma kirjutan seda edasi , " lubas vanamees endale ja Agrippale . </s> <s> " Seal , järgmises maailmas , kindlasti kirjutan ma seda edasi . </s> <s> Ma tean siis rohkem Huehueteotlist ja Tuleväravast ... " </s> </p>
<p> <s> " Neid ei pruugi seal olemas olla , " kahtles Agrippa . </s> <s> " Ma ei tea , mis meid seal ees ootab . </s> <s> Sellepärast ma tahangi sinna . " </s> </p>
<p> <s> " Kuid nad on olnud igas eelmises ? " </s> </p>
<p> <s> " Palju on olnud sama ja palju erinev . </s> <s> See kõik on mõistatus , Josephe . </s> <s> Huehueteotl ; Prometheus ; Platon ; Jeesus ; asteekide viis maailma , mille kaart niiväga sarnaneb pentagrammile ; Tulevärav ; neli elementi ... </s> <s> Alati on olnud inimesi , kes on otsinud maailma algust ja põhjust . </s> <s> Ja alati on nad jõudnud oma otsingutes Tuleni . </s> <s> Tuli , Josephe , Tuli ! </s> <s> Kas on veel maailmas midagi vägevamat ? " </s> </p>
<p> <s> " Ent millel põhineb see veendumus , et Tulevärav on ka selles maailmas täpselt seal , kus eelmises ? " </s> </p>
<p> <s> " Kõik andmed , mis mul on õnnestunud koguda Marceli kartograafina , kõik viimseni , kordavad täpselt eelmise maailma omi . </s> <s> Ameerika on samasugune ; Euroopa küll mitte , aga Ameerika on . </s> <s> Tulevärav ei saa olla teises kohas . </s> <s> Asteekide legendid jutustavad - tõsi , need polnud veel muidugi asteegid , kes esmakordselt Huehueteotliga kohtusid , vaid hõimud , kes elasid nende tulevases kodukohas - , et kunagi lahvatas sellel kohal maa seest leek ja sealt väljus vanim jumal Huehueteotl ehk Xiuhetecuhtli , inimkonna esimene kaaslane , kes tõi neile tule ja sundis inimesi tule abil end kummardama . </s> <s> Kas ei meenuta see sulle müüti Prometheusest ? </s> <s> Huehueteotl oli vana mees , hammasteta ja küürus . </s> <s> Ta valitses inimesi , õpetas neid elama ja lahkus sama äkki kui oli tulnud , lahkus Tulle . </s> <s> Kuid enne , kui ta selle maailma maha jättis , valis ta endale inimeste seast Tuleneitsi . </s> <s> See tüdruk oli sündinud samal päeval , mil Huehueteotl maailma tuli , ning ta oskas oma pilguga tuld süüdata . </s> <s> Kõige pühamat tuld , räägivad asteegid , sest ta võis põletada mitte midagi ; manas vaid puhast ja kuumimat tuld . </s> <s> Ta võttis seda neitsit samal kohal , kust oli enne tulnud läbi tule - see oli siis tühi saar keset järve , hävitas ta süütuse ja kadus tõusnud leekidesse . " </s> </p>
<p> <s> " Ja mis sellest neitsist sai ? " </s> </p>
<p> <s> " Legendide järgi ta põles ära , " vastas Agrippa õlgu kehitades . </s> <s> " Aga mitte vägivallaga ei võtnud Huehueteotl tüdrukut , vaid tema enda soovi kohaselt . </s> <s> Hiljem ehitati sellele kohale tempel . </s> <s> Kohale , kus seisab Tulevärav ; ainus koht maailmas , milles neljas element avab ukse . </s> <s> Võtmeks on vaja Tuleneitsit , kes seda elementi enda sees kannab . </s> <s> Olen näinud asteekide kosmoloogilist kalendrit ; nad tundsid nelja elementi - Maad , Vett , Õhku ja Tuld ning teadsid , et just Tuli on neist kõige tähtsam , otsustavam ja määravam . </s> <s> Ka asteekide kosmoloogia - mida neile õpetas kahtlemata Huehueteotl - kordab sama , mida meie salaühingud on leidnud Aristotelese ja Platoni käsikirjadest . </s> <s> Et Tuli ja Maa on teiste elementide alusepanijad ning Vesi ja Õhk nende tuletised ; nad moodustavad jumaliku pentagrammi põhja , millele tugineb kõik muu . </s> <s> Ma olen näinud nende kivisse tahutud lugu Tuleneitsist ja Huehueteotlist , hoidnud enda käes seda tahvlit , mis räägib elementidest . </s> <s> Nagu ka Platon , teavad asteegid , et Tuli kannab endas valgust , liikumist ja läbipaistvust ; Maa pimedust , tihedust ja vaikust . </s> <s> Aga kõik elemendid kannavad endas ühte suurt ja lõpmata vaimu - jumalat , oma isa , loojat ja juhti . </s> <s> Muutes elemente , muudame maailma . " </s> </p>
<p> <s> " Kui seda ei räägiks sina , peaksin seda juttu paganlikuks sonimiseks . " </s> </p>
<p> <s> " Seda ei räägi ainult mina . </s> <s> Tead , millega veel asteegid oma tulejumalat seostavad ? </s> <s> Huehueteotl on pimedusest valgusesse liikumise sümbol , tema isikus näevad nad soojuse üleminekut külmusesse , elust surma . </s> <s> Huehueteotl aitas surnute hingedel liikuda edasi , järgmisesse maailma . </s> <s> Ta on ülemineku jumal , teisale kandumise jumal . </s> <s> Elemendid muutuvad ... </s> <s> Valitsedes elemente , valitseme maailmu , ent mitte iial Jumalat . </s> <s> Sest tema on välja valinud Prometheuse , Huehueteotli , minu ja sinu , et me rändaksime maailmast maailmasse - õppides neid tundma ja tunnetama . </s> <s> Tule jättis Jumal mulle viimaseks - kõige tähtsam kõige lõpuks - ja mitte asjata ei korrata seda fraasi ka mitu korda pühakirjas . </s> <s> Ja kas pole mitte Jumal mulle minu väljavalitust korduvalt kinnitanud ; kas või nüüd , mil ta Gretheli minu meelevalda on andnud ? " </s> </p>
<p> <s> " Ta ei käskinud ju sul teda ometi piinata ? " kõhkles Josephe . </s> </p>
<p> <s> " Ma ei piina teda ! </s> <s> Ma kasvatan ja õpetan teda . </s> <s> Harjutan teda minust lugu pidama , mind austama ja mulle kuuletuma . </s> <s> Pealegi , mu armas Josephe , mis puutub piinamisse ... </s> <s> Meil on vedanud , et vajame praegu asteekidelt vaid tule abi elemendi tarbeks . </s> <s> Neil on ka jumal Xipe Totéc ehk Meie Nülitud isand . </s> <s> Sellele jumalale toodi ohvreid , neid nüliti elusalt . </s> <s> Pärast tõmbasid preestrid oma ohvri naha endale selga . </s> <s> Nii aimavad nad järele igakevadist maa uuenemist . </s> <s> Nahk , see on uus maa nahk . </s> <s> Huvitav , mis ? " </s> </p>
<p> <s> Jospephe põrnitses kaaslast altkulmu , kuid põgus naeratusvine Agrippa suunurkades andis viimase ära . </s> <s> Mõne hetke pärast naersid nad mõlemad mürinal . </s> </p>
<p> <s> " Ah , Heinrich , sina ja sinu naljad . " </s> </p>
<p> <s> " Ma olin enda meelest täiesti tõsine , " üritas Agrippa kinnitada . </s> <s> " Aga Grethel ... </s> <s> Grethel peab mõistma , et oli kõrk ja upsakas , kui nõudis endale teist seltsilist peale minu ning minu heasoovlikkus tõi talle kallale kurja tõve ... " </s> </p>
<p> <s> " Ega see tõega ohtlik ole ? " </s> </p>
<p> <s> " Ei ole , ma olen seda sulle ju rääkinud . </s> <s> Tema haige jalg on mulle kasulik mitmel kombel . </s> <s> Kõigepealt hoiab see tüdrukut toas kinni ; ei lase kevadisel verel vemmeldama hakata ja õue nõuda , Sa tead ju millised on noored tüdrukud kevadel ? " </s> </p>
<p> <s> " Tean , " muheles Josephe , " õigemini mäletan . " </s> </p>
<p> <s> " Teiseks laseb tema haigus tal end tunda minust sõltuvana , sest mina ravin ja leevendan tema piinu . </s> <s> Näitasin talle kord , otsekui kogemata , luusaagi ning nüüd ta teab , et ainult minu hoolitsus võib teda jala mahalõikamisest päästa . </s> <s> Kolmandaks on iga minu tulek talle valude vaigistuseks . </s> <s> Lasen haigusel püsida niikaua , kuni mulle vajalik , see tähendab ärasõiduni . " </s> </p>
<p> <s> " Ma siiski arvan , et me oleksime saanud läbi tüdrukule kannatusi põhjustamata . </s> <s> Anna mulle andeks , aga see tundub piinamisena . </s> <s> Sa poleks pidanud teda luumädanikuga nakatama . " </s> </p>
<p> <s> " See polnud kerge otsus , " tunnistas Agrippa . </s> <s> " Kuid haigus hoiab teda voodis seni , kuni ma reisilt tagasi jõuan . </s> <s> Ära teda siis liiga kiiresti terveks ravi . " </s> </p>
<p> <s> Josephe'it esitles ta Grethelile märstikuu päeval , mil üle Akvitaania käis ootamatult viimane lumesadu ja jättis varasemad linnukesed toiduta nälgima ja surema . </s> <s> Enne määris ta neiu jalga salviga , mis valu võttis , et haige saaks tähelepanelikult kuulata ja meelde jätta . </s> </p>
<p> <s> " See on Josephe , " lausus Agrippa Grethelile tõsiselt . </s> <s> " Minu sõber ja õpetaja , parim arst , kes kunagi Akvitaanias elanud . </s> <s> Seni kuni mina teie juurest eemal viibin , ravib teid tema . " </s> </p>
<p> <s> " Te lähete minu juurest ära ? " päris kahvatu Grethel vaevukuuldavalt . </s> </p>
<p> <s> " Mitte kauaks . </s> <s> Asjatoimetused sunnivad mind väikesele reisile , kuid vähem kui kuuga olen ma tagasi . </s> <s> Mul on valus teist lahkuda , " ütles Agrippa , katsudes oma tooni malbeks suruda . </s> </p>
<p> <s> Aga Grethel ei vastanud " Minul teist samuti " , vaid noogutas lihtsalt . </s> <s> Josephe naeratas julgustavalt . </s> <s> Tüdruk ei küsinudki , kuhu Agrippa läheb ; üldse oli ta haiguse ajal harjunud vähe küsimusi esitama . </s> <s> Ta leppis pooltõdedega , millega Agrippa teda varustas , ning leidis lootust ja lohutust teadmisest , et Aidann on elus ja sõprade juures , pole teda unustanud ning tuleb kevadel Bordeaux'sse . </s> <s> Sellepärast pelgas tüdruk üleliigseid küsimusi , et mitte Agrippat valvsaks muuta . </s> <s> Eriti pelgas ta küsida , kuhu nad kevadel teele asuvad , sest just sellest sõltus nüüd nii palju . </s> <s> Tema ja Aidanni jaoks . </s> <s> Grethel uuris oma uut arsti . </s> <s> Oleks ta osanud Aidanni kombel silmi lugeda , leidnuks ta sealt muudki peale kaastunde . </s> </p>
<p> <s> " Mul on valus , " ütles ta siis . </s> <s> " Aidake mind , palun . " </s> </p>
<p> <s> " Jah , " sõnas Josephe . </s> <s> " Ma aitan sind . " </s> </p>
<p> <s> Agrippa lahkus järgmisel hommikul neljahobusetõllas ja kahe teenri saatel . </s> <s> Kuninglik kaaskiri ja vapp tõllal tagasid igas postijaamas kõige paremad ja kiiremad hobused . </s> <s> Ta oli kavatsenud kõigepealt Metzi sõita , et käia viimast korda oma kalli Gianna haual . </s> <s> Kuid enne Bordeaux'st lahkumist oli ta saanud kirja Aix-la-Chapelle'ist ehk Aachenist ja see sundis ta reisiplaane muutma . </s> <s> Metzi jõuab ka hiljem minna . </s> <s> Giannat ei too enam miski tagasi . </s> <s> See oli ainus naine , kes talle määratud oli , ja sellele naisele oli määratud surra . </s> <s> Võib-olla oli see lõiv , mida Agrippa pidi maksma . </s> </p>
<p> <s> Ta pidi olema kiire ja täpne , et õigel päeval õiges kohas olla . </s> <s> Kuuldused , et Lotringis on Vahimehed katoliikliku hertsogi vastu sõda õhutamas , osutusid tõeks , ent lahingutegevust õnnestus Agrippal vältida . </s> <s> Lotringi sündmused võisid olla märk , et läheneb suurem sõda . </s> <s> Vahimeeste tegevusest oli muidki märke - Strasbourg'ist põhja pool , ühest külast läbi sõites , nägi ta võllas mitme noore inimese laipa , kelle küljes oli silt " Ketser " . </s> <s> Trahteris räägiti , et poodud olid palverändurid , kes rõõmsalt lauldes külarahvast olid lõbustanud , kui Vahimehed neile peale sattusid . </s> <s> Hoolimata , sellest et nad kõik olid korralikest perekondadest ja üliõpilased , korraldasid Vahimehed kiire kohtuprotsessi , mille käigus palverändurite juht Lothar - piinamisel muidugi - väga kummaliselt pühakirja tõlgendas . </s> <s> Peapiiskop ise nõudis ketserite kiiret hukkamist . </s> </p>
<p> <s> Kohtumispaigaks oli valitud üks väike küla Frankfurdi lähedal - Tiesenhauptmeine . </s> <s> Seal asus keisri maaloss , kus piiskop Martin Luther oli nõustunud Agrippaga kohtuma , olles ise teel Aachenist keisri juurde Salzburgi . </s> <s> Agrippa jõudis kohale nädalaga , mis jättis talle ühe päeva varuks . </s> <s> Ta oli rõõmus , et sai puhata ja päevakese metsade ja ojade vahel jalutada , mõtteid koguda , ärevust alla suruda . </s> </p>
<p> <s> Ükski kohtumine Martin Lutheriga polnud Agrippale kerge . </s> <s> See oli kahe gigandi , kahe ego põrkumine , mida saatis vastastikune austus , mis polnud neil võimaldanud otseselt vastasteks saada . </s> <s> Kuigi iial ei saa neist liitlasi ega sõpru . </s> <s> Pole saanud ja polekski saanud . </s> <s> Nad mõlemad tahtsid valitseda maailma , ent eri moel . </s> </p>
<p> <s> Püha Rooma Impeeriumi Kõige Reformaatorlikum Kõrgus , saksa rahvuse peapiiskop , Vahimeeste Ordu meister Martin Luther saabus Tiesenhauptmeinesse väikese , kuid kõneka kaaskonna saatel . </s> <s> Must tõld nelja valge hobusega , neli Vahimeest valgetes mantlites , ilmselt kõik kõrgest seisusest ja ordukapiitli liikmed . </s> <s> Nende mantleid kaunistasid vapid hundipea ja kahe haagiks ristatud S-iga , kahe lainelise ristiga , mis meenutasid päikest . </s> <s> Agrippale ka juba vanadest pärsia käsikirjadest tuntud päikesemärki , millist kummalisel kombel olid kasutanud ka asteegid ühe oma jumaluse sümbolina . </s> <s> Kõik orduvennad kandsid mõõka ja sõjahaamrit , vana Martin ise oli loomulikult relvastamata , sest ta ei osanud käsitleda ühtegi terariista . </s> <s> Tema relvaks oli sõna . </s> <s> Sõna ja võim . </s> </p>
<p> <s> Martin on vanaks jäänud , märkis Agrippa endamisi , kui peapiiskop tõllast väljus . </s> <s> Tema ja Akvitaania kuningliku kartograafi tõllad seisid lossi ees kõrvuti , sarnased nagu kaks isanda ootel koera ; Martin lonkas , ähkis , endiselt tüse , kuid kössi vajunud , nägu kurnatud ja lapiline , silmad kergelt punnis , hambad lagunemas . </s> <s> Agrippa sai kohe aru , et mees on haige , ehk isegi lootusetult haige , teeb nüüd kõike kiirustades , et ennetada vääramatut . </s> <s> Võidujooksus surmaga muutuvad kõik inimesed meeleheitlikuks ja julgeks , küsivad vähem südametunnistuselt ja rohkem mõistuselt . </s> </p>
<p> <s> Peapiiskop kandis musta ranget talaari , näidates sellega oma pühendumust ja kuulumist vagade õpetlaste ja kirikumeeste hulka , see oli selge vastand Peetruse järglaste Rooma kombe kohaselt uhkele ja tikitud rüüle . </s> <s> Ainus kaunistus tema rõivail koosnes kahest ristatud S-tähest , see rippus rauast ketiga kaelas tähistades ordumeistri staatust . </s> </p>
<p> <s> Nad vahetasid mõne tervitussõna , sõid lossiisanda ja orduvendade saatel õhtust , rääkisid tühistest asjadest , kui üldse rääkisid , relvistusid mõtteis eelseisvaks jutuajamiseks , jälgisid üksteise hääletooni , miimikat ja kehakeelt . </s> <s> See oli luure , kompamine , mille lõpuks mõlemad uskusid end vastase kohta tõtt teadvat . </s> <s> Siis eraldusid nad tühja saali , mõlemale toodi õlut . </s> </p>
<p> <s> " Ma pean vara tõusma , " sõnas peapiiskop vaikselt . </s> <s> " Meil on pikk tee ja mäed väsitavad mind . " </s> </p>
<p> <s> " Huvitav , mulle pakuvad nad just puhkust , " vastas Agrippa , rüüpas sooja õlut , millesarnast ta polnud juba ammu joonud ja mis meenutas talle kaudselt kodukohta Kölnis . </s> <s> Muidugi polnud Frankfurdi õlu Kölni omaga võrreldav . </s> </p>
<p> <s> " Me oleme alati erinevad olnud , Heinrich , " ohkas peapiiskop . </s> <s> " Liiga erinevad . " </s> </p>
<p> <s> " Mida sa silmas pead ? " </s> </p>
<p> <s> " Ustavust . </s> <s> Ma pole kunagi mõistnud sinu ustavust , sinu reegleid , sinu tõekspidamisi . </s> <s> Sa oled ju germaani soost , vapra Karl Suure rahva järeltulija , sinus voolab tõeline Põhja veri . </s> <s> Sa oled Jumala poolt väljavalitud õilsa rahva poeg , kes ei taha oma kuuluvust mõista ja teenib võõraid , alamaid rahvaid . </s> <s> Sa pole iialgi leidnud hinges soovi tervitada oma tõelist kuulumist . " </s> </p>
<p> <s> " Ma teenin seda , kes maksab paremini ja kes ei sega mind teel tõe juurde . " </s> </p>
<p> <s> " Ainus tõde on piibel , ainus isand on Jumal , ainus teenistus on Jumala , oma rahva ja keisri heaks . " </s> </p>
<p> <s> " Mulle ei õpetatud seda ülikoolis , " irvitas Agrippa , kuid sundis end kohe tõsiseks . </s> <s> " Sa oleksid pidanud oma naelte , haamri ja proklamatsiooniga varem välja tulema . " </s> </p>
<p> <s> " Ma üritasin varem , " ohkas Martin taas ja puudutas hõbedast õllekappa pragunenud huultega . </s> <s> " Wittenbergis , nooruses . </s> <s> Sa ju tead seda lugu - augustiinlased piinasid mind ja heitsid keldrisse . </s> <s> Ometi ma ei kahetse seda . </s> <s> Tänu sellele tekkis minu ümber rohkem uskujaid . " </s> </p>
<p> <s> Jah , Agrippa teadis . </s> <s> Ta teadis , kuidas noor augustiini vend Martin oli üritanud luua ainsat ja tõelist mungaordut , mis tema arusaama järgi pidi aitama võimule pääseda õigel keisril , et teutooni rahvas saaks valitseda Jumalast kuulutatud teel . </s> <s> Teel , mida Agrippa pidas valeks . </s> <s> Martin oli alustanud sellest , et üritas oma üheksakümne viie teesiga reformida katoliku kirikut . </s> <s> Algul polnud paljud noore munga ja algaja teoloogi õpetustele suuremat tähelepanu pööranud , teda peeti isegi hulluks , kuid lõpuks üritas ta Erfurdis oma uue ordu algetega kukutada kohalikke augustiine . </s> <s> Ta heideti vangikongi ja teda piinati . </s> <s> Sellest saigi alguse märtri tee võimule , kuulsusele , hiilgusele ; Vahimeeste Ordu kiire võidukäik keisrikoja kaardiväeks . </s> <s> See oli Martin Lutheri ainus minevik , mida ta teadis ja mäletas ; Agrippa mäletas muudki . </s> </p>
<p> <s> " Ma lahkun , Martin , " sõnas siis Agrippa . </s> <s> " Ma lähen ära . " </s> </p>
<p> <s> " Seda oled sa kogu aeg teinud , " vastas peapiiskop . </s> <s> " Sa oled pidevalt teel olnud , ent pole kuhugi jõudnud . " </s> </p>
<p> <s> " Siiski , ma olen sel teel mitmeid kordi sind kohanud . " </s> </p>
<p> <s> " Ega ainumaski kord minu õpetust kuulda võtnud , vaid ise ja üksi oma kõrkuses teisi hullutanud ; sundinud neid järgima ketserlikke teooriaid ... " </s> </p>
<p> <s> " Mina , " Agrippa tõstis nimetisõrme , mõeldes , et ju ta siis ongi peapiiskopi poolt ketseriks kuulutatud , ja ütles tähendusrikkalt : " Mina pole kedagi iialgi sundinud . </s> <s> Ma pole iial oma tõekspidamiste ja õnne nimel suhtunud kellessegi nagu Prokrustes oma külalistesse ... " </s> </p>
<p> <s> " Jälle kasutad sa oma paganlikke argumente , " lõikas peapiiskop vahele . </s> <s> " Tõde saab olla üks ja ainus . </s> <s> Kui sa tead seda , siis pead kuulutama ning võtma kasutusele kõik abinõud , et seda järgitaks . </s> <s> Igasugune muu käitumisviis on patt . " </s> </p>
<p> <s> " Ma tulingi sulle rääkima tõest , " sõnas Agrippa . </s> <s> " Tegelikult olen väga tänulik , et kõrgeauline peapiiskop leidis mahti minuga kohtuda . </s> <s> Tõesti olen . " </s> </p>
<p> <s> " Mis see oli ? " </s> <s> Luther sulges silmad ja nipsatas näppe . </s> <s> " Las ma meenutan , oli see õuenõidur ? </s> <s> Või ei , astroloog ? </s> <s> Salanõunik ? </s> <s> Ja kus ? </s> <s> Metzis , Antwerpenis , Paduas , Viinis ? </s> <s> Oh ei , sedapuhku oli see vist kartograaf mingi prantsuse vürsti õukonnas . " </s> </p>
<p> <s> " Kuningas Marceli juures Bordeaux's , Akvitaanias . </s> <s> Ja kartograaf tõesti . " </s> </p>
<p> <s> " Õige , kartograaf muidugi . </s> <s> Kas tõde peitub nüüd maakaartides ? </s> <s> Või mulksuvad sul nende ümber pudelikesed nõiarohtudega ja sa joonistad nendele Saatana märke ? " </s> </p>
<p> <s> " Ma uurin neid , Martin . </s> <s> Et leida õige tee . " </s> </p>
<p> <s> " Seda pole ühelgi maakaardil . </s> <s> See on kirjas piiblis ja sinu teutooni südames . </s> <s> Ainult seal ! </s> <s> Millal sa viimati piiblit lugesid , maateadlane ? " </s> </p>
<p> <s> " Täna hommikul . </s> <s> Ma teadsin , et sa küsid seda . </s> <s> Sa küsid alati . " </s> </p>
<p> <s> " Mitte mina ei küsi , vaid Jumal , kes on lasknud kirja panna sõnad , mida iga usklik peab igal päeval lugema ja meeles pidama . </s> <s> Aga jätame selle . </s> <s> Alati kui me usust räägime , tunnen ma kahetsust , et me pole kohtus ja akna taga ei sea töömehed tuleriita üles . </s> <s> Ma ei leiaks endas kunagi jõudu ja mehisust , et sind saata sinna , kus on su tõeline koht . " </s> </p>
<p> <s> " Seal saab see olla ainult viivuks ... </s> <s> Tõde on aga selles , mis tuleb edasi . " </s> </p>
<p> <s> " Jälle räägid sa tõest ! </s> <s> Tõde ja usk on üks , Heinrich , ja ma ütlesin juba , et ei soovi sinuga usu teemadel arutleda . " </s> </p>
<p> <s> " Ja sina räägid alati - kui juttu tuleb tõest ja usust - tuleriidast . " </s> </p>
<p> <s> " Sa oled sofist ! </s> <s> Sa paned mu kõnes rõhud valele kohale ja tood sealt välja mitte asja iva , vaid tühised kõrvallaused . " </s> </p>
<p> <s> " Kui räägitakse tõest , siis ei saa olla tühiseid kõrvallauseid . </s> <s> Kui räägitakse usust , ei saa rääkida põletamisest ja piinamisest . </s> <s> Või on piinamine ja põletamine sinu jaoks nii lihtsad ja igapäevased asjad - tühised kõrvallaused , nagu sa ütled ? " </s> </p>
<p> <s> " Joo õlut , Heinrich ! </s> <s> Sa ägestud , " soovitas peapiiskop ja järgis ise oma soovitust . </s> </p>
<p> <s> " Ma ... " ütles Agrippa , tõstis siiski kannu ja võttis pika sõõmu , pühkis habemest vahtu ja jätkas : " Ma ei ägestu kunagi . </s> <s> Kuid sa ei vastanud mulle . " </s> </p>
<p> <s> " Mida ma pean sulle vastama ? </s> <s> Ka Jeesust piinati ja jüngreid põletati . </s> <s> Soovid sa sellest kuulda ? </s> <s> Millisest tõest tahad sa minuga rääkida ? </s> <s> Aga kui tahad teada , siis vastan sulle , et jah . </s> <s> Piinamine on lihtne . </s> <s> On lihtne , kui sa vihkad . </s> <s> See on kerge , kui sa vihkad , väga kerge . </s> <s> Tahad sa öelda , et pole kunagi kedagi piinanud ? " </s> </p>
<p> <s> " Ei kedagi usu ja tõe nimel , ei kedagi . " </s> </p>
<p> <s> " Sa valetad . </s> <s> Kõike , mida inimene teeb , teeb ta oma usu ja tõekspidamiste nimel ja muu pole kõneväärt . " </s> </p>
<p> <s> " Sinu usk ei saa ju olla ainult vihkamine ? " </s> </p>
<p> <s> " Usk ongi vihkamine , Heinrich , ja mul on väga kahju , et sa pole sellest siiani aru saanud . </s> <s> Kes usub , see vihkab . </s> <s> Kes ei vihka , ei usu . </s> <s> Ainus õige armastus maailmas , kõige puhtam ja siiram saab olla ainult usu vastu . </s> <s> Kui see on sinus olemas , siis on ka vihkamine . </s> <s> See pulbitseb sinu sees , nõuab õiglust ja karjub Jumalariigi järele . </s> <s> Sa pead vihkama valet , võltsi , ketserlikku uskumist , sest see moonutab ja väärastab üht ja ainsat tõde . </s> <s> Kes pole meiega , on meie vastu , teda me vihkame ja temaga võitleme . </s> <s> See ongi tõde . " </s> </p>
<p> <s> " Sa oled alati samasugune , Martin , " lausus Agrippa pead vangutades . </s> <s> " Alati , kui ma sind olen kohanud , alati ja igal pool oled sa täpselt samasugune . " </s> </p>
<p> <s> " Kas sina ei ole ? " </s> </p>
<p> <s> " Mina ? </s> <s> Kõiges , mis puutub asju , milles ma sinuga nõus pole , siis küll . </s> <s> Ja neid on palju . " </s> </p>
<p> <s> " Seega saad sa aru , et meil pole mõtet sinuga tõest rääkida , " võidutses peapiiskop . </s> </p>
<p> <s> " On ikka , " muheles Agrippa . </s> <s> " Aga esmalt mõned maisemad ja käegakatsutavamad asjad . " </s> </p>
<p> <s> " Et sul oli ka neid mõttes , kui mind siia kutsusid ? " </s> </p>
<p> <s> " Jah . </s> <s> Kõigepealt tahtsin sulle öelda , et ma lähen ära . " </s> </p>
<p> <s> " Seda sa juba ütlesid . " </s> </p>
<p> <s> " Ma pakun sulle veel ühte kokkulepet . " </s> </p>
<p> <s> " Veel ühte ? " </s> </p>
<p> <s> " Jätkuks sellele , mis meil oli nõiaplika üle , keda Vahimehed tahtsid põletada . " </s> </p>
<p> <s> " Sa annad ta meile tagasi ? " </s> </p>
<p> <s> " Ei , sest ta pole nõid . </s> <s> Ma tahan sulle anda midagi muud . </s> <s> Tahan anda nende meeste nimed Vahimeeste Ordust , kes müüvad benediktiinide kloostrile laipu , et nood neist reliikviaid meisterdaksid . </s> <s> Minu teada on see ületamatus vastuolus ordu põhikirjaga . </s> <s> Te ei tunnista ju reliikviaid . " </s> </p>
<p> <s> " Sa valetad ! " peaaegu hüüatas Martin Luther . </s> </p>
<p> <s> " Ei salga , et olen seda teinud , kuid mitte praegu . </s> <s> Et kõrvaldada jälgi toimepandud veretööst , viisid vennad Philippe de Festo ja Bertrand Wichard ühe tapetud pajatsi laiba Püha Miranda kloostrisse , said tema eest tasu nelikümmend marssiini ja varjasid seda minu eest . </s> <s> Ainult minu tähelepanelik pilk ja mõned vestlused kloostri munkadega paljastasid tõe . </s> <s> Laip oli see pajats , kelle teatris reisis mind huvitanud tüdruk . </s> <s> Veel enam - selle asemel et tüdruk kinni võtta , korraldasid nad veresauna ja hukkasid süütud inimesed . </s> <s> Kahtlemata oleksid nad ka ülejäänud laipadest üritanud lahti saada , kuid kui nad mõrvapaigale tagasi tulid , olid need kadunud . </s> <s> Tegelikult olid nad juba maetud . </s> <s> Selle , mida orduvennad oleksid pidanud tegema , ajas korda üks kohalik puuraidur . " </s> </p>
<p> <s> Peapiiskop istus mõnda aega liikumatult , ainult tema tugevad sügavad hingetõmbed lõhestasid vaikust . </s> <s> Tal oli raske hingata , otsekui mataks kurku suur padi . </s> <s> Rasvavoltides käsi pigistas tugevalt hõbedast õllekappa . </s> <s> " Need on rängad süüdistused , " ütles ta siis . </s> <s> " Kas sul on tõendeid ? " </s> </p>
<p> <s> " Milline tõend võiks ordumeistrile ja kapiitlile veel kindlam olla , kui vendade eneste sõna . </s> <s> Küsige neilt ja vaadake , kas nad valetavad . </s> <s> Et panid toime kuritöö ning selle varjamiseks andsid oma panuse katoliku usu dogmadesse . " </s> </p>
<p> <s> " Kui need inimesed varjasid nõida ... " alustas Luther . </s> </p>
<p> <s> " Kas pole sa ise kirjutanud , et küsimuse nõidumisest suudab lahendada ainult kiriklik kohus ? </s> <s> Nad ainult arvasid , et tüdruk on nõid . </s> <s> Ta pole . </s> <s> Ja need inimesed polnud seda hoopiski . </s> <s> See oli mõrtsukatöö , mille eest vastutab prokuraator Andreas isiklikult . " </s> </p>
<p> <s> " Mu ustav Andreas , " pomises peapiiskop . </s> <s> " Mulle öeldi , et ta tapeti Bordeaux's . " </s> </p>
<p> <s> " Ma kuulsin sellest , " noogutas Agrippa . </s> <s> " Mõistatuslik surm ... " </s> </p>
<p> <s> " Ja mida sa vastu tahad ? " küsis Luther , raputades mõtisklused eemale . </s> <s> " Vastu oma süüdistustele vendade kohta . " </s> </p>
<p> <s> " Ühte elu . </s> <s> Alam-Antrauschi parun Bonifacius del Rusticato . </s> <s> Ma tean , et Andreas kavatses ta kohtusse tuua ; kavatses talle midagi halba . </s> <s> Milles teda ka ei süüdistataks , tean ma ühte - ta on ustav keisrile ja kõike , mida ta on teinud Vahimeeste vastu , tegi ta ainult ühel motiivil . </s> <s> Et kaitsta oma väljaspool abielu sündinud tütart . </s> <s> Sohitütart . </s> <s> Jätke ta rahule , las ta sureb oma surma . </s> <s> Kas me leppisime kokku ? " </s> </p>
<p> <s> " Kuid Jumalale pole see kokkulepe mitte meelepärane , " urises Martin Luther . </s> <s> " See parun on petnud Vahimehi . " </s> </p>
<p> <s> " Et päästa põletamisest oma tütart . </s> <s> Usu mind , ta pole iial lugenud sinu traktaati " Vahetuslastest " ega näinud hüsteeriad Heidelbergis ja Wittingenis , kus inimesed lasid hukata oma haigeid lapsi ; kõik tänu sinule , kes sa nad Saatana poolt äravahetatuks kuulutasid . " </s> </p>
<p> <s> " Sest saksa rahvus ei vaja vigaseid , " hüüatas peapiiskop . </s> <s> " Rahvus peab olema puhas ja tugev . </s> <s> Sellised ebardid teevad häbi meie verele ja neist ei sünni muud kui värdjaid , kui üldse kedagi . </s> <s> Nad on kahjulik ballast , mis tuleb üle parda heita . " </s> </p>
<p> <s> " Me oleme sellest juba rääkinud ja jääme alatiseks eriarvamusele , " katkestas teda Agrippa . </s> <s> " Nii et leppisime paruni osas kokku ? " </s> </p>
<p> <s> " Ainult juhul , kui sinu süüdistused kinnitust leiavad . " </s> </p>
<p> <s> " Ma arvan , et sinu käsutuses on vahendeid , millega vendi üles tunnistama panna , " muigas teadlane . </s> <s> " Aga veel kord ma ütlen sulle , Martin , et ma lahkun nüüd . </s> <s> Lisaks sellele kokkuleppele tulin sinuga ka hüvasti jätma . </s> <s> Ja küsima , kas sa tahad teada tõde ? " </s> </p>
<p> <s> " Tõde on see , millest sina ei saa mulle rääkida . </s> <s> Sa ei tea seda , sa lased sellel endast mööda voolata , et väärõpetusi kuulutada . " </s> </p>
<p> <s> " Nii et sa ei taha seda kuulda ? </s> <s> Ei kübetki ? " </s> </p>
<p> <s> " Sa võid selle endale jätta , Heinrich . </s> <s> Seniks , kuni sellest lahti ütled . " </s> </p>
<p> <s> " Head aega , Martin . </s> <s> Sa pole üldse muutunud . </s> <s> Sa ei muutu kunagi . " </s> </p>
<p> <s> XXIX Extremadura notar </s> </p>
<p> <s> Aidann jõudis Roncesvalles'i trahterisse , kus ta mõned kuud tagasi oli öö veetnud , samaaegselt ühe lõuna poolt , Extremadurast tulnud hidalgoga . </s> <s> Tagasitee mööda Camino't , läbi Kastiilia , Leóni ja La Rioja Püreneedeni oli kulgenud kiiresti ja mugavalt . </s> <s> Tõtt-öelda polnudki ta oma elus nii hõlpsalt reisinud . </s> <s> Olles lühiajalise õukonnas viibimise jooksul juba omandanud korralikud kombed ja nähes üle mitme päeva esmakordselt hästi riietatud härrasmeest , kummardas Aidann tollele viisakalt , tundes , kuidas tema enese rõivad ja väljanägemine sunnivad taas ühte osa mängima ; Galicia õukondlase oma nimelt . </s> <s> Hidalgo oli kastiillane , tema kõnepruuk kõlas keerulisemaltki kui keel , millega Aidann oli Gelmirezes harjunud ja ekslikult kõigile hispaanlastele omaseks pidas . </s> <s> Näis , et ka hidalgol oli hea meel oma seisusest inimest kohata , ta ei teinud välja kaaslase noorusest ega mõningasest ebalusest , vaid kutsus ta lahkelt endaga õhtustama , lauale toodi praetud püüd , nii tavaline söök Püreneedes . </s> <s> Ka kohalik vein maitses kastiillasele , kuigi ta mainis korduvalt , et see pole kaugeltki võrreldav Extremadura omaga . </s> <s> Aidann leidis seepeale võimaluse kiita Galicia siidrit , aga kaaslane krimpsutas seda kuuldes vaid nina . </s> </p>
<p> <s> Hidalgo ütles , et ta nimi on don Hernan , ametilt ( loodetavasti ) juba endine notar Medellini linnas , mis teda surmani ära tüüdanud , kuid vanematelt päritud väike mõisakökats ei too piisavalt sisse , et ilma teenistuseta läbi ajada . </s> <s> Notariametit peab ta juba üle kümne aasta , on mauridega sõdinud , korra isegi üle mere Melillas , mis siiski uskmatute kätte langes . </s> <s> Aidannile tunduski mees rohkem sõdalase kui notari moodi , seda tema jässaka kasvu , välkuvate elavate silmade ja üle põse jooksva mõõgaarmi tõttu . </s> <s> Ennast esitles ta Burgundiast pärit Anselmo de Gunardinina , kes praegu ametis Galicia õukonnas , jättes igaks juhuks don Juani paažiks olemise mainimata . </s> </p>
<p> <s> Selgus , et nad mõlemad reisivad Akvitaaniasse , Bordeaux'sse . </s> <s> Aidann tõi ettekäändeks mõned Gelimireze tühised asjaajamised , don Hernanile oli seal keegi kartograaf hiilgavat teenistust pakkunud , aga täpsemalt ta sellest ei kõnelenud . </s> <s> Muretses ainult , et ei oska oktsitaani keelt . </s> </p>
<p> <s> Nad veetsid lõbusa õhtu , mille käigus mõlemad baskist peremehelt laenatud vihueela saatel oma armastatule laulsid ; don Hernan Juana de Zunigale ja Aidann Grethelile . </s> <s> Vein maitses magusana ja mõjus uimastavana . </s> <s> Kakskümmend aastat , mis neid lahutasid , vähenesid iga veinisõõmuga . </s> <s> Peagi tundis Aidann , et peab puhkama minema . </s> <s> Hidalgo naeris ja lehvitas talle järele . </s> </p>
<p> <s> Teele asusid nad koos ja varavalges , olles ilmselt öösel sõlminud sellekohase sõnatu kokkuleppe . </s> <s> Igal juhul ootas don Hernan trahteri ees senikaua , kuni Aidann oma andaluusia täku saduldas ja reisiks valmis oli . </s> </p>
<p> <s> " Senjoor Anselmo ! " oli don Hernan rõõmsalt hüüdnud . </s> <s> " Teele , teele ometi , kaua te seal kohmitsete ? </s> <s> Kas Compostelas on kõik sellised venivillemid ? " </s> </p>
<p> <s> Rada viis läbi Aidannile tuttavate mägede , millel aeg-ajalt võis kohata palverändureid . </s> <s> Päev möödus lõbusalt ja huvitavalt , nad jagasid teineteisega teadmisi võõrastest maadest ja keeltest . </s> <s> Mõtteis oli Aidann siiski rohkem Ursula ja Gretheli juures . </s> <s> Tema mõtted tiirlesid peamiselt ühe kuuma tütarlapsekeha ümber ja ilmselt sai don Hernan sellest aru , sest katkestas tihti oma jutu ja noogutas Aidannile mõistavalt . </s> </p>
<p> <s> " Ei ole kerge jätta maha armastatud naisterahvast , kas pole , senjoor Anselmo ? " </s> </p>
<p> <s> " Sugugi mitte , don Hernan , sugugi mitte . " </s> </p>
<p> <s> " Aga tee kustub , kangelasteod ootavad meid , uued seiklused ja varandused ! " </s> </p>
<p> <s> " Oh , kui oleks see nii , don Hernan . </s> <s> Pigem olen ma kõik , mis mul on , maha jätnud Compostelasse . " </s> </p>
<p> <s> " Aga te lähete siiski ? " </s> </p>
<p> <s> " Jah , ma lähen siiski , " vastas Aidann ohates . </s> </p>
<p> <s> " Ka minu Juana jäi Medellini , kuni teenistus Bordeaux's läbi saab . " </s> </p>
<p> <s> " Ta on teie naine ? " küsis Aidann viisakusest . </s> </p>
<p> <s> " Ei , paraku veel mitte . </s> <s> Te ehk imestate , miks pole ma senini abielus , kuigi minu aastad ja staatus seda ehk nõuaksid . </s> <s> Seletan teile - Juana isa don de Zuniga Vallero ei nõustu andma oma tütart , kes on minust kümme aastat noorem , mehele , kel puudub korralik varandus . </s> <s> Õnneks on Juana ise visa ja omab isa üle võimu , mis ei lase vanamehel teda mõnele ümbruskonna rikkamale tegelasele mehele panna , kuigi - kinnitan teile - puudust kosilastest Juanal ei oleks . </s> <s> Just nimelt ei oleks , kuna keegi ei soovi tunda kõril minu mõõgatera . " </s> </p>
<p> <s> " Nii et teie vahel seisab rikkus , mida teil pole ? " </s> </p>
<p> <s> " See saab mul peagi olema . </s> <s> Kaks korda olen ma üritanud seilata Uude Maailma , et seal nii endale kui oma kuningale kuulsust ja au koguda - räägitakse , et rikkust on seal piisavalt - kuid kummalgi korral pole konkistadoorid minu teeneid vajanud . </s> <s> See on pikk ja kurb jutt ja ma parem ei tüütaks teid sellega . " </s> </p>
<p> <s> Õhtupoolikul tõusis torm , mis pani mägedevahelised orud ulguma , tolmu teel keerlema ja tõi silmapiirile tippude kohale ähvardavad pilved . </s> <s> Nad kiirustasid , et jõuda ühte teeäärsesse orgu , kus pidi asuma järjekordne trahter . </s> <s> Tee muutus kitsukeseks ning mägedest veerenud kiviklibu tegi läbipääsu raskeks . </s> <s> Aidannile tuli see koht meelde , nad olid siin eelmiselgi korral vankriga jänni jäänud . </s> </p>
<p> <s> " Buena Camino ! " põlastas hidalgo . </s> <s> " Paras tee küll ! " </s> </p>
<p> <s> " Edaspidi läheb paremaks , " teadis Aidann . </s> <s> " Kui me nende kahe kuru vahelt läbi pääseme , tuleb org ja pärast on tee tasasem . </s> <s> Siin ongi kõige raskem koht , need järsud nõlvad ja ... " </s> </p>
<p> <s> " Nõlvadega ehk saame hakkama , " pomises hidalgo . </s> <s> " Koormavankreid meil ju pole . </s> <s> Hoopis keerulisem saab olema aga nende tüüpidega , kes meid jälgivad . " </s> </p>
<p> <s> " Jälgivad ? " ei mõistnud Aidann . </s> </p>
<p> <s> " Kui noor senjoor pole ehk tähele pannud , siis juba tunnikese saadavad meid mööda nõlvaharju neli kohalikku . </s> <s> Nad arvavad , et varjavad end osavalt ja sestap loodavad meid hõlpsalt tabada . </s> <s> Kuna neil aga vibusid ega ambe pole , siis kardan küll , et peame neile pettumuse valmistama . </s> <s> Muuseas , kui hästi te oma orgiga vehkida oskate ? " </s> </p>
<p> <s> " Ma olen võtnud tunde don Ramóni juures Coruñas , ent pole kunagi ühegi tõelise vastasega silmitsi seinud . " </s> </p>
<p> <s> " Siis tuleb teil seegi ära õppida . </s> <s> Need on baskid . </s> <s> Haavad neid ei kohuta . </s> <s> Andke surmahoop ! " </s> </p>
<p> <s> Hidalgo taltsutas veidi hobuse sammu , kohendas aeglaselt mõõgapidet ning kobas põues pistoda järele . </s> </p>
<p> <s> " Kas meil tuleb võidelda ? " </s> </p>
<p> <s> " Ma loodan küll . </s> <s> Kui teil pole just soovi oma raha ja hobust neile hulgustele loovutada . " </s> </p>
<p> <s> " Kui neid on neli , siis ... " </s> </p>
<p> <s> " Siis saame neist jagu , " jäi hidalgo endale kindlaks . </s> <s> " Kuid ühega tuleb teil hakkama saada . </s> <s> Nad valivad rünnakuks kõige kitsama koha . </s> <s> Olge valmis ja kuulake minu käske . " </s> </p>
<p> <s> Aga rünnak ei järgnenud veel niipea . </s> <s> Enne jõudis saabuda õhtuhämarus , milles Aidann ikkagi ei suutnud tuvastada ühtegi märki jälitamisest . </s> <s> Kui neid tõepoolest jälitati , siis tehti seda väga osavalt , milleks on võimelised ainult maarahvas või elukutselised röövlid . </s> <s> Ehk olid nad rünnakust loobunud ? </s> <s> Või lihtsalt ootasid sobivamat hetke , mingit kindlat kohta , kus nad teadsid ohvritel pääsu mitte olevat . </s> <s> Tuul ja torm olid äkitselt vaibunud , asendunud isegi sügavama vaikusega , kui oli enne tormi puhkemist . </s> </p>
<p> <s> Don Hernan ei näidanud , et ta jälitamist märganud on , ja lasi hobul rahulikult sammu astuda , üks käsi kergelt mõõgapidet hoidmas , teine ratsmeid . </s> <s> Ta istus sadulas sirgelt , iga hetk valmis taplusse asuma . </s> <s> Aidanngi tegi kindlaks , et ta saab oma lühikese mõõga kiiresti kätte , kuigi mõte surmaheitlusest tõi baski röövlitega tal hirmujudinad ihule . </s> <s> Talle meenus stseen jõe ääres , kus Võluteater Vahimeeste rünnaku läbi otsa leidis , voolav veri ja surmaeelsed karjed . </s> </p>
<p> <s> Neid rünnati päris öö hakul , kui nad olid jõudnud kurvi , kus ühel pool ulatus sügavikku noorte mändidega kaetud mäejärsak , teisel pool aga oli peegelsile kaljusein . </s> <s> Kahtlemata röövlid teadsid seda kohta . </s> <s> Ratsanikud liikusid kõrvuti , kui nende ette langes krigiseva mütsatuse saatel suur puu , mis tõkestas tee ja nähtavasti oli poolviltuses asendis köiega üleval kaljunõlval teise puu külge seotud . </s> <s> Selja tagant kostis röögatus - äkitselt olid sinna kiviselt nõlvalt laskunud kaks röövlit . </s> <s> Eespool , langenud puu taga seisid teised . </s> </p>
<p> <s> " Ei saa põgeneda , " hüüdis pikkade juuste ja habemega bask , kes nähtavasti oli nende peamees vigases oktsitaani keeles . </s> <s> " Raha ! </s> <s> Raha meile ! " </s> </p>
<p> <s> Need olid tema viimased sõnad , sest läbi õhu vuhises don Hernani pistoda , mis lõpetas lennu mehe rinnas , kes polnud ametnikuvälimusega mehest sellist kiirust osanud oodata . </s> <s> Ta rapsis kätega õhku , tegi koha peal paar tiiru ja vajus puu peale kummuli , rabeles ja tõmbles pisut , rögises midagi ja jäi vaikselt lebama . </s> <s> Ainsa hüppega oli hidalgo sadulast maas , käes haljas mõõk , mille tupest väljatõmbamise heli äratas röövlid hetkelisest tardumusest . </s> </p>
<p> <s> " Seljad kokku , senjoor Anselmo ! " röögatas hidalgo . </s> </p>
<p> <s> Ärevad hobused seisid vastu siledat kaljut , nende kõrval teelised mõõkadega ; baskid ei pannud oma kaaslase surma miskiks ja lähenesid kahelt poolt . </s> <s> Aidann sai aru , et don oli tapnud ühe vaenlase - eestpoolt ründava , et Aidannil tuleks ainult ühega võidelda . </s> <s> Kaks tagant lähenevat võttis mees järelikult enda peale . </s> </p>
<p> <s> Surnud pealik tähendas nüüd ainult ühte - mingit jutuajamist pole enam tarvis ; veri nõuab vere hinda . </s> <s> Aidann ei näinud selja taha , kuid kuulis seal mõõkade kõlinat ja jalgade trampimist . </s> <s> Baskid ründasid . </s> </p>
<p> <s> Aidanni vastasel oli pikem mõõk kui temal , ent ühe teraga , ilmselt külasepa taotud algeline relv , millega mees vehkis kui põrguline . </s> <s> Aidann ei saanud taganeda , küll aga pareerida . </s> </p>
<p> <s> Tegelikult ei kestnud võitlus kaua . </s> <s> Bask haavas varsti Aidanni käsivart , poiss pillas mõõga käest . </s> <s> " Don Hernan ! " karjatas ta ehmatusest ja valust . </s> </p>
<p> <s> Samas langes ka üks hidalgot rünnanud meestest , mõõk oli läbistanud ta parema külje , ta vajus ühele põlvele , pani käe haavale , millest purskas verd , ja jälgis mõistmatul pilgul võitlust . </s> <s> Teine kallaletungija , nähes , et jõud on võrdsustunud , taganes paar sammu , nii et hidalgo sai end ümber pöörata ja paari kiire hoobiga Aidanni vastasel mõõga käest lüüa . </s> <s> Hetkeline paus , mille ajal mees oma hobuse laudjale tugeva hoobi lajatas ja midagi hüüatas . </s> <s> Loom ajas end tagajalgadele püsti , hirnatas ja vehkis õhus esijalgu . </s> <s> Bask pidi taganema , et mitte lasta kabjalöögiga oma kolpa purustada . </s> <s> Viivuks mõtles Aidann , et võitlus ongi läbi . </s> <s> Aga ta ei teadnud baskide loomust . </s> <s> Ta nägi enda verd ja tundis riiete all haava . </s> <s> Valu mitte , käsi oli hoopis kuidagi kerge ja tundetu . </s> <s> Hoop polnud käsivart läbistanud , vaid selle välimisele küljele pika rebendi tõmmanud . </s> <s> Aidann teadis , et valu tuleb hiljem . </s> </p>
<p> <s> Baskid vahetasid mõne omakeelse sõna . </s> <s> Siis rabasid taas maast relvad ning lähenesid ähvardaval sammul . </s> </p>
<p> <s> " Kuidas end tunnete , senjoor ? " hõikas hidalgo , " Olete haavatud ? " </s> </p>
<p> <s> " Mitte surmavalt . " </s> </p>
<p> <s> Uuesti lasi hidalgo hobusel kapjadega põtkida , mis hoidis vähemalt ühte vaenlast eemal . </s> <s> Too astus paar sammukest tagasi , komistas surnud kaaslase otsa , kuid ei kukkunud ja tõmbas tolle haavast võidukal ilmel pistoda . </s> <s> Aidann korjas terve käega mõõga maast . </s> <s> Tasapisi tundis ta viha kerkimas . </s> <s> See hulgus siin oli teda vigastanud , tahtnud temalt röövida raha ja elu . </s> <s> Nagu tal neid endal tarvis ei läheks ! </s> <s> Ta tahtis nüüd võidelda , tahtis rebestada mõõgahoobiga vaenlase ihu , tahtis näha , kuidas sealt veri voolama hakkab , tahtis näha tema hämmastunud silmi . </s> </p>
<p> <s> Silmad . </s> </p>
<p> <s> Aidann puuris pilgu röövli silmadesse . </s> <s> Ja nägi seal hetkelist kõhklust . </s> <s> Neljast kallaletungijast oli järel vaid kaks . </s> <s> Nende rünnak oli tagasi tõrjutud ja kaotused suured . </s> <s> Ja siis , vaid viivuks , eksles röövli pilk kõrvale , kaljunõlva poole , üles . </s> <s> Mees oli seal midagi märganud või teadis , et seal on midagi . </s> <s> See oli olnud kiire ja asjalik , varjatud pilk , ent ometi teadlik . </s> <s> Kõhklus asendus kavala läikega . </s> <s> Aidann pööras pead , vaatas üles kalju poole . </s> <s> Seal oli vari , mis liikus , vinnas end püsti , tõstis kahe käega pea kohale kivi . </s> <s> Röövlid olid ühe mehe reservi jätnud ja nüüd ähvardas too don Hernani peale kivi kukutada . </s> </p>
<p> <s> Poiss sööstis paigalt , hüppas , lendas läbi õhu ja tõukas hidalgo tugevalt vastu kaljut . </s> <s> Samal hetkel prahvatas kivi maha , mürtsatuse saatel tõusis tolmu ja kiviklibu . </s> <s> Röövlid röögatasid . </s> <s> Aga enne veel , kui ründajad uuesti pealetungile asusid , hetkel , mil Aidann tundis õlal hidalgo julgustavat ja tänulikku patsutust , kõlas mägedest pasunahääl . </s> </p>
<p> <s> Aidann jäi naelutatult paigale seisma , käsi mõõgaga langes jõuetult rippu . </s> <s> Ta tundis ära selle hääle , mis esimest korda , mõned kuud tagasi , oli ta keha hirmuhigiga katnud , puudutanud igat veresoont ta kehas . </s> <s> Ainult et nüüd kõlas pasunahüüd palju lähemalt kui eelmine kord . </s> </p>
<p> <s> See kõlas siitsamast mäetipult , sealt , kust äsja oli langenud kivi . </s> <s> Nendeni ei jõudnud selle kauge , igalt kaljult võimendunud kaja , vaid nad kuulsid otse pasunat ennast , lähedalt , selgelt ja võimsalt . </s> </p>
<p> <s> Hidalgo don Hernan nähtavasti polnud kunagi kuulnud " Rolando laulu " ega legendi baske kummitavast pasunast . </s> <s> " On's meile abiväge oodata ? " hüüatas ta ning ründas uuesti . </s> <s> Ent selleks puudus vajadus . </s> </p>
<p> <s> Kõigepealt lendas veel midagi läbi õhu , ülevalt alla ja prantsatas kivi otsa , mille ise oli viiv tagasi lendu lasknud . </s> <s> See oli viies röövel , surnud . </s> <s> Ta oli lihtsalt alla tõugatud , sama teed pidi , nagu ta ise oli soovinud surma tuua . </s> </p>
<p> <s> Baskid põgenesid , jättes ühe meelemärkuseta haavatu ja kaks surnut tee peale maha . </s> <s> Ka hobustele oli pasunahääl eriskummaliselt mõjunud , mõlemad ajasid end tagajalgadele püsti , korsatasid ärevalt ja näisid ülimalt hirmununa . </s> </p>
<p> <s> " Mis see on , senjoor Anselmo ? " ei taibanud don Hernan . </s> <s> " Miks nad põgenevad , meil pole ju sugugi lõbusaks läinud . " </s> </p>
<p> <s> Aidann ei vastanud , vaid tõstis sõnatu pilgu ja näitas käega üles kaljuveere poole . </s> <s> Seal seisis mees , nii lihast ja luust , kui veel olla saab aga ometi ümbritses teda kaheksasajaaastase surma hingus . </s> </p>
<p> <s> " Minu lugupidamine teile , vapper senjoor , " lausus don Hernan ja kummardas . </s> <s> " Näib , et teie pasun mõjub neile lurjustele paremini kui teras . </s> <s> Ja selle eestki , " hidalgo viipas alla kukutatud röövlile , " tänud teile . " </s> </p>
<p> <s> Mees kaljul ei liigutanud . </s> <s> Siit alt polnud võimalik täpselt näha tema nägu ega riietust . </s> <s> Ilmselt kandis ta tumedat pikka hõlsti , millele kinnitatud vöö küljes rippus tugev kahekäemõõk . </s> <s> Mõõk oli tõenäoliselt verine , sest hallile kaljule tilkusid sellelt piisad , mis voolasid mööda konarusi ja õõnsusi alla . </s> <s> Siis kummardas temagi ... ja oli läinud , kadunud hetkega , mis Aidannil ja don Hernanil kulus silmapilgutuseks . </s> </p>
<p> <s> " Kummaline kuju , " pomises hidalgo . </s> <s> " Ma olen talle muidugi abi eest tänulik , ent oleksin ka ise nende tõpranägudega hakkama saanud . </s> <s> Ju see on mõni kohalik aadlik , kelle mõõka need metslased tunda ei taha . </s> <s> Ja teiegi , senjoor Anselmo , päästsite mu elu . </s> <s> Näidake , kuidas teie haav on ? " </s> </p>
<p> <s> Haav jooksis verd . </s> <s> Aidann hakkas tundma valu - nagu oleks keegi põleva oraga ta käe peale tulise joone tõmmanud . </s> <s> Ta nägi oma verist liha , tundis , kuidas iga mahatilkuv verepiisk valu suurendab ja teadvust ähmastab . </s> </p>
<p> <s> " Tühine kriimustus , " arvas hidalgo . </s> <s> Ta sidus haava kinni , sest loomulikult sisaldasid tema sadulataskud sidet ja mingit haavasalvi . </s> <s> Käsi jäi ometi tundetuks ja Aidann pidi edaspidi ohje ühe käega hoidma . </s> <s> Ööseks jõudsid nad trahterisse , kuhu jäid pidama kaheks päevaks , mille jooksul haav jõudsalt paranes ja poiss sai jälle mõlemat kätt kasutada . </s> <s> Hidalgol polnud kiiret , ta ootas , mil Aidann terveneb . </s> <s> Veel nädal ja nad olid Bordeaux' väravate all ; head sõbrad , vanusevahest hoolimata , sest koos valatud veri lähendab inimesi . </s> </p>
<p> <s> " Millal te Hispaania poole tagasi lähete ? " küsis Aidann hidalgolt . </s> </p>
<p> <s> " Ma loodan , et mitte niipea . </s> <s> Kui kõik kujuneb nii , nagu mulle lubati , siisalles hulga aja pärast . </s> <s> Elage hästi , Anselmo de Gunardin , ja pidage meeles , et kuigi te pole just võitleja , on teil soodumus võita . </s> <s> Kus iganes meie teed ei kohtuks - ja ma palun Jumalat , et ta selleks võimaluse annab - siis teadke , et Hernan Cortés on alati teie teenistuses , sest te päästsite minu elu . " </s> </p>
<p> <s> " Ja mina olen tema tänuvõlglane , " lausus Aidann kummardades . </s> </p>
<p> <s> Siis läksid nad lahku , hidalgo suundus oma sõnade järgi otsima Tema Majesteedi kartograafi ja Aidann tüdrukut , keda uskus armastavat . </s> </p>
<p> <s> VIIES RAAMAT </s> </p>
<p> <s> UUDE MAAILMA </s> </p>
<p> <s> XXX Alonso de Salazar Frias </s> </p>
<p> <s> Aidann alustas otsinguid trahteri juurest , kus Pilar oma ametit oli pidanud . </s> <s> Kõrtsmik oli ülbe ja rohmakas tegelane , kes alles ühe eküü peale teatas , et viskas libu tänavale , kuna selle jalad hakkasid mädanema . </s> <s> Millal oli see juhtunud ? </s> <s> Teine eküü . </s> <s> Enne jõule , arvas kõrtsmik . </s> <s> Veidi enne jõule . </s> <s> Aidann ohverdas ka kolmanda mündi mille eest sai teada , et rohkem pole mees tüdrukust midagi kuulnud , aga võib-olla teavad temast midagi teised hulgused ja kerjused - kellele muule peaks teda vaja minema ? </s> <s> Äkki hoorab siiamaani kuskil Langieux' urgastes , kus teda teenete eest toidetakse . </s> <s> Kuidas võiks neid kerjuseid leida ? </s> <s> Langieux'sse ehk noorhärral minna ei tasu , arvas kõrtsmik , kuid kiriku treppidel , seal kogunevat nad enne missasid . </s> <s> Anuvad almust ja kerjavad . </s> <s> Trahteripidaja kahtlustava pilgu saatel lahkus Aidann " Neljast Kroonist " . </s> <s> Ta ei jõudnud veel kvartalivahetki astuda , kui tundis õlal kerget puudutust ja kuulis allasurutud hüüet , mis nagu " Armuline isand ! " oleks öelnud . </s> <s> Võpatades pööras poiss ümber ja märkas ühte vanemapoolset naisterahvast . </s> <s> See hallide juustega daam kandis lihtkodanlase riietust - pikka tumedat kleiti ja kapuutsi . </s> <s> Kerjuseks ta ei sobinud , otsustas Aidann . </s> </p>
<p> <s> " Kas armuline härra tuleb Coruñast ? " küsis naine kiiresti ja vaikselt , ise hirmuga ringi vaadates ja Aidanni kõrvalisemasse tänavasoppi tirides . </s> </p>
<p> <s> Ainult üks inimene Bordeaux's võis teada , et Aidann tuleb Coruñast . </s> <s> Et Galiciast ja Santiago de Compostelast , seda võis teada ka hidalgo Cortés . </s> <s> Aga et Coruñast ? </s> </p>
<p> <s> " Jah , " sõnas Aidann ettevaatlikult . </s> <s> " Ma tõepoolest olin Coruñas . " </s> </p>
<p> <s> " Ma kuulsin köögist , et te küsisite minu mehe käest Jalutu Pilari kohta . " </s> </p>
<p> <s> " Nii see oli , " kinnitas Aidann erutusvärinat tundes . </s> <s> " Teie mees on kõrtsmik ? " </s> </p>
<p> <s> " Pilar töötas meie juures . </s> <s> Kunagi , " ütles naine . </s> <s> " Kuni mu mees ta välja viskas . </s> <s> Ma olin selle vastu , kuigi teadsin , et tal on õigus . </s> <s> Ärge olge Georges'i peale pahane , ta ei ole tegelikult nii südametu , aga äri on äri ... " </s> </p>
<p> <s> " Ma mõistan . </s> <s> Kas teie võite mind Pilari otsimisel aidata ? " </s> </p>
<p> <s> " Kui te tulete Coruñast ja teie nimi on Aidann . " </s> </p>
<p> <s> " Minu nimi on Aidann . " </s> </p>
<p> <s> Kiiresti sirutas naine poisile peopesa , millel oli üks eküü . </s> <s> " Tehke , et seda ei oleks enam . </s> <s> Ja tehke ruttu , sest ma ei taha , et minu mees märkaks mu kadumist . " </s> </p>
<p> <s> Algul poiss ei taibanud , mida naine mõtles . </s> <s> Kuid siis meenus talle kohtumine Pilariga ja tema ülemeelikus trikkidega . </s> <s> Aidann kattis naise krobelise käe enda omaga , tõstis siis selle üles ja naise pihk oli tühi . </s> <s> Aidann tegi ta näo ees kiire liigutuse , näidates , et ka tema käes münti enam ei ole . </s> <s> Naeratas siis ja korraga kõlises münt tänakividele . </s> <s> " Ma olen tõesti Aidann , " ütles ta . </s> <s> " Kas Pilar palus seda teha ? " </s> </p>
<p> <s> " Jah . " </s> <s> Naine kõhkles . </s> <s> " Ta ütles veel , et - mul on muidugi raske seda nõuda , aga ta ikkagi ütles ja kinnitas , et ... " </s> </p>
<p> <s> " Mul on siin vist üks ülearune marssiin , " arvas Aidann ja avas kukru . </s> <s> " Vaatame järele ... </s> <s> Koguni kaks on , mille olemasolust mul aimugi polnud . </s> <s> Ju nad sattusid minu kukrusse eksikombel , kui ma teie eküü ära kaotasin . " </s> </p>
<p> <s> Naine kummardas alandlikult . </s> <s> " Me viskasime Pilari tänavale ja ma kahetsesin seda väga . </s> <s> Ta polnud halb tüdruk ja ma olin temasse omamoodi kiindunud . </s> <s> Lubasin teda aeg-ajalt üles otsida ja talle toitu tuua . </s> <s> Aga juhtus nii , et hoopis tema leidis mind . </s> <s> Kuigi mitte päris nii , nagu ma oleksin oodanud . </s> <s> See oli varakevadel , vahest paar kuud tagasi , kirikus . </s> <s> Esiti ei tundnud ma teda ära . </s> <s> Tulime mehega kirikust välja ja meie ees astus keegi rikas ülik koos teenri ja kahe neiuga . </s> <s> Üks neiu näis olevat tema tütar ja ta lonkas kergelt . </s> <s> Kuid siis märkasin , et teine tüdruk - kammerneitsi ilmselt - käis karguga , täpselt nagu Pilar . </s> <s> Kuigi kark oli veidi uhkem ja tema riidedki palju peenemad . </s> <s> Ma hüüdsin teda , sest lonkamise järgi otsustades oli see kindlasti Pilar . </s> <s> Ta pöördus ümber ja ma nägin , et see oligi Pilar . </s> <s> Ta nägu läks naerule , aga ta tegi mulle žesti , et ei saa minuga kõnelda . </s> <s> See oli kummaline ... " </s> </p>
<p> <s> " See teine tüdruk ? " küsis Aidann kärsitult . </s> <s> " Ta lonkas ? " </s> </p>
<p> <s> " Jah , noorhärra . </s> <s> Oodake , ma räägin teile järgemööda . </s> <s> Järelikult oli ta sattunud selle peene neiu toatüdrukuks . </s> <s> Aga kes võtaks ühejalgse lõbunaise endale toatüdrukuks ? </s> <s> Paar nädalat hiljem astus ta " Nelja Krooni " sisse ja olgu Jumal mulle tunnistajaks , et ma ei tundnud teda kohe ära . </s> <s> Ta nägu oli looriga kaetud . </s> <s> Tal oli väga kiire . </s> <s> Ta jooksis otsemaid minu juurde - ainult viivuks - ja ütles : " Hea Marijo ! </s> <s> Kevadel tuleb mind otsima Aidann Coruñast , kes oskab trikke teha , münte ära kaotada nagu koomuskitegijad . </s> <s> Ütle , et ma olen Gretheliga Guyoni mägimajas , ta tasub sulle heldelt . </s> <s> Ja anna mulle kiiresti üks onu Paco präänik ! " </s> <s> Ma andsin talle prääniku , ta viskas ühe mündi letile ja kadus sama kiiresti , kui oli tulnud . " </s> </p>
<p> <s> " Grethel ! </s> <s> Ütles ta tõesti Grethel ? " </s> </p>
<p> <s> " Nii ma kuulsin , armuline härra . </s> <s> Ta ei öelnud , et te olete kõrgest soost , aga seda näen ma nüüd isegi . " </s> </p>
<p> <s> " Kus on de Guyoni mägimaja ? " </s> </p>
<p> <s> " Ma ei tea midagi maja kohta , aga sellenimeline org jääb linnast pisut kirde poole . " </s> </p>
<p> <s> Kolm marssiini vahetasid omanikku . </s> </p>
<p> <s> " Olge te tuhandeks tänatud , armuline härra , " naine kummardas , ja jooksis minema . </s> </p>
<p> <s> Aidann aga - süda rinnus rõõmust hüppamas ja pea küsimustest tulvil - seadis sammud ülikooli poole , minnes mälu järgi linnaväljakult neid samu tänavaid pidi , mida mööda ta sügisel Pilariga oli jalutanud . </s> <s> Paaril tänavanurgal küsis ta teed ja jõudis hõlpsasti tuttava madala , sammastega toestatud maja juurde . </s> <s> Ta ei teadnud täpselt , mida kavatseb magister Friaselt küsida , kuid just selle mehega oli ta otsustanud ühendusse astuda , sest tal oli Bordeaux's liitlast tarvis . </s> <s> Jah , tunnistas ta endale , tal olid olnud mõned kahtlused selle mehe suhtes , ent elu Gelmirezes oli talle andnud julgust ja südikust . </s> <s> Enam polnud ta hulkuv rändnäitleja , vaid õukondlane . </s> <s> Ja maailmgi tema ümber oli teistsugune - selline , kus südikus saab tasutud . </s> <s> Enesekindlus ja julgus - need kaks asja , mis puudusid Võluteatri Aidannil , olid nüüd olemas Galicia printsi paažil . </s> <s> Ja kui järele mõelda , siis enesekindlust oli Aidann kõige rohkem ammutanud viimasest ööst Ursulaga . </s> <s> Enesekindlust ja enesearmastust , sest ... </s> <s> Aidann pühkis Ursula mõtetest . </s> <s> Ta oli otsimas Grethelit . </s> <s> Aga kõigepealt magister Friast . </s> </p>
<p> <s> Kuulsat õpetlast polnudki raske leida , eriti siis , kui sul on seljas peened rõivad ja sa ise oled õukonnakommetega harjunud . </s> <s> Teda juhatati läbi pikkade võlvkäikude , millest hõngus sadu kummalisi lõhnu , üks neist kuulus kahtlemata raamatutele . </s> <s> Talle näidati rasket tammepuust ust , millele tuli koputada . </s> <s> Ta koputas . </s> </p>
<p> <s> Vaikus , kolin , kähisev hääl . </s> <s> " Kes on ? " </s> </p>
<p> <s> " Anselmo de Gunardin Galicia õukonnast . </s> <s> Otsin magister Alonso de Salazar Friast . " </s> </p>
<p> <s> Kõhklus , lukuragin ja uks avanes . </s> <s> Aidanni ees seisis pikk mustas maani ulatuvas talaaris ja jõulise ilmega mees . </s> <s> Nurgelised näojooned , targad sügavad silmad , lopsakad hallid juuksed . </s> <s> Ta meenutas vananevat ja pulstunud , pisut väsinud lõvi , keda Aidann oli kunagi näinud Thijmbroockis , kus elajat veeti puuris ringi ja näidati raha eest . </s> </p>
<p> <s> " Juba aastaid pole minu juurde Hispaaniast tuldud , " ütles sügav hääl . </s> <s> " Kes on Anselmo de Gunardin ? </s> <s> Kuulen sellist nime esimest korda . </s> <s> Ja te ei pea niimoodi kummardama , kohe näha , et te pole harjunud ja ma ei nõua seda kelleltki . " </s> </p>
<p> <s> Aidann lõpetas kummardamise , punastas kergelt ja luges vurinal ette lause , mida ta teel ülikooli oli hoolikalt kokku seadnud : " Ma tulin Alam-Antrauschi parun del Rusticato palvel , paluma abi ühele õnnetule tütarlapsele , keda usun siin linnas väevõimuga kinni peetavat ... " </s> </p>
<p> <s> " Madonna ! " hüüatas magister Frias , rabas Aidannil küünarnukist ja tõmbas ta kabinetti . </s> <s> " Sellistest asjadest tuleb alustada , noormees ! </s> <s> Kui asja sisu on hoopis parun del Rusticato ja õnnetud tütarlapsed , nagu suvatsesite väljenduda , siis teie nimi ja koht , kust tulete , on hetkel täiesti ebaoluline ; veel enam , kui selleks on Galicia , mis seab mu mõtted hoopis teistele radadele . " </s> </p>
<p> <s> Kabinet oli ovaalne , see oli kõrgete lagedeni raamaturiiulitega täidetud , keskel väike poodium , millel seisis kirjutuspult ja sellel avatud raamat . </s> <s> Nähtavasti oli mees sellest väljakirjutusi teinud , sest sealsamas seisid tindipott ja pikk hanesulg . </s> <s> Raamatuid jagus ka põrandale . </s> <s> Muid mööbliesemeid ruumis polnud ; puldi taga seinas oli tolmune aken , mis heitis kabinetti ähmast valgust . </s> </p>
<p> <s> " Ma olen ... " alustas Aidann . </s> </p>
<p> <s> " Üsna haruldasest aadlisoost , " segas magister vahele . </s> <s> " Ma pole iial kuulnud ühtegi paika nimega Gunardin . </s> <s> Ega ka de Gunardinide läänidest ega teenistusest . </s> <s> Häälduse järgi olete Antrauschi maadest või Brabandist ja oktsitaani hiljuti ära õppinud , räägite seda muide kerge galeegi aktsendiga , mis pole teie emakeel . </s> <s> Kuidas teie vapp välja näeb ? " </s> </p>
<p> <s> " Mul ... </s> <s> Ma ... ei ole vappi ... " ühmas Aidann segaduses . </s> </p>
<p> <s> " Järelikult ei leia ma de Gunardine ühestki matriklist , " ohkas õpetlane . </s> <s> " Mida oligi arvata . </s> <s> Kes te siis tegelikult olete ? " </s> </p>
<p> <s> " Aidann on mu nimi , kuid paberitel , mille kõrgeauline don Juan , Galicia kroonprints , alla kirjutas , seisab Anselmo . </s> <s> Ja Gunard oli tegelikult mu kasuisa . " </s> </p>
<p> <s> " Selge pilt . </s> <s> Võtke istet , noormees . " </s> <s> Istuda polnud kuhugi peale raamatuhunniku , kuhu Aidann istuski . </s> <s> " Rääkige , " käskis õpetlane . </s> <s> " Del Rusticatost ja tütarlapsest . " </s> </p>
<p> <s> Ja Aidann rääkis , sedapuhku tõesti midagi vahele jätmata . </s> <s> Tulesüütamisest ja Gretheli tegelikest võimetest , nii nagu ta neid mõistis , ja rääkis ka sellest , et ta pidas neid omadusi päris võlukunstiks . </s> <s> Traagilisest juhtumisest Vahimeestega ja Gretheli röövimisest Bordeaux's , enda sattumisest Galiciasse ja muidugi Guyoni mägimajast . </s> </p>
<p> <s> Kui ta oli lõpetanud , palus magister tal Grethelit täpsemalt kirjeldada . </s> <s> Ja ütles siis : " Keegi ei saa pilguga tuld süüdata . </s> <s> Kes seda siiski teeb , on tõesti nõid . </s> <s> Aga teda ei pea ära põletatama , vaid tuleb uurida , kuidas ta seda teeb . " </s> </p>
<p> <s> " Kas te ei usu mind ? " küsis Aidann . </s> <s> " Ma olen ise näinud , kuidas ta ... " </s> </p>
<p> <s> " Ma olen kristlane , " katkestas teda Frias . </s> <s> " Ja kristlase kohus on uskuda Jumalat . </s> <s> Teda ma ka siiralt usun ning ühtki teist tunnet usuga võrdlema ei hakka . </s> <s> Teadusest , ja mitte usust , peame me rääkima . </s> <s> Veendumusest ja võimalikkusest . </s> <s> Kui see kõik on just nii , nagu te räägite , siis on maailmas asju , mida Jumal pole veel võtnud vaevaks inimese vaimule avaldada . </s> <s> Selle jaoks ongi teadus , ainult mitte see , millega mina leiba teenin . " </s> </p>
<p> <s> " Ometi olete te aidanud neid , keda on nõidadeks peetud . " </s> </p>
<p> <s> " Sest usk , " hüüatas magister , " ei saa seisneda selle hävitamises , mille Jumal on maailma loonud . </s> <s> Inkvisitsioon peab olema pühakirja moonutajate vastu karm , ent mitte maailma vastu . </s> <s> Oht ei tulene mitte niinimetatud nõidadest , vaid Jumala sõna väärast lugemisest . </s> <s> Olen vaid aidanud süütuid ja õnnetuid . " </s> </p>
<p> <s> " Siis aidake veel ühte ! " palus Aidann . </s> </p>
<p> <s> " Kirjeldage , palun , noorhärra , kuidas kõnealune Grethel välja näeb . " </s> </p>
<p> <s> Aidann alustas õhinaga , üritades anda oma parima , kuid õpetlane katkestas teda muiates . </s> <s> " Te olete vist liig kaua trubaduuri mänginud . </s> <s> Katsuge ilma ilutsemata - pikkus , juuste ja silmade värv , ninakuju . " </s> <s> Kui Aidann lõpetas , sõnas Frias : " Ma kardan , et teda juba aidatakse , " ja ohkas . </s> <s> " Vaadake , on vähe , mida ma teha saaksin . </s> <s> Del Rusticato palus mul tüdruk päästa Vahimeeste ja Inkvisitiooni käest , kes on küll vaenlased , ent mõnes küsimuses üsna ühte meelt . </s> <s> Ja ka minu võimalused pole piiramatud . </s> <s> Mul õnnestub kohtuvaidlustes vahel inkvisiitoreid võita või siis nende nina alt mõni tulevane " nõid " eemale toimetada . </s> <s> Kardan , et kuulsus käib minu ees . </s> <s> Ma ei poolda kellegi hukkamist või põletamist , kui ta pole kurjategija . " </s> </p>
<p> <s> " Grethel ei ole , " kinnitas Aidann ruttu . </s> <s> " Ta pole iial oma võlukunstiga kellelegi liiga teinud . </s> <s> Ta ei saagi midagi elusat süüdata . " </s> </p>
<p> <s> " See on tõepoolest huvitav , " noogutas magister . </s> <s> " Väga huvitav mõnele teadlasele ja ma kardan , et ühe sellise valdusesse ongi Grethel praegu sattunud . " </s> </p>
<p> <s> " Te mõtlete ... " </s> </p>
<p> <s> " Jah , ma mõtlen seda , kes ta röövis , ühte isandat , kes tõepoolest elab praegu Guyoni mägimajas . </s> <s> Sellepärast olengi mina võimetu . </s> <s> Esiteks ei pruugi te tüdruku pärast karta , ta pole vaenlase käes , nii palju kui mina asjadest aru saan . </s> <s> Teiseks on tema röövija - kui nimetada röövimiseks seda , et neiu mitte vabatahtlikult selle mehe juurde ei läinud - Akvitaania kuninga juures võrdlemisi heas kirjas ... " </s> </p>
<p> <s> " Nii et te teate siis , kes ta on ? " hüüatas Aidann . </s> </p>
<p> <s> " Rahunege , noormees , rahunege . </s> <s> Teie Grethel on tõenäoliselt neiu , keda mulle esitleti kuningliku kartograafi Heinrich Cornelius Agrippa õetütrena . </s> <s> Ja ta näis olevat täie elu ja tervise juures . </s> <s> Kui ta on vang , siis üsnagi heades tingimustes . " </s> </p>
<p> <s> " Agrippa ? " pomises jahmunud Aidann . </s> <s> " Agrippa ? " </s> <s> Kust oli ta seda nime kuulnud ? </s> <s> Siis kogus ta end ja väitis : " Nagu te äsja ütlesite , on ta selle mehe juures vastu oma tahtmist ! " </s> </p>
<p> <s> " Noh , naisterahva tahtmised on tihtipeale kummalised , ent olgu ... </s> <s> Võin teile öelda vaid seda , et tõenäoliselt olen kõnealust tütarlast näinud . </s> <s> Ent välimuse järgi ei sarnanenud ta sugugi Agrippale , nende veri on erinev , kui mõistate , mida ma tahan öelda . </s> <s> Pealegi ei ootaks ma sellelt mehelt kuigi suurt tähelepanu ja hoolitsust oma õetütre eest . " </s> </p>
<p> <s> " Kes on see mees , mida te temast teate ? " </s> </p>
<p> <s> " Agrippa on kummaline inimene . </s> <s> Ja just seda laadi teadlane , kellele võiks teie tüdruk huvi pakkuda . </s> <s> Ta on ... hmm ... arst , maag , okultist , maateadlane , advokaat , astroloog , teoloog , seikleja , avantürist , alkeemik . </s> <s> Euroopas pole ühtegi salaühingut , kuhu ta kuulunud poleks . </s> <s> Tal on erakordne anne soetada vaenlasi ja nende eest edukalt põgeneda . </s> <s> Ta on mees , keda ma korraga kardan , põlgan ja austan , sest ei saa temast aru . </s> <s> Tema mõistmiseks vajan ma teadmist tema aust ja pühadustest . </s> <s> Aga ma pole kunagi adunud , mida peab Agrippa auks või mis on tema jaoks püha . </s> <s> Tema aumõiste on arusaamatu ja tihtipeale on tema pühendumised jumalamehele kohatud . </s> <s> Räägitakse , et ta omab raamatuid , ainuüksi milliste avamine ja lugemine võib välja manada kohutavaid deemoneid . </s> <s> Ta on tapnud , kuigi pole mõrtsukas . </s> <s> Ta ei reeda neid , kes pole teda reetnud . </s> <s> Üks on kindel - ta on erakordne inimene , kellest jääb siia maailma jälg ja mälestus , mis niipea ei tuhmu . </s> <s> Ma ei usu , et ta kavatseb teie neiule halba , ent ei arva , et ta teeks midagi tüdruku heaks , kui see poleks kooskõlas tema enda eesmärkidega . </s> <s> Praegu valmistab ta ette kuningas Marcel I ekspeditsiooni Uude Maailma , Indiatesse . </s> <s> Ja kuna te olete tema teele juba korra astunud ja õnnekombel pääsenud , siis ei soovitaks ma seda uuesti teha . </s> <s> Praegu minu käed temani ei ulatu . " </s> </p>
<p> <s> " Uude Maailma , " pomises Aidann . </s> <s> " Ja Grethel ? " </s> </p>
<p> <s> " Ma ei tea , millised on selle mehe kavatsused . </s> <s> Kuid minu tungiv soov on , et te ei teeks midagi sellist , mis teda ärritada võib . " </s> </p>
<p> <s> " Aga milleks vajab Agrippa Grethelit ? " </s> </p>
<p> <s> " Ütlesin juba , et ei tea . </s> <s> Tema teed on ettenägematud . </s> <s> Oma õpetustes , mis on paljudes kirikuisades vastumeelsust tekitanud , loodab ta maagia abil leida jumaliku alge . </s> <s> Võib-olla usub ta end Gretheli abil sellele lähemale jõudvat . " </s> </p>
<p> <s> " Ma ... ma pean Grethelit nägema . " </s> </p>
<p> <s> " Neiu on tema juures incognito . </s> <s> Ilmselt Agrippa eelistab , et te teda ei häiritaks . </s> <s> Jutud linnaväljakule aheldamisest polnud sugugi liialdatud . </s> <s> Ma arvan , et teil on elus kohutavalt vedanud , et Jumal on teid lausa õnnistanud - minge ja ehitage üles oma õnn Galicias , saage kroonprintsi usaldusaluseks ; unustage see tüdruk . </s> <s> Minge ja õppige Santiago Ülikoolis , sest raha teil ju on . </s> <s> Pajats pole teiesugusele vaprale ja taibukale noormehele sugugi kohane elukutse . " </s> </p>
<p> <s> " Ma tulin Bordeaux'sse , et Grethelit näha . </s> <s> Ja ma ei lahku siit enne , kui olen teda näinud . " </s> </p>
<p> <s> " Siis ei pruugi te siit enam kunagi lahkuda . </s> <s> Teile anti head nõu , noormees . </s> <s> Ärge astuge Agrippa teele ette . " </s> </p>
<p> <s> " Ma tänan teid soovituse eest , " sõnas Aidann ja otsustas siiski kummardada . </s> <s> " Ega kahtle nende heasoovlikkuses . </s> <s> Olen tõepoolest lihtne inimene , kes julges teie palge ette ilmuda ainuüksi lootuses ... " </s> </p>
<p> <s> " Ärge raisake sõnu , " lõi magister käega . </s> <s> " Te olete ju näitleja ja lihtsalt kordate õukonnas õpitut . </s> <s> Tegelikult tahate te öelda , et ma võin oma soovitused ja hea nõu endale jätta , ning teid huvitab ainult see , kus asub Val de Guyoni mägimaja . " </s> </p>
<p> <s> " Ma ei mõelnud sugugi nii ... " </s> </p>
<p> <s> " Põhjaväravast keerate maanteelt mägede poole ja sealt , kus tee kaheks hargneb - ühele poole jäävad viinamarjaväljad ja teisele trahter - lähete otse üles . </s> <s> Maja hakkab kaugelt silma . " </s> </p>
<p> <s> " Ma tänan teid . " </s> </p>
<p> <s> " Pole tänu väärt . </s> <s> Pigem tänage mind selle eest , mida te tõenäoliselt ei kavatse teha . </s> <s> Sest see oli tõesti hea nõu . </s> <s> Nüüd aga - kui teil midagi selle vastu pole - jutustage mulle , mis Galicias uudist . </s> <s> Ja Navarras , sest see on minu kodukoht , mida mul elu lõpuni ei õnnestu enam näha . " </s> </p>
<p> <s> Aidann lahkus ülikoolist tunni aja pärast . </s> <s> Tal oli palju mõelda ja otsustada . </s> <s> Vähemalt teadis ta nüüd oma vaenlase nime ; teadis , kust leida Grethelit ja et vähemalt mõned kuud tagasi oli too leidnud Pilari kaudu võimaluse talle sõna jätta . </s> <s> Seega , veel jõulude ajal oli Grethel Aidanni mäletanud . </s> <s> Kuid oma juhtumiste järgi Galicias teadis Aidann hästi , et mäletada on üks asi , ent iga oma sammu mälestuste ja igatsuste järgi seada sootuks teine . </s> </p>
<p> <s> Ta oli kaks korda käinud palverändurite teed mööda , elanud Santiago de Compostelas , kandnud palverändurite riideid ja teeselnud , et soovib lunastada oma patte . </s> <s> Ta oli võtnud kuulda isa Gregorio soovitust , sisenenud Santiago katedraali , katsunud Pórtico de la Gloria sambaid , puudutanud peaga Pórtico looja kuju , emmanud altari kohal Santiago kuju . </s> <s> Ta oli oma palverännu lõpule viinud , otsekui võltspalverännu eest andeks palunud ja head õnne küsinud . </s> <s> Kuid kummalisel kombel - tundis ta - oli ta muutunud patuseks hoopis andeksandmise linnas , Püha Jakobi säilmete läheduses , oli seal maitsnud hea ja kurja tundmise vilja . </s> <s> Ta oli läinud Santiagosse , mänginud alguses isegi palverändurit , läinud kõige puhtamate kavatsustega , ent siiski teeselnud . </s> <s> Ja Santiago oli teda karistanud . </s> <s> Veidral viisil , pakkudes naudingutega looritatud kannatusi . </s> <s> Ent ikkagi oli Aidann muutunud enda silmis patuseks just nimelt el Camino Santiago'l ning ta tundis endal süüd . </s> <s> Tal oli valus , aga piin segunes joovastusega Ursulast . </s> <s> Ta ei suutnud seda täielikult mõista , sest kõik ta soovid ja kavatsused olid ju praegu pühendatud Gretheli leidmisele . </s> <s> Kui tuleks valida - siis valib ta Gretheli . </s> <s> On juba ammu valinud . </s> <s> Aga kui tuleks valida , kas anda alla Ursula meelitustele või mitte ... siis jääks ta vaim nõrgaks . </s> </p>
<p> <s> Ainult Grethel võis Aidanni praegu aidata . </s> </p>
<p> <s> Ainult Grethel võis aidata ta hingelt maha pesta patu , mille ta oli sooritanud pühas linnas . </s> </p>
<p> <s> Aidann küsis endalt , kas ta ei karda armastada neiut , kes võib oma pilguga süüdata tuld ja põletada . </s> <s> Äkki see ongi puhastustuli ? </s> </p>
<p> <s> Tal polnud isu , ent ikkagi astus ta sisse ühte kõrtsi ja tellis tallehautise ning kannu veini , puges ruumi tahanurka ja veetis järgmise tunni õrna liha maitstes , aeg-ajalt lahja maguse veiniga keelt kastes ja mõtiskledes . </s> <s> Enne õhtut asus ta Bordeaux' põhjavärava poole teele . </s> </p>
<p> <s> XXXI Taaskohtumised </s> </p>
<p> <s> Ka de Guyoni mägimajas söödi sel õhtul tallehautist , peeneid maitseaineid oli toidus palju rohkem kui tavalises linnatrahteris ning veingi oli hulka hõrgum , koka soovitusel just selline , mis sobib õrna talleliha juurde . </s> <s> Einestasid kaks meest - Agrippa ja tema külaline Extremadurast , hidalgo Hernan Cortés . </s> <s> Agrippa ise sõi vähe , kuigi jättis mulje , et on talleroa ja bordooga usinalt ametis , tegelikult aga kuulas ta külalise igat märkust ja lauset , jälgis tema kehakeelt , näoilmeid , jätmata midagi kahe silma vahele . </s> <s> Hidalgo tuju oli hea , ta tühjendas juba teist veinikannu ja näitas üles hämmastavat isukust . </s> <s> Osavalt vältis Agrippa hispaanlase küsimusi ja lasi tal endal rääkida , mida hidalgo - kuna jutuks oli tema elukäik ja sellest lobisetakse alati pikalt , laialt ja hea meelega - ka tegi . </s> <s> Tihti pööras jutt hidalgo seiklustele naistega ja seegi näis Agrippat äärmiselt huvitavat . </s> <s> Ei ole paremat moodust inimese kohta teadmiste saamiseks kui lasta tal oma armulugudest jutustada , seda aeg-ajalt mõne tähendusrikka ja lugupidamist väljendava grimassiga õhutades . </s> <s> Loomulikult oli asju , mida hidalgo varjas , kuid üha enam veendus Agrippa , et tema ees istub seesama Hernan Cortés , keda ta oli eelmises maailmas tundnud . </s> <s> Asi polnud mitte näos ega päritolus , aga Agrippa teadis , et inimeste iseloomud , elusaatusest rääkimata , võivad erinevates maailmates olla väga erinevad . </s> <s> Siin oli aga täpselt sama Cortés , kelle iseloom oli endine , kuid elukäik teine . </s> <s> Esimese kohta ei saanud Agrippa midagi parata ja polnud ka tarvis , sest just niisugust tal vaja läkski , ent teist otsustas ta muuta . </s> <s> Aeglaselt käänas ta jutu Uuele Maailmale , öeldes lõpuks : " Mind paneb tõepoolest imestama , et te pole ise sinna kippunud , kuigi nii suure naudinguga kõnelete seiklustest ja ihast rikkuste järele . " </s> </p>
<p> <s> " Senjooril on hea kõrv , " irvitas Cortés . </s> <s> " Olen tõesti mõtelnud Indiatest , kuid nagu öeldud , pole seni sinna vaja läinud mitte sõjamehi , vaid riigimehi , kes suudavad seal tänu oma maisele varale uut elu alustada . </s> <s> Ja nendel saartel , kus praegu kuningavõim kehtib , kulda veel pole , nagu ma kuulnud olen . </s> <s> Küll aga leidub seda lääne pool , suurel mandril . </s> <s> Kuuldavasti plaanitsevad Galicia ja Kastiilia kuningad Uude Maailma ühisretke . </s> <s> Ent jällegi - vaesel notaril pole sinna suuremat asja . </s> <s> Kaks korda olen üritanud konkistale saada , kuid mõlemad korrad pole minu teeneid vajatud . </s> <s> Õigemini on mulle pakutud notari kohta Kuuba saarel San Salvadori linnas , mis suuremat rikkust ei tõota . " </s> </p>
<p> <s> Agrippa kikitas kõrvu . </s> <s> " Ja te pole mõelnud sinna ekspeditsioonile kaasa minna ? " </s> </p>
<p> <s> " Notariks ? </s> <s> Jälle paberilasu ja tolmused kabinetid ? " </s> </p>
<p> <s> " Kuld , ma mõtlen . </s> <s> Seal mandril . " </s> </p>
<p> <s> " Jah , olen mõelnud . </s> <s> Kes ei mõtleks kullale ? </s> <s> Võib-olla oleksin sel kevadel proovinud end mõnele laevale munsterdada - vaikides maha pakkumise notarina edasi töötada teha - kui poleks teie küllakutset saanud . </s> <s> Mida ma , tõtt-öelda , ei suuda siiamaani uskuda . " </s> </p>
<p> <s> " Homme annab kuningas teile loatähe , maksab välja esimese poole aasta palga ning kinnitab ametisse , " lubas Agrippa . </s> <s> " Nii et tuleb uskuda . " </s> </p>
<p> <s> " Ja kas ta ehk seletab mulle , millise juhuse tõttu on just minule selline õnn osaks saanud ? " </s> </p>
<p> <s> " Kuningad ei seleta oma tahet , " muigas Agrippa . </s> </p>
<p> <s> " Võib-olla teete seda teie ? " </s> </p>
<p> <s> " Jooge veel veini , mu sõber , see pole Extremadura oma , vaid otse Bordeaux' väljadelt . " </s> </p>
<p> <s> " Uskumatu , kuid see on tõesti Medellini omast parem . </s> <s> Ent miks ikkagi mina ? </s> <s> Harilik notar , kes pole isegi ühegi kuninga teenistuses olnud . </s> <s> Kuidas üldse võidi minust Akvitaanias kuulda ? " </s> </p>
<p> <s> " Teie teod sõdades mauridega ... " </s> </p>
<p> <s> " Need olid tühised , " põikles hidalgo . </s> </p>
<p> <s> " Ent siiski said kuulsaks . </s> <s> Ei maksa olla nii tagasihoidlik , mu sõber . </s> <s> Vähemalt Ristisõjas osalenud Akvitaania rüütlite seas olite te legendaarne kuju . " </s> </p>
<p> <s> " Te ei mõtle seda ju ometi tõsiselt ! </s> <s> Olin siis väga noor ja ... " </s> </p>
<p> <s> Loomulikult ei mõelnud Agrippa seda tõsiselt . </s> <s> Aga ta kinnitas vastupidist . </s> <s> " Ma olen töötanud Salamancas , " sõnas ta . </s> <s> " Ja mäletan ähmaselt jutte teist . </s> <s> Olite seal võrdlemisi kuulus . </s> <s> Ma olen tegelenud ka horoskoopidega . </s> <s> Üks horoskoop , mille ma Marceli palvel koostasin , osutas just teie sünnidaatumi ja omadustega mehele . </s> <s> Horoskoop kinnitas ka elukohta Medellinis , mainis juriidilist tööd ning suurt õnne Uues Maailmas . </s> <s> Siis te mulle meenusitegi . </s> <s> Akvitaania vajab vaprat rüütlit , kes viib meie väed kulla juurde Uues Maailmas . </s> <s> Ta ei pea olema meresõitja , küll aga vapper , kartmatu loomuga ja ustav pühale üritusele . </s> <s> Või vaidlete te vastu ja kinnitate , et olete arg ja usupõlgur , kes ei hooli rikkusest ega kuulsusest ? " </s> <s> Agrippa Argumenteeris , nagu oleks mõne ülikooli dispuudil , kõige jaburama loogikaga . </s> <s> Ent notari puhul see toimis . </s> </p>
<p> <s> " Ei , muidugi mitte , põrgu päralt , " hüüatas hidalgo . </s> <s> " Olete leidnud õige mehe . </s> <s> Ent mind paneb hämmastama summa suurus ja niivõrd kuninglik pakkumine . " </s> </p>
<p> <s> " Õnn on teile naeratanud ; ärge alahinnake seda . " </s> </p>
<p> <s> " Ei mõtlegi . </s> <s> Tõtt-öelda olen seni uskunud , et mul veab ainult naisterahvastega , mitte teenistusega . </s> <s> Mul on olnud naisi kõikjal , kus iganes olen käinud , kuigi ikka ja jälle mõtlen Juanale , kes pidi Medellini maha jääma . " </s> </p>
<p> <s> " Paraku on see nii , " nentis Agrippa . </s> <s> " Teil seisab ees sõjakõik ning rohkelt indialaste naisi , kinnitan teile . </s> <s> Nad anduvad sellisele vaprale konkistadoorile suurima rõõmuga . </s> <s> Olen kuulnud , et nad on kehaehituselt kaunid ja sihvakad , nende nahk on kui pronksikarva unistus ja hellitused magusamad kui Bordeaux' vein . " </s> </p>
<p> <s> " Santiago nimel , te panete mul suu vett jooksma ! " hüüatas tulevane konkistadoor . </s> </p>
<p> <s> " Ja nad ei varja oma kehakaunidusi , " ei halastanud Agrippa , " vaid kõnnivad ringi ihualasti . </s> <s> Raske on nende hulgast valikut teha , seda enam , et nad kõik on saadaval ja üks kaunim kui teine . </s> <s> Valge , habemega mees on nende unistuseks ja tema rõõmustamise nimel oskavad nad teha asju , mis paneksid isegi Valencia kuningakoja õukonnadaamid punastama . " </s> </p>
<p> <s> " Oh , säästke mind , senjoor Agrippa , ja öelge , millal me ometi teele asume ! " </s> </p>
<p> <s> " Varsti , oh kannatamatu vallutaja , õige pea , vähem kui kuu pärast . </s> <s> Teid ootavad kujuteldamatud aarded ja paradiisinaudingud ja teilt nõutakse ainult truudusevannet Akvitaania kuningale ning minule , kes ma olen ekspeditsioonil kaasas kuninga erinõunikuna . </s> <s> Ja muidugi nõutakse teilt ustavat ning ennastsalgavat teenistust . " </s> </p>
<p> <s> Hidalgo Cortés rüüpas veini , pani peekri lauale ja kõndis kannatamatult mööda tuba ringi . </s> <s> Ta plaksutas käsi ning nägi välja kuidagi narr ja muretult rõõmus . </s> <s> Agrippa ei lasknud end petta , ta tundis seda meest ja teadis , milleks ta on võimeline . </s> <s> Notariamet ja pidevalt allasurutud tahe vallutuste järele on teinud temast kiskja , kes tuleb vaid lõa otsast valla päästa . </s> <s> Kuna sel õhtul oli jutt mitmel korral naisterahvaste ümber keerelnud , ei saanud hidalgo pidama ja esitas hoolimatu küsimuse , et kes on see kaunis neiu , keda ta oli päeval maja aknast vilksamisi näinud . </s> </p>
<p> <s> " See on minu õetütar , " ütles Agrippa karmilt . </s> </p>
<p> <s> " Ma mõtlesin , et ... " </s> </p>
<p> <s> " Minu õetütar ja ainult , " katkestas Agrippa . </s> <s> " Teie teenistus Marceli heaks ei muuda siin midagi . </s> <s> Grethel on minu hoolduse ja järelvalve all . " </s> </p>
<p> <s> Hidalgo kummardas . </s> <s> " Palun vabandust , kui lasin end vääriti mõista . </s> <s> Sooviksin vaid avaldada talle oma lugupidamist ja õnnitleda niivõrd rüütelliku onu puhul . " </s> </p>
<p> <s> " Te ei pea vabandama . </s> <s> Kuid peate pidama meeles , et siin pole Valladolidi ega Valencia õukond . " </s> </p>
<p> <s> " Ma pole kunagi kahelnud , et vooruslikkus on Bordeaux's kõrgelt hinnas , " vastas Cortés , ent kui ta veini rüüpas , nägi Agrippa , et mehe käed värisevad . </s> <s> " Muuseas , ega teil pole midagi selle vastu , kui ma tänase öö veedan linnas ? " </s> </p>
<p> <s> " Mul on see au teile kogu teie siinviibimise ajal külalislahkust osutada . " </s> </p>
<p> <s> " Kahtlemata , ja ma olen selle eest väga tänulik . </s> <s> Raske on võõras linnas elamist sisse seada , eriti kui oled vaid vaene võõramaalane . </s> <s> Siiski loodan , et saate aru , et pikk reis ja eemalviibimine kallist Juanast ... " </s> </p>
<p> <s> " Mõistan , " noogutas Agrippa armuliselt . </s> <s> " Ma ei tee teile takistusi , kui soovite oma seiklemisi juba täna öösel alustada . </s> <s> Ent meenutan siiski , et homme astute te Akvitaania kuninga teenistusse ning minul lasub kohustus vastutada teie julgeoleku eest . </s> <s> Julgen kinnitada , et öine Bordeaux on võõramaalastele võrdlemisi vaenulik paik . " </s> </p>
<p> <s> " Tuhat kuradit , ma suudan enda eest seista , " hüüatas hidalgo peaaegu solvunult , " kas ei palgatagi mind just nimelt väepealikuks ? " </s> </p>
<p> <s> " Oo , muidugi ei kahtle ma teie võitlejavõimetes . </s> <s> Kindlasti saate te kerge vaevaga toime kümne hulgusega ... " </s> </p>
<p> <s> " Sajaga vähemalt ! " </s> </p>
<p> <s> " Kas või tuhandega . </s> <s> Ent mõelge ise - kas on kõige õigem alustada oma teenistust Akvitaania heaks tema elanike vere valamisega ja sattumisega kõrtsikaklusesse , kui homme hommikul ootab teid Tema Majesteet ? </s> <s> Reeturlik pistodatorge selja tagant , kui ise olete ametis kümne röövliga ... </s> <s> Kas on mõtet riskida ? </s> <s> Kuidas suhtub kõrgeauline Marcel sellesse , kui esitlen talle tulevast konkistadoori , kes on öösel linnas hulgustega kakeldes aega veetnud ja seetõttu sidemeis ? </s> <s> Taltsutage oma lõbujanu ja kannatage Uue Maailmani . " </s> </p>
<p> <s> " Minu eas mehe puhul on see raske , " kahtles hidalgo . </s> </p>
<p> <s> Agrippa trummeldas kergelt sõrmedega vastu lauaplaati . </s> <s> " Muuseas , " ütles ta pärast väikest pausi , " mõistan ma teid täielikult . </s> <s> Ent mõistke ka mind . </s> <s> Teie enda huvid ja mure Akvitaania saatuse pärast sunnivad mind mõtlema teie julgeolekule . </s> <s> Milliseid naisi te eelistate ? " </s> </p>
<p> <s> " Kuidas palun ? " </s> <s> Küsimus tuli hidalgole ootamatult . </s> <s> Ta seisatas keset tuba ja jäi üllatunult õpetlasele otsa vaatama . </s> </p>
<p> <s> " Ma küsisin , et kas teil on kindlaid eelistusi naisterahvaste suhtes , kellega soovite jagada oma rõõmu määramisest Marceli ekspeditsiooni ? " </s> </p>
<p> <s> " Mulle meeldivad kõik naised , " vastas Cortés õlgu kehitades . </s> <s> " Aga eriti sellised , keda ma varem tundnud pole . " </s> </p>
<p> <s> " Mauritarid ? " </s> </p>
<p> <s> " Neid pole enam nii palju saadaval kui vanasti , kuid nad olid tõesti head . </s> <s> Siiski tunnen ma neid liiga hästi . </s> <s> Mõtlesin rohkem akvitaanlannade peale . " </s> </p>
<p> <s> " Kuid ühe jalaga mauritarid , " ei jätnud Agrippa . </s> </p>
<p> <s> " Te vist suvatsete nalja heita ! " prahvatas Medellini eksnotar . </s> <s> " Kuidas saab ühe jalaga naine ... " </s> <s> Ent Agrippa oli juba märganud mehe silmis süttinud tulukest . </s> <s> Mäletas ta ju suurepäraselt Cortési ja tema veidraid tujusid . </s> </p>
<p> <s> " Bordeaux's on palju mehi , kes on leidnud rõõmu ühe teatava ühejalgse mauritari hellitustest . " </s> </p>
<p> <s> " See võib tegelikult üsna huvitav olla , " mõtiskles hidalgo . </s> <s> " Midagi väga omapärast . " </s> </p>
<p> <s> " Puudu on ainult labajalg , ent siiski vean kihla , et sellise naisega pole teil varasemaid kogemusi olnud . " </s> </p>
<p> <s> " Kindlasti mitte , " noogutas Cortés agaralt . </s> <s> " On ta vana ? " </s> </p>
<p> <s> " Üsna plika veel ... </s> <s> Kindlasti alla kahekümne . " </s> </p>
<p> <s> " Ja ehk olete nii lahke ja võite mulle öelda , kust sellist haruldust võib leida . " </s> </p>
<p> <s> " Teie enda ruumidest , kohe kui olete lõpetanud veiniga ja selleks soovi avaldate . </s> <s> Juhtumisi viibib kõnealune naisterahvas praegu minu katuse all . " </s> </p>
<p> <s> " Siis võtaksin ma selle veini hoopis endaga kaasa , " hüüatas Cortés , " ja teeksin seda viivitamatult . " </s> </p>
<p> <s> " Nagu isandad soovivad , " muigas Agrippa . </s> <s> " Ka tütarlaps pole juba üle kuu aja nautinud ühegi mehe hellitusi . </s> <s> Usun , et temagi on üsna kannatamatu . " </s> </p>
<p> <s> " Te mõtlete ka kõigele , isand kartograaf . </s> <s> Näidake mulle teed ! " </s> </p>
<p> <s> Pilar oli sel õhtul oma emandast lahutatud , nagu alati mõned tunnid enne magamaheitmist . </s> <s> Gretheli näole oli juba tekkinud kevadine jume , ta suutis teha toas mõned sammud ; piinavad valud olid taandumas . </s> <s> Kevad tähendas Aidanni . </s> <s> Et Aidann tuleb teda otsima . </s> <s> Kevad tähendas lootust siit vangikambrist pääseda . </s> <s> Jumal ei saanud olla nii hoolimatu , et oli saatnud tema teele Pilari , keda oli varem Aidanni nägemisega õnnistanud . </s> <s> Poiss ei saanud Grethelit maha jätta nüüd , kus tal polnud enam muret ei toidu ega peavarju pärast , kus teda ei jälitanud Vahimehed ega ähvardanud tuleriit . </s> <s> Nüüd aga oli ta kõige kallimast inimesest lahutatud ja Jumal läkitas talle vaid aeg-ajalt lootusemärke , et Aidann pole kannatavat hinge unustanud . </s> <s> Võib-olla Grethel palvetas liiga vähe ? </s> <s> Agrippa , kes tihti kõneles Jumalast , oli tal lubanud vaid kaks korda kirikusse minna ega näinud suuremat hoolivat , et Grethel saaks pihil käia . </s> <s> Võib-olla ta arvas , et tüdruk ei saa vangistuses patustada ? </s> <s> Igal juhul oli ta seda teinud . </s> <s> Grethel oli valetanud . </s> <s> Valetas iga päev , kui nägi Agrippat . </s> <s> Pilarile ta ei valetanud . </s> <s> Pilar jagas kõiki ta saladusi ja hoidis neid . </s> <s> Pilar oli toonud Grethelile sõna , et Aidann tuleb teda otsima ja päästma . </s> <s> Kuidas ? </s> <s> Kuidas suudaks Aidann teha midagi selle võimsa mehe vastu , kes on kuninga juures hinnas ja kes varsti viib ta reisile Uude Maailma ? </s> <s> Grethel ei teadnud , ent lootis . </s> <s> Midagi muud tal üle ei jäänud . </s> <s> Et Agrippa kavatseb ta Uude Maailma viia , kuulis Grethel Pilarilt . </s> <s> Toatüdruk omakorda oli seda oma teravate kõrvadega kuulnud läbi akna vestlusest Agrippa ja ühe kuningakoja saadiku vahel . </s> <s> Juttu oli laevade ettevalmistamisest ja Agrippa oli nõudnud , et tema ja õetütre jaoks seataks korda kõige paremad kajutid . </s> </p>
<p> <s> Grethel oli uinumas . </s> <s> Poolunes väherdes lõid meeled kujutluspildi üleelamistest läinud sügisel , mil ta oli Võluteatriga mööda maad rännanud . </s> <s> Talle meelestus peoõhtu Soubou' külas , mil ta esimest korda üle pika aja oli õnnelik olnud . </s> <s> See oli kummaline õhtu , ta oli tundnud meeletut vallatuspuhangut , rõõmu sellest , et on noor ja võib end tunda lihtsa tüdrukuna , kes ei pea mõtlema kuskil sisimas põlevatele leekidele ja Vahimeestele . </s> <s> Ta tahtis lihtsalt tantsida ja tunda elust rõõmu . </s> <s> Aidann ... </s> <s> Loomulikult oli Grethel juba ammu märganud kummalist pilku Aidanni silmades . </s> <s> See poisu ei võinud veel midagi teada tüdruku ja noormehe suhetest , ta oli olnud nii noor ja abitu . </s> <s> Aga ometi tundis Grethel rõõmu , kui oli märganud endale suunatud Aidanni igatsevaid pilke , mis nautisid ta kehakumerusi ja jälgisid imetlevalt iga ta liigutust . </s> <s> Ta ei ärbelnud enam , ei esinenud , ja Grethel oli juba mõttes otsustanud , et laseb kunagi Aidannil end kallistada . </s> <s> Kas või igavuse peletamiseks või selleks , et kedagi peast lolliks ajada . </s> <s> " Oh , Grethel , sa ajad mind peast lolliks , " oli Wip alati öelnud , kui Grethel oli veidi end kaisutada lubanud ja siis naerdes põgenenud . </s> <s> Kuid Aidann polnud Wip , Aidann oli teistsugune . </s> <s> Kas ta oli parem ? </s> <s> Grethel ei teadnud veel . </s> <s> Soubou's oli ta tahtnud tantsida ja ühtäkki aru saanud , et tahab kohe praegu just Aidanniga tantsida , teda peast lolliks ajada ja vaadata , mida poiss teeb . </s> <s> Ehk seal vankris , hiljem , oleks ta lubanud end ka kallistada . </s> <s> Ta oli viivuks sellele mõelnud , kuid siis lendas kõik peast ... kuni oli Aidanni külatüdruku seltsis puude vahel näinud . </s> <s> Nad seisid teineteisele kahtlaselt lähedal . </s> <s> Nii lähedal , et Grethelis oli ärganud kriiskav omanikutunne . </s> <s> Lõppude lõpuks oli see tema Aidann . </s> <s> Natuke naljakas ja noor , ent ometi tema oma . </s> <s> Ja siis oli ta tundnud , et peab nüüd Aidanniga tantsima . </s> <s> Ja muidugi oli ka aeg poissi nende pilkude eest ( ja kindlasti oli seal veel midagi olnud ) autasustada . </s> <s> Nad olid tantsinud ja see paks külatüdruk - vaieldamatult oli Grethel temast kümneid kordi ilusam - pidi sel õhtul kellegi teisega läbi ajama . </s> <s> Ja muidugi oli see halb , et Aidann oli külatüdruku seltsi jäänud ega otsinud Grethelit . </s> <s> Jah , nad olid tantsinud ja Grethel mõistis , et see meeldib talle . </s> <s> Aga hiljem vankris ... siis oli ta tahtnud mõelda ja magada . </s> <s> Ühtäkki oli ta mõistnud , et ei tahagi enam Aidanni lihtsalt " peast lolliks ajada " . </s> <s> Et see poleks aus ega õiglane . </s> <s> Et peab olema mingi teine tee . </s> <s> Aidann oli valmistanud talle rõõmu ja selle eest ei tasuta sel kombel . </s> </p>
<p> <s> Veel praegugi helises Galicia menestrelide kaunis muusika ta kõrvus , ta mäletas seda viisi nii selgelt . </s> <s> Ei , keelt ta ei mõistnud , kuid taipas , et laul räägib armastusest . </s> <s> Viis oli korraga väga elav ja talle meenus iga noot . </s> <s> Laul kummitas teda , iga noot sellest , mida ta oli püüdnud vilepillil ebaõnnestunult elustada . </s> <s> Nüüd ta mäletas . </s> <s> Äkitselt ta mäletas . </s> <s> Nagu oleks keegi seda viisi ainult tema jaoks ja just nüüdsama vilistanud . </s> </p>
<p> <s> Nagu keegi oleks seda viisi vilistanud ... </s> </p>
<p> <s> Grethel ajas end voodis istukile . </s> <s> Ei , ta polnud maganud . </s> <s> Viis polnud talle meenunud , ta oli seda tõesti kuulnud . </s> <s> Akna tagant , mis oli avatud , õuest oli see kostnud , kandunud summutatult siia tuppa . </s> <s> Tüdruk liipas aknani . </s> <s> Viis vaibus ootamatult , või kaugenes , ta ei saanud täpselt aru . </s> <s> Oli ta üldse midagi kuulnud ? </s> <s> Kindlasti oli . </s> <s> Aga nüüd oli kõik vaikne . </s> <s> Õues oli pime ja kuulda oli vaid öölindude häälitsemist eemal puude latvades . </s> </p>
<p> <s> Grethel surus endas alla mõtte , et vilistaja sai olla ainult Aidann . </s> <s> Küllap olid helid talle viirastunud , küllap olid need lihtsalt mälestused . </s> <s> Aga ometi teadis ta nüüd , et mäletab viisi , mida nii kramplikult oli püüdnud pillist välja manada ja alati ebaõnnestunud . </s> <s> Nüüd mäletas ta iga nooti . </s> </p>
<p> <s> Koridoris kuuldus samme . </s> <s> Juba kõnnaku järgi eristas ta Agrippa marssiva kõnnaku . </s> <s> Mida võiks mees siit majanurgast nii hilisel tunnil tahta ? </s> <s> Sammud lähenesid Gretheli uksele , ent läksid sealt edasi Pilari juurde . </s> <s> Ka seal Agrippa sel kellaajal tavaliselt ei käi . </s> <s> Kummaline . </s> <s> Sammud , ukse avamine , hääled . </s> <s> Ja siis juba kahed sammud , millest ühed kuulusid lonkavale Pilarile , isegi kargu nõrk toksimine oli kuulda . </s> <s> Kui Pilar ja Agrippa Gretheli ukse juurest möödusid , kuulis tüdruk Pilari - just täpselt nii valjult , et see läbi ukse kuulda oleks - ütlemas : " Kui imelik , et te just nüüd seda nõuate . </s> <s> Te ajasite mind üles , isand , ma magasin juba . </s> <s> Ma kuulsin unes kaunist muusikat , nagu oleks armastus , mida ma olen nii kaua oodanud , minu juurde tulnud . " </s> </p>
<p> <s> " Küll sa veel saad armastust , " porises Agrippa ja sammud eemaldusid . </s> </p>
<p> <s> Gretheli süda põksus nüüd nii tugevalt , et ta kartis , et terve maja seda kuuleb . </s> <s> Ta istus voodile , haaras pea käte vahele ja jäi ootama . </s> </p>
<p> <s> Jäi lootma . </s> </p>
<p> <s> Ta ei teadnud , kuhu ja milleks viis Agrippa Pilari , kuid lõbutüdrukule endale ei tehtud sellest saladust . </s> <s> Kohe , kui Agrippa oli ukse avanud ja akna juures seisvat tüdrukut nägi , ütles ta : " Sa ei pea riidesse panema , tule minuga kaasa . </s> <s> Üks aadlimees tahab sind näha . " </s> </p>
<p> <s> " Aadlimees ? </s> <s> Mind ? " kogeles Pilar ja astus kahvatades akna juurest kiiresti eemale . </s> <s> Kas oli Agrippagi Aidanni vilet kuulnud , mõtles ta , sedasama vilet , millega ta mind Bordeaux's kutsus . </s> <s> Kuid polnud näha , et mees oleks midagi kahtlustanud . </s> </p>
<p> <s> " Sind jah , " sõnas ta . </s> <s> " Ära mõtlegi , et ma ei tea , millega sa linnas tegelesid , lõbutüdruk . </s> <s> Aeg on endine teenistus meelde tuletada . " </s> </p>
<p> <s> " Kas te ütlesite midagi teenistusest ? " </s> <s> Pilar pilgutas võluvalt silmi ja tundis korraga , et üks mees ei teeks talle praegu sugugi halba . </s> <s> Muidugi kui see pole Aidann . </s> </p>
<p> <s> " Sinu palk on peavari ja söök , " mühatas Agrippa . </s> <s> " Tee rutem ! " </s> </p>
<p> <s> Pilarile näidati kätte uks ja kästi olla lahke ja tähelepanelik . </s> <s> Teadmisega , et Aidann võib praegu kuskil siin maja ümber luusida , oli seda muidugi raske olla , aga Pilar lubas anda oma parima . </s> <s> Ja tema parim oli reeglina tõesti hea . </s> <s> Kui ta oleks oma ihu andmist võtnud ohverdamisena , siis oleks ta praegu ennast ohverdanud . </s> <s> Kasvõi Gretheli ja Aidanni õnne nimel . </s> </p>
<p> <s> Mees , kelle voodisse ta lükati , oli ahne ja meelas , uudistav ja vastupidav . </s> <s> Ta ei kõnelenud Pilariga , käskis tal vaid öösärgi seljast võtta , silmitses siis kasvava ihaga ta keha , pöörates iseäranis suurt tähelepanu puuduvale jalalabale . </s> <s> Sealt ta Pilari hellitamist alustaski , silitades ettevaatlikult pehmet köndiotsa . </s> <s> Pilar teeskles , et talle meeldib see . </s> <s> Siis rebis mees jõhkralt tüdruku pikali , laotas kogu oma raskuse tema peale ja rahuldas esimese janu kiire sööstuga . </s> <s> Pilar aitas talle kaasa , kuigi ega seda eriti vaja polnudki . </s> <s> Mees viskas end selili ja sulges silmad . </s> <s> Tüdruk silitas ta rinda ja alustas mehe turgutamist . </s> <s> Seda jõudis ta õhtu jooksul kolm korda teha . </s> <s> Aeg-ajalt vahetasid nad mõne tühise sõna . </s> <s> Pilar oli kuulekas ja usin . </s> <s> Talle oli üllatuseks , et mõned Bordeaux's tuntud kombed olid Hispaaniast tulnule - kes tema kunde nähtavasti oli - sootuks teadmata . </s> </p>
<p> <s> " Kas isand on minuga rahul ? " küsis Pilar häbelikkust teeseldes paari tunni pärast ja pani öösärgi selga . </s> </p>
<p> <s> " Mulle meeldib prantsuse armastus , " muheles väsinud mees . </s> <s> " Korralikule Extremadura lõbunaisele ei tuleks pähegi oma suud niimoodi pruukida . " </s> </p>
<p> <s> " Siis on nad suurest lõbust ilma jäänud , " kinnitas Pilar . </s> <s> " Eriti veel sellise mehe puhul nagu teie . " </s> </p>
<p> <s> Mees kohmitses käega voodi kõrval ja heitis siis Pilarile mõned mündid . </s> <s> Seda oli rohkem , kui Pilarile kunagi tasutud . </s> <s> " Ma lasen hommegi sind enda juurde juhatada , " sõnas mees . </s> <s> " Mine nüüd , ma olen väsinud ja tahan magada . </s> <s> Homme hommikul ootab mind kuningas . " </s> </p>
<p> <s> " Ja õhtul mind minu kuningas , " naeratas Pilar malbelt . </s> <s> " Kas ma võin minna ? " </s> </p>
<p> <s> " Jah . </s> <s> Ma ütlesin juba . " </s> </p>
<p> <s> " Ukse taga on pime , " ütles Pilar kohmetult ja vaatas oma vigast jalga . </s> <s> " Ja ma ei tunne teed . </s> <s> Kas isand ei oleks nii lahke ja ei juhataks mind välisukseni ? " </s> </p>
<p> <s> " Sa lähed välja ? </s> <s> Ma mõtlesin , et sa elad selles majas ? " </s> </p>
<p> <s> " Siin kõrvalmajas . </s> <s> Mul pole sünnis kõrgest soost isandatega ühe katuse all ööbida . " </s> </p>
<p> <s> " Küll aga neid lakkuda , mis ? </s> <s> Võtaks Santiago neid naljakaid prantsuse kombeid , " urises mees . </s> <s> Ta vaatas toas ringi , nagu otsiks midagi . </s> <s> " Kas siin kella ei olegi , et teenreid kutsuda . " </s> </p>
<p> <s> " Ei ole , " sõnas Pilar . </s> <s> " Aga ma tean , et majaisand magab juba ja talle ei meeldi , kui keegi teeb öösel valju häält . " </s> </p>
<p> <s> Mees urises taas ja ajas end kontide raksudes voodist püsti . </s> <s> Ta ei ole seda laadi isand , kes tuleks lõbutüdrukut ukseni saatma , teadis Pilar . </s> <s> Aga ta pole ka mees , kes oleks varem saanud tunda kõiki tema oskusi ja andumust ; ta oli pehme ja leebe , sest raske on olla teistsugune naisega , kes on sind sellisel kombel naudinguni viinud . </s> <s> Pilar varjas oma erutust kiirete hingetõmmetega , kui veel kord üle mehe palja ülakeha oma keelel lasi joosta . </s> <s> Kuid meest oli raske veel kord ihalema panna ; tänaseks talle piisas . </s> </p>
<p> <s> Mees avas ukse , maja oli tõepoolest pime ja vaikne . </s> <s> Ta haaras laualt küünlajala , toetas kombekalt Pilari küünarnukki ja sammus mööda koridori sinnapoole , kus teadis väljapääsu olevat . </s> <s> Pilar üritas teha karguga nii vähe müra kui võimalik ja palvetas mõttes . </s> <s> Mõne hetke pärast tõmbas mees välisukselt raske riivi . </s> </p>
<p> <s> " Ma tänan teid , mu käskija , " sosistas Pilar ja tormas hämarusse . </s> <s> Ta oskas karguga joosta , oli ta ju seda varemgi teinud . </s> <s> Viivuks seisis mees uksel , kehitas siis õlgu , pööras ümber ja sulges ukse . </s> <s> Miski tundus talle veider , kuid ta ei vaevunud oma pead selle üle murdma . </s> </p>
<p> <s> Taevas säras poolkuu , öö polnud veel saabunud . </s> <s> Pilar tormas üle hoovi , mida ümbritsesid kõrvalhooned . </s> <s> Maja polnud piiratud aia ega väravaga . </s> <s> Tal kulus vaid mõni hetk , et jõuda teeni , mis siueldes orgu laskus . </s> <s> Majapoolsele küljele jäi madal järsak , kus kasvasid lehtpuud . </s> <s> Just sealt puude vahelt oli ta ennist Aidanni vilet kuulnud , sedasama viisi , mida ta oli kord Bordeaux's järele aimanud . </s> <s> Suurema osa oma elust oli Pilar olnud vaba ja teinud seda , milleks vabadus teda sundis . </s> <s> Kuid kunagi varem polnud ta osanud vabadust sel määral hinnata kui praegu . </s> <s> Oh , muidugi oleks tal varemgi olnud võimalusi de Guyoni mägimajast põgeneda aga kuhu ja milleks ? </s> <s> Uskudes , et teda ei jälitata , et ta tõesti on minema lipsanud , eksles ta puude vahel , rebestades öösärgi teravate okste vastu , komberdas ringi ja otsis Aidanni . </s> </p>
<p> <s> Maja kõrgus järsaku kohal ähvardava külma müürina , ta eristas aknaid , teadis , milline oli tema oma ja milline kuulus Grethelile . </s> <s> Selles oli tuli juba kustutatud . </s> <s> Kas ka Grethel teadis , et Aidann on siin ? </s> <s> Kas Aidannil oli abimehi ? </s> <s> Ta ei söandanud hüüda , vaid sosistas valjult ja otsis . </s> <s> Siis jõudis ta paljandikule , kus rohi oli kõrgem ja maja polnud peaaegu enam näha . </s> <s> Rohus oli keegi hiljuti käinud , sest see oli maha tallatud . </s> <s> Pilar hingeldas ja peatus . </s> <s> Kuulatas , kõik oli vaikne . </s> </p>
<p> <s> " Pilar ? " </s> </p>
<p> <s> Tüdruk lausa hüppas kohalt selle sosina peale . </s> <s> Siis leidis ta end Aidanni embusest . </s> </p>
<p> <s> " Aidann , Aidann , " hingeldas ta , kui poisi käed ta juukseid silitasid . </s> </p>
<p> <s> " Grethel ? </s> <s> Kas Grethel on seal ? " </s> </p>
<p> <s> " Jah . </s> <s> Ta on seal ja haige . </s> <s> Tema jalg ... </s> <s> See mädanes , aga ta paraneb juba . </s> <s> Oled sa üksi ? " </s> </p>
<p> <s> " Ma olen sinuga . " </s> </p>
<p> <s> " Oh , Aidann , kallista mind , kallista kõvasti ! " </s> <s> Aidann tegigi seda , ent see oli sõbra kaisutus , julgustav ja hell , kuid siiski ainult sõbra oma . </s> <s> See oli Grethel , kellele tuksus poisi süda ja keda ta oli vabastama tulnud . </s> <s> Pilar tajus poisi kätes mingit õnnistavat puhtust , ta klammerdus tugevamalt tema vastu , otsekui aitakse see pesta maha roojasust , mis oli talle lõbutüdruku teenuseid pakkudes külge jäänud . </s> <s> Sest korraga tundus eelnev ebapuhta ja räpasena , tundus just nüüd , kui läbi Aidanni imbus temasse puhast armastust . </s> <s> Armastust , mille heaks ja nimel oli ta oma keha hiljuti ohvriks toonud . </s> </p>
<p> <s> " Kas ta on seal vangis ? " päris Aidann . </s> </p>
<p> <s> " Jah . </s> <s> Aga tema eest hoolitsetakse hästi . </s> <s> Ma olin tema toaneitsi . " </s> </p>
<p> <s> " Ma tean . </s> <s> Kes see mees on ja mida ta tahab ? " </s> </p>
<p> <s> " Agrippa ? </s> <s> Ta on arst , arvan ma . </s> <s> Ja midagi veel . </s> <s> Ta tahab Gretheli Uude Maailma viia ... " </s> </p>
<p> <s> " Millal nad teele asuvad ? " </s> </p>
<p> <s> " Üsna pea . </s> <s> Mida sa kavatsed ette võtta , Aidann ? " </s> </p>
<p> <s> Poiss lasi ta viivuks lahti ja jäi mõttesse . </s> <s> Kottpime öö mähkis nad endasse , varjud muutusid pikemaks ja mägedest kostis tuule undamist . </s> <s> Oli jahe . </s> </p>
<p> <s> " Kas sa põgenesid sealt ? " küsis Aidann . </s> </p>
<p> <s> " Mul õnnestus see täna ... </s> <s> Imekombel , aga õnnestus . </s> <s> Kuulsin su vilet ja ... noh ... ma põgenesin ühesõnaga . </s> <s> Kui me ruttu teeme , siis minu kadumist ei märgata ja lipsan tagasi , räägin Grethelile , et sa oled siin ja tulid teda vabastama . " </s> </p>
<p> <s> " Kas nad hakkavad sind otsima ? " </s> </p>
<p> <s> " Kui märkavad , et ma kadunud olen , siis kindlasti . </s> <s> Aga nad ei tea , et ma olen siinsamas . </s> <s> Nad arvavad , et mul sai sellest elust kõrini ja ma jooksin linna . </s> <s> Pean end kuskil varjama , kuid ma ei tea veel kus . </s> <s> Sa ju aitad mind , sa võtad mind kaasa , eks ? </s> <s> Kui ma ei saa tagasi minna ? " </s> </p>
<p> <s> Aidann ei vastanud . </s> <s> Ta surus neiu veel kord enda vastu ja kallistas teda . </s> </p>
<p> <s> " Aidann ? " </s> </p>
<p> <s> " Jah ? " </s> </p>
<p> <s> " Ma olen roojane . </s> <s> Aita mul puhtaks saada . " </s> </p>
<p> <s> Poiss ei vastanud kohe ja neiu tundis , kuidas ta võpatas . </s> <s> " Ma aitan sind , " sosistas poiss siis aga miski tema hääles ei kõlanud just kõige veenvamalt . </s> <s> " Aga kõigepealt peame Grethelit aitama ... </s> <s> Pilar , ütle , kas ta üldse tahab , et ma teda aitan ? </s> <s> Ootas ta mind ? </s> <s> Teadis ta , et ma tulen ? " </s> <s> See küsimus ei tulnud kergelt üle Aidanni huulte . </s> <s> Ent ta pidi tõtt teadma . </s> </p>
<p> <s> " Ta ootas sind , " sosistas Pilar . </s> <s> " Ta ootas sind igal minutil , mil ta siin majas viibis . </s> <s> Ta armastab sind . " </s> </p>
<p> <s> Neiu tundis , kuidas poiss võpatas ja ta hing kinni jäi . </s> </p>
<p> <s> " Ta armastab sind , " kinnitas Pilar uuesti . </s> <s> " Sa ju võtad ta kaasa , eks ? </s> <s> Sa ju aitad tal põgeneda ? " </s> </p>
<p> <s> " Jah , " sosistas Aidann . </s> <s> " Ma viin ta Galiciasse , õukonda . </s> <s> Kas sa tuled meiega kaasa ? " </s> </p>
<p> <s> Liiga palju mõtteid tulvas korraga läbi Pilari pea . </s> <s> Liiga palju , et nendele praegu keskenduda . </s> </p>
<p> <s> " Kus ta aknad on ? " </s> </p>
<p> <s> Pilar juhtis poissi läbi rohu puude poole , kus maa läks kõrgemaks . </s> <s> " Näed , " sosistas Pilar ja osutas maja poole . </s> <s> " Minu aken on see , sealt ma kuulsingi su vilet . </s> <s> Ja Gretheli oma on selle kõrval . " </s> </p>
<p> <s> Kuu sõudis pilve tagant välja . </s> <s> Nüüd nägi Aidann üsna selgelt Pilari nägu . </s> <s> Tüdruku silmad olid niisked , kaunid pikad mustad juuksed langesid voogudena õlgadele , suunurgas väreles nukker ja õrn naeratus . </s> <s> Mingi öölind lendas vuhinal madalalt puude alt läbi . </s> <s> Pilar avas suu ja sellest hakkas voolama verd . </s> </p>
<p> <s> Ta lihtsalt seisis Aidanni ees , suu lahti ja sellest voolas verd . </s> </p>
<p> <s> Pilaril oli kulunud Aidanni leidmiseks tunduvalt rohkem aega , kui Hernan Cortésil Agrippa kohtamiseks . </s> <s> Rammestunud hispaanlane loivas läbi koridori tagasi oma ruumidesse , kui üks kõrvaluks avanes ja sellest astus välja Agrippa . </s> <s> Vanamees oli pikas õhtukuues ja käes hoidis ta küünalt . </s> </p>
<p> <s> Cortés haigutas ja noogutas Agrippale heakskiitvalt . </s> <s> " Häid tüdrukuid hoiate te siin , isand kartograaf . </s> <s> Mulle on Akvitaanias tõsiselt meeldima hakanud . " </s> </p>
<p> <s> " Kus Pilar on ? " nõudis Agrippa . </s> <s> " Ma mõtlesin , et ta jääb teie juurde kogu ööks . " </s> </p>
<p> <s> " Mul oli vaja puhata . </s> <s> Ta väsitas mind üsna kõvasti ... " </s> </p>
<p> <s> " Kus ta on ? " </s> </p>
<p> <s> " Kus ? </s> <s> Ma saatsin ta ukseni , tüdruk kartis oma ühe jalaga pimedas komistada . " </s> </p>
<p> <s> " Saatsite ta ukseni ? " küsis Agrippa , nagu ei usuks ta oma kõrvu , rõhutades iga sõna ja jättes nende vahele pikad pausid . </s> </p>
<p> <s> " Ukseni , " kinnitas tulevane konkistadoor . </s> <s> " Me saime omadega suurepäraselt hakkama . </s> <s> Siis tahtis ta koju minna . </s> <s> Ta elab ju siin läheduses . " </s> </p>
<p> <s> Agrippa oli mees , kes oskas vihata , kuid mitte vihastuda . </s> <s> Tema viha võis olla räige ja tappev , ent kunagi ei langenud ta raevu , märatsemisse ega vihahoogudesse , ei . </s> <s> Viha ja reav põlesid temad igavese tulena , aga ainult seespool . </s> <s> Ta oli teinud majas ringkäiku , sest just siis , kui ta oli Pilari järele läinud , kuulis ta koridori aknast möödudes nõrka vilet . </s> <s> Näis , nagu oleks vile mingit viisi järele aimanud ja tundus linnulaulu jaoks liiga meloodiline olevat . </s> <s> Vile kostis vaid korraks ja seejärel oli kõik endiselt vaikne ja rahulik . </s> <s> Pilari sõnad , kiire kuuletumine ja mingi vaevalt tajutav ärevus ... </s> </p>
<p> <s> " Nii et te lasite tal põgeneda , " sõnas ta nüüd ja puuris karmi pilgu Cortési näkku . </s> </p>
<p> <s> " Põgeneda ? </s> <s> Ta polnud ju vang . " </s> </p>
<p> <s> Agrippa vaikis . </s> </p>
<p> <s> " Või oli ? " </s> </p>
<p> <s> Või oli ? </s> <s> Kas tal sai lihtsalt kõrini ja ta otsustas juhust ära kasutades põgeneda , mõtles Agrippa . </s> <s> Mõtles kiiresti . </s> <s> Miks peaks sandist lõbutüdruk , keda linnas ei oota miski , mille järele võiks igatseda , soovima siit lahkuda ? </s> <s> Siit , kus tal on olemas kõik , mida tal kunagi pole olnud ? </s> <s> Igal juhul oli ta põgenenud . </s> <s> Alatult ja reeturlikult . </s> <s> Agrippa oli selle maja peremees ja tema otsustab , kes ja millal võib siit lahkuda . </s> <s> Järelikult polnud ka akna tagant kostunud vile meelepete . </s> </p>
<p> <s> " Te alustate oma teenistust kuningas Marceli juures juba täna öösel , " otsustas Agrippa . </s> <s> " Minge ja otsige ta üles ! " </s> </p>
<p> <s> " Nüüd ? </s> <s> Öösel ? " </s> </p>
<p> <s> " Ta ei saa olla kaugel . </s> <s> Olen kindel , et ta pole seda . </s> <s> Ta on reetur , isand Cortés . " </s> </p>
<p> <s> " Reetur ? </s> <s> See plika ? " </s> </p>
<p> <s> " Minge nüüd ! </s> <s> Ja võtke oma mõõk kaasa . </s> <s> Ta ei tohi siit kaugele jõuda . </s> <s> Nagu seegi , kes on teda siia otsima tulnud . " </s> </p>
<p> <s> " Öine jaht ? </s> <s> Ma pole just kõige paremas vormis , kuid öised jahid meeldivad mulle . </s> <s> Lisaks on mul midagi paremat kui mõõk . " </s> </p>
<p> <s> Midagi paremat kui mõõk tähendas Cortési pistoda , millega ta oli mõned päevad tagasi baski röövli surmanud . </s> <s> Pistoda viskamist oli talle õpetanud maurist sõjavang , kes oli pikka aega Cortéside perekonna teenistuses . </s> <s> Ei ole vaja muud kui relv õigesti pihku võtta , tunda tema tasakaalu ja näha ohvrit . </s> <s> Kõik ülejäänu on õpitav ja sekundite küsimus . </s> <s> Pistoda võib lennata madalalt , otse , ja vuhiseda nagu surmav öölind , mille häält oli Aidanngi kuulnud . </s> <s> Ta kuulis - aga sellest sai ta alles hiljem aru - ka tasast matsatust , mille saatel oda Pilari selga tungis . </s> <s> Pidemeni . </s> <s> Tüdruku silmad kalgistusid hetkeks , käed klammerdusid poisi randmete külge ja suust voolas verd . </s> </p>
<p> <s> Siis ta korises ja pigistas Aidanni randmeid tugevamalt , kui eales midagi pigistanud , otsekui lootes poisi elujõust leida asendust enda hääbuvale elule . </s> <s> Ta ei jõudnud tunda valu , küll aga nägi Aidann tema silmist , et enne surma mõistis tüdruk suurepäraselt , mis temaga toimub . </s> <s> Ja see valu on kehalisest tugevamgi , ja teadmine , et midagi pole enam parata ja sa oled selle maailma jaoks jäädavalt kadunud , lootusetult ja lõplikult surnud . </s> </p>
<p> <s> Pilar jõudis ühe sammu tagasi astuda , siis ta haare lõdvestus ning tüdruk vajus hääletult kokku , otse Aidanni jalge ette ja Aidann nägi ta seljas turritavat pistoda . </s> </p>
<p> <s> Enne kui neiu nägu tardus jäävasse krampi , pudenesid ta huultelt veel kord sõnad : " Aita ... puhtaks saada ... aita ... " </s> <s> Ja siis , veel enne igavest uinumist , lahvatas Pilari silmist läbi meenutushetk : " Selfira , " sosistas nõrkenud hääl , " ma olen Selfira ... " </s> </p>
<p> <s> " Senjoor Anselmo ! </s> <s> Oh , kas tõesti olete see teie ? " </s> <s> Hernan Cortési hääl , mis järsku Aidanni kõrvu tekkis , oli kalk ja külm . </s> <s> Notar oli ootamatult puude varjust välja astunud , hääletult nagu kass , kükitas surnud Pilari kohale ja tõmbas vilunud liigutusega pistoda haavast välja . </s> <s> Õudusest ja uskumatusest kangestunud Aidann tundis , kuidas ta jalge alla voolab midagi sooja ja libedat . </s> </p>
<p> <s> " Ma näen , et teil on oma pisike ork kaasas . </s> <s> Aga ma ei soovitaks seda kasutada , tõesti ei soovitaks . </s> <s> Muuseas , mispärast don Juani paaž siin üldse luurab ? " küsis hidalgo . </s> <s> Ta pühkis pistoda rohutuusti vastu puhtaks ja heitis siis hoolimatult verise nutsaka laibale . </s> <s> Silmanurgast tundus Aidannile , et tüdruk veel tõmbles rohus . </s> </p>
<p> <s> " Te tapsite ta ... " suutis Aidann lõpuks värisevate huulte vahelt kuuldavale tuua . </s> <s> " Tapsite , teie , Pilari ... " </s> </p>
<p> <s> " Ah Pilar oli ta nimi ? </s> <s> Hmm , see selgitab paljutki . </s> <s> Või mis , härra salakuulaja ? </s> <s> Ja ärge hakake teesklema . </s> <s> Kuigi mulle on see ükstaskõik . </s> <s> Niisiis , kas me võitleme , või kuidas ? " </s> </p>
<p> <s> Sel hetkel tuli reaalsus Aidanni tagasi . </s> <s> Ta rabas oma mõõga järele ja tundis , et sel hetkel on ta valmis võitlema kas või kogu maailma röövlite ja mõrtsukatega , kõigi Vahimeeste ja marssalitega korraga . </s> <s> Cortés ainult muigas tema äkilise liigutuse peale . </s> </p>
<p> <s> " Tehke , et te siit kaote , senjoor Anselmo ! </s> <s> Jookske minema . </s> <s> Lõppude lõpuks olen ma ju teile tänu võlgu . </s> <s> Mitte alati ei pea Hernan Cortés oma sõna , kuid täna on ta heas tujus . </s> <s> Muidugi , " ta tonksas jalaga Pilari laipa , " tüdrukust on kahju . </s> <s> Olete te ise tema võlusid proovinud ? </s> <s> Ei ole ? </s> <s> Ärge ajage jama , kindlasti olete . </s> <s> Ma peaksin Indiates mõne kohaliku kaunitari samamoodi välja õpetama . </s> <s> Aga nüüd kaduge siit ! " </s> </p>
<p> <s> Vihinaga keerutas hidalgo pistoda osavalt sõrmede vahel . </s> <s> Aidann tõstis aeglaselt mõõga . </s> <s> Ta oli valmis võitlema . </s> <s> Ta pidi võitlema . </s> </p>
<p> <s> " Jätke , " muigas Cortés veel kord . </s> <s> " Ma ei tahaks ühe õhtu jooksul tappa kahte inimest , kes mulle meeldivad ja mulle midagi head on teinud . </s> <s> Teie päästsite mu elu ja tüdruk imes minust välja mitme nädala jagu mõtteid teistest naistest . </s> <s> Nii et tänaseks aitab . </s> <s> Ma olen unine ja tahan magada . </s> <s> Kaduge nüüd ! " </s> </p>
<p> <s> Aidann võttis sisse võitlusasendi . </s> <s> Hidalgo ei liigutanudki end. </s> </p>
<p> <s> " Kaitske ennast , " sisistas Aidann . </s> </p>
<p> <s> " Ärge mängige lolli , senjoor paaž , " märkis Cortés . </s> <s> " Me oleme tasa . </s> <s> Aga pidage meeles , et see oli üks ja ainus kord , mil Hernan Cortés jätab tapmata inimese , kelle ta peab tapma . </s> <s> Ma olin teile tänu võlgu ja see on nüüd tasutud . </s> <s> Head ööd ! " </s> </p>
<p> <s> Ta pöördus ümber , pistoda kadus kiire liigutusega põue ja mees lonkis puude vahele , kadus silmist ja Aidannil vasardas peas piinav alandus ja häbitunne . </s> <s> Ta vaatas Pilari , neiut , kes surmahetkel oli meelde tuletanud oma tõelise nime ning tänu kellele oli ta jälle midagi armastusest teada saanud ; vaatas oma värisevat kätt ja teadis korraga , adus väga selgelt , et Cortés tapaks ta väga lihtsalt . </s> <s> Ta jääks siia rohule surnult ja külmalt lebama , ehk tõmbleks veidi ja koriseks enne viimast hingetõmmet , aga siis on ta surnud ja ei saa enam midagi Gretheli jaoks teha . </s> <s> Gretheli ja enda . </s> </p>
<p> <s> Kui sul on tarvis võidelda , siis pead valima endale parema relva kui mõõk , oli don Ramón öelnud . </s> </p>
<p> <s> Te pole just võitleja , aga teil on soodumus võita , oli talle mõned päevad tagasi mõrtsukast don Hernan öelnud . </s> </p>
<p> <s> Uuel Maailmal võib meie jaoks uusi võimalusi olla , oli öelnud don Juan , kuigi teadis , et see maailm pole koht , kus ta saab Isobeli armastada . </s> </p>
<p> <s> Aidann kummardus ja suudles surnud Pilari veriseid huuli . </s> <s> Need olid kolmandad huuled , mida ta elus suudelnud oli , aga ikka veel mitte Gretheli omad . </s> <s> Magus ja imal veremaik valgus ta keele ja ta lubas seda meeles pidada senikaua , kuni taas Grethelit näeb . </s> <s> Aidanni suu oli verine ja ta tõotas kättemaksu kõigile ja kõigele , eelkõige sellele maailmale , mis ei lase kahel inimesel õnnelikuks saada . </s> <s> Ta seisis veel kaua ja vaatas maja poole , kus pidi magama Grethel . </s> <s> Siis ta läks . </s> </p>
<p> <s> Grethel magas tõepoolest . </s> <s> Alles hommikul sai ta teada , et Pilar oli öösel põgenenud . </s> <s> Grethel ei uskunud seda . </s> <s> Ta uskus , et Pilar on surnud . </s> <s> Tuli temas kõneles , et Pilar on surnud . </s> </p>
<p> <s> Ja viimased sõnad , mis ta Pilarilt kuulnud olid , kõlasid nii : Ma kuulsin unes kaunist muusikat , nagu oleks armastus , mida ma olen nii kaua oodanud , minu juurde tulnud . </s> </p>
<p> <s> XXXII Surmaingel </s> </p>
<p> <s> Marcel I eskaadri teeleasumine Uude Maailma ei tekitanud Euroopa kuningakodades suuremat vastukaja ega elevust . </s> <s> Akvitaania ambitsioonid olid teada nii Inglismaal , Hispaanias kui Vatikanis . </s> <s> Keiser Ferdinand ja Martin Luther ei mõelnud kuigi palju Indiate peale , laevatamine polnud sakslaste meelistegevus . </s> <s> Pärast Hansa kuulsusetut lõppu keskendusid teutooni valitsejad mandrile ; peapiiskop Lutheri ideede ajel iseäranis oma keele ja rahvuse ülimuslikkusele . </s> <s> Pärismaalaste usupööramise asemel oli Lutheril teine missioon - katoliiklaste ümberveenmine ; saksa rahvuse loomine ; jumala ja ajaloo poolt väljavalitud rahva viimine edukäigule . </s> <s> Atlandi ookean oli Lutheri ja Ferdinandi jaoks midagi kauget ja võõrast , mitte seal polnud teutoonide kutsumus , mitte seal ei pea valitsema nibelungide mõõk . </s> </p>
<p> <s> Kolm laeva - Grande Hermine , Petite Hermine ja Emérillion , mis Bordeaux'st maikuu alguses välja purjetasid , ei tekitanud suuremat elevust ka Akvitaanias . </s> <s> Kevad oli ikka Uue Maailma poole purjetamise aeg , bretooni ja normanni kalurid olid seda juba aastakümneid teinud . </s> <s> Kord olid nad teisel pool ookeani üüratud tursaparved leidnud ning sestpeale olid Vana Maailma turud Terrenuefve'i kalaga varasuviti üle ujutatud . </s> <s> Bretooni seilajate seast oli võrsunud ka noormees nimega Jacques Cartier , kelle kuningas Francois I saatis üle ookeani täpsemaid sõnumeid tooma , et kas seal tõesti rohkesti valget vandlit leidub , nagu kalurid kinnitasid ; vaatama , et kes õieti on need metslased , kellest hispaanlased räägivad , ja kuidas nad suhtuvad Prantsuse kuninga alamaks saamisesse . </s> <s> Ja veel huvitas kuningat , kas mitte põhja poolt pole võimalik leida mereteed Indiasse . </s> <s> Cartier asus teele maadesse , kuhu rahva uskumuste kohaselt olevat Jumal läkitanud Kaini - hulkuma igavesti maailma lõpus karistuseks oma pattude eest . </s> <s> Nii saigi kauge maa nimeks Kanada , enne veel , kui keegi seda oma ihusilmaga oli näinud . </s> <s> Cartier täitis ülesande eeskujulikult , ent naastes avastas ta , et kuningas oli vahepeal mürgitatud , Prantsusmaa ketseriteks pööranud Saksa vürstide käsilastega sõjajalal ja Uue Maailma vallutamise asemel mõlgutasid valitsejad hoopis maisemaid mõtteid . </s> <s> Kuiva maa peal sõdimine Cartier'd ei huvitanud ja ta asus teele lõuna poole , kus vajadus vilunud meremeeste järele oli alati suur . </s> <s> Akvitaania kuningas , kes oli suutnud kõigi sõdijatega rahu hoida ja nüüd üle Euroopa õpetatuid , teadjaid ja tarku mehi kokku kutsus - kinnitades , et Akvitaanias ei küsita inimeselt mitte tema usutunnistuse , vaid oskuste ja võimete kohta - , võttis rõõmuga kapteni enda teenistusse . </s> <s> Püreneedes , nii põhjas kui lõunas , räägiti Indiatest palju rohkem kui Pariisi või Aacheni kandis . </s> <s> Paljud Colóni ja Pinzoniga Uues Maailmas olnud mehed olid ristisõja lõppedes , osalt saatuse keerdkäikude , osalt ettekavatsetud käikude tõttu samuti Akvitaaniasse sattunud . </s> </p>
<p> <s> Cartier võttis kuninga soovil ette järgmise reisi , avastas saare , mis nägi välja kui maapealne paradiis , asutas seal koloonia , mille nimeks sai Mount Royal , kuulutas saare igaveseks Akvitaania valduseks ning tegi järgmisel päeval teisegi tähelepanuväärse avastuse - vaid poole päevatee kaugusel , mäeaheliku taga näisid Kastiilia konkistadoorid ametis olevat samaga , millega prantslasedki , nimelt kauplesid metslastega ja asutasid kolooniat . </s> <s> Sellele järgnes võrdlemisi ksenofoobiliste väljenditega pikitud poliitiline tõe ja õiguse teemaline dispuut kastiillaste ja Cartier' vahel . </s> <s> Viljaka dialoogi katkestas pärismaalaste sõjaretk , kuna neid oli unustatud debatile paluda ja sellist ebaviisakust otsustasid nad vibude ja odadega karmilt karistada . </s> <s> Relvavendlus ja ühine vaenlane teadupoolest vähendavad eriarvamusi ja pärast tapatalguid otsustasid Cartier ja Kastiilia kapten Velazquez , et maade kuuluvuse üle otsustagu nende kuningad . </s> <s> Nood jõudsidki kuninglikule lahendile . </s> <s> Jäägu saare - mille nime , Kuuba , suhtes oldi üksmeelel - keskosasse mägedesse piir , mida pikendatakse ka merele , ja kõik , mis sellest kagusse jääb , on Akvtiaania püha ja puutumatu valdus , loodes aga Kastiilia oma . </s> <s> Ent kuna pooltel puudusid täpsemad geograafilised teadmised piiridega hõlmatavatest maadest , püsis paberile tõmmatud joon vaid kaks aastat . </s> <s> Aeg-ajalt ilmusid ähmaste kaartidega mahamärgitud valdustesse portugallased , kel paluti viisakalt - kahurite abil - oma kulda mujalt otsida , ning vahel tuli autoriteedi püsimise nimel uputada ka mõni üleliia uudishimulik inglaste laev . </s> <s> Sageli kippusid Euroopa kuningatelgi piirid meelest minema . </s> <s> Tulemuseks kujunes küllaltki pinev poliitiline olukord , seda enam , et Akvitaania , Kastiilia , Galicia ja Andaluusia ei suutnud uusi maid piisava entusiasmiga hallata . </s> <s> Hispaanlastel tuli kodus tihti ette väiksemaid ja suuremaid kodusõdu , kuna mauride pärand tuli ju õiglaselt jagada ning õigluse mõistmises valitsevad tavaliselt erimeelsused . </s> <s> Akvitaanias haarati relvade järele küll märksa harvem , ent seda enam vaevasid Marceli pead keerulised intriigid Vatikani , Lyoni ja Aacheni vahel . </s> <s> Uue Maailma poliitiline kaart kujunes kirjuks , kuid näis , et Akvitaania ja Marcel liiguvad edasi ja tulevad toime vaenlastega mõnevõrra tarmukamalt kui teised vallutajad . </s> </p>
<p> <s> Ühes vestluses Akvitaania kuningaga oli Heinrich Cornelius Agrippa von Nettesheim öelnud , et Uue Maailma ehk Indiate vallutamises hakkab lõppema Kariibi faas . </s> <s> Saared saarteks , ent tõeline võti rikkusele , kuulsusele ja võimule peitub Ameerikas . </s> <s> Mandril . </s> <s> Kuld on just seal , kinnitas Agrippa . </s> <s> Kes alistab pärismaalased mandril ja võidab nende kulla , võib kenakese impeeriumi üles ehitada . </s> <s> Ja Marcel uskus teda , nagu kiputakse uskuma heade ennete kuulutajaid . </s> <s> Agrippa sõnu kinnitasid ka horoskoobid . </s> </p>
<p> <s> Sellele vaatamata ei tekitanud Marceli eskaadri ookeani taha seilamine Euroopas suuremat elevust . </s> <s> Esiteks olid seal vaid kolm kuninga poolt läkitatud laeva ja akvitaanlaste reisid Indiatesse polnud ju sugugi haruldased . </s> <s> Ka Galicia ja Kastiilia ühisekspeditsioon , mis koosnes kahekümnest laevast , ei kutsunud esile suuremat vastukaja . </s> <s> Spioonide kaudu olid kolm kuningat üksteise kavatsustest muidugi teadlikud . </s> <s> Marcel pidas end kavalamaks . </s> <s> Ta arvas , et teab täpselt , kuhu ja mida otsima minna . </s> <s> Kui seal on kuld , nagu Agrippa kinnitas , siis järgneb kolmele laevale terve armaada ja kogu uus avastatud maa , mida Akvitaanias hakati taas Kanadaks kutsuma , kindlustatakse korralikult igasuguste võõrvägede vastu . </s> <s> Ehk paneb kuld ka paavsti lõpuks otsust langetama , sest seni oli Vatikan Uue Maailma jagamise suhtes - näiliselt ja väljakutsuvalt - ükskõikseks jäänud . </s> <s> Marceli ei heidutanud kuuldused , et kevadel Coruñast teele asuv armaada on tema omast palju suurem . </s> <s> Hispaanlased kompavad pimesi . </s> <s> Akvitaania on täpsem , teadlikum , tõhusam ja kiirem . </s> <s> Ja kui seal kulda pole , kui tõesti kuld pole seal , kuhu Agrippa osutas , siis kolme laeva kaotus pole ka suurem asi . </s> </p>
<p> <s> Tema pühaduse Rooma paavst Paulus III silmis polnud Uus Maailm tõesti nii tähtis kui tema ustavale õuemarssalile ja peaministrile Igantius de Loyolale . </s> <s> Korrespondents , mis puudutas avastatud maid , rohkearvulised palvekirjad sealhulgas , jõudsid harva paavsti lauale , jesuiidist peaminister tegeles nendega peamiselt ise . </s> <s> Paavsti mõtted olid rohkem seotud Vana Maailmaga , põhja pool tärkava ohu ja kurbusega , mis sündist teadmisest , et ta peab oma alamate vastu sõtta astuma . </s> <s> Siiski lasi ta aeg-ajalt asjade seisu Indiates ette kanda . </s> <s> Ja tavaliselt pani see teda kulmu kortsutama . </s> </p>
<p> <s> " Juba kaks korda on Püha Tool lahendamise edasi lükanud ja lasknud asjadel kõigekõrgema tahtmist mööda sündida , " tuletas Loyola talle meelde , kui nad ühel kevadhommikul rõskes ja külmas saalis Vatikani palees maakaardi kohal kummargil olid . </s> <s> " Kolmas kord ei saa see enam lihtne olema . " </s> </p>
<p> <s> " Tema tahtmisele allumine on mulle alati lihtne , " ohkas paavst . </s> <s> Maakaardid panid pidevalt ta pea valutama . </s> <s> Kirevad ja värvilised , kribukirjas , ja alati paistis maailm seal teistsugusena , kui ta oli ette kujutanud . </s> <s> Ja sõltuvalt kaardist oli maailm ka tihti erinev , rääkimata sellest , et ühed ja samad kauged paigad kaartidel kandsid pahatihti erinevaid nimetusi . </s> <s> Veel mõned aastad tagasi olid kardinalid teda kiusanud väidetega , et läänes avastatud Uus Maailm pole midagi muud kui suur saar enne Aasia rannikut ; seejärel tõestustega , et kindlasti on see hoopis Aasia poolsaar , kuni lõpuks oldi pärast Amerigo ja Elcano reise sunnitud tõdema , et tegu on tõepoolest Uue Maailmaga . </s> <s> Päris uuega , mida Aasiast lahutab üüratu ookean . </s> <s> Ka hispaanlaste ja iseäranis prantslaste õhin purjetada põhja poolt ümber Ameerika , et lõpuks ometi jõuda Aasiasse , jahtus peagi , kui selgus , et kulda ja nii muudki tähelepanuväärset leidus Ameerikaski . </s> <s> Prantslased leidsid kulda Antillidelt , hispaanlased La Isla Espanolalt . </s> <s> Ja räägiti , et kõige rohkem kulda on mandril . </s> </p>
<p> <s> " Hästi , " ohkas Paulus veel kord . </s> <s> " Räägi mulle , mis on kõige raskem ? " </s> </p>
<p> <s> " Kõige raskem on täpselt kindlaks määrata , milles seisnevad Püha Tooli põhilised huvid . </s> <s> Kui hispaanlased ja portugallased palusid teie eelkäijal täpselt kindlaks määrata maad , mida nad võisid koloniseerida , jäeti asi lahendamata , kuna oli teada ka mitme teise valitseja huvi uute maade vastu ning Vatikanil oli keeruline valida . </s> <s> Järgmiseks palus Prantsuse liiderlik kuningas anda temale õigus kuulutada Indiad Liilia krooni valdusteks . </s> <s> Selle peale tõusis kisa Galicias , Andaluusias ja mujalgi ning jälle jäeti asi lahendamata . " </s> </p>
<p> <s> " Ma mäletan , et see oli sul osav formuleering , " noogutas paavst . </s> <s> " Et laevaga möödumine ja silmaga nägemine ei anna veel õigust saada titulaaromanikuks . " </s> </p>
<p> <s> " See lõi olukorra , " jätkas Loyola , komplimendi peale kummardades , " kus igale avastajale kuulub täpselt nii palju , kui talle kuulub . </s> <s> Tema võim on seal , kus on tema võim . </s> <s> Me ei saanud ega saa minna tülli tugevnevate Hispaania kuningatega ja jagada Indiaid prantslastele . </s> <s> Samuti ei saa me maid Galiciale ja Kastiiliale kinkida , sest Lyoni ja Bordeaux näol endale vaenlasi tekitada pole samuti arukas . </s> <s> Me peame hoidma kõik lojaalsed kuningad ühteviisi sõltuvuses , laskmata neil liiga tugevaks muutuda ja võimaldamata neil omi huvisid teisele poole ookeani kanduda . " </s> </p>
<p> <s> " Ma tean seda , " sõnas paavst . </s> </p>
<p> <s> " Nüüd aga on käes aeg , kus tuleb otsustada . </s> <s> Ja see on keeruline . </s> <s> Nii Akvitaania kui Galicia on saatnud laevastikud üle ookeani , mõlemad loodavad teha uusi suuri vallutusi , leida kulda , laiendada oma valdusi mandril . </s> <s> Nad mõlemad soovivad bullat , kus kõik nende vallutused kiidetakse heaks ja kinnitatakse igaveseks nende troonile . </s> <s> Hispaanlased nõuavad samu maid , mida prantslased . " </s> </p>
<p> <s> " Ja miks me ei võiks jääda vana poliitika juurde ? </s> <s> Et kes ees , see mees . " </s> </p>
<p> <s> " Sest nad paiskavad üha rohkem jõude Uude Maailma . </s> <s> Kui me ei sekku , hakkavad hispaanlased ja prantslased seal varsti sõdima . </s> <s> Mis oleks ketser Lutheri taktikepi järgi tantsivale Ferdinandile loomulikult meeltmööda . </s> <s> Ta pakub Akvitaaniale abi sõjas Hispaania vastu , sõjas mandril , pange tähele , Püha Isa , ja teeb ka Parisile sama ettepaneku . </s> <s> Milline Valois seal ka parasjagu ei valitseks , ei jätaks Ferdinand kasutamata võimalust õhutada sõda Hispaania ja Prantsusmaa vahel . </s> <s> Üldiselt olekski see suurema sõja algus , mille kohta me kõik teame , et see varsti algab . </s> <s> Ainult selle vahega , et ise seda täpsemalt mõistmata , või tahtmata mõista , sõdivad prantslased oma liitlaste vastu ning teevad seda vaenlase heaks . </s> <s> Tuletage meelde , kui palju on Vatikan näinud vaeva , et ära hoida prantslaste kodusõda , mida sakslased on pidevalt õhutanud . </s> <s> Katoliiklik maailm peab olema ühtne ja tugev ühise vaenlase vastu . " </s> </p>
<p> <s> " Ühtsus , " pomises Paulus III . </s> <s> " Mulle meeldib see sõna , mu sõber . " </s> </p>
<p> <s> " Ühtsuses on jõud , " kinnitas Loyola . </s> </p>
<p> <s> " Ehk sa liialdad , kui arvad , et Akvitaania ja Kastiilia hakkavad Indiates sõdima . " </s> </p>
<p> <s> " Pean ülimalt tõenäoliseks , et hakkavad , kui üks avastab kulda maadest , kuhu teinegi avastusretke suunab . " </s> </p>
<p> <s> " Ühtsust ei tohi kaotada . </s> <s> Mitte mingil juhul ! " </s> </p>
<p> <s> " Kahtlemata . </s> <s> Püha Tooli autoriteet lööks vankuma , kui me ei suuda seda sõda ära hoida . </s> <s> Väiksed sõjad - et mõni katoliiklik valitseja ei muutuks liiga tugevaks - on alati head . </s> <s> Suurem sõda aga hävitab ühtsust , nõrgestab usku seestpoolt . " </s> </p>
<p> <s> " Ma arvan , et tean , kuhu sihid , " ütles paavst . </s> <s> " Mis looks Indiates veel suuremat ühtsust , kui et kõiki toimetamisi jälgib kohapeal minu legaat , jagab maid ja valitseb ? " </s> </p>
<p> <s> " Juriidilise aluse annavad meile majesteetide palvekirjad , " noogutas Loyola . </s> <s> " Nad on juba uute valduste pärast Vatikani poole pöördunud . " </s> </p>
<p> <s> " Paavstiriik Uues Maailmas , " pomises paavst . </s> <s> " See kõlab hästi . </s> <s> Kahtlemata on kõik maad seal juba ka kirikule pühendatud . </s> <s> Poleks tõesti paha , kui legaat sõidab uusi valdusi üle vaatama . " </s> </p>
<p> <s> Aga kui legaadid ja muud Vatikani agendid Compostelasse ja Bordeaux'sse jõudsid , olid laevastikud juba teele asunud . </s> <s> Galicia ja Kastiilia ühislaevastik , kolmekümnest karavellist , naost ja galeoonist koosnev kuninglike kavatsuste kinnitus lahkus sadamast mai lõpul suurejooneliste pidustuste saatel . </s> <s> Poed suleti , rahvas valgus tänavaile ja sadamasse , kirikukellad helisesid , vein voolas , peeti peamissa ja õnnistajaid jagus kailegi , laevade lahkudes tulistasid kõik fordi kahurid kogupaugu . </s> </p>
<p> <s> Laevad oli jagatud kolme karavani , kõigil oma lõppeesmärk ja last . </s> <s> Admiral Rodrigo Garcia del Arroyal ; kõigi praeguste ja tulevaste Galicia ja Hispaania ühisvalduste asekuningas Juan Salvez y Ourense del Segovia ; peapiiskop Bartolomeo de las Casas ; kuninglik ülemnotar Gonzalo del Gado ja muud tähtsamad isikud , nende seas loomulikult ka printsi paaž Aidann , seilasid lipulaeval , karavell Santiagol , mis pidi esimese karavani eesotsas jõudma umbes pooleteist kuuga esimeste Hispaania kolooniateni Kariibi meres . </s> <s> See oli esialgseks sihiks . </s> <s> Aga kõigepealt kavatseti Kanaaridelt peale võtta orjad , keda sealne asevalitseja oli asjatundlikult mandrilt välja valinud , seejärel täiendada Assooridel varusid ja alles siis võeti sihtpunktiks asundus nimega Santiago de Cuba . </s> <s> Osa orje toimetati pardale juba Galicias , Portugali valitsejaga sõlmitud lepingu alusel , ja et neid puudu ei oleks , selle eest hoolitses isa las Casas . </s> <s> Santiago kaptenile Jose de Oljedale oli see seitsmes reis üle ookaeni . </s> <s> Seilati hoovuses , mis maheda kagutuule saatel viis laevu edasi kiiremini , kui ükskõik milline passaat Vahemerel või Biskaial . </s> <s> Ookean tähendas avarust ja kiirust . </s> <s> Kiired naod ja karavellid ei heisanud grootmasti kõiki purjesid , sest muidu oleksid raske lastiga koormatud galeoonid neist maha jäänud . </s> <s> Naod , teadis Aidann , olid mõeldud peamiselt rannalähedasteks avastusretkedeks ja jõesuudmete uurimiseks , kuid võisid sooritada ka kiireid reise üle lahtede . </s> <s> Galeoonid kandsid suuremat osa kolooniate tarbeks mõeldud kraamist ning inimesi ja orje . </s> <s> Assooridelt Indiate esimeste saarteni oli keskeltläbi kuu aega meresõitu ning Assooridelt sai armaada kaasa viimased värsked viljad , joogivee ja uued kariloomad veristatute asemele . </s> </p>
<p> <s> Plaaniti , et kaks teist karavani lähevad umbes nädal enne Indiaid lahku . </s> <s> Üks suundub lõunasse , et jõuda La Isla Espanolale , teine aga sõidab Kuubani , pöörab siis loodesse , möödub prantslaste valdustest ja randub Floridas , kuhu kuulu järgi olevat jõudnud ka esimesed prantsuse asunikud . </s> </p>
<p> <s> Kolmkümmend laeva kandsid kõike hädavajalikku kolooniate tarvis : siin olid puuseppi , ümberasujatest talumehi , pottseppi , kangruid , parkaleid , müürseppi , raudseppi , rätsepaid ja misjonäre , kõige rohkem aga meremehi ja sõjamehi , relvastust , kariloomi , põllukultuure ning tööriistu . </s> <s> Hulgaliselt oli lihtsalt seikluste- ja varanduseotsijaid , vaesunud aadlikke , muid kõrilõikajaid . </s> <s> Mehi - ja need olidki peamiselt mehed , sest naiste puuduse all polnud veel ükski vallutusretk kannatanud - kogunes kõikjalt üle Hispaania , lisaks Galicia ja Kastiilia konkistadooridele oli siin hulganisti rahvast Extremadurast , Andaluusiast , Valenciast , Navarrast , Aragonist , Granadast , Astuuriast ja Katalooniast . </s> </p>
<p> <s> Notaritel olid kaasas paberid uuteks määramisteks , lahendid kohtuasjadele , mis olid üle mere majesteetidele läkitatud , käsud ja korraldused varanduse jagamiseks , seadused uute maksude kohta , abielulahutusload neile , kes olid oma abikaasa Vanasse Maailma jätnud ning Uuest Maailmast uue leidnud . </s> <s> Paljud alustasid Indiates uut elu , mõnele oli see ainus ja viimane võimalus . </s> <s> Uus Maailm pakkus paljudele uusi võimalusi . </s> </p>
<p> <s> Kastiilia ja Galicia kuningas olid kokku leppinud , et need kolooniad , mis olid eraldi asutatud , pidid esialgu ka eri kroonidele kuuluma . </s> <s> Kuna poissmehest Diego kavatses abielluda Kastiilia kuninga tütrega ja kuna majesteetide silmis oli kogu Hispaanial edaspidi ühine saatus , siis pidi ühine tegevus katoliikliku impeeriumi loomise nimel saama alguse juba Uuest Maailmast . </s> <s> Tõsi , ühtsusele koondumist takistasid veel seni mõjukad kohalikud aadliperekonnad , kes õigusega kartsid oma võimu vähenemist . </s> <s> Aga ka selles osas lootsid majesteedid , et Uus Maailm pakub uusi võimalusi ja lahendusi . </s> <s> Uusi kolooniaid võis aga asutada ainult Juani loal ja need kõik kuulutatakse ühtse Hispaania valdusteks . </s> </p>
<p> <s> Igasuguste sõdimiste suhtes oli Juan saanud kuninglikult nõukogult kaasa järgmise poliitikajuhise : kõik indialased , kes tunnistada , et nüüdsest on nad Hispaania katoliiklike monarhide alamad , on vabad ja peavad saama elada vaba põllupidaja elu . </s> <s> Loomulikult võtavad nad vastu ristiusu . </s> <s> Kõikjal , kus majesteetide konkistadoore rünnatakse , tuleb Hispaania krooni au sees hoida . </s> <s> See tähendab , et ründajad peab hävitama . </s> <s> Kui kohatakse indialaste kuningaid , tuleb nendega sisse seada head suhted ja küsida kogu kuld kingituseks Hispaania kuningale . </s> <s> Kui nad kulla kinkimise asemel eelistavad rünnata , siis kehtib jälle säte krooni aust . </s> <s> Üleliigsed mõrvad ja tapmised on keelatud . </s> <s> Prantslastega mitte sõdida . </s> <s> Kõik tülid asunike vahel lahendavad majesteedid isekeskis , pöördudes vajadusel ( veel kord ) Vatikani poole . </s> </p>
<p> <s> Aidann oli loomulikult Juanile rääkinud kõigest , mida ta Bordeaux's kuulis ja nägi : et Akvitaania kuningas , kelle usaldusalune kartograaf oli röövinud Gretheli , kutsunud enda teenistusse assassiinist notari Extremadurast , ja käskinud tollel hukata Pilari , oli samuti saatmas Uude Maailma ekspeditsiooni . </s> <s> Prantslaste ekspeditsiooni peeti siiski oluliseks täienduseks nende kolooniatele ja märgiks Marceli kasvavast huvist Indiate vastu . </s> <s> Juan muidugi teadis Marceli kavatsusest , aga et selle etteotsa oli valitud keegi saksa päritolu teadlane , tekitas temas üllatust . </s> <s> Ta kõneles sellest isa Casasele , kes Agrippa nime kuuldes risti ette lõi ja ütles , et veel ükski katoliiklik valitseja pole selle ketserist nõia teenistuse läbi midagi võitnud . </s> <s> Aidanni palvel küsitles Juan Casast , kuid hoolikalt maskeeritud pärimised ei andnud midagi , mis selgitanuks Aidannile , miks oli tarvis Grethelit Uude Maailma vedada . </s> </p>
<p> <s> " Kõik , mis ümbritseb Agrippat , on mürk , " hüüdis preester ja vastne piiskop , " see mees on ketser ja ükski tuleriit pole tema jaoks liialt kuum ! " </s> </p>
<p> <s> Vaimulikke oli laevadel palju , peamiselt dominiiklaste ja mertsedaaride ordude liikmed , kuid ka ilmikpreestrid , keda esmapilgul oli raske munkadest eristada . </s> <s> Lähemalt nende jutte pealt kuulates võis aga mõista , et ilmikpreestrid lootsid saada osa sõjasaagist , milleks neil loomulikult õigus oli . </s> <s> Dominiiklastel ei tohtinud olla maist varandust . </s> <s> Nemad nägid konkista eesmärki usu levitamises ja metslaste pööramises teenima õiget jumalat ning kõige kristlikumaid valitsejaid . </s> </p>
<p> <s> Aidann unistas , et ta saaks ise tolle Agrippa tuleriidale siduda ja Gretheli süüdatud lõkkest tuld võtta ja mehe elusalt põlema panna . </s> <s> Akvitaania , kus olid hukkunud tema sõbrad , oli muutunud poisi vaenlaseks ; Santiago de Compostelas viibimine oli teda täitnud süükoormaga . </s> <s> Maailmas oli alles jäänud vaid üks tema sõber - Juan - , kõik ülejäänud oli saatus temalt võtnud . </s> <s> Mingi piinleva aimdusega taipas ta , et kõik Võluteatrile osaks saanud õnnetused ning lõpuks ka Pilari surm olid seoses Gretheliga , kuid iial ei suutnud ta teha saatusele etteheiteid selle eest , et see oli tema ja Gretheli kokku viinud . </s> <s> Nüüd teadis ta , kes oli see ülik , keda nad olid kunagi ammu Genterdamis kohanud , mees , kes oli neile heldelt hõbetaalritega tasunud ja käskinud Broughtenis esineda , mees , kes Gretheli kinnituste järgi oli surnud . </s> <s> See mees oligi surnud , Võluteatrile oli end ilmutanud tema surmaingel . </s> <s> Ettekuulutus lähenevast hukust , märk , mida keegi polnud osanud õigesti mõista . </s> <s> Nad kõik olid surelikud ja näinud oma teel palju surma . </s> <s> Aga siis tuli kõik liiga äkki ja korraga . </s> <s> Rahvahulgas tüdruk , kelle silmad ei naernud , Surmaingel , Grethel , Broughteni loss , Vahimeeste kallaletung , surm , surm , surm ... </s> <s> Aidann oli näinud tapmist , teda oli proovitud tappa , nüüd soovis ta seda ise teha . </s> <s> Surmaingel oli ennast ilmutanud ja kindlasti pole tema isu veel täis . </s> <s> Otsekui mõnitamiseks oli ta lasknud Võluteatril rikkaks saada , näidanud neile elu võlusid - kõlisevat mündikuhilat , ahvatlenud kuulsusrikka tulevikuga . </s> <s> Kõike ainult selleks , et lasta näitlejatel eluteatris üksteise järel hukka saada . </s> <s> Miks , miks oli ta ilmunud ? </s> <s> Miks oli ta nõudnud , et Võluteater etendaks Gunardi neimatragöödiat , milles saab võita ainult tapmise abil , ja lõpuks ei ihalda ka võitja muud kui surma ja igavest unustust . </s> <s> Kes veel on ära märgitud ? </s> <s> Kellele veel on antud saada osaliseks selles kurbmängus , mis on otsekui lavastatud selleks , et Aidann ja Grethel ei saaks iial kokku ja inimesed nende ümber mõttetult hukkuksid ? </s> <s> Miks on maailm selline , et ühe armastuse nimel tuleb nii palju süütuid elusid ohverdada ? </s> <s> Kes veel ? </s> <s> Kelle hingede eest veel oli hõbedaste taalritega makstud ? </s> <s> Olid nad üle loetud ? </s> <s> Kes veel ? </s> </p>
<p> <s> Aidannis ei tekkinud hetkekski kahtlust , ei enne teeleasumist Coruñast ega ka nüüd pardal hispaanlaste omavahelisi jutte kuuldes , et laevastik läheb külvama surma . </s> <s> Ta teadis , et temast ja Grethelist sõltumata tähendavad Indiate rannikule lähenevad purjed hukatust ja et ka nemad kahekesi olid määratud sellest etendusest osa saama . </s> <s> Neile oli antud näha veel surma ja tapmist . </s> </p>
<p> <s> Ta oli näinud Gunardi , Catarina , Rico ja Pilari tapmist . </s> <s> Need kõik olid olnud mõrvad , ülekohtused tapmised . </s> <s> Ta oli suudelnud surnud Pilari huuli ja tundnud ikka veel elu mäletava vere maitset . </s> <s> Laibast voolav veri , selle välimus , maitse , lõhn , hing ja igatsus ei sarnanenud võltsverele - värskele härjaverele või värvitud veele , mida Võluteater oli kasutanud . </s> </p>
<p> <s> Tapetud Pilari ( või Selfira ? ) näol värelenud hämmastus , ahastus ja uskumatus ei sarnanenud ühelegi näoilmele , mida nad olid Võluteatri surmastseenides harjutanud . </s> <s> Surma ei saa mängida . </s> <s> Surm on midagi sellist , mis ei kuulu elusale inimesele . </s> </p>
<p> <s> Mõnikord , veetes pikki tunde laeva keskmisel tekil , kajutis , kus asusid " pühakute " säilmed , avades laeka Gunardi peaga , vaadates kasuisa kolba tühjadesse silmakoobastesse ning temaga tumma kahekõnet pidades , küsis ta Gunardilt : " Ütle , kas pole see kõik mitte sellepärast , et me mängisime surma ? </s> <s> Kas mitte iga etendatud surm ei too kaasa kellegi päris-surma päris-maailmas ? </s> <s> Oleme me süüdi selles , et narrisime surma ? " </s> </p>
<p> <s> Ja ta kuulis Gunardi vastust : " Me ei mänginud ega narrinud surma . </s> <s> Me tahtsime inimestele näidata , et midagi on selles maailmas valesti , kui inimene ei saa õnnelikuks ilma tapmata . </s> <s> Ja tappes ei saada kunagi õnnelikuks . </s> <s> Tapmise varal sündiv õnn on vaid ajutine meelepete ja toob ainult häda . </s> <s> Me näitasime , et surm ja tapmine on koledad . " </s> </p>
<p> <s> " Kas Uues Maailmas on teistmoodi , Gunard ? " </s> </p>
<p> <s> Silmakoopad ja hammasteta suu ei vastanud . </s> <s> Aidann teadis vastust niigi . </s> <s> Ei , ka seal pole midagi teisiti . </s> <s> Sellest hetkest , kui inimene õppis tapma , ei saa see teistmoodi olla . </s> <s> Hetkest , kui inimene sai aru , et elu saab lihtsalt ära võtta ja et ühe elu kustumine võib tuua tema maailma seda , mida ta soovib , arvates , et tema elu saab seeläbi paremaks . </s> </p>
<p> <s> Aidann oli sellest aru saanud . </s> </p>
<p> <s> Nagu sellestki , et Bordeaux' kartograaf Agrippa ning Medellini endine notar Hernan Cortés on inimesed , kellele ta ihkab surma . </s> <s> Kõige valusamat ja piinarikkamat . </s> <s> Mingi saatuse kaval ja õel side oli teda köitnud kartograaf Agrippaga . </s> <s> Ta ei suutnud mõista , millist julma mängu temaga mängitakse ; miks olid tema pattulangemise ja elusaladuste avastamise linnas - pühas linnas - Santiagos pühaku säilmed , kelle oli lasknud hukata keegi Agrippa ... ? </s> <s> Miks oli tema suurim südamevaevaja Ursula pärinud oma nime pühakult , kes kunagi oli tapetud Colonia Agrippinas ? </s> <s> Ja Gretheli oli röövinud samuti mees , kelle nimi oli Agrippa . </s> <s> Kuhu juhatab teda see võõristav nimi ? </s> <s> Ons' Agrippagi surmaingel ? </s> </p>
<p> <s> Ta meenutas Gunardi pead vaadates kõiki inimesi , kes olid surnud ja keda ta tundis . </s> <s> Ta meenutas üht teist surmainglit - mägedes pasunahüüu saatel tekkivat Roncesvallesi ilmutist Rolandot , kes ajab eemale tuuled ja rajud ja kes hukkus kunagi ammu oma isanda ja püha võitluse nimel . </s> <s> Rolando oli olnud sõdur ja mõrtsukas . </s> <s> Ent ometi oli ta ilmunud Juanile ja Aidannile kuisellest , et jälle on lähenemas surm . </s> <s> Kas oli ta ettekuulutus või hoiatus ? </s> <s> Temast oli tilkunud verd ja see oli päris veri . </s> <s> See ilmutus , vaim , surmaingel oli aidanud Aidannil päästa Hernan de Cortési elu , mida ta nüüd võtta ihkas , et tema , Aidanni , maailm saaks paremaks ja õiglasemaks . </s> <s> Aga kas oli mõrvatud Pilari veri talle kättemaksust sosistanud ? </s> <s> Kas oli surnud lõbutüdruku nägu kõnelenud vajadusest uue vere järele ? </s> <s> Miks oli surnud Roland tulnud ? </s> <s> Kas ainult selleks , et kätte maksta baskidele ? </s> </p>
<p> <s> Aidann küsis seda Gunardi pealt . </s> <s> Oleks Roland lasknud Cortésil hukkuda , oleks Pilar ellu jäänud . </s> <s> Miks pidi Aidann päästma Cortési elu ? </s> </p>
<p> <s> Gunard vastas : " Kuid nüüd tead sa elu hinda . </s> <s> Nüüd tahad sa tappa Cortési . " </s> </p>
<p> <s> " Aga miks pidi Pilar surma saama ? </s> <s> Milles oli tema süü ? " </s> </p>
<p> <s> " Maailm on ebaõiglane . </s> <s> Iga mõrv ainult suurendab ebaõiglust . </s> <s> Iga mõrv . </s> <s> Ka pealtnäha kõige ausam ja õilsam . </s> <s> Nüüd sa ju tead seda ? " </s> </p>
<p> <s> " Siis tahan ma elada ebaõiglases maailmas , kuid mina pean seal õnnelik olema . " </s> </p>
<p> <s> " Kas sa saad olla ? " </s> </p>
<p> <s> " Kas ma pean oma vaenlastele halastama ? </s> <s> Ainult sellepärast , et viirastus lasi mul päästa mõrtsuka , kes hiljem surmab süütuid ? " </s> </p>
<p> <s> " Kurjust ei saa hävitada kurjategijaid hävitades . </s> <s> Ebaõiglus on selleks ajaks juba sündinud . " </s> </p>
<p> <s> " Siis poleks ju üldse mõtet elada ? " </s> </p>
<p> <s> " Mul oli teater . </s> <s> Kunagi oli mul teater . </s> <s> Ainus , mis mul oli , oli teater . </s> <s> Kõnelda maailmale ebaõiglusest , see oli minu võitlusviis . </s> <s> Ma ei hävitanud ebaõiglust , ma näitasin seda . </s> <s> Senikaua , kuni on olemas need , kes näitavad , mitte ei kutsu üles halastusele vaenlaste vastu ega õhuta orjalikke lootusi paremast elust järgmises ilmas ... </s> <s> Senikaua on maailmal lootust . " </s> </p>
<p> <s> Kui sul aga on tarvis võidelda , siis pead valima endale parema relva kui mõõk . </s> </p>
<p> <s> Te pole just võitleja , aga teil on soodumus võita . </s> </p>
<p> <s> Uuel Maailmal võib meie jaoks uusi võimalusi olla . </s> </p>
<p> <s> Kunagi oli mul teater . </s> </p>
<p> <s> Aidann seisis õõtsuva reelingu ääres , vaatas lõpmatut ookeani ja taamal sinavaid purjesid ning mõtles , kas lurjuse tapmine teeb maailma õiglasemaks . </s> <s> Kellelgi ei tohiks peal olla needust , mis teeks temast maailma saastast puhastajaks . </s> <s> Sellega oleks pidanud tegelema Jumal või kes iganes , kes inimese saatust kujundab . </s> <s> Aidann oleks võinud seda küsida vanalt mungalt Gregoriolt , kes talle ka laeval endiselt Juani nõudmisel kirjatarkust õpetas , või hoopis isa Casaselt , kes temasse lahkelt ja soosivalt suhtus . </s> <s> Aga ta ei teinud seda . </s> <s> Piiskop põhjendanuks vallutust sellega , et Uus Maailm vajab inimesi , kel on hea süda ning sõdadest ja kasumiahnusest rikkumata hing , et ainult tema enda hoolikas pilk ühenduses majesteetide poolt antud käskudega suudavad ära hoida õigluse sünni ebaõigluse kaudu . </s> <s> Aga Aidanni enda tunded kiilaspäise vaimuliku vastu olid segased . </s> <s> Ühest küljest ta tundis , et see mees ei soovi kurja kellelegi , kes pole seda ära teeninud , kuigi oma vaenlaste vastu oli too halastamatu . </s> <s> Ent Aidann ei suutnud unustada , et just isa Casas oli see , kelle tellimusel oli Gunardist reliikvia valmistatud . </s> </p>
<p> <s> Mis aga puutus soovidesse Agrippa kohta , siis olid nad kahtlemata ühel meelel . </s> <s> Aga Aidann ei küsinud Gregorioltki midagi . </s> <s> Gunardi peast reliikviakambris piisas talle . </s> <s> Sellest sai tema kompass meredel , mis olid temale sama tundmatud kui enamikule konkistadooridele . </s> </p>
<p> <s> Santiago kiiluvees sõitsid kümme laeva , mis kõik pidid varsti Kuubale jõudma . </s> <s> Juani ülesandeks oli korraldada vallutusretk Ameerika mandrile . </s> <s> Kuuba oli endiselt jagatud prantslaste ja hispaanlaste vahel ; Akvitaaniale kuulus lõunas asuv Jamaica saar . </s> <s> Kastiilia ja Galicia tugisambad asusid Isla Hispaniolal ja viimased kümmekond aastat olid kohalikud kubernerid omavahel tihti mõõku ristanud . </s> <s> Järgmine suur saar lääne poole - San Juan - oli kindlalt Galicia valdus , mida ei saanud öelda Antillide kohta . </s> <s> Seda saartekolooniat asustasid nii prantslased , kastiillased kui nüüd ka osaliselt portugallased , ning raske oli öelda , kellele see täpselt kuulus . </s> </p>
<p> <s> Aidanni päevad möödusid laeval igavalt ja igatsedes . </s> <s> Tema otseseks tööks olid tavalised paažikohustused , mida Juan vajas küll suhteliselt harva . </s> <s> Tema eluruum oli kitsuke uberik kvarterteki all , kõrgema seltskonna kõrval . </s> <s> Kapten oli oma ahtrikajuti Juanile loovutanud , kuid kahele seal ruumi ei jätkunud . </s> <s> Ülejäänud kõrgema positsiooniga isikud , sealhulgas ka vanemohvitser , pootsman ja tüürimees , elasid kvarterteki varjualuses . </s> <s> Meremeestel asemeid ei olnudki , kõik magasid , kus said - peatekil või lastiruumis . </s> <s> Magaja ei tohtinud vahisolijaile ette jääda , sestap eelistati varjulisi soppe , näiteks toidutünnide vahel . </s> <s> Kõige eelistatum koht oli muidugi purjeriide varu lastiruumis , iseäranis halva ilmaga . </s> <s> Ülejäänutele asendasid voodeid õlgmatid , Juanile , admiralile , notarile ja kaptenile jagusid madratsitega rippvoodid , mis tuli küll pärast kasutamist alati kokku rullida , et need jalgu ei jääks . </s> </p>
<p> <s> Aidann omandas meremeeste kombeid ja harjumusi . </s> <s> Ta õppis end üle parda kergendama , kahe käega ohuköiest kinni hoides ja hoolikalt üle õla jälgides , et kvarterteki aknad määritud ei saaks . </s> <s> Algul oli see harjumatu , ent hiljem hakkas talle hommikune pukspriidil kõõlumine isegi meeldima . </s> <s> Ka aega harjus ta arvestama ampotellades ja guardiates . </s> <s> Kaheksa ampotellat oli üks vaht , mille jooksul jõudis junga kaheksa korda liivakella pöörata . </s> </p>
<p> <s> Võis arvata , et Santiago meeskond ja reisijad olid ülejäänud laevastiku meestest mitmeid kordi peenemate kommetega . </s> <s> Osake õukonda oli laevale kaasa tulnud , koos selle kommete ja tavadega . </s> <s> Rohkem kui teistel laevadel oli Santiago pardal kariloomi ja joogivett , alumine lastiruum polnud täidetud neegerorjadega , siin olid kõige peenemad veinid ja ja isegi kaks mauritarist tantsijannat , kes pimeda lõunamaa taeva all , sumedas öös tõrvikuvalguses meelate tantsudega mehi lõbustasid . </s> <s> Tavaliselt pages Aidann selleks ajaks oma kambrisse , sest tüdrukud meenutasid talle Pilari . </s> </p>
<p> <s> Rohkem huvitas Aidanni laevameeste raske elu , ja ta tundis , kuidas rohmakad kombed talle endalegi aegapidi külge hakkavad . </s> <s> Keegi ei nõudnud talt jungatööd , kuid omal käel õppis ta mastides ronima , asendas mõnikord mõnda haiget meremeest , töötas ka öises vahis , parandas rebenenud purjesid , sikutas taglasega peele , turnis pukspriidis . </s> <s> Kõike seda tegi ta selleks , et veidigi unustada oma kurbust ja leida merest leevendust muredele . </s> <s> Ja siis läks ta jälle alumisse lastiruumi ja rääkis Gunardi peaga . </s> <s> Elu laeval oli hõlbus kõrgemate isikute jaoks , tavalistele meremeestele aga ränk . </s> <s> Napp söök ja üha kahanevad varud , raske töö ning teadmatus tuleviku suhtes olid nende meeste pärisosaks igapäevaelus . </s> <s> Aidann sõi Juani juures , kellele kanti toit ette , kuid mõnikord einestas ta meremeestega , kes fogon'il - peatekil varju all asuval nelinurkse raudääristega koldeasemel - keedetud kehva sööki sõid . </s> <s> Koldease oli piiratud liivakihiga , kokk , kelle süü läbi pääses tuli laeval valla , tavaliselt hukati , selline oli kirjutamata seadus merel . </s> <s> Toiduvalmistamine polnud lihtne , laeva kõikudes vehkles ka pott tulel siia-sinna , pritsides kuuma leent ja oaputru üle ääre . </s> <s> Ka söömine polnud kõige kergem . </s> <s> Mehed asutasid end kes kuhu sai , kaapisid näppudega ja vahel meremehenuga - millest kunagi ei lahkutud ja mida kasutati igaks otstarbeks - või kuivikutükki abiks võttes puukausist iga viimase kui kõõluseriba . </s> </p>
<p> <s> Kui ta parasjagu kirjatarkust ei õppinud või laevamehed tema abi ei vajanud , hulkus ta lihtsalt tekkidel ringi või uudistas reelingult igavat ookeani . </s> <s> Laeva kõikumisega oli ta juba harjunud ning suuremaid torme olid kaitsepühakud armaadast eemal hoidnud . </s> <s> Kapten de Oljeda järgi jõuavad nad kõige soojematesse vetesse just enne tormide hooaja algust juunis . </s> <s> Kordagi ei märgatud kauguses ühtegi võõrast purje . </s> </p>
<p> <s> Lähenevast maast hakkasid märku andma rohetavad ja ühe tihedamaks muutuvad vetikasaared , mõned üksikud merelinnud ja kapteni ning tüürimehe märkused tuulte kohta . </s> <s> Kõik märgid , iseäranis tuulesuunad tähendati üles laevaraamatusse . </s> <s> Pärast enam kui kuuajalist reisi , mil ilmad olid muutunud talumatult kuumaks ning ka Santiagol hakkas värske vesi lõppema ja viimased kitsed said veristatud , kui ohvitseridelegi hakati toidunormiks jagama kuivatatud ube , kala , kuivikuid ja soolatud sealiha , millel roiskumise lehk man , märkas vahimadrus lõpuks kaugel ees maad . </s> <s> Kapten arvas selle olevat kas Samana saare või Caicose saared , täpsemalt polnud sektandi abil võimalik mõõta . </s> <s> Igal juhul polnud seal hispaanlaste asundusi . </s> <s> Kakskümmend laeva - sest osa armaadast oli juba teel Hispaniola poole , et püüda kõige soodsamat tuult - sõitsid saartele nii lähedale kui said , siis lasti vette paat sõduritega . </s> <s> Nad tulid mõne tunni pärast tagasi ja kinnitasid , et saarel ei näinud nad ühtegi inimest , ning tõid värset joogivett . </s> <s> Edasi sõideti saarte vahelt läbi - eemalt oli näha üks vastu kaljusid purunenud laevavrakk , mis Oljede kinnituse järgi pidi olema Alonso de Villatoro La Dorada ning saared järelikult Caicose saared . </s> <s> Päeva pärast möödusid nad Inagua suursaarest ning varsti hakkas paistma Kuuba idatipp - Maisi neem . </s> <s> Barcoa koloonia jääb sellest mõned leeguad läände . </s> <s> Barcoas tegi esimese peatuse ka nüüd hargnev teine laevastik , mis pidi piki Kuuba põhjarannikut loodesse purjetama ning võtma suuna Florida maa poole . </s> <s> Grand Carlos Lloparte y Ibanezi ülesandeks oli tugevdada seal asuvat Sevilla la Nueva kolooniat , korraldada uurimisretk maa südamesse , otsida kulda ja prantslasi . </s> <s> Kuld tuli täielikult kuningale toimetada , prantslaste kohta vaid andmeid koguda . </s> </p>
<p> <s> Järgmised kaks päeva möödusid kiiresti , sest sõideti piki Kuuba lõunarannikut , mis sinas taamal roheka troopikametsa viiruna . </s> <s> Aeg-ajalt võis eemal meres näha mõnd pärismaalase alust - piklikku kitsast sõudepaati , mis laevu märgates kiiresti maa poole tagasi suundus . </s> </p>
<p> <s> Santiago de Cuba asus Santa Gloria nimelises lahesopis . </s> <s> Juani jutust , kes oli ülestähendusi uurinud , sai Aidann teada , et esimesed hispaanlased elasid selles lahes läbi laevahuku , ent suutsid paatide abil enamiku väärtuslikust kraamist kaldale vedada . </s> <s> Indialased tervitasid neid lahkelt , andsid süüa ja pakkusid ulualust , seniks kui üks laevadest reisikõlblikuks taastati . </s> <s> Santiagost sai pealinn , järgmiste vallutuste tugipunkt . </s> <s> Vallutused Kuuba saarel kestsid , tõsi küll , vaid seni , kuni prantslased oma ninad mäeaheliku tagant välja pistsid . </s> </p>
<p> <s> Esimene märk pealinnast oli kahuripauk kõigist Santiago fordi kahuritest . </s> <s> Palju nõrgem küll kui Coruña oma , mis oli neid teele saatnud . </s> <s> Aidann jõudis Uude Maailma . </s> </p>
<p> <s> Järgmised päeavd möödusid kiiresti , toreduse ja pidustuste saatel . </s> <s> Kõike uut oli nii palju , et Aidann lasi sündmustel enda ümber vaid kulgeda ja liikus ise nendega apaatselt kaasa . </s> <s> Ta ei pannud tähele , kas taas jalge all kindla maa tundmine avaldas talle mingit mõju , ta ei osanud endale öelda , kas oli laevaeluga harjunud või mitte . </s> <s> Ta teadis , et Kuuba saarel pakutav söök oli mitmeid kordi maitsvam kui laeval pakutu , ent vein oli toorem ja läägem . </s> <s> Ta teadis , et siin valitseb talumatu niiske kuumus , mida leevendas ainult merelt puhuv mahe tuul ning puudesalude jahedus . </s> <s> Ta nägi inimesi - Uue Maailma inimesi - , indialasi , kel oli ilus kehakuju , kaunis helepruun jume ja mustad juuksed ning alandlik hoiak . </s> <s> Nad ei elanud linnas ega kandnud riideid , isegi ristitud mitte , ja see lõi hämmastava dissonantsi hispaanlastega , kes jäid ka kõige talumatuma kuumuse käes täiesti riietatuks . </s> </p>
<p> <s> Santiago de Cuba võttis laevastiku suurejooneliselt vastu , kuigi see Hispaania kuningate nõue tõi kaasa palju hukkamisi , kohtuprotsesse , tagandamisi , põlu alla sattumisi ja ka mõne salamõrva . </s> <s> Senine kuberner Miguel de Alaminos jäeti küll ametisse , ent ta pidi tunnistama Galicia kroonprintsi võimu , ühtlasi asuma ka endale uut villat ehitama . </s> <s> Tema senise eluaseme , Veneetsia meistrite eeskuju järgi ehitatud palee , valis Juan endale elupaigaks . </s> <s> Palee asus künkal , linna keskosas , kiriku kõrval . </s> <s> Nõlvadele olid ehitatud mõned kvartalid liivakivist ja savist elumaju , üsna tavalises Extremadura või Kastiilia väikelinna stiilis . </s> <s> Vaid uhkemate elamute jaoks oli kivimurrust plokke tahutud . </s> <s> Palee juurde viis tänavate vahelt hallika kiviklibuga sillutatud tee . </s> <s> Linn oli roheline , sest lõõskava päikese eest oli tarvis varju , nii oligi iga maja ees palm või paar ning kõik tänavad rohekate varjudega üle ujutatud . </s> <s> Linna lõunaossa , mere äärde jäi fort - madala müüriga ühendet kolm torni kahuritega , millest polnud veel ühtegi lasku vaenlaste laevade pihta tulistatud . </s> <s> Teisele poole linna jäi suhkruveski , milles töötasid indialased . </s> </p>
<p> <s> Linna ja kogu saart ning mingil määral ka teisi kolooniaid saartel oli seni valitsenud kuberner , kellel oli Kastiilia kuninga patent . </s> <s> Hispaania traditsioonide järgi oli suur sõnaõigus ka rikkamatest konkistadooridest koosneval kabadiljol - linnanõukogul . </s> <s> Kuberneril ja enamikul asukaist oli parajasti kolm suurt muret - esiteks oli ebaõnnestunud purskkaevu ehitamine , kuna ainus meister , kes seda tööd tundis , suri kummalisse haigusesse , teiseks olid paljud indialased hakanud mässama ning tapnud neli maavaldajat ; kolmandaks oli kokku varisenud dominiiklaste kloostri kellatorn ning kellad said parandamatult viga . </s> </p>
<p> <s> Alles nüüd hakkas Aidann mõistma , kuigi mingi ähmase aimdusega , et on jälle kuival maal , et see maailm on tõesti uus ja et ta on asekuninga paaž . </s> <s> Laeva asemel tuli tal nüüd kohaneda kuberneri paleega , veeta päevi olukorras , mil Juan pidi lahendama lõpmatult palju haldustülisid ja kavandama ekspeditsiooni mandrile . </s> <s> Santiago de Cuba polnud valmis kümne laeva vastuvõtuks , kuid näis , et see oligi majesteetide salaplaan - panna kauge koloonia vastamisi raske ülesandega , kuidas majutada saabunud konkistadoorid . </s> <s> Esimene ja kõige ilmsem lahendus oli kuulsusrikas retk mässavate indialaste vastu , mida isegi isa Casas ei suutnud ära hoida . </s> <s> Ülestõus on ülestõus . </s> <s> Kolme päeva jooksul said poolteist kuud merel paastunud sõdurid naisi , verd ja esimese aimduse sõjast Uues Maailmas . </s> <s> Nad isegi ei raatsinud laskemoona arkebuusidele kulutada , pigem eelistasid kängunud lihaste sirutamist ja raiumist . </s> </p>
<p> <s> Asekuningas Juan ega tema lähim kaaskond sõjaretkel ei käinud . </s> <s> Nad kuulasid kohalikelt teateid mandri kohta . </s> <s> Üldiselt võis need kokku võtta nii : Kuubast lõunasse ja läände jääb suur manner , mida silmas juba oma esimesel retkel Cristobal Colón . </s> <s> Põhjas on maa , millele oli antud nimeks Florida ja pole veel täpselt teada , kas on see saar või osa mandrist . </s> <s> Kõikidel saartel , mida asustavad hispaanlased ja prantslased , on kulda vähe ja kohalikud ei mõista selle väärtust , kuigi armastavad end kulla ja pärlitega ehtida . </s> <s> Eurooplaste pronksi peavad nad kullast väärtuslikumaks . </s> <s> Paljud neist on aga kuulnud , et üle mere , mandril asub suur riik ja seal leiduvat palju kulda . </s> <s> Kapten Juan Poca de Leon naasis aasta tagasi reisilt mandrile . </s> <s> Reisi eesmärgiks oli kaardistada uusi maid ja võimaluse korral võtta orje . </s> <s> Maa nimega Yucatan aga kulda ei pakkunud , selle kaldad olid kivised ja igavad . </s> <s> Ka Yucatan võib olla tegelikult saar . </s> <s> Siiski randuti ja võeti ette retk sisemaale . </s> <s> Seal olid teistsugused pärismaalased , kellega esialgu sõbrustati , ent pärast tapeldi . </s> <s> Kulda oli Yucatanil vähe ja see , mis oli , pärines põhja poolt , asteekide hõimude käest . </s> <s> Seal pidid olema suured linnad ja sõjakad hõimud . </s> <s> De Leoni kolmest laevast tuli tagasi ainult kaks , ühte polnud enam võimalik mehitada , sest kaotused olid olnud suured . </s> <s> Indialased võtsid ka vange , ning osa meestest oli pealt näinud , kuidas neid kateldes keedeti ja nahka pisteti . </s> <s> Karistusretkeks polnud kuberneril piisavalt jõude ega tõtt-öelda ka luba . </s> <s> Edaspidi on uuritud vaid Ameerika rannikut , et leida sobivaim koht uue koloonia tarbeks , mis peaks saama edasiste vallutuste tugipunktiks . </s> <s> Suuremaid uurimisretki sisemaale polnud võimalik ette võtta , kuna indialasi oli seal rohkesti ning kuberner ei saanud laiaulatuslikumat kampaaniat üksi korraldada . </s> </p>
<p> <s> " Mehed suruvad praegu mässu maha , " ütles Juan kubernerile ja Casas vangutas mornilt pead . </s> <s> " See teeb neile ainult head . </s> <s> Siis käsin ma alustada ekspeditsiooni kokkuseadmist , mis läheb rajama mandrile esimest kolooniat ja otsima nende asteekide kullalinnu . " </s> </p>
<p> <s> " Majesteetide tahtmine on püha , " lausus de Alaminos kummardades . </s> <s> " Kogu Kuuba soov on levitada ainsat õiget usku , tuua kroonile rikkusi ja saada ükskord lahti prantslastest , kes ei austa ühtegi lepingut . " </s> </p>
<p> <s> " Prantslastega me ei sõdi . </s> <s> Kuni nad meile kallale ei kipu . </s> <s> Kui aga kipuvad , peavad tunda saama Galicia mõõga teravust ja Hispaania viha , " vastas endine menestrel , kelle jaoks veel mõned kuud tagasi oli Akvitaania tema unelmate trubaduuride kodumaa ja kes oli kaunis oktsitaani keeles laulnud : </s> </p>
<p> <s> Bel m'es qu'eu chant e coindei </s> </p>
<p> <s> pos l'aur'es dous'el temps gais </s> </p>
<p> <s> e per vergiers e per plais </s> </p>
<p> <s> aug lo retint el gabei </s> </p>
<p> <s> que fant l'auzeillet menut* </s> </p>
<p> <s> XXXIII Rauk </s> </p>
<p> <s> Santiago de Cuba valmistas nüüd ette retke mandrile . </s> <s> Sihtmärk oli teada - salapärased asteegid ja nende kullalinnad . </s> <s> Kohalikud olid kuulnud neist juhtumisi ja kaude , keegi polnud neid oma silmaga näinud . </s> <s> Räägiti , et kunagi oli siit mõned leeguad põhja pool suure tormi ajal karile jooksnud mandrilt tulnud laev . </s> <s> See olevat olnud - kui indialaste ajaarvestusest õigesti aru saadi - viis aastat tagasi . </s> <s> Kõik ellujäänud võeti orjadeks ja laev rööviti paljaks . </s> <s> Enam ei teadnud keegi , miks ja kuhu oli see teel olnud , ning indialaste määratlus - suur paat - ei oleks samuti palju öelnud , kui pärismaalased poleks oma võrdluste illustreerimiseks mõne väiksema Coruña naole viidanud . </s> <s> Ellujäänud orjade otsingud ei andnud tulemusi . </s> </p>
<p> <s> Enne retke otsustas Juan teha kavala manöövri . </s> <s> Ta kirjutas kirja Akvitaania kubernerile Mont Royalis . </s> <s> Kiri oli ebamäärase sisuga , ent kuidagi võis aru saada , et palve on tungiv ja nõuab kindlasti vastust . </s> <s> Ja kuna hispaanlaste ja prantslaste vahel ei valitsenud sõjaseisukord , määras Juan piiskop Casase isiklikult sõnumiviijaks . </s> <s> Padre oli muidugi rõõmus , sest nii võis ta oma silmaga näha , kuidas prantslased kohtlevad pärismaalasi . </s> <s> Aidann oli juures , kui Juan tegi Casasele ülesande teatavaks . </s> </p>
<p> <s> " Me peame , " rääkis Juan , " püüdma edasi lükata nende retke mandrile , kui selline on üldse plaanis . </s> <s> Kiri nõuab vastust ja seda saavad anda just värskelt kuninga juurest saabunud mehed . </s> <s> Las nad veidi ragistavad selle kallal päid . </s> <s> Kui me saame neid vähemalt kaks päeva kinni hoida , on seegi hea . </s> <s> Teiseks tuleb muidugi hoolega tähele panna kõike , mida prantslased teevad . " </s> </p>
<p> <s> " Ka seda , " täpsustas Casas alandlikult , " mida nad ei tee . </s> <s> Kui nad näiteks ei vaeva indialasi suhkrupõldudel surnuks ja kasutavad Aafrika orje , võiksime me teha järelduse , et kui seda laadi kuuldused meie indialaste seas levivad , siis ... " </s> </p>
<p> <s> " Jah , muidugi , " katkestas Juan piiskopi mõnevõrra läbematult . </s> <s> " Ka seda tuleb loomulikult tähele panna . </s> <s> Kõike tuleb tähele panna . </s> <s> Teele asute homme hommikul . </s> <s> Üks nao on juba reisivalmis . </s> <s> Aidann tuleb teiega kaasa . </s> <s> Ma usun , et talle teeb ainult rõõmu üle hulga aja prantslasi näha . " </s> <s> Ja Juan pilgutas lõbusalt silma . </s> <s> Lõbu oli kui ehk mitte teeseldud , siis igatahes haruldane kaaslane neil päevil kroonprintsi juures . </s> <s> Aidann oli pärast armaada saabumist mööda linna ringi jooksnud ja viinud-toonud sõnumeid , higistanud meeletult , sest ilm oli harjumatult niiske ja kuum . </s> <s> Uut oli nii palju , et ta ei vaevunud isegi sellele mõtlema . </s> <s> Ta adus probleeme , mida oli tekitanud uute meeste saabumine , ta oli näinud kaklusi ja taplusi , oli näinud vägistamisi ja paari indialase surnukspiitsutamist . </s> <s> Uustulnukad kibelesid vere ja kulla järele , ja kuna viimast Kuubal polnud , siis rahuldasid nad oma iha esimesega . </s> <s> Juan oli kiirelt andnud paar edikti , kuid liiga karmiks ei söandanud ta minna . </s> <s> Vähemalt esialgu . </s> </p>
<p> <s> Aidannil polnud palju asju kokkupanemiseks . </s> <s> Enne reisi oli temalegi siginenud meremehekirst , kuhu ta nüüd loopis mõned riidehilbud , väikese mõõga , mündikukru , noa ja muud pudi-padi . </s> <s> Teiste meremeeste kirstud pidid saama aaretega täidetud . </s> <s> Aidann ei ihalenud aardeid . </s> <s> Uus Maailma pidi talle andma midagi muud ; see oli saanud osaks tema saatusest . </s> <s> Nüüd oli tema teha , et see saatus oleks talle meelepärane . </s> <s> Mida iganes surmainglid ka kuulutavad , ei tohtinud nad oma ahnuses tema ega Grethelit endale saada . </s> </p>
<p> <s> Varahommikul jättis Juan Aidanniga hüvasti . </s> <s> " See on vist ainus asi , mida ma praegu saan sinu heaks teha , " ütles kroonprints . </s> </p>
<p> <s> " Sa oled niigi palju teinud , " sõnas Aidann . </s> <s> " Ilma sinuta hulguksin ma siiani sihitult mööda Akvitaaniat . " </s> </p>
<p> <s> " Kes teab ? " ohkas Juan . </s> <s> " Jumal ei lase asjadel alati nii minna , nagu inimene on kavatsenud . " </s> <s> Laevastiku teeleasumisest ja ülemjuhataja kohuste täitmisest saadik oli Juan hakanud üha rohkem Jumala nime suhu võtma . </s> <s> Aga nüüd pidas ta ilmselt silmas Isobeli . </s> <s> Juani vana ja ustav teener pidi naise koos lapsega järgmisele laevale toimetama . </s> <s> Don Ramón teenis Isobeli ihukaitsja ja saatjana ühe reisi pealt sama palju kui terve aasta vehklemisõpetajana . </s> <s> Kui laps sünnib ja temaga on kõik korras , jõuavad nad sügiseks siia . </s> <s> Kui Jumal annab . </s> </p>
<p> <s> " Ta on sinu vastu alati armuline olnud . " </s> </p>
<p> <s> " Aga et oleks ka edaspidi , käsin ma alustada katedraali ehitamist . </s> <s> Järgmise laevaga peaksid ka ehitusmeistrid saabuma . </s> <s> Mis pealinn see on , kus pole katedraali ? " </s> </p>
<p> <s> " Santiago katedraali ? " </s> </p>
<p> <s> " Ma arvan , et palun isa Casasel selle Püha Isabelile pühitseda , " lausus Juan muiates . </s> <s> " Kui kirikukogu nõus on , muidugi . " </s> </p>
<p> <s> Aidann ei hoolinud enam pühakutest . </s> </p>
<p> <s> " Sa oled Casase teener , " lisas Juan . </s> <s> " Saatkonnas loomulikult kaitse all , juhuks kui peaksid kohtama oma vaenlasi . </s> <s> Ja pea meeles , et meid huvitab kõik , mida prantslased kavatsevad . </s> <s> Ma ei salga , et see Agrippa valmistab mulle muret . </s> <s> Ta on tark ja kuratlik . " </s> </p>
<p> <s> " Ta on mõrtsukas , " lisas Aidann . </s> <s> " Ta lasi tappa Pilari . " </s> </p>
<p> <s> " Aga säästis sinu elu , nagu ma aru saan . </s> <s> Hoia seda ja tule tagasi . </s> <s> Mul läheb sind tarvis , " olid Juani viimased sõnad kail . </s> <s> Siis hiivas rannasõiduks kohaldatud väike alus oma viis ankrut ning mõõnavesi kandis laeva teele . </s> <s> Retk pidi kestma kolm päeva , ranniku läheduses , ning suuremaid torme polnud oodata . </s> <s> Kuuba saar on kummulikeeratud sirbi kujuline , prantslaste pealinn Mont Royal asub lääneneeme põhjarannikul . </s> <s> Põhja poolt seilates oleks teekond lühem , ent laev oleks seal ookeanilt uhavate tuulte meelevallas . </s> <s> Ja rannik on palju kaljusem , käärulisem , raskem . </s> <s> Juba mitu laeva on seal oma huku leidnud . </s> <s> Vaid Pinose-nimelise saare juures kimbutas nende laeva torm , muidu aga jõudsid nad kohale sekeldusteta . </s> <s> Jälle Prantsusmaale , jälle Akvitaaniasse . </s> <s> Jälle sinna , kus pidi olema Grethel , või kuhu ta pidi jõudma , või kus ta pidi olema olnud . </s> </p>
<p> <s> Mont Royal oli väiksem linn kui Santiago de Cuba . </s> <s> Oli prantslaslikum , akvitaanlikum . </s> <s> Siia olid asunud mõned kolonistid , kellele polnud tundmataVeneetsia ehituskunst , sestap oli linn kaunim ja peenem kui hispaanlaste oma . </s> <s> Lahesopis asus sadam , Mont Royal ise laius veidi eemal , müüriga ümbritsetud künka otsas , kummalgi pool lahte kaitsesid sissepääsu kaks kiviforti . </s> <s> Galicia ja Kastiilia lipuga laeva lähenedes sõudis neile sadamast vastu lootsipaat . </s> <s> Et saatkonnalaevale kohaselt sadamasse purjetada , tuli paar tundi tõusuvett oodata . </s> <s> Siis nao randus ning käskjalg saadeti kuberneri juurde teadet viima . </s> <s> Kõik - iga pisemagi ehitise sadamas , kõik laevad , nendel nähtavad kahurid ja fortide iseärasused - dikteeris isa las Casas kiiresti ühele mungale , kes pani need sedamaid kirja . </s> <s> Teine munk visandas sadama plaani . </s> <s> Laevu oli sadamas rohkesti , vast kümmekond . </s> <s> Aidann ei osanud tuvastada , kas ehk mõni neist kannab hiljutise üle-ookeani-seilamise tunnuseid . </s> </p>
<p> <s> Saatkond juhatati võõrastemajja ning öeldi , et homme hommikul võtab kuberner Michel de Broussard neid vastu . </s> <s> Neisse suhtuti aupaklikult , kuid mitte ülemäära . </s> <s> Euroopas , jah , Euroopas ei peaks ju akvitaanlased galeege oma vaenlasteks , kuigi eks mõõgaviibutamist on ikka ette tulnud . </s> <s> Uues Maailmas on lood teistsugused . </s> <s> Keegi ei tea , kui palju üldse seda maailma ja maad on ja kui palju seda jagub . </s> <s> Kõik tahtsid võimalikult rohkem . </s> </p>
<p> <s> Võõrastemaja oli kuberneri palee lähedal , viisakam , kui võinuks arvata ja tavaliselt peatusidki seal Bordeaux'st saabunud ülikud , enne kui endale uue seisuseväärilise elamise leidsid . </s> <s> Saadikutele anti korralikult süüa ja juua . </s> <s> Kui nad olid einestanud , küsis Aidann piiskopilt : </s> </p>
<p> <s> " Ei paista , et siia linna oleks hiljuti kuninglik esindus saabunud . </s> <s> Ma mõtlen , et Santiago oli hoopis teistsugune . </s> <s> Pidulikum . " </s> </p>
<p> <s> " Prantslased ei teagi , mis on pidulikkus ja kuningavõim , " vastas las Casas kurvalt õlgu kehitades . </s> <s> " Ka minus on prantsuse verd , kuigi ma ei oska sellega midagi peale hakata . " </s> </p>
<p> <s> " Kuni pole veel pime , " arvas Aidann , " lippaksin ma veidi rannas ringi . " </s> </p>
<p> <s> " Lipata ei maksa . </s> <s> Väärikalt jalutada , nii sobib Galicia kroonprintsi saadikule . </s> <s> Mine vaata muidugi , mis siin huvitavat on . </s> <s> Aga ole ettevaatlik . " </s> </p>
<p> <s> Aidann lubas , et on . </s> </p>
<p> <s> Ta astus sadama poole . </s> <s> Tema riided , kuigi hispaaniapärased , ei äratanud kelleski suuremat tähelepanu , sest siinsed asukad kandsidki väga kirevat ja siit-sealt kokkulapitud rõivastust . </s> <s> Tänavatel võis kohata baskidele omaseid lahtise lõikega särke , kodanlaste väärikaid kuubi , sõjameeste lihtsaid veste ja kogu Akvitaania ja Provence'i talupoegade tavalist rõivastust . </s> <s> Muidugi liikus ka indialasi , enamasti oli neil küll midagi üll , ent nende puhul ei saanud rääkida rõivastest . </s> <s> Sadamas pani Aidann tähele , et lossitakse üht laeva . </s> <s> See oli karavell , mis oli teistest suurem , uhkem ja uuem . </s> <s> Aidann sättis end ühele tünnile istuma ning jälgis toimetamist . </s> <s> Keegi ei tundnud tema vastu huvi , sest sadamas oli palju sagimist . </s> <s> Peagi sai talle selgeks , et laeva ei varustata ookeanisõiduks . </s> <s> Sinna ei veetud veetünne ega toidumoona , samuti oli selge , et kui karavell läheks Bordeaux' poole , peaks ta kandma Uue Maailma kaupa - suhkrut . </s> <s> Veel enam - ta pani tähele , et laevalt mahalossitud kaubad ootasid veel sadama avatud varjualuses laos , kus seisis samasugune kraam , nagu oli Coruñas hispaania laevadele lastitud : nisu , vein , jahu , seep , parfüümid , riided , jalatsid , arstirohud , paberilasud , raua- ja terasekangid . </s> <s> Sõnaga kõik see , millest Uues Maailmas puudust tunti . </s> <s> Karavellile tassiti asju , mida läheks tarvis näiteks koloonia asutamiseks - saeveskist tulnud palke , naelakaste , tööriistu ja relvi . </s> </p>
<p> <s> See laev oli hiljaaegu Euroopast tulnud , ja pidi peagi suunduma asumaadele . </s> <s> Ehk isegi mandrile . </s> </p>
<p> <s> Aidann lonkis veel laeva ümber ringi , kuni võttis lõpuks südame rindu , tuletas meelde kõik , mida ta teadis näitlemiskunstist ja oktsitaani keelest ning küsis ühelt kõhukalt sadamameistrilt , kes oli parasjagu samuti ühele tünnile maha istunud ja pühkis ähkides laubalt higi : " Öelge , hea isand , kas see laev asub teele esimese mõõnaveega ? " </s> </p>
<p> <s> Mees mühatas , kissitas teravas õhtupäikeses silmi ja vastas tüüpilise akvitaanlse kombel küsimusele küsimusega : " Aga millal siis , noorhärra ? </s> <s> Kas ta peaks teie meelest vastu ööd välja seilama või ? " </s> </p>
<p> <s> " Ma tahtsin lihtsalt kindel olla , " kostis Aidann väärikalt . </s> <s> " Et hommikul siis ? " </s> </p>
<p> <s> " Millal siis veel ? </s> <s> Hommikul muidugi ja nii kiiresti kui võimalik , et Grande Hermine ja Petite Hermine kätte saada . " </s> <s> Ta pööras end äkitselt sadamatööliste poole ja röögatas midagi . </s> <s> Aidann taipas , et kõnetatu kasutas väga räiget sõimu . </s> <s> Tulemus sai ilmselt vastupidine soovitule , sest mehed vaatasid ehmunult üle õla , ning üks suur raske kast prantsatas maha . </s> </p>
<p> <s> " Ja mis teie arvate , " küsis Aidann , " kas ta saab Grande Hermine'i kätte ? " </s> </p>
<p> <s> " Miks ta ei peaks saama ? " vastas mees , kui oli veidi rahunenud . </s> <s> " Tuuled puhuvad just mandri poole ning kohtumispaik peaks neil ju teada olema . </s> <s> Aga miks tunneb noorhärra selle vastu huvi ? " </s> </p>
<p> <s> " Ma arvan , " lausus Aidann enesekindlalt , " et see pole teie asi . </s> <s> Aga üldiselt käskis monsenjöör Agrippa mul selle laeva peale asuda . " </s> </p>
<p> <s> " Monsenjöör Kesasi ? " raputas sadamameister pead . </s> <s> " Teid ? </s> <s> Emérillion'i peale ? " </s> </p>
<p> <s> Emérillion oli lossitava karavelli nimi . </s> <s> Aidann manas ette oma kõige kõrgima ilme , millega oli näinud Santiago õukondlasi alamate poole pöörduvat . </s> <s> " Monsenjöör Agrippa on kõigearmulisema kuninga Marcel I kartograaf . </s> <s> Mind paneb imestama , et te pole temast kuulnud . " </s> </p>
<p> <s> " Kuidas ma saaksingi temast kuulda , " kostis mees , " kui kuningas on Bordeaux's ? </s> <s> Siin peatusid nad ju ainult paariks päevaks ... </s> <s> Ehhee , " hüüatas ta äkki , " kuulge , te olite siis Petite Hermine'i peal ? </s> <s> Saabusite Bordeaux'st ? " </s> </p>
<p> <s> Aidann noogutas väärikalt . </s> <s> " Ma olen õukonnast , " teatas ta ja hoidis ise hinge kinni . </s> </p>
<p> <s> " Seda ma arvasingi . </s> <s> Nojah , pole ju meie süü , et purjed nii tugevasti kannatada said , et vaeseke ei saanud kohe teistele laevadele järele sõita . </s> <s> Ja üleüldse on naljakas see , et kuningal on uue koloonia ja mandriga nii tuli takus . </s> <s> Küllap oli see kuninga käsk , et admiral Cartier peab kohe edasi purjetama , andku Jumal neile mõlemale pikka iga . " </s> </p>
<p> <s> " Ma arvan , et kuninga soov ei saa olla naljakas , " märkis Aidann karmilt . </s> </p>
<p> <s> " Oh , muidugi mitte ! " hüüatas mees . </s> <s> " Lihtsalt keel vääratas . </s> <s> Muuseas , seal seisab Emérillion'i kapten , te peaksite temaga kõnelema . </s> <s> Voila , kõrgeauline , " hõikas mees ja viipas kaptenile . </s> </p>
<p> <s> Ja eneselegi ootamatult sattus Aidann vastakuti mustas kostüümis ja kirevas baretis aadlimehega , kes öeldi olevat Petite Hermine'i kapten Herbert de Groot ja kes Aidanni umbusklikult silmitses . </s> <s> Umbusklikkus muutus veelgi suuremaks , kui Aidann enda esitlemise asemel upsakalt küsis , et kas nüüd on kindel , et purjed on parandatud ja laev ikka hommikul teele asub . </s> </p>
<p> <s> " Te olete see romantikust riiukukk de Mendéz , kui ma ei eksi ? " päris kapten hapult . </s> <s> " Monsenjöör Agrippa jättis teie kaasavõtmise minu otsustada , nii et ma ei soovitaks teil suud pruukida , noormees . " </s> </p>
<p> <s> " Oletame , et ma olen tõesti de Mendéz , " kostis Aidann . </s> <s> " Aga mis riiukukke puutub ... " </s> <s> Ta mõistis , et seilab ohtlikes vetes , ent siin paistis olevat inimesi , kes Agrippa kohta midagi teadsid . </s> </p>
<p> <s> " Teie kohta öeldi , et te olete riiukukk ja Petite Hermine'i pardal juba mõnegi tüli põhjustanud . </s> <s> Ma juba lootsin , et te jäätegi " Veetlevasse Printsi " oma haavu lakkuma . </s> <s> Aga olgu . </s> <s> Kui teil on nelikümmend marssiini , siis võtke need hommikul kaasa ja olge sadamas . </s> <s> Kui te öö jooksul jälle mõne plika pärast kaklusesse ei satu muidugi . </s> <s> Vastasel korral võite siia jäädagi ja mina ei hakka teid ootama . " </s> </p>
<p> <s> " Ma ... ma olen sadamas , " kogeles Aidann . </s> </p>
<p> <s> " Muuseas , ma sain aru , et te olete Navarrast , ent teie kõnepruuk kõlab samamoodi kui minu kodukandis Antrauschis . " </s> <s> nentis tusane kapten . </s> </p>
<p> <s> " Mul oli Antrauschi koduõpetaja , " märkis Aidann . </s> <s> Ja ta kummardas kaptenile ning kadus kiiresti sadamast . </s> <s> Ta oli segaduses , ent suutis ometi endale selgeks teha , et hiljuti oli Mont Royali jõudnud kuninglik laevastik Bordeaux'st , mille üks laev Emérillion oli tormi käes räsida saanud . </s> <s> Ülejäänud kaks karavelli , kus viibisid ka Agrippa ja admiral Cartier , ei jäänud ootama , kuni purjed parandatud saavad , vaid kiirustasid edasi mandrile . </s> <s> Nii et selle koha pealt oli Galicia saatkonna venitamistaktika juba lootusetult hiljaks jäänud . </s> <s> Ja tõenäoliselt kuulevad nad homme kuberneriltki , et prantslased on juba mandrit hõivamas . </s> <s> Galicia ja Akvitaania kolonisatsioonipoliitika ei läinud Aidannile korda . </s> <s> Agrippa aga läks . </s> <s> Agrippa , kes oli mandrile purjetanud . </s> <s> Ja Grethel . </s> <s> Või viibis Grethel veel siin ? </s> <s> Ta ei uskunud seda . </s> <s> Polnud võimalik , et Agrippa oli Gretheli röövinud ainult selleks , et tuua ta Kuubale . </s> <s> Veel oli Aidann mõistnud , et keegi noorsandist riiukukk oli ühest laevastiku laevast , Petite Hermine'ist , mingi kakluse tõttu maha jäänud ja pidi nüüd Emerillion'iga järele purjetama . </s> <s> See võis olla juhus , et teda oli peetud de Mendéziks , aga võis olla ka saatuse märguanne . </s> <s> Igal juhul peaks ta selle riiukuke leidma kohast nimega " Veetlev Prints " . </s> <s> Aidann otsustas , et Casas võib oodata ning et de Mendézi suust võib ta midagi hoopis olulisemat kuulda . </s> </p>
<p> <s> Kui ta " Veetlevat Printsi " otsis , sai talle korraga selgeks , et ta on tulnud Uude Maailma seiklema . </s> <s> Mida ka ei tahaks surmainglid , tundis ta , et tema vaenlane Agrippa , kelle meelevallas on Grethel , võib olla oma eesmärgile väga lähedal . </s> <s> Agrippa oli röövinud Gretheli - ettekavatsetult ja sihilikult , toonud ta siia ning lasknud selle nimel tappa Pilari . </s> </p>
<p> <s> Veel kord meenus Aidannile üks salm vanast trubaduuride laulust : </s> </p>
<p> <s> Doncs , sai ieu ben que midons ten las claus </s> </p>
<p> <s> de totz los bes qu 'ieu aten ni esper </s> </p>
<p> <s> e ren d'aiso sens lieys non puesc aver . * </s> </p>
<p> <s> Jah , et just tema südamekallim hoidis kõige hea võtmeid , mida ta iial võis loota , ja mitte midagi sellest ei saa ta iialgi tundma ilma Grethelita . </s> <s> Galicia on küll tore , ent mitte ilma Grethelita . </s> <s> Ta oli tulnud Uude Maailma oma tüdrukut tagasi saama . </s> <s> Otsima Uuest Maailmast uut võimalust . </s> <s> Endale ja Grethelile . </s> </p>
<p> <s> " Veetlev Prints " oli uus , värskelt tahutud kiviplokkidest ja rookatusega trahter , nagu enamik Provence'i sarnaseid asutusi . </s> <s> See asus linnaväljakust veidi eemal , lopsakate palmide all . </s> <s> Tänavatele pandi kivisillutist , sest vihmaperiood muudab need porimülkaks , kust ei lähe läbi ükski vanker . </s> <s> Aidann leidis mõningate raskustega nii trahteri kui seal pesitseva isanda nimega Robert de Mendéz . </s> <s> Selleks osutus umbes temavanune aadlimees , kes pidas trahterinurgas veinikannuga kahekõnet . </s> <s> Kui Aidann päris peremehelt , et ega juhtumisi pole siin sellenimelist , vastati talle mõnetise lootusega , et on küll ja oleks suurepärane , kui temast ühtlasi ka lahti saadaks . </s> </p>
<p> <s> " Peale oma kuulsat duelli , " mühatas kõrtsmik , " istub see logard ainult siin ja joob veini . </s> <s> Ega see ei mõju mu teenistusele halvasti , aga tegelikult ei ihale ta mitte veini , vaid vere järele . </s> <s> Kas te olete tema sõber ? " </s> </p>
<p> <s> Veel mitte , tahtis Aidann kosta , kuid ütles : " Mul on talle tähtsaid sõnumeid . " </s> </p>
<p> <s> " Püha Bernardi nimel , ma loodan , et need sõnumid viivad ta meie katuse alt ära , " ohkas peremees . </s> <s> " Seal ta on , täis kui mõni lotringlane , kuigi ise ütleb , et on aus krahvivõsu Navarrast . " </s> </p>
<p> <s> Aidann vaatas seda krahvivõsu . </s> <s> Tumedavereline noorepoolne isand , pikkade lokkis juustega , ent juba lopsakate vurrudega , mis parasjagu veinikarikas ligunesid . </s> <s> Ta kandis helepruuni nahast vammust ja selle all verest pruunikaks tõmbunud särki . </s> <s> Üks käsi , sidemetes , rippus verise nartsuga kaelas . </s> <s> Peakatte oli ta pussiga seina külge naelutanud , tupes florett oli asetatud tühjale toolile teisel pool lauda . </s> </p>
<p> <s> Taibates , et uustulnuka tähelepanu on temale koondunud , ajas ta end vaevaliselt jalule , kõikudes jõllitas ta klaasistunud silmadega Aidanni ja hüüdis : " Hei , kas need närukaelad on tagasi tulnud ? </s> <s> Kas teile oli ühest tükkideks raiutud lurjusest vähe ? </s> <s> Noh , tulge aga ! " </s> <s> Ja vajus prantsatades istmele tagasi . </s> </p>
<p> <s> " Ja nii juba hommikust saati , " kaebas kõrtsmik vaikselt Aidannile . </s> <s> " Kardan , et varsti hakkab ta juba viirastusi nägema ja kukubki mõõgaga vehkima . " </s> </p>
<p> <s> " Visake ta siis välja . " </s> </p>
<p> <s> " Oh , " kaebas kõrtsmik edasi , " peale kaklust jättis patrull ta siia puhkama ning tal pole ju kuhugi minna . </s> <s> Ta pidi küll mingi laeva peale minema , aga ... </s> <s> Seni ta joob ainult . </s> <s> Väidab , et ta on palju verd kaotanud ning peab selle veiniga taastama . " </s> </p>
<p> <s> " Ma proovin temaga kõneleda , " lubas Aidann ning astus südikalt laua poole . </s> </p>
<p> <s> Senjöör de Mendéz üritas end veel kord bravuurikalt püsti ajada , kuid sellest ei tulnud midagi välja . </s> <s> " Veini ! " jorises ta . </s> <s> " Tooge mulle veel oma haisvat laket , mida siin veiniks nimetatakse ! " </s> </p>
<p> <s> " Mina maksan , " lubas Aidann . </s> <s> " Ja tooge kõige parem , sõber ! " hüüdis temagi . </s> </p>
<p> <s> Kui uus kann oli laual , puuris noor Mendéz oma joomase pilgu Aidannile näkku . </s> <s> " Ja kes teie seesugune olete ? " venitas ta . </s> </p>
<p> <s> " Rändur ja seikleja , " kostis Aidann . </s> <s> " Tulin Uude Maailma oma õnne otsima . " </s> </p>
<p> <s> " Oo , te pole selles üksi , " ühmas joobnu . </s> <s> " Ka minul olid sellised kavatsused . </s> <s> Ja kuidas teil , kui küsida tohib , on õnne leidmine edenenud ? " </s> </p>
<p> <s> " Mitte kuigi edukalt , " tunnistas Aidann ausalt . </s> </p>
<p> <s> " Seda ma usun , Püha Miranda nimel , seda ma usun , " kinnitas krahv ja rüüpas karikast , lastes poolel sõõmul oma vammusele tilkuda . </s> <s> " Ausal rüütlil pole siin midagi teha , see on joodikute ja matside maa . </s> <s> Mis , kas te pole minuga nõus ? " </s> <s> Ja ta põrutas rusikaga nii tugevalt vastu lauda , nii et Aidannigi karikast pritsis veini . </s> </p>
<p> <s> " Olen , olen " nõustus Aidann ohates . </s> </p>
<p> <s> " Ma veel veristan neid kuradima Limousini tõpraid ! " lubas noor krahv . </s> <s> " Ma veel õpetan neile rüütellike kombeid . </s> <s> Matsid ! " </s> </p>
<p> <s> Vaevaliselt ja õnnetut krahvi pidevalt tagant õhutades , kuulis Aidann lõpuks tema loo , niivõrd kui võis joobnu sihitust kõnest aru saada . </s> <s> Robert de Mendéz oli järgnenud Akvitaania kuninga kutsele ja saabunud Uude Maailma õnne otsima ja seiklema . </s> <s> Mont Royalist oli ta kavatsenud koos ülejäänud admiral Cartier' seltskonnaga kohe mandrile edasi purjetada , kuid õhtul linnas aega parajaks tehes oli ta sattunud peale situatsioonile , kus üks kohalik " nime poolest krahv , aga ma vean kihla , et ta pidas igat hulkurit krahviks " oma tütarlapsega suhteid selgitas . </s> <s> Suhete klaarimine käis peksu ja sõimamise saatel ning tüdruku nägu oli juba üsna paiste löödud . </s> <s> Kedagi möödakäijatest ei paistnud see häirivat . </s> <s> Mendéz otsustas vägivallatseja korrale kutsuda ja õpetada tollele rüütellike kombeid . </s> <s> Kohalikud aga said aust ning kommetest aru omal kombel . </s> <s> Jõudes vaevalt daami kaitseks välja astuda ja tupest mõõga tõmmata , kui talle kargas kallale terve armee kohalikke lontruseid . </s> <s> Ausast võitlusest oli asi kaugel . </s> <s> Ta peksti läbi ning tagatipuks torgati veel pussiga käsivarde . </s> <s> Patrull lohistas ta trahterisse , kus teda toibutati . </s> <s> Laev aga , millega ta oleks pidanud edasi purjetama , hiivas hommikul ankru . </s> <s> Trahterisse saadeti sõna , et krahv võib Emérillion'iga järele sõita , kui tal on veel selleks isu . </s> <s> Krahv oli masenduses , sai vaevalt ühte kätt liigutada ning kurtis Aidannile oma muret : </s> </p>
<p> <s> " Teie näost on näha , et olete õilis inimene ja aadlik . </s> <s> Vannun teile , et sel räpasel saarel pole peale teie mitte ühtegi aadlikku , kaasa arvatud too jälk kõuts , kes end kuberneriks nimetab . </s> <s> Siia on kogunenud Prantsusmaa rämps ja häbi ! </s> <s> Siin on urgas , ja see haiseb ! </s> <s> Daami au , rüütellikus ja väärikus ei maksa siin punast krossigi ... " </s> </p>
<p> <s> Ja niimoodi sõimates tühjendas ta veel ühe kannu , jäi siis äkitselt Aidannile otsa vahtima ja tähendas , nagu oleks talle midagi ootamatult meelde tulnud : " Öelge , ega teie pole ometi sellelt saarelt ? " </s> </p>
<p> <s> " Ma saabusin siia hiljuti ning olen samuti masenduses , " kinnitas Aidann . </s> <s> " Üllameelsusele pole siin kohta . " </s> </p>
<p> <s> " Selles on teil tuline õigus , isand ... " </s> </p>
<p> <s> " De Gunardin . " </s> </p>
<p> <s> " Selles on teil tuline õigus , isand de Gunardin . </s> <s> Ja millist üllameelsust oligi siit oodata , kui laevastikus on peremeheks keegi Saksamaalt põgenenud hugenott ja kartograaf , ning kuninglik avangard koosneb võllaroogadest ning kelmidest ! " </s> </p>
<p> <s> Juba laeval oli noorel Mendézil tulnud oma au eest seista ja mitmele kelmile näidata , mida tähendab solvata aadlikku . </s> <s> Võis arvata , et keevalise iseloomu ning pealetükkiva rüütellikuse pärast kasutaski Agrippa võimalust noor krahv maha jätta . </s> <s> Ka kapten de Groot polnud eriti varmas teda kaasa võtma . </s> <s> Tõenäoliselt sellepärast polnudki Mendézil aimu , et Emérillion asub teele juba järgmisel hommikul . </s> <s> Veel paar kannu ning krahv ei lahku trahterist enne homset õhtut . </s> <s> Nii palju Aidann veini mõju teadis . </s> <s> Ja tema ? </s> <s> Söandab ta minna laevale , esitleda end Robert de Mendézina , keda nähtavasti ei tunne keegi pardal nägupidi , sest krahvi laev oli olnud Grande Hermine ? </s> <s> Hästi , ta jõuab mandrile , kuhu on laekunud ka Agrippa ja Grethel ... </s> <s> Grethel ? </s> <s> Ent edasi ? </s> <s> Ta paljastataks otsemaid . </s> <s> Mida suudaks ta teha üksi terve armee prantslaste vastu ? </s> <s> Kuid mida suudaks ta teha , jäädes Galicia printsi juurde ? </s> <s> Uuel Maailmal võib olla ehk uus võimalus . </s> </p>
<p> <s> " Te räägite isand Agrippast ? " uuris Aidann ettevaatlikult . </s> </p>
<p> <s> " Ma tunnen hugenoti saja sammu pealt ära , " käratas Mendéz vihaselt . </s> <s> " See on häbiväärne , et meie aus majesteet laseb põgenenud jumalasalgajal ekspeditsiooni juhtida . " </s> </p>
<p> <s> " Ma minul pole tolle salgaja vastu just kõige soojemad tunded , " üritas Aidann teemat jätkata . </s> </p>
<p> <s> " Te oleksite minu vaenlane , kui teil oleks . </s> <s> Jooge ! " </s> <s> Ja lisas : " Püha vallutust peab juhatama ainult kõrgesti sündinud rüütel . </s> <s> Selline kes teab , mida tähendab au ja usk ainsasse jumalasse . </s> <s> Kuigi ... hmmm ... vooruslikkust ei saa talle just süüks panna , " jätkas krahv . </s> <s> " Ma ei tea , millise laevaga te siia urkasse saabusite , aga seda ma ütlen , et tolle Agrippa õetütar on üks kaunimaid neide , keda ma olen iial näinud . " </s> </p>
<p> <s> " Õetütar ? " </s> <s> Aidanni hääl värises veidi , ta proovis seda veinilonksuga varjata . </s> </p>
<p> <s> " Grethel öeldi tema nimeks ja teda hoiti laevas seitsme riivi ja luku taga . " </s> <s> Krahv purskas naerma . </s> <s> " Tegelikult , kardan ma , et hoopis kaheksa luku taga . </s> <s> Ta hoidis seda tüdrukut kui silmatera , kuid sellest oli siiski vähe , sest meie kõigi südamed hakkasid kiiremini põksuma , kui toda neiut nägime . </s> <s> Oo , oskaks ma ainult laulda või oleks mul annet pillimängus ... sest vaid nii on võimalik kirjeldada selle piiga ilu ! " </s> </p>
<p> <s> Pärast järgmist kannu täitis Aidann noore Mendézi soovi ja laenas kõrtsmikult vana häälest ära lauto , millel kandis ette paar ilusat armastuslaulu . </s> <s> Mendéz jõi ja pühkis silmanurgast pisaraid . </s> </p>
<p> <s> " Jah , " hüüdis ta vahepeal , " te olete tõeline rüütel ja trubaduur , mu sõber de Gunardin ! </s> <s> Just niimoodi peab oskama armastada tõeline ja üllameelne mees . " </s> </p>
<p> <s> Aidann pani kõik ühele kaardile . </s> <s> " Agrippa , " ütles ta , " röövis minu pruudi . </s> <s> Grethel , keda te laevas nägite , on minu armastatu . </s> <s> Ma tulin Uude Maailma , et teda tagasi saada . </s> <s> Ma ei vihka toda hugenotinäru teist vähem , sest just tema on põhjustanud mulle hirmsaid südamepiinu . " </s> </p>
<p> <s> Tummalt jõllitas Mendéz Aidannile otsa , katsus siis end veel kord laua tagant püsti ajada , röökis : " Me tapame ta ! </s> <s> Ja vabastame kaunitari ! " , kuid vajus siis täies pikkuses lauale tagasi . </s> </p>
<p> <s> " Ma otsingi Agrippat , " sõnas Aidann vaikselt , " tahan mandrile purjetada , et oma kallim röövija vangistusest päästa . " </s> </p>
<p> <s> " Te tulete minuga , " hüüdis Mendéz . </s> <s> " Isand de Gunardin , minu mõõk on teie päralt ! " </s> </p>
<p> <s> " Ma kardan , " sõnas Aidann , " et kapten ei pruugi mind pardale võtta . </s> <s> Isegi teie sõbrana mitte . " </s> <s> Ja ta visandas joobnud seltsilisele paari lausega olukorra , öeldes , et tegelikult on ta Galicia valitseja paaž . </s> <s> Mendéz , kelles samuti voolas galeegi verd ja kes hoidis end veel hädavaevu ärkvel , lõi rusikaga vastu lauda ning kinnitas Aidanni sõnu . </s> <s> Ta oli leidnud ülla rüütli ja sõbra , kes otsis ususalgaja poolt röövitud kallimat . </s> <s> Kuigi ta käsi ei suuda praegu mõõka hoida - veini , mitte selle tühise haava pärast loomulikult , mille talumatsid talle lõid - aitab ta vaprat de Gunardini . </s> <s> Siin , Mendéz sikutas põuetaskust välja määrdunud paberirulli , on tema soovituskiri ning maksetähed kuninglikku kassasse , nende paberite ettenäitamine lubab Aidannil laevale asuda . </s> <s> Tema ise jääb siia end ravima ja ootama järgmist laeva . </s> <s> Armastus on püha asi ja selle nimel on ta valmis oma sõpra aitama . </s> <s> Aidann kasutas ära purjus inimese suuremeelsuse ja abivalmiduse , ta napsas kiiresti paberid ja öö hakul aitas kõrtsmikul noore norskava rüütli ülakorrusele toimetada . </s> <s> Ta tundis veidi süümepiinu , kuid purjus või mitte , lõppude lõpuks oli Mendéz oma otsuse ise teinud . </s> <s> Aidann jättis " Veetleva Printsiga " hüvasti , maksis kõrtsmikule lõhutud kannu ja joodud veini eest ning kiirustas minema . </s> </p>
<p> <s> Magava piiskop las Casase äratamine polnud kergete toimingute killast . </s> <s> Aidannil tuli teda tublisti raputada , enne kui unine kiilaspea silmad avas . </s> </p>
<p> <s> " Prantslaste laevad on juba mandril , " sosistas Aidann kiiresti . </s> <s> " Nad lahkusid eile hommikul ning siit läheb üks laev koidikul neile järele . </s> <s> Ilmselt kuulete seda homme kuberneri käest , aga vähemalt te teate nüüd . </s> <s> Mina lähen selle laeva peale . </s> <s> Tervitage minu poolt Juani ja öelge talle edasi , et ma pole teda reetnud . </s> <s> Ta mõistab . </s> <s> Hüvasti , isa Casas ! </s> <s> Jumal olgu teiega ja teie üritusega . </s> <s> Ma palun teid , palvetage minu eest . " </s> </p>
<p> <s> Ja nende sõnade saatel Aidann läks . </s> <s> Ta ei näinud Bartoloméo de las Casast enam kunagi . </s> <s> Preestril oli hommikul tükk tegemist , et selgusele jõuda , kas ta oli näinud ainult und või oli Aidann tõesti käinud temaga hüvasti jätmas . </s> <s> Poisi puudumine ning kuberneri suust kuuldud kinnitus , et prantslased on asutamas esimest kolooniat Ameerika mandril , veensid teda , et Aidann oli tõeline . </s> <s> Aga tal polnud mahti ega huvi tema kadumise üle pikalt järele mõelda . </s> <s> Esimesel võimalusel purjetas piiskop tagasi , et Juanile halvad sõnumid ette kanda . </s> <s> Venitada pole siin enam midagi . </s> <s> Võidujooks uute maade pärast on alanud . </s> <s> Paganlik Agrippa juhatab prantslaste uurmisretke mandril . </s> </p>
<p> <s> Kolme päeva pärast nägi mandrit ka Aidann . </s> <s> Ta oli veetnud oma reisi Emérillion'il peamiselt kvartertekil lesides , katsudes oma end näole anda nii vähe kui võimalik , kurtes , et haav teeb valu ning merehaigus piinab . </s> <s> Tema vastu ei tuntud ka suuremat huvi . </s> <s> Pigem olid kõik rahul - kui kerge imestumine välja arvata , et too riiukukeks peetud noor Mendéz on tavatult vaikne ja vagur , ei nori üldse tüli , nagu temast räägiti . </s> <s> Aidann mõtles oma pöörasele teole ja arutas , kas ta õigupoolest isegi teab , mida teeb . </s> <s> Millised olid tema väljavaated ? </s> <s> Mitte kuigi lootustandvad , pidi ta endale tunnistama . </s> <s> Ent samas , hea õnne korral , ei pruugigi kõik nii lohutu näida . </s> <s> Ta maabub prantslaste koloonias , kus tõenäoliselt elavad ka Agrippa ja tema " õetütar " Grethel . </s> <s> Võib-olla Agrippa tunneb ta ära , võib-olla mitte . </s> <s> Kuid kuidas suudab ta varastada Gretheli ning naasta Juani juurde ? </s> <s> Kahtlemata on päevade küsimus , mil ka Hispaania eskaader asub mandri poole teele . </s> <s> Kui tal õnnestuks Grethel tagasi saada ning leida üles hispaanlaste koloonia . </s> <s> Enamat ta tegelikult ei soovinudki . </s> <s> Muret tundis ta eelkõige sellepärast , et mandril pidi olema hulgaliselt inimesi , kes tundsid Robert de Mendézi , need , kes olid koos temaga Grande Hermine'il üle ookeani purjetanud . </s> <s> Vaevalt et Agrippa , lootis ta , teda ära tunneb . </s> <s> Mees oli teda ju ainult viivuks näinud , seegi juhtus juba eelmisel aastal ja sellest ajast saadik on Aidann palju muutunud . </s> <s> Otsekui enda mõtte kinnituseks libistas ta käega üle tärganud vurrude ja õrna habeme , silmitses oma riideid , mis mitte mingil moel ei sarnanenud enam kaltsudele palveränduri seljas , kes sügisel - oh , kui ammu see kõik oli - Bordeaux'st välja visati . </s> </p>
<p> <s> Emérillion oli purjetanud kolm päeva läände , kuni manner vastu tuli . </s> <s> Siis võttis ta kursi mööda rannikut edelasse . </s> <s> Agrippa oli nõudnud , et kolmas laev otsib esimesi mööda rannikut nii kaua , kuni lõpuks nende maabumiskoha leiab . </s> <s> Ta oli kaartidel - mis , tõsi küll , olid väga ähmased ja ebatäpsed , nagu näitas teekond - märkinud ära eeldatava koha , kuhu peaks rajatama Akvitaania esimene asundus Uues Maailmas . </s> <s> Admiral Cartier oli andnud kapten de Grootile käsu mitte kuskil pärismaalastega ühendusse astuda ja võimalikult kiiresti pärale jõuda . </s> <s> Aeg-ajalt nähti kauguses indialaste paate , mis ranna lähedal kala või pärleid püüdsid . </s> <s> Ent mastivahid uurisid tähelepanelikult kallast ja kui kahest karavellist polnud mingeid jälgi , siis rohkem rannale ei lähenetud . </s> </p>
<p> <s> Kuuenda reisipäeva hommikul tõusis peatekil kõva kisa , Aidann kuulis ohvitsere ärevalt käske andmas , isegi kahureid laeti ja sõdurid haarasid relvade järele . </s> <s> Koos teistega kiirustas Aidann tekile . </s> <s> Kogu laeva meeskond tungles pakpoordi ääres , hõiguti , näidati kätega . </s> <s> Ärritunud kapten seletas midagi ohvitseridega . </s> <s> Aidann tegi endale teed ja lõpuks nägi temagi . </s> </p>
<p> <s> Ranniku poolt lähenes karavellile lodi . </s> <s> See laev ei sarnanenud ühelegi eurooplaste laevale . </s> <s> Ta oli välja sõudnud ühe saare neeme tagant , võtnud alguses kursi mandri poole , ent nüüd lähenes sujuvate aerutõmmetega karavellile . </s> <s> Lodi oli suur nagu galeer ja selle laius võis olla ligi kaheksa sammu . </s> <s> Juba kaugelt paistis , et ta oli tehtud ühest ainsast hiiglaslikust puutüvest . </s> <s> Lodja keskel oli palmilehtedest varjualune ja selle all - kui lodi lähemale jõudis , nägi seda juba selgemini - mitukümmend inimest , nende seas naised ja lapsed . </s> <s> Kokku võis olla seal ligi kolmkümmend inimest ja nad kõik käitusid julgelt , ent mitte vaenulikult ega sõjakalt . </s> <s> Kõige rohkem tekitas aga karavelli pardal hämmeldust indialaste riietus . </s> <s> Need inimesed ei sarnanenud sugugi Kuuba poolpaljaste metslastega , sest tulijad kandsid kauneid , eredavärviliste tikanditega mantleid , seelikuid , vöösid . </s> <s> Võõrad käratsesid , hüüdsid midagi tundmatus keeles ja vehkisid kätega . </s> <s> Võõra laeva kohtamine oli neile nähtavasti sama üllatav kui prantslastele . </s> </p>
<p> <s> Nähes , et lodi sõuab julgelt lähemale ja et selle meeskonnal ei paista sugugi vaenulikke kavatsusi olevat , tärkas karavelli pardal jahikirg . </s> <s> Kolmkümmend odadega pärismaalast ei suuda pakkuda mingit vastupanu prantsuse mõõkadele ja kahuritele , leidsid mehed . </s> <s> Pealegi võis lodja pardal märgata kaubakirste . </s> </p>
<p> <s> Ent kapten jäi kindlaks , sest ta ei söandanud üle astuda admiral Cartier' käsust . </s> <s> Igaks juhuks lasi ta lodjast mööda tulistada ühe kahuripaugu ning käskis siis kiiresti purjesid lisada . </s> <s> Karavell tegi hoogsa pöörde , purjed kogusid tuult ning laev liikus mööda rannikut edasi . </s> <s> Järgmise päeva jooksul ei räägitud laeval muust kui uudishimulikust pärismaalaste lodjast , mille välimus tõotas , et kuuldused rikkast maast vastavad tõele . </s> <s> Jõuti umbes kohani , kus kaardi järgi pidi olema maabunud Akvitaania laevastik . </s> <s> Kallas näis vaikne ja rahulik , liigendatud mitmete abajatega , pärismaalasi polnud näha . </s> <s> Kuna polnud täpselt teada , kui sügavad on abajad , otsustas kapten de Groot saata välja kaks paati . </s> <s> Kui kohatakse uudishimulikke indialasi , tuleb viivitamatult tagasi pöörduda , ent muidu otsida rannikult märke laevade kohta . </s> <s> Võis ju juhtuda , et Agrippa plaanitud randumiskohas polnudki võimalik maale minna . </s> <s> Neis paigus olid seni seilanud vaid vähesed meresõitjad , seetõttu olid kaardid segased , randunud ning pärismaalastega suhelnud polnud mitte ükski . </s> <s> Oli võimalik , et laevad jätsid ranniku lähedale mõne märgi - näiteks ankurdasid paadi või midagi sellist . </s> </p>
<p> <s> Eneselgi ootamatult sattus Aidann ühte maale suunduvasse paati . </s> <s> Meresõit oli teda ära tüüdanud ja ta tahtis tegutseda . </s> <s> Pealegi aimas ta süda halba . </s> <s> Kusagil seal võõral rannikul pidi olema Grethel . </s> </p>
<p> <s> Mõne tunni pärast sõudsid nad ühe abaja suudmest sisse . </s> <s> Rannik oli siin soine , kallas võserikuga kaetud . </s> <s> Kuid sobis suuremale laevale maabumiseks - süvis oli paras . </s> <s> Abajas hargnes , tegemist paistis olevat jõega . </s> <s> Üks paat sõitis paremale , teine otse . </s> <s> Lepiti kokku , et häda või õnne korral antakse püssipauguga märku . </s> <s> Lootsik , milles oli Aidann , kulges soiste kallaste vahel , kui eespoolt hakkas terendama liivarand . </s> <s> Mõne aja pärast hakkas võsa taanduma , kallast raamistasid liivavallid ja nende tagant ... </s> </p>
<p> <s> Jah , nende tagant oli näha hoolikalt haritud põlde , suuri viljakaid palmisaludesse uppuvaid tasandikke ning teravatipulisi hooneid . </s> <s> Paat peatus . </s> </p>
<p> <s> " Nad elavad igal pool , " ütles lõpuks üks ohvitser , kes nendega kaasas oli . </s> <s> " Kogu kallas paistab olevat asustatud . </s> <s> Inimesi pole ainult soistes kohtades . " </s> </p>
<p> <s> " Ometi Agrippa teadis , " vastas teine mees . </s> <s> " Nad peavad kusagil siin olema . " </s> </p>
<p> <s> " Me randume ja luurame , " teatas ohvitser . </s> <s> " Ettevaatlikult ja märkamatult . " </s> </p>
<p> <s> " Kas poleks siiski targem tagasi pöörata ? </s> <s> Ühtegi märki laevadest ei paista ju olevat . " </s> </p>
<p> <s> " Me peame selles kindlad olema . </s> <s> Pole paha näha , mis indialased siin elavad . " </s> </p>
<p> <s> Aidann ja tema kaks kaaslast maabusid ja trügisid läbi tiheda võsa . </s> <s> Taimed olid võõrad , kõik lõhnad ja paar vesirotti , kes tulnukate eest vette põgenesid , näisid teistsugused kui Euroopas . </s> <s> Nende ees oli küngas , ja Pierre , üks Aidanni kaaslastest , tundis eksimatult ära , et künka taga peaks olema jälle meri . </s> <s> Nad olid teinud ringi ja taas rannikule jõudnud . </s> <s> Järelikult pidi siin olema laht , mida rannajoon oli Emérillion'i eest varjanud . </s> <s> Nad ronisid künkast üles uurides ettevaatlikult ümbrust , et pärismaalased ei pääseks neid üllatama . </s> <s> Jah , seal oligi meri , sillerdas kaugusesse , lõpmatusse , helesinine väli . </s> <s> Ja seal olid laevad . </s> <s> Palju laevu . </s> </p>
<p> <s> Aidann ja kaks meest viskusid ehmatusest pikali ja jälgisid hinge kinni pidades nende ees avanevat pilti . </s> </p>
<p> <s> Lahing oli ilmselt hiljuti lõppenud . </s> </p>
<p> <s> Kaks Akvitaania laeva olid tõepoolest maabunud selles lahes . </s> <s> Karavellid olid ranniku lähedal , kuid paistsid inimtühjad . </s> <s> Nende ümber oli laht ähvardavalt täis pikitud laevu , mis olid neid rünnanud . </s> <s> Võõraid laevu võis olla kakskümmend , enamikus väiksemad kui karavellid , kahemastilised , punaste purjedega ja kitsamad . </s> <s> Kuid nende seas võis eksimatult ära tunda lipulaeva , nao , mis erines teistest euroopalikkuse tõttu . </s> <s> Ent mehed ei uurinud laevu kaua . </s> </p>
<p> <s> Künka all laius indialaste küla , võõras maa ja võõra maailma elu . </s> <s> Akvitaania laevad olid kahtlemata randunud ja külast veidi mere poole asunduse rajanud . </s> <s> Koht polnud küll kõige sobivam , ent esimeseks sillapeaks sobis küll . </s> <s> Oli näha maale veetud kaste ja kirste , esimeste ehitiste sõrestikke , isegi ühte altarit , mis tõenäoliselt oli püstitatud õnneliku randumise eest tänamiseks . </s> <s> Kõikjal maas vedeles laipu ja neid koristasid võõrad sõdurid . </s> <s> Ülejäänud , kes polnud parasjagu ametis laipade kuhjamisega , tegelesid indialastega . </s> <s> Nad aeti ühte kohta kokku ja võis aru saada , et varsti peaks seal midagi toimuma hakkama . </s> </p>
<p> <s> " Püha jumalaema , " sosistas üks Aidanni kaaslasi , mees nimega Pierre . </s> <s> " Kes on need mehed ? " </s> </p>
<p> <s> " Ma tunnen neid laevu , " vastas teine . </s> <s> " Niisugused on aeg-ajalt Bordeaux' sadamasse tulnud . " </s> </p>
<p> <s> Üle lahinguvälja läks võitjate protsessioon . </s> <s> Kaks meest , kõige tähtsamat , ees ja nende teenrid ning ihukaitsjad järel . </s> <s> Nad kandsid kummalisi rõivaid , lohvakaid , õhulisi , kirevaid , külgedel kõveraid mõõku ja peas sulgedega kaunistatud puntrasse keeratud turbaneid . </s> </p>
<p> <s> " Kes need on ? " küsis ka Aidann ärevalt . </s> </p>
<p> <s> " See pole ometi võimalik , " sosistas Pierre . </s> <s> " Ei , need ei saa olla ... </s> <s> Ma ei tea , see on uskumatu . " </s> </p>
<p> <s> " Me peame lähemale hiilima . " </s> </p>
<p> <s> Nad ei hoidnud Aidanni kinni , kui too hakkas ettevaatlikult põõsaste vahele varjudes künkast alla nihkuma . </s> <s> Viivu pärast Pierre järgnes talle . </s> <s> Nad lipsasid lopsakasse palmisalusse , mille alustaimestik varjas neid kõrvaliste pilkude eest . </s> <s> Niiskesse rohelusse pikali heites nägid nad , kuidas protsessioon lähenes . </s> <s> Nüüd võis selgelt näha , et üks kahest peamehest oli vaevu jalgu järel vedav rauk . </s> <s> Kummalise peakatte alt paistsid hallid juuksed , ta liikus hädiselt ning teine , noorem mees , toetas teda aeg-ajalt . </s> <s> Noorem neist , ehk uhkemaltki rõivastatud , kandis kaelas kuldketti , oli tumedaverelisem ning lumivalgete silmadega . </s> <s> Nad peatusid palmisalu läheduses , sõdurid jooksid nende tagant välja ja laotasid liivale rohelise vaiba . </s> </p>
<p> <s> Noorem mees ütles midagi . </s> <s> Aidann kuulis võõraid sõnu , ent ometi oli selles keeles midagi tuttavat . </s> <s> Ta oli seda keelt varemgi kuulnud , oli seda õppinud . </s> </p>
<p> <s> Rauk langes äkki põlvili ja hüüdis midagi . </s> </p>
<p> <s> " Ta pühendab , " sosistas Aidann . </s> <s> " Ta pühendab selle maa ja võidu oma jumalale . " </s> </p>
<p> <s> " La illaha il allah Muhammed rasul allah ... " hüüdis rauk . </s> <s> Kõik sõdurid langesid samuti põlvili ja kordasid palvet . </s> </p>
<p> <s> " Ei ole teist jumalat peale Allahi ja Muhamed on tema prohvet , " tõlkis Aidann , meenutades oma ammust reisi El Camino'l ja Isobeli , kes oli talle mauri keelt õpetanud . </s> </p>
<p> <s> " Püha jumalaema , " kordas Pierre ja luges samuti vaikselt palve . </s> </p>
<p> <s> Raugale polnud mauri keel emakeeleks , seepärast Aidann teda nii lihtsalt mõistiski . </s> <s> Mõistis ka järgmisi sõnu , mida rauk oma kaaslasele , keda ta nimetas admiraliks , lausus : </s> </p>
<p> <s> " Ei ole teist jumalat peale Allahi ja Muhammed on tema prohvet ! </s> <s> Ei ole maa peal õilsamat ja suuremat valitsejat kui Ahmed I al-Mansur , kõige üllama ja võimsama Saadi dünastia valitseja , keda Allah on õnnistanud ! </s> <s> Rõõmustage , õigeusulised , sest nüüdsest peale kuulutan ma kõik need maad Saadi riigi alla , kõikvõimas al-Mamlakah al-Maghribiyah valitsegu rahvaste üle , mis on kord juba minu alluvusse antud , ent reeturlikult röövitud sõnamurdlike väärusuliste kuningate poolt . </s> <s> Mind on piinatud ja vaevatud , kuid Allah on mind juhatanud oma väljavalitud maale , näidanud teed , kus tuleb kuulutada ainsat ja õiget usku . </s> <s> Olgu kiidetud Allah ja tema väljavalitu , kõige suurem valitseja maa peal Ahmed I al-Mansur ! </s> <s> Seda räägin mina , kes ma kunagi olin pimestatud mürgisest ja valest prohvetisalgajate usust , mina , kes ma kunagi kandsin isegi ühe prohveti nime , keda vääralt jumalaks peeti , mina Abdurahman el-Colón ! " </s> </p>
<p> <s> XXXIV Malinalli </s> </p>
<p> <s> Admiral Jacques Cartier'le oli kuningas Marcel lubanud eduka ekspeditsiooni eest parunitiitli . </s> <s> Seda oli rohkem , kui vaene bretooni kalurivõsu oleks iial võinud loota . </s> <s> Admiralitiitel polnud päritav ja oli seega vaid teenistuskoht . </s> <s> Häid meresõitjaid oli palju - geniaalseid küll vähem - ent kuld , koloonia ja sillapea Uues Maailmas tõotasid Cartier'le edu ja muretut vanaduspõlve . </s> <s> Sellepärast polnudki ta nõustunud Agrippa plaaniga , mille too oli kohe pärast randumist teatavaks teinud . </s> </p>
<p> <s> " Väike osa meestest jääb ehitama kolooniat , mina koos saja sõduriga lähen asteekide kuninga juurde . </s> <s> Need kohalikud on vaid väikesearvulised ja kergesti alluvad hõimud ning neil pole kulda . </s> <s> Kuld on Tenochtitlanis ja mida kiiremini me sinna jõuame , seda rikkamaks saame . " </s> </p>
<p> <s> " Kuid kõigepealt tuleb rajada linn , " oli admiral vastu vaielnud . </s> <s> " Ja see koht ei näi sugugi sobivat . " </s> </p>
<p> <s> " See on sobiv , " teatas Agrippa . </s> <s> " Või vähemalt sobis ta hispaanlastele Veracruzi jaoks , " lisas ta mõttes . </s> <s> Ta oli selle abaja kaardi peal ära märkinud ja laevapardalt ära tundnud . </s> <s> Kunagi ammu , eelmises elus , eelmises maailmas , oli just tema nüüdne teener ja Marcel I uus ustav alam Hernan Cortés käskinud siia linn asutada . </s> <s> Käskinud ilma Kuuba kuberneri Velazquezi loata ja kuningliku patendita , sest teda meelitasid mägede taga kummitavad rikkused , legendaarne asteekide kuld . </s> <s> Ta oli olnud jõhker komandör , halastamatu vaenlaste , reeturite ja üldse kõigi vastu , kes temaga nõus polnud . </s> <s> Ta oli marssinud rannikult viie kuuga asteekide pealinna , korraldanud teel veresaunu , ässitanud hõime üksteise vastu üles , külvanud viha , surma ja hävingut , ent ometi jõudnud sihile . </s> <s> Asteekide Kolmikliit värises ta hoopide all , üks tsivilisatsioon jõudis oma halastamatu lõpuni . </s> <s> Mitte keegi teine , mõtles Agrippa , poleks sellega toime tulnud . </s> <s> Veel enam - mitte keegi teine poleks üritanudki . </s> <s> Mitte kellelgi Kuuba konkistadooridest polnud piisavalt auahnust , julgust ja jõhkrust . </s> <s> See oli olnud ühe mehe salaplaan , mis viis hispaanlased nende ihaldatud kulla juurde , tõi võidurõõmu uuest rekonkistast , tõstis põleva ja verise risti asteekide linnade kohale . </s> <s> Mitte keegi teine ... </s> <s> Kuuba kuberneril Velazquezil polnud kavas asteeke vallutada . </s> <s> Ta oli saatnud Cortési vaid luureretkele , kuid hakanud seda kahetsema enne , kui too oma vägitegusid alustas . </s> <s> Oli see siis kõik juhus ? </s> <s> Või oli see Jumala salakaval plaan , et Agrippa juhtus olema Cortési kõrval , tegi läbi vallutusretke ja jõudis lõpuks jälile asteekide iidsele jumalusele Huehueteotlile , kes iganes ta ka poleks olnud . </s> </p>
<p> <s> Aga nüüd polnud Agrippal viit kuud ja viitsadat sõdurit . </s> <s> Tal polnud neid ka tarvis . </s> <s> Tal oli kõik , mis vaja , tal oli Cortés . </s> </p>
<p> <s> Parim relv asteekide vastu igas maailmas . </s> </p>
<p> <s> Agrippa ei teadnud ühtegi teist inimest , kes oleks söandanud ette võtta sellise afääri ja see veel edukalt lõpule viia . </s> <s> Cortésil on jultumust ja südikust ... ning erakordselt arenenud ego . </s> <s> See mees ei vea teda alt , oli Agrippa kindel . </s> </p>
<p> <s> Cortés polnud suurem asi sõjamees ega väepealik . </s> <s> Tema iseloom ja kriitilistes olukordades ilmnevad oskused olid need , mida Agrippa vajas . </s> <s> Ta peab jõudma Josephe'i ja Gretheliga Tenotchtitlani , Teopani Suurde Templisse , kus asub tulevärav . </s> <s> Ülejäänu teda ei huvita . </s> <s> Teda ei huvita , kas Prantsuse kuningas leiab Mehhikost kulda , või mis saab asteekidest . </s> <s> Tal on Cortés , kes juhib nende salga Tenochtitlani . </s> <s> Edasi võib ta teenida Marceli , sõdida kõigiga , kellega tahab , või hoopis surma saada . </s> <s> Agrippal on vaja Cortési juhioskusi , vaistu , õnne ja julgust , tema julmust . </s> <s> Ta oli näinud Cortési andmas tapmiskäske , oli näinud teda tapmas . </s> <s> Jõhkralt ja halastamatult . </s> <s> Agrippa põlgas Cortési nende mõrvade pärast , mida too polnud veel sooritanud , teda samaaegselt salamisi imetledes . </s> <s> Agrippa uskus Jumalat , ainsat ja tõelist , kes võis olla seesama jumal , kellele nad olid pühendanud oma vallutuse ja kelle kiituseks olid pidanud rannal esimese tänumissa , ja keda uskus ka Cortés . </s> </p>
<p> <s> Kui Akvitaania laevad olid Agrippa näidatud kohas randunud , kui kõigil oli esimene jahmatus üle läinud , kui nad olid näinud neid üüratuid viljakaid tasandikke , targalt ehitatud külasid , niisutussüsteeme , eurooplasele mõistmatut nutikust , maa planeerimisel ja kasutamisel , kui nad olid kohtunud esimeste asteekide saadikutega , vahetanud kinke , pidanud missa , lõid nad maasse esimesed vaiad , mis pidid tähistama Marcelville'i linna asutamist Uues Maailmas . </s> <s> Nad said teada , et selle koha nimi on Mictlancauhitlan , mis tõlkes tähendab Surnute Riigi Mets , ja lähim suurem asula on Cuetlaxtlan , kust olid saabunud ka pealikud . </s> <s> Õigemini sai sellest aru vaid Agrippa , kes teeskles , et ta nahua keelt ei oska . </s> <s> Asteekidele oleks tema keeleoskus ehk võimsat mõju avaldanud , ent ta pelgas , et prantslaste seas võib see tekitada liigset tähelepanu . </s> <s> Muidugi kavatses ta Nahua keele üsna ruttu " selgeks saada " . </s> </p>
<p> <s> Kohalikud ülikud tõid neile kingitusi , vaatasid jahmunult prantslaste hobuseid ja kahureid , mis maale toimetati , silmitsesid hämmingus nende rõivastust , turviseid , sõjakübaraid ja relvi , olid lapsemeelses vaimustuses vastukingitustest - riidehilpudest , nahkvöödest , klaashelmestest ja muust pudi-padist . </s> <s> Mõnda neist ülikutest Agrippa mäletas , mõnda mitte . </s> <s> Ta teadis , kellele neist läheneda ja kellega on mõistlikum asju ajada . </s> <s> Ta teadis ka seda , et saadikud olid juba läkitatud Motecuhzoma II Xocoyotzini - asteekide Kolmikliidu valitseja - juurde viima teadust saladuslikest võõrastest . </s> <s> Kohalikud kunstnikud olid kiiresti üles joonistanud prantslaste välimuse , nende laevad - mida nad nimetasid meremajadeks- , relvad . </s> <s> Arusaamatust tekitasid neis vasest kahuritorud , ning ootamata kellegi käsku , lasi Cortés pärismaalastele demonstreerida , kui võimas pauk neist välja tuleb ja milline purustusjõud on võsastikku lennutatud kahurikuulil . </s> <s> Kui kuulid kahurikärgatuste saatel oksi rebestasid , langesid hirmunud asteegid põlvili , rabatuna ja ilmselt ka alandatuna , et võõramaalased kasutavad nende maal sellist purustusjõudu . </s> </p>
<p> <s> Prantslastele kingiti heldelt puuvilju , suuri veidra lotiga linde , madala prooviga kullast ehteid , maisitõlvikuid . </s> <s> See polnud sõpruseavaldus , vaid ettevaatus ja vastastikune kompamine ; diplomaatia sellisel kujul , nagu asteegid seda mõistsid . </s> <s> Teuhtalli - nii oli ühe pealiku nimi - ei suutnud prantslaste kiivritelt pilku pöörata . </s> <s> Ta rääkis erutunult oma kaaslastega , kasutades korduvalt nime Huitzilopochtli . </s> <s> Vaid Agrippa teadis , et nii nimetatakse asteekide jumalat , kelle arvatav peakate oli üllatavalt sarnane hispaania sõjakiivriga , mida kandis Cortés . </s> </p>
<p> <s> " See paistab neile meeldivat , " oli Extremadura kõrilõikaja hämmeldunult Agrippale maininud . </s> </p>
<p> <s> " Siis saaks teie kiivrist ju suurepärane kingitus ? " </s> </p>
<p> <s> Cortés oli võtnud kiivri peast ja seda käes veeretanud . </s> <s> " Kuulge , " hüüatas ta äkki , " ega te ei tea , kuidas nende keeles võiks olla " kuld " ? " </s> </p>
<p> <s> Agrippa ütles vaikselt , kuidas nahua keeles on kuld . </s> <s> Korrates seda sõna ja osutades näpuga tühja kiivri sisemusele , ulatas Cortés kiivri Teuhtallile . </s> <s> Notar žestikuleeris , üritades selgeks teha , et ta kingib kiivri , kui talle tuuakse selle täis kullaliiva . </s> <s> Veel kingiti asteekidele mõned kaleviriidest mütsid , paar lihtsamat Brügge kangast särki , nikerdustega tool , kassikullast medaljone ja klaashelmeid . </s> </p>
<p> <s> Järgmisel päeval , kui olid valminud onnid ekspeditsiooni juhtidele ja ohvitseridele ja püstitatud isegi algeline kirik , oli Agrippa teinud admiral Cartier'le oma soovi teatavaks . </s> <s> Nüüd , ootamata järgmist laeva , asuvad valitud mehed teele asteekide kuninga juurde . </s> <s> Sinna , kus on kuld , suured templid , rikkused ja aarded . </s> </p>
<p> <s> " Kolooniast on olemas vaid hädised hütid , " olid admiral Cartier vastu vaielnud . </s> <s> " Oodakem ära Emérillion , asutagem korralik asundus , saatkem laevad rohkemate varude ja meeste järele . </s> <s> Ja siis liigume edasi . " </s> </p>
<p> <s> " Mul on Tema Majesteedi käsk . </s> <s> Me jätame maha hädapärase garnisoni . </s> <s> Mina liigun kingitustega pealinna poole , minuga tulevad kaasa sada meest . </s> <s> Ülejäänud jäävad siia . </s> <s> Ilmselt te teate , et hispaanlased võivad varsti oma nina välja pista . </s> <s> Kes jõuab esimesena Tenochtitlani , selle päralt on kuld ja siinse valitseja sõprus . " </s> </p>
<p> <s> Agrippa teadis Galicia-Kastiilia ühisretkest , teadis , et Hispaania laevade jõudmine Mehhiko randa on vaid päevade küsimus . </s> <s> Ja siis , varem või hiljem , hakkab voolama veri . </s> <s> Cortés on küll temaga , ent see ei vähenda hispaanlaste iha kulla ja vallutuste järele . </s> <s> Asteegid ei tee võõramaalastel vahet . </s> <s> Juhul muidugi , kui tal ei õnnestu sõlmida nendega häid suhteid ja neid hispaanlaste vastu üles ässitada . </s> <s> Aga see kõik on teisejärguline . </s> <s> Ainus , mis loeb , on Suur Tempel . </s> <s> Tulejumal ja tuleneitsi , värav järgmisesse maailma , Neljanda elemendi etalon , kes on siin ja temaga . </s> </p>
<p> <s> Grethel oli tõesti siin , lebas laevast kaasa võetud matil , plankudest ja palmilehtedest valmistatud hütis . </s> <s> Agrippa elas Gretheli hüti kõrvale püstitatud telgis . </s> <s> Grethelile polnud telki jagunud . </s> <s> Neiu kartis . </s> <s> Kartis seda veidrat , tundmatut ja uut maailma , kuhu teda oli vägivaldselt veetud . </s> <s> Ta ei suutnud mõista prantslaste verejanu ega kihku selle maa vallutamiseks ; ta oli näinud kirevais rõivais asteeke , nende külasid ja uudistavaid silmi , ega suutnud mõista , miks peaksid nad olema vaenlased . </s> </p>
<p> <s> Sel hommikul , kolm päeva pärast Marcelvilli koloonia asutamist , oli Grethelile osaks saanud nii suur häbi , mida ta eales poleks uskunud . </s> <s> Ja ei miski , mitte miski ja mitte kunagi ei suuda Gretheli põlgust Agrippa vastu minema pühkida . </s> <s> Ta vihkas nüüd seda meest , oma " onu " , vihkas kogu südamest , põlgas elu lõpuni . </s> <s> Täna hommikul oli Agrippa tulnud tema onni , mida ööd ja päevad valvas üks vahisõdur , oli üritanud tüdrukule leebelt naeratada ning koukinud siis vööl rippuvast paunast võtme ja mingi metallist eseme . </s> </p>
<p> <s> " Mul on väga kahju , Grethel , " ütles mees ebalevalt , " aga teie enda huvides ... " </s> </p>
<p> <s> " Mis see on ? " ei saanud tüdruk aru . </s> <s> " Mis on minu huvides ? " </s> </p>
<p> <s> " Üks ebameeldiv , kuid ma kardan , et hädavajalik ettevaatusabinõu . </s> <s> Me pole enam merel , mõistate ... </s> <s> Ja need pärismaalsed , teate ... </s> <s> Nad on ju metslased . " </s> </p>
<p> <s> " Ei , ma ei mõista midagi , " pomises Grethel heitlikult , silmitsedes kummalist metallist eset . </s> </p>
<p> <s> " Oh , ma võiksin kulutada tunde teie veenmiseks , ent meil pole aega . </s> <s> Meid võivad oodata ees eluohtlikud seiklused , kus minu hoolas silm - nii väga kui see ka ei püüaks - võib teid siiski viivuks kaotada . </s> <s> Kõike võib juhtuda . </s> <s> See võib teile tunduda ebameeldiv ja harjumatu , ent lõpuks mõistate isegi , et see oli vältimatu abinõu . " </s> </p>
<p> <s> " Millest te ometi räägite ? " </s> </p>
<p> <s> " Ma olen arst , Grethel , ja nagu te teate , on ka Josephe arst - ma kardan , et pean ta endale appi paluma - ja ma ei tee seda kui umbusklik abielumees . </s> <s> Taltsutage oma raevu ja ma palun teid leppida mõttega , et see tõesti on teie enda huvides ... </s> <s> Josephe ! " </s> </p>
<p> <s> Kui Grethel lõpuks mõistis , mis oli meestel kavas , hakkas ta karjuma . </s> </p>
<p> <s> Kui tema ahastuskarjeid keegi isegi kuulis , ei pööratud sellele tähelepanu . </s> <s> Nüüd mõistis tüdruk lõplikult , kui väga võõras ja uues maailmas ta on , ja tundis end piiritult üksikuna </s> </p>
<p> <s> Agrippa ja Josephe ei hoolinud tema karjumisest ja rabelemisest , nad nõudsid , et ta kleidi seljast võtaks ; kui tüdruk keeldus , tegi Agrippa seda ise . </s> </p>
<p> <s> Ja nad aheldasid Gretheli alakeha ümber rauast ketiga luku . </s> </p>
<p> <s> Voorusevöö . </s> <s> Ta oli aheldatud voorusevööga . </s> </p>
<p> <s> Tüdruk jäi onni , hoides vihaga pisaraid tagasi , käed tugevalt rusikasse pigistatud , ja tõotas , et seda ei andesta ta Agrippale kunagi . </s> <s> Mitte kunagi . </s> </p>
<p> <s> Teeleasumine oli määratud järgmisele hommikule . </s> <s> Agrippa oli isiklikult valinud välja mehed , kes pidid temaga Tenochtitlani kaasa tulema . </s> <s> Ta organiseeris kiiresti väeüksuse , nimetas nende juhiks ja oma leitnandiks Cortési , põhjendades otsust majesteedi poolt antud volitustega . </s> <s> Asteegid uudistasid prantslaste laagrit eemalt imestusega , säilitades sõbralikkuse , kuid ka ettevaatlikkuse . </s> <s> Kohalikud ülikud said väga hästi aru , et nende külalised on oma maailmas neist seisuselt üle , ja seepärast ei söandanudki nad ilma Motecuhzoma juhtnöörideta midagi ette võtta . </s> <s> Õhtu hakul juhendas Agrippa varustusülema tööd , käskides tal võtta kaasa rohkem külmrelvi , arkebuuse ja püssirohtu ning vähem toitu . </s> <s> Ta teadis oma esimesest retkest hästi , mida on tarvis ja mida mitte . </s> <s> Ta ei pannudki tähele , kui talle lähenes vaikselt üks kohalik ülik , tirides endaga kaasa hirmust kaamet tütarlast . </s> <s> Mees kutsus Agrippat , oma keeles küll , ent õpetlane mõistis teda . </s> </p>
<p> <s> " Ma tõin selle tüdruku , kelle nime sa ütlesid , " sõnas mees . </s> <s> " Ja ma tahan tasu . " </s> <s> Ühe käega lükkas ta tüdruku ettepoole ja teise sirutas välja , et võõras ei mõistaks teda vääriti . </s> </p>
<p> <s> Agrippa pöördus ja silmitses tüdrukut . </s> <s> Jah , see ta oli . </s> </p>
<p> <s> Ülikule tasuks andis Agrippa mauri päritolu pussnoa , näidates eelnevalt , kui terav see on . </s> <s> Mees oli vaimustuses . </s> <s> Agrippa saatis ta käeviipega minema ja keskendas tähelepanu neiule . </s> <s> Sama ilus kui eelmine kord , sama kütkestav , värske ja sama vihaselt silmadest tuld pilduv . </s> <s> Neiu kandis ümber reite mähitud kirevat riiet ja samasugune kangas kattis ka ta rindu , kõht oli paljas , samuti õlad , millele langesid tumepruunid pikad juuksed . </s> <s> Agrippa lootis , et neiu on juba mitmeid kordi käest kätte käinud ning tema keha on kasutanud paljud asteegi ja maia mehed . </s> </p>
<p> <s> " Malinalli ? " küsis ta . </s> <s> " Sinu nimi on Malinalli ja sa oled sündinud Tecamachalco saarel Paynali külas kuusteist aastat tagasi , sinu ema andis sind pärast isa surma Tabascosse orjaks ja sa räägid nii maiade kui asteekide keelt ? " </s> </p>
<p> <s> Endiselt ehmunult , kuid võõra suust tuttavat keelt kuuldes - mis polnud lausutud sugugi ähvardaval toonil - tüdruk võpatas ja noogutas siis aeglaselt . </s> <s> Keegi ei saanud tema kohta seda teada , mitte keegi polnud iial küsinud ... </s> <s> Aga see võõras teadis ja tundis teda . </s> <s> See oli hämmastav ! </s> </p>
<p> <s> " Malinalli , " naeratas Agrippa . </s> <s> " Tere , Malinalli . </s> <s> Sa oled nüüd sõprade juures . </s> <s> Kuula nüüd mind ja jäta kõik hoolega meelde . </s> <s> Sa oled ju taibukas ja sõnakuulelik , eks ? " </s> </p>
<p> <s> Tüdruk noogutas taas . </s> </p>
<p> <s> " Me oleme tulnud kaugelt , maalt , mis on suurem kui teie oma , maalt , mille valitseja on võimsaim maailmas . </s> <s> Me tuleme sõnumiga Motecuhzoma juurde ja nii sinu kui minu rahva jumalad on tahtnud , et me kohtuksime . </s> <s> Sa ju mõistad , et see , et ma tean sinu kohta kõike , saab tulla ainult jumalalt . " </s> </p>
<p> <s> " Mõistan , " sosistas tüdruk nahua keeles . </s> </p>
<p> <s> " Nii . </s> <s> Sul on anne võõraste keelte peale ja sinusse on kogunenud palju vihkamist . </s> <s> Sa asud nüüd õppima meie keelt - ma tean , sul kulub vaid paar päeva , et seda rääkima hakata - ja sinust saab meie tõlk ning abiline . </s> <s> Sa ei ütle kellelegi , et mina teie keelt oskan , ja kui sult küsitakse , siis ütled , et õpetad seda minule . </s> <s> Kas sul lapsi on ? " </s> </p>
<p> <s> Üllatunult raputas tüdruk pead . </s> </p>
<p> <s> " Väga hea . </s> <s> Nüüd viin ma sind ühe inimese juurde , kes hakkab sulle meie keelt õpetama . </s> <s> Ole temaga lahke ja sõnakuulelik . </s> <s> Temast saab sinu isand , kuid mina olen tema isand . " </s> </p>
<p> <s> Alistunult ja mõistes , mis teda ees ootab , tüdruk noogutas . </s> </p>
<p> <s> Agrippa otsis üles Cortési ja lükkas Malinalli tema poole . </s> <s> " Indialased tegid meile kingituse , " sõnas ta . </s> <s> " Selle neiu nimi on Malinalli . </s> <s> Nad tõid ta minu juurde , kuid ma arvan , et olen liiga vana ja hõivatud , et kingi kõige paremaid omadusi lähemalt tundma õppida . </s> <s> Sina , mu sõber , oled selleks palju sobivam isik . </s> <s> Võid teda kutsuda Marinaks , sest homme lasen ma ta selle nime all ristida . </s> <s> Räägi temaga kastiilia keeles , nii ehk saame endale ka ühe tõlgi . " </s> </p>
<p> <s> " Ohhoo , " hüüatas Cortés ja silmitses jahmunult Malinallit . </s> <s> " Ohhohohho ! </s> <s> On see vast kink ! " </s> </p>
<p> <s> " Ma arvasingi , et ta meeldib sulle , " muigas Agrippa . </s> </p>
<p> <s> Malinalli astus sammukese Cortési poole , libistas käega üle ta terasest kiivri , habeme , nahkse hõlsti , võttis mehe käe , surus selle oma rinna vastu ja langetas pea . </s> </p>
<p> <s> " Ta annab end sinu meelevalda , " seletas Agrippa . </s> <s> " Ma arvan , et ta on sellega üsna rahul . " </s> </p>
<p> <s> " Eks lähme siis , Marina , " otsustas Cortés ja üle ta näo libises naeratus , mis tegi selle üsna südamlikuks . </s> <s> " Eks lähme siis ja õpime veidi meie keelt . " </s> <s> Ta haaras neiult käest ja tõmbas teda endaga kaasa . </s> <s> Agrippa saatis paari äraseletatud pilguga . </s> <s> Nii nagu eelminegi kord , mõtles ta . </s> <s> Hommikuks on tüdruk armunud . </s> <s> Oh neid naisi ! </s> </p>
<p> <s> Hommikul nägi isand Cortés õigupoolest veidi kurnatud ja uimane välja . </s> <s> Malinalli seevastu pakatas värskusest ja eneseuhkusest . </s> <s> Ta oli olnud hea kaaslane kõrgest soost võõramaalasele , oli suutnud teda vapustada ja panna enesesse austusega suhtuma . </s> </p>
<p> <s> Kui nad olid end juba teele asutamas , saabusid saadikud Tenochtitlanist , Motecuhzoma juurest . </s> <s> Agrippa aimas , mis käsud on neile antud - selgitada välja kõik salapäraste võõramaalaste kohta , teha neile kingitusi ja hoida neid kinni nii kaua kui võimalik . </s> <s> Keelebarjääri ületamise võttis kuninglik kartograaf enda ülesandeks . </s> <s> Ta asutus julgelt saadikutele vastu , kutsudes endaga kaasa vaid Cortési . </s> </p>
<p> <s> " Mida need mehed tahavad ? " küsis Agrippa käest admiral Cartier . </s> </p>
<p> <s> " Mida teie nende asemel tahaksite ? " küsis Agrippa vastu . </s> <s> " Jätke nendega tegelemine minu hooleks . </s> <s> Merel olete teie käskija , kuival maal saan ma ise hakkama . " </s> </p>
<p> <s> Teuhtalli , Pinotl , Cuitalpitoc , Yaotzin ja Teotzincoacatl olid saadikute nimed . </s> <s> Nad saabusid suursuguse protsessiooniga , sõlmasid Agrippa ees lahti vaibad , laotasid need maale ja hakkasid prantslaste juhi ette laduma uhkeid ja kallihinnalisi kingitusi . </s> <s> Kuld . </s> <s> Kingitused olid kullast . </s> <s> Kuninglik kingitus saabki olla ainult kullast . </s> <s> Seal oli vankriratta suurune päikest kujutav mitmesuguste sisseuuristatud kujunditega taldrik . </s> <s> Päikese kiired tungisid läbi kullast lehtede , heitsid oma sära mitmete kohalike loomade peale . </s> <s> Seal oli ümmargune hõbetaldrik , mis kujutas kuud ; ääreni kullaliiva täis kiiver , kullast pardikujud , kohalikke koeri ja metsikuid kasse kujutavad kullast kujud ... </s> <s> Kuld , hõbe ja jälle kuld . </s> <s> Prantslased juubeldasid , kui Motecuhzoma saadikud Agrippa ees maad suudlesid . </s> <s> Siis nad tõusid ja suitsutasid savipannidel aromaatseid taimi ja kõnelesid oma keeles , mida keegi peale Agrippa ei mõistnud . </s> <s> Ta viipas enda juurde Malinalli . </s> </p>
<p> <s> Agrippa kummardas saadikutele väärikalt . </s> <s> Cortés tema kõrval üritas sama teha , kuid tema ponnistus hääbus jahmatusse , kui kuulis Agrippat enda kõrval midagi arusaamatus keeles lausuvat . </s> </p>
<p> <s> Agrippa ütles saadikutele : " Ma oskan teie keelt , sest selle õpetas mulle ühe ööga selgeks see tüdruk siin . </s> <s> Ja ma võin teile nüüd kõneleda , et kuuldused teie vägevast valitsejast on ulatunud ka minu isanda ja kuninga kõrvu . </s> <s> Minu kuningas pidas end kõige suuremaks valitsejaks maailmas , enne kui kuulis Motecuhzomast . </s> <s> Ta arvas seni , et tema jumal on maailmas kõige vägevam , kuni kuulis , et teie omad on veelgi vägevamad . </s> <s> Me teame teie rikkusest ja küllusest , teame Tonatiuhcalli Suurest Templist , kus te ohverdate oma tulejumalale , ja et tänutäheks nende ohverduste eest on teie maad õnnistatud . </s> <s> Me tulime siia , et kinnitada meie valitsejate vahelist sõprust , ja selle kinnituseks tahame Suures Templis ohverdada Xiuhetecuhtlile . " </s> </p>
<p> <s> Saadikud olid jahmunud . </s> <s> Nad vahetasid ärevalt mõned laused ja Teuhtalli ütles : " Sina , kes sa oled võimeline õppima ühe ööga selgeks meie keele , kuula . </s> <s> Ohverdada võivad vaid preestrid ja ainult viljakuse eest . " </s> </p>
<p> <s> " Me tulime siia üle vee , " jätkas Agrippa , " et ohverdada Xiuhetecuhtlile , kes on tuntud ka meie maal . </s> <s> Kas ma pean tagasi minema oma valitseja juurde ja ütlema , et kõige üllam ja võimsam valitseja Motecuhzoma keelas ohverduse ? " </s> </p>
<p> <s> " Motecuhzoma ei tea veel teie kavatsusest , " kahtles Teuhtalli . </s> </p>
<p> <s> " Meie valitseja otsis enda alluvate seas , et leida ainus inimene , kes on piisavalt väärt , et tuua ta Xiuhetecuhtlile ohvriks . </s> <s> Ta leidis Tuleneitsi . </s> <s> Ma tõin ta siia . </s> <s> Meie soov on , et me läheksime Tenochtitlani ning ma toon teie valitseja ja preestrite ees tõenduse oma kõige pühamatest ja ausamatest kavatsusest . </s> <s> Xiuhetecuhtli ise on kiitnud heaks meie tuleku , andes meile kaasa Tuleneitsi . " </s> </p>
<p> <s> " Praegu ei ole ohverduste aeg ... " kogeles Teuhtalli . </s> </p>
<p> <s> " Las otsustavad seda teie preestrid ja kõikvõimas Motecuhzoma ! </s> <s> Mul on temale minu valitsejalt ka tervituskiri . " </s> </p>
<p> <s> Agrippa teadis , et tõepoolest polnud praegu ohverduste aeg . </s> <s> Asteekide ja maiade võigas kombetalitus , saata oma jumalustele pühendatud püramiididel surma kümneid tuhandeid inimesi , toimus tavaliselt sügisel või siis pärast suuremaid sõdu . </s> <s> Nad ohverdasid viljakusjumalale ja nii võigas kui mitmekümne tuhande inimese rituaalne mõrvamine ka poleks olnud , oli sel siiski kindel tagamõte ja vajadus . </s> <s> Maa Mexico orus oli üles haritud ja niisutatud hoolsa ja vaevanõudva tööga mitme põlvkonna vältel . </s> <s> Maa oli seal parim , mida võis soovida , ometi oli seda vähe . </s> <s> Toitu ei jätkuks kõigile . </s> <s> Nad ohverdasid päikese- ja viljakusjumalale , kes kinkis toitu . </s> <s> Ülerahvastus oli pidevalt kõige suurem häda - asteekide maal polnud möllanud katkud ja nende sõjad polnud nii ohvriterikkad kui Euroopas . </s> <s> Nad reguleerisid ise rahva arvukust , tegid seda nõrgemate ja allaheidetute arvel , nad hukkasid lapsi , ja selgi oli oma tagamõte . </s> <s> Seos kadunud elu ja viljakuse vahel oli olemas , ja see polnud ka looritaud keerulise religioosse dogmaga . </s> <s> Ohverdused olid hädavajalikud , et hoida tasakaalu inimeste sigitamistungi ja maa jõudluse vahel . </s> <s> Asteegid uskusid , et inimese ohverdamine hoiab päikese liikumises . </s> <s> Päike annab elu . </s> <s> Ükski ohverdatud inimene ei söö enam kunagi ... </s> <s> Söövad teised . </s> <s> Aga Agrippa lootis ohverdusrituaali ära kasutada , et pääseda Josephe'i ja Gretheliga korrakski püramiidi tippu . </s> <s> Edasi ei loe selles maailmas enam miski . </s> </p>
<p> <s> " Me viime su sõnad Motecuhzomani , " lubas asteekide pealik . </s> </p>
<p> <s> " Me olime just liikuma hakkamas , et teda ise tervitada . </s> <s> Kas me peame nüüd aru saama , et me peame ootama ? " küsis Agrippa . </s> </p>
<p> <s> Jälle pidasid saadikud nõu . </s> <s> " Me ei hoia teid kinni , kui teie kavatsused on ausad , " teatas Teuhtalli lõpuks . </s> </p>
<p> <s> Agrippa pöördus prantslaste poole . </s> <s> " Asteekide valitseja Motecuhzoma on saatnud need pealikud meid tervitama ja kutsub meid külastama oma linna ! " </s> </p>
<p> <s> Kaikusid rõõmuhõisked . </s> <s> " Me jätkame , nagu kavatsesime , " hüüdis Agrippa . </s> <s> " Sada meest minu ja isand Cortési juhtimise all lähevad Tenochtitlani ; ülejäänud hakkavad ehitama siia kuninglikku kolooniat . </s> <s> Kulda jätkub sel maal kõigile ! " </s> </p>
<p> <s> Cortés ei pööranud Agrippa äkilisele keeleoskusele nii palju tähelepanu kui oma kullaliivaga täidetud kiivrile . </s> <s> Ta silmades põles hullumeelne läige , kui ta liival läbi sõrmede lasi voolata ja endamisi pomises : " Kuld , kuld , kuld ... " </s> </p>
<p> <s> " Kas külaline on haige ? " küsis pealik Teotzincoacatl murelikult , uurides endist notarit imestaval pilgul . </s> </p>
<p> <s> " Mida ta küsib ? " nõudis Cortés Agrippalt , tähelepanu raskustega kiivrilt lahti rebides . </s> </p>
<p> <s> " Ta küsib , kas te põete mõnda haigust , et kullas nii kinni olete , " muigas Agrippa . </s> </p>
<p> <s> " Öelge talle , " sõnas Cortés , " et ma põen tõesti ühte rasket südamehaigust , mida ainult kulla nägemine ja katsumine suudab ravida . </s> <s> Öelge talle seda . " </s> </p>
<p> <s> Agrippa tõlkis ja meenutas , et eelmises maailmas oli Cortés öelnud täpselt samamoodi . </s> </p>
<p> <s> Saadikud lahkusid , prantslased pidasid sõjanõu ja missat - just täpselt sellises järjekorras - , mille käigus Agrippa ja Cartier pidasid ühtlasi maha järjekordse sõnalahingu . </s> <s> Ettevaatlik admiral mõistis , et on kaotanud ; pole enam midagi , mis takistaks kulda näinud vallutajaid Agrippale allumast . </s> <s> Meeste ainus soov oli liikuda edasi , sinna , kus valitseb Motecuhzoma , kelle linnad on täidetud kullaga . </s> <s> Ent oli ka tasakaalukamaid , kes ei suutnud taibata , kuidas suudavad sada meest vallutada terve riigi kulla . </s> <s> Arvuline ülekaal oli küll ahnitsejate poolel , ent samas toetasid aadlikud ja muud autoriteeti omavad mehed alalhoidliku Cartier' meelt , kelle tarmukas käitumine oli neid juba mitmest äpardusest päästnud . </s> </p>
<p> <s> Agrippa lasi vaidluseohjad tasapisi Cortési kätte libiseda ; ta nägi , kuidas notarile tekkis oma toetajaskond ja mängides meeste kõige tugevamatel ihadel suutis kastiillane samm-sammult veenda neid minema retkele kohe . </s> </p>
<p> <s> " Ma tagan teile , " hüüdis Cortés , " suurepärase autasu , kuid selle võib saavutada ainult visa ja pideva tööga . </s> <s> Kuulsus pole kunagi laisklejate osa ning kangelasteod tulevad pingutustega . </s> <s> Kuulsus on inimese õilsam tasu ! </s> <s> Aga kui keegi teist eelistab kuulsusele rikkust , siis jääge mulle ustavaks ja ma teen teid selliste aarete omanikuks , mida keegi teist pole uneski näinud . </s> <s> Meid on vähe , kuid me oleme hingelt tugevad ja meie poolt on Jumal ; meie üritus on õiglane , sest te lähete võitlema risti lipu all . " </s> </p>
<p> <s> Ahnus ja vallutusiha jäid peale . </s> <s> Salk oli valmis teele asuma , alalhoidlikumad jäid Marcelville'i . </s> <s> Agrippa suunas retke nii - jättes küll mainimata , et miski eestleitust pole talle üllatuseks - , et kahe päeva pärast jõuti totonaakide suurde pealinna Cempoatlani , mis tähendas Neljasaja Vee Maad . </s> <s> Linn oli imeline - rahvarohke ja nägi välja nagu võluaed oma üüratus rohelisuses ja hoolega lihvitud kivimajades , mis oleksid otsekui nad valmistatud puhtast hõbedast . </s> <s> Veel imelisem ja sõbralikum oli prantslastele osaks saanud vastuvõtt . </s> <s> Järgnesid paar puhkusepäeva , mille jooksul lasi Agrippa sündmustel isevoolu teed kulgeda . </s> <s> Cortés oli oma sõiduvees . </s> <s> Ta jagas ära , et totonaagid on asteekidest valitsejatega vaenujalal ning see linn on küll uhke ja ilus , ent ei peida endas suuri varandusi . </s> <s> Nii nagu juba kunagi varem , nii taipas Cortés jälle , et tuhatkond kandjat ja sõdalast , keda totonaagid saavad prantslaste areemele lisaks anda , võivad osutuda väga väärtuslikeks kui tuleb lahendada küsimus , kellele siis õigupoolest kuulub asteekide pealinnas asuv kuld . </s> <s> Totonaagid pakkusid liidulepingut ja neid ei huvitanud kuld , vaid ainult Tenochtitlani raudse rusika alt pääsemine ; prantslasi seevastu ei huvitanud totonaakide vaevad ega suhted asteekidega ; Agrippat ei huvitanud prantslaste saatus , vaid ainuüksi Tenochtitlani jõudmine . </s> <s> Võib-olla , mõtles ta , on selle maailma Motecuhzoma veidi mõistlikum kui eelmise maailma oma ? </s> <s> Äkki on siin tema iseloom parem , ehk on ta meelekindlam ja otsustusvõimelisem kui arg , ebakindel ja kõhklev seal eelmises maailmas ? </s> <s> Agrippa ei jõua püramiidini , kui prantslastel pole piisavalt jõudu , et pääseda linna , ta ei jõua püramiidini , kui sõda puhkeb liiga vara . </s> <s> Loomulikult teadis Agrippa , et sada prantslast on vähe sõdimiseks asteekidega - Cortés oli Motecuhzoma alistamisele asunud viiesaja hispaanlasega ... ja prantsuse sõdurid pole samad , mis rekonkistat jätkavad hispaania sõdurid . </s> <s> Ometi hindas ta sadat sõdurit just piisavaks veenmisjõuks , et olla küllalt esinduslik , autoriteetne ja julgestatud . </s> <s> Ainuüksi prantsuse sõdurite relvastus ja välimus tekitas totonaakides vaimustust ja nii saab see olema ka järgmistes linnades . </s> </p>
<p> <s> Agrippa ei uskunud , et keegi neist sõduritest eluga pääseb ( ehk mõni üksik ) . </s> <s> Nelisada sõdalast oleks olnud liiga suur arv kiireloomulise ekspeditsiooni jaoks ... ning tõtt-öelda ei soovinud Agrippa ohverdada rohkem elusid kui tingimata tarvis . </s> <s> Tarvis selleks , et tema jõuaks ohutult ja puutumata koos Josephe'i ja Gretheliga Suure Templini . </s> </p>
<p> <s> Cortési karisma , veenmisjõud , jõhker iseloom , jultumus ja ahnus tagavad meeste innukuse ülalhoidmiseks vajaliku saagi ja meeleolu ; tagavad kohalike hõimude toetuse . </s> </p>
<p> <s> Malinalli tagab Cortésile vajaliku hingelise võidurõõmu , usu oma võimetesse . </s> <s> Malinalli õpib kiiresti keele , armub kiiresti Cortési , tõlgib ja esindab vallutajate huve kohalike hõimude seas . </s> <s> Lõpuks oli Cortés ju oma vägitegudega hakkama saanud Malinalli toetusel ja Agrippa kahtles , kas ilma tüdrukuta oleks eelmine kord kõik õnneks läinud . </s> </p>
<p> <s> Rahvaste ja maailmade saatused sõltuvad tihti vaid sellest , kuidas saavad kaks tavalist inimest omavahel läbi ; keda ja millal armastavad . </s> <s> Ja armastus ei küsi , ta on pime ja rumal . </s> <s> Mis ei tähenda , et teda ei saaks kasutada . </s> </p>
<p> <s> Ühel päeval jõudsid asteegi saadikute vahendusel Agrippani sõnumid , et võõrad laevad on randunud ja nende laagri hävitanud , kõik inimesed maha tapnud ja seavad nüüd kokku sõjaväge , et edasi liikuda . </s> </p>
<p> <s> Hispaanlased , mõtles Agrippa , need neetud hispaanlased . </s> <s> Ta ei uskunud , et ründamine võinuks algselt olla hispaanlaste kavatsus . </s> <s> Küllap provotseeris keegi tahtmatult lahingu ja seal polnud kedagi , kes oleks suutnud verevalamist peatada . </s> <s> Agrippa ei rääkinud kuuldust kellelegi , välja arvatud Cortés . </s> </p>
<p> <s> Sõnumeid kuuldes oli hidalgo üpris löödud ilmega . </s> <s> " Meie laevad , " pomises ta , " neid ei ole siis enam ? " </s> </p>
<p> <s> " Meil pole tagasiteed , " nõustus Agrippa . </s> <s> " Minna on võimalik ainult edasi . </s> <s> Mis tähendab , et me peame võitma Motecuhzoma lugupidamise ja hoiduma suuremast verevalamisest . </s> <s> Me peame saama kulla ja siinse valitseja toetuse . </s> <s> Siis pöördume tagasi hispaanlaste vastu ja koos alistame nad . </s> <s> Kui nad on alustanud sõda , siis sõja läbi peavad nad ka hukka saama . " </s> </p>
<p> <s> Suuremat Agrippa rünnaku üle ei muretsenud . </s> <s> Nüüd ta teadis , et vaenuvägi on neil kannul ja peab kiirustama . </s> <s> Suutes selles veenda ka Cortési , õnnestus Agrippal sel kombel ära hoida Cholula veresaun . </s> <s> Nad peatusid selles iidses ja pühas linnas nädala , kogusid jõudu ja lõbutsesid . </s> <s> Eelmises maailmas oli Cortés - nähes linna rikkusi - käskinud kõik ülikud sulgeda sisehoovi ja nad kahuritega veristeks lihatompudeks põmmutada . </s> <s> Samasugused mõtted mõlkusid hidalgo peas ka nüüd , ent Agrippal õnnestus teda veenda , et võõral maal ja piiratud varudega pole ühel sõjaväel kasulik tekitada endale kaks vaenlast , lasta end kahe vaenlase poolt tangide vahele suruda . </s> <s> Lõpuks , mõtles ta , lõpuks hukkute te niikuinii , nähes Tenochtitlani aardeid . </s> <s> Malinalli ja mõne ustava totonaagi pealiku abil seadis Agrippa sisse kullerteenistuse , mis tõi talle tagalas sündinud asjadest pidevalt teateid . </s> </p>
<p> <s> Neid polnud kuigi palju . </s> <s> Võõrad olid asutanud rannikul mahapõletatud koloonia asemele uue ja tegid kohalikega kaupa . </s> <s> Milliseid sõnumeid saatsid nad Motecuhzomale , seda Agrippa teada ei saanud . </s> <s> Ärevaks tegi teda aga kuuldus sellest , et hispaanlased olid purustanud ja põletanud ka akvitaanlaste ehitatud kiriku . </s> <s> Sellest teost ei suutnud ta aru saada . </s> </p>
<p> <s> Grethelile möödus rännak Tenochtitlani ahastuse tähe all . </s> <s> Tüdruk veetis suurema osa ajast kandetoolis , mida tassisid neli totonaaki . </s> <s> Kahel pool tooli valvasid teda Agrippa sõdurid , kes said selle eest eritasu . </s> <s> Paljuga võib harjuda , ka voorusevööga , isegi siis , kui see kraabib su puusad marraskile ja veriseks , põhjustab ebamugavusi toimingute sooritamisel , mida oled harjunud teisiti tegema . </s> <s> Aga harjuda ei saa alanduse ja ähvardava teadmisega , et sinuga on mängitud , sind on petetud , ja sa oled vaid tühine asi inimese jaoks , keda oled õppinud austama . </s> </p>
<p> <s> Jah , Grethel oli õppinud Agrippat austama . </s> <s> Ta hindas mehe teadmisi , väärikust , meelekindlust ja ka aeg-ajalt ilmnevat galantsust . </s> <s> Ta oli nõus unustama , et Agrippa oli ta röövinud , toonud ta Uude Maailma , lahutanud Aidannist . </s> <s> Millegipärast oli ta usukunud , et see kõik on vaid ajutine , et ta peab midagi süütama või põletama ... </s> <s> Ta ei teadnud isegi , mida ta oli Agrippa kohta uskunud või kuhu oli peitnud alateadvuses pidevalt koitnud kohutavat tõe . </s> </p>
<p> <s> Nüüd Grethel teadis . </s> </p>
<p> <s> Agrippal oli tarvis tema süütust . </s> </p>
<p> <s> Seda , mille tema oli lubanud Aidannile . </s> </p>
<p> <s> Enam ei hellitanud Grethel võltslootusi , ei peitnud enda eest oma süngeid mõtteid . </s> <s> Isegi esmapilgul üsna meelitav mõte , et Agrippa soovib ta kinkida puutumatult võõramaa kuningale , tundus talle nüüd kohutav ja vastik . </s> <s> Agrippa tahtis kinkida metslaste kuningale tema , Gretheli , puutumata neitsi , kes suudab oma pilguga süüdata tuld . </s> <s> Jah , just seda tahtis see alatu , valelik ja julm mees teha . </s> </p>
<p> <s> Põgeneda polnud kellegagi , põgeneda polnud kuhugi . </s> <s> Ta oli Agrippa saatanlike soovide meelevallas , alandatuna ja solvatuna . </s> <s> Seepärast ei huvitanudki tüdrukut eriti , kuidas kulgeb nende retk , millised maad neid ümbritsevad ja kuidas inimesed seal elavad . </s> <s> Üht-teist muidugi ta teadis ja nägi - näiteks seda , et nad võeti igal pool rõõmu ja kiitustega vastu , et nende vägi suureneb kogu aeg , et liigutakse kellegi Motecuhzoma hiigellinna poole , mis asub keset järve , kus on mägedena kulda ja hõbedat ja kus kerkivad taevasse võltsjumalatele pühitsetud templid . </s> <s> Vaid üks kord tuli prantslastel võitlusse asuda . </s> <s> Otomiideks kutsuti seda hõimu , kellega lahing kestis päev läbi . </s> <s> Grethel ei näinud lahingut , küll aga kuulis võitluskära ja hõikeid , haavatute karjeid , kahurikärgatusi ja lahinguhüüdeid . </s> <s> Saak , nagu selgus , oli olnud väike , nagu ka prantslaste kaotused . </s> <s> Otomiidest aga ei jäänud keegi ellu . </s> </p>
<p> <s> Malinalli - too indialasest tüdruk , kes rippus kogu aeg sabas Agrippa soosikul ja väepealikul Cortésil , keda Grethel ei talunud - oli käinud pärast lahingut ringi võidurõõmsa näoga . </s> <s> Nad olid eakaaslased - too Malinalli ja Grethel - ning olid juhtunud vahel vestlema . </s> <s> Malinalli oli omandanud kastiilia keele ja mõistis juba ähmaselt ka oktsitaani . </s> </p>
<p> <s> " Sina on kuninganna ? " oli Malinalli ühel päeval Grethelilt küsinud , kui oli tüdrukut uudishimulikult eemalt seiranud . </s> </p>
<p> <s> " Ma ei tea , kes ma olen , " kostis Grethel nukralt pead vangutades . </s> </p>
<p> <s> " Ma mõtlen , sina on valitseja Ahrippa naine ? " </s> </p>
<p> <s> " Ei , ma pole tema naine ega saa selleks kunagi ! " </s> </p>
<p> <s> Mõistmatuses oli Malinalli eemaldunud . </s> <s> Edaspidi vahetasid nad mõned üksikud laused . </s> <s> Grethelile tundus , et Malinalli naudib oma seisundit armees , ta on seal ju kõige tähtsam naine . </s> <s> Naisi aga lisandus prantslaste sõjaväkke pidevalt . </s> <s> Uute linnade ja külade juures , kus neid rõõmsalt tervitati , toodi kingitustena lisaks toidukraamile - millest suure osa moodustasid imemaitsvad kakukesed ja naljakate lottidega tigedad linnud - ka pealikute tütreid . </s> <s> Kõige vastikum polnud Grethelile sealjuures mitte teadmine , mida tüdrukutega tehti , vaid see , et see neile meeldis ja nad end seeläbi äravalituteks pidasid . </s> <s> Niiviisi kogunes juba mitmetuhandeliseks muutunud armesse küllaltki suur hulk noori naisi , ning Malinalli passis peale , et kõik uustulnukad teda vääriliselt austaksid . </s> </p>
<p> <s> Aga Grethelile tundus kõik ümbritsev olevat otsekui udus . </s> <s> Mõni kord avastas ta ehmunult , et oli süüdanud mõne kuivanud puu või maalapi . </s> <s> Ta nägi , et Agrippa pani seda tähele , kui kõik ülejäänud kehitasid mõistmatuses õlgu . </s> <s> Agrippale aga paistis see muljet avaldavat . </s> <s> Isegi siis , kui nad möödusid kahest kõige kõrgemast mäest , mida Grethel oli eales näinud - Malinalli ütles , et nende nimed on Popocatepel ja Ixtaccihuatli , mis tähendavat Suitsev Mägi ja Valge Naine - , kartis ta , et kõrgema mäe tipust immitsev suits võib olla tema kätetöö , kuigi ta polnud seda soovinud . </s> </p>
<p> <s> Umbes kolm kuud kestis prantslaste rännak ja selle aja jooksul nägid nad palju imelist . </s> <s> Mida lähemale jõudsid nad müstilisele järvelinnale , seda suuremaks muutus meeste kullaisu ja verekirg . </s> <s> Neid ootasid aarded ja kuulsus . </s> </p>
<p> <s> Gretheli hinges kasvas ärevus iga päevaga suuremaks . </s> <s> Ta oli aru saanud , et ka tema rännaku sihtmärgiks peab olema Tenochtitlani linn . </s> <s> Just sellepärast oli Agrippa ta röövinud , oli teda toitnud , kasvatanud ja hooldanud , et ta neitsina siia tuua . </s> </p>
<p> <s> Kui tüdruk esimest korda Tenochtitlani nägi , ei suutnud ta vaimustushüüet tagasi hoida . </s> <s> Tema elevus aga möödus kohe , kui ilmus Agrippa ja teatas : " Sea end valmis , Grethel . </s> <s> Meid ootab Motecuhzoma . " </s> </p>
<p> <s> XXXV Motecuhzoma luba </s> </p>
<p> <s> Nad ei mäleta , kust nad tulid . </s> </p>
<p> <s> Oh ei , muidugi mitte , sest see oli nii ammu . </s> <s> Võib-olla oli see saar nimega Aztatlan ühes soolajärves , kuskil kaugel põhjas , kus loodus ja jumalad polnud arvukaks kasvanud rahvale enam piisvalt elatust ei leidnud . </s> <s> Huitzilopochtli - jumal - käskis neid ja nad läksid . </s> <s> Otsima paremaid maid ja õnne . </s> <s> See pole ju ometi kellelegi keelatud . </s> <s> Rännak oli pikk ja raske , läbi tundmatute ja kuivanud maade , kuni kotkas andis neile märgi , näidates kivil kasvavat kaktust . </s> <s> Seegi oli soine maa ja siin elati ja nad pidid sõdima . </s> <s> Aga ometi olid nad kohale jõudnud . </s> <s> Vanade asukate keel ei erinenud väga nende omast , aga nad polnud azteegid - azteca'd , Aztatlani Inimesed . </s> <s> Kakssada aastat tagasi rajasid asteegid siia Mexica Tenochtitlani , veidi hiljem lähedusse Tlacopani ja Tetzcoco . </s> <s> Siis , kui nad elasid juba järve kaldal , tungisid vaenlased neile kallale , uued hõimud polnud kasina anniga maal teretulnud . </s> <s> Põgeneda ei saanud kuhugi peale järve ja jälle näitas Huitzilopochtli neile teed . </s> <s> Saak noka vahel , maandus kotkas kivil kasvavale kaktusele . </s> <s> Just siia - keset järve ja lagedale madalikule - pidid nad asutama uue linna . </s> <s> Töö oli raske ja pikaajaline , ometi õpetas see asteekidele eluks vajalikke oskusi . </s> <s> Huitzilopochtlit tuleb toita ohvrite verega , siis õpetab Huitzilopochtli asteeke . </s> </p>
<p> <s> Sealhulgas ka seda , et headel maadel ei saa elada korraga liiga palju inimesi . </s> <s> Nõrgemad , kasutumad ja vaenlased tuleb ohverdada jumalale , et teised saaksid elada . </s> <s> Veres on viljakus , südames elu . </s> <s> Anna need jumalale ja tema annab sulle vastu viljakust ja elu . </s> <s> Ainult tema , Huitzilopochtli , ja ainult siis , kui talle on piisavalt ohverdatud , hoiab alles Viiendat Maailma . </s> <s> Ülejäänud olid ju hävinud kohutavates katastroofides . </s> <s> Jah , seda asteekide preestrid mäletasid . </s> <s> Inimesi sai liiga palju , kuni jumalad vihastasid ning saatsid üle maa mägede tulepurskeid ja veeuputusi . </s> <s> Jumalad oleksid otsekui öelnud - meie anname teile maa , teie , asteegid , võtke see vastu ja kasutage seda , aga teid ei tohi saada liiga palju . </s> </p>
<p> <s> Tenochtitlan kujuneski preestrite ja valitsejate eluasemeks , tavalised inimesed elasid Tlatelocos - veidi põhja pool asuval saarel . </s> <s> Asteekidest said aegamööda kõigi ümbruskondsete rahvaste , linnade ja külade valitsejad , sest nemad oskasid seda , mida teised ei osanud . </s> <s> Nad tundsid ja oskasid kasutada vee jõudu , tundsid põllumajanduskunsti , soo muutmist vilja kandvaks maaks . </s> <s> Mitte kusagil ümbruskonnas ei suudetud luua sellist küllust kui Tetzcoco järve ümbruses . </s> <s> Mitte kusagil mujal ei ohverdatud selle nimel ka nii palju inimesi . </s> <s> Mitte ükski naaberhõim ei omanud julgust ega jultumust pidada end jumala poolt väljavalitud rahvaks ja kanda sellega kaasnevaid kohustusi . </s> <s> Me oleme targad , teadsid asteegid , ja seni kaua , kuni oskame kasutada meile antud maad , seda harida ja panna vilja kandma , senikaua armastavad meid ka jumalad ja säilitavad Viiendat Maailma . </s> </p>
<p> <s> See rahvas armastas sõdida , nad uskusid , et peavadki sõdima . </s> <s> Allaheidetud rahvad maksid raskeid koormiseid ja makse , ent kõige rohkem inimeste näol , keda siis Suures Templis ohvriks toodi . </s> <s> Preestrid olid teadusemehed , nemad avastasid astronoomiasaladused taevalael , nemad kirjutasid kalendri , nemad arvutasid välja jumalate tahte . </s> <s> Nende rehkendused olid jõhkrad ja otsekohesed - liiga palju inimesi kurnab maad . </s> <s> Ja kes siis veel peale väljavalitud rahva peaks hoolitsema selle eest , et inimesi oleks paras arv ? </s> <s> Obsidiaanist nuga lõikas elusa ohvri kehast välja südame , ihuliikmed eemaldati , keedeti ja söödi ära , süda põletati ja keha heideti püramiidilt alla . </s> <s> Jumalatele see ilmselt meeldis , sest asteekide maa õitses ja kandis vilja . </s> </p>
<p> <s> Ohvreid kohtlesid nad aga enne hukkamist hästi ja aupaklikult . </s> <s> Lõpuks oli see ju ohvrite veri , mis toitis maad , ja jumaladki pidid millestki elama . </s> <s> Iseäranis austasid asteegid neitsisid , sest just nemad olid ju puutumata , nende veri polnud jumalate poolt loodud maad veel kurnanud , oli seega väärtuslik ja püha . </s> <s> Jumalatele . </s> </p>
<p> <s> Tenochtitlan - Kivi ja Kaktuse linn - oli ühendatud kuiva maaga nelja tammi kaudu , linn ise oli jaotatud neljaks osaks . </s> <s> See oli maailma ilusaim linn , suursuguseim ja suurim , mille kõrval kahvatanuks isegi Rooma . </s> <s> Linna keskel asus Suur Tempel , püramiid , mida oli ehitatud kakssada aastat , mida oli hoolikalt laotud , kiht kihi haaval kasvatatud , iga valitseja poolt suuremaks ehitatud , tänutäheks jumalatele ja vastavalt sellele , kuidas oli kasvanud asteekide vägevus . </s> <s> Püramiid oli pühendatud Huitzilopochtlile ning asus samal kohal , kust kunagi oli ilmunud Huehueteotl , ohverdanud Tuleneitsi ja seal selle maailma ka maha jätnud . </s> </p>
<p> <s> Ühel sügispäeval , aastal , mille kohta oli ette kuulutatud halba , oli asteekide maa segaduses . </s> <s> Kahed võõramaalased olid tulnud nende maale , kaks väge liikunud Tenochtitlani suunas . </s> <s> Kõigepealt saabusid ühed , ujuvate majadega , kes enda sõnul tulid tooma sõnumeid kaugete merede taga valitsevast kuningast . </s> <s> Nad kogusid kiiresti suure maleva asteekide poolt allaheidetud hõimudest ja liikusid Tenochtitlani poole , jõudes selle väravate alla suure , kuid ikkagi nõrgema väega , kui oli Motecuhzoma käsutuses . </s> <s> Ainult noor Motecuhzoma ja mõned äravalitud preestrid teadsid , et selle maleva juht tahab Suures Templis viia läbi Tuleneitsi ohverduse , sest ka nemad teavad kõige vanemast jumalast Huehueteotlist , on talle tänulikud ning tahavad kinnitada oma ustavust jumalale ja sõprust asteekide valitsejale . </s> </p>
<p> <s> Siis aga tulid teised , kes tungisid kallale esimestele , tapsid asteeke ja teisi hõime , ent kogusid samuti suure väe ja liikusid Tenochtitlani poole . </s> <s> Neid oli rohkem ja nad olid teistsugused . </s> <s> Nende valitseja olevat veelgi võimsam ja nende jumal - üks ja ainus jumal , keda hüütakse Allahiks - on neid õnnistanud . </s> <s> Nüüd lähenevad nad Tenochtitlanile , soovivad kohtuda Motecuhzomaga ja teha talle teatavaks , et Allah ja nende valitseja on kinkinud asteekide maa neile . </s> <s> Vähemalt nii rääkisid sõnumitoojad . </s> </p>
<p> <s> Motecuhzoma oli noor mees ja ilmselt ei olnud asteekide jumalad jõudnud tema suhtes päriselt kokkuleppele . </s> <s> Ühed olid teinud ta suure maa ja üüratu rahva valitsejaks , teised andnud talle selleks halvimad omadused ja lootusetu iseloomu . </s> <s> Kuuldes , et kaks malevat on maale tulnud , hakkas noor valitseja halama , ohverdas kiiresti ja igaks juhuks ühe sõjavangi , keda ta oli mitu kuud palees toitnud ja armastanud , ent ei saanud ikka selgust . </s> <s> Ta kurtis , et miks pidi ta olema sündinud nii halval ajal ja kust leida nõu , mida nüüd ette võtta . </s> <s> Suutmata midagi paremat välja mõelda , andis ta käsu , et Suur Tempel üleni kullaga kaetaks . </s> <s> Jaburale käsule vastuhakanud preester ohverdati sealsamas , kuid töö sellest ei edenenud . </s> </p>
<p> <s> Kahe päeva pärast , mille vältel noor ja ebakindel valitseja ei leidnudki rahu , marssis prantslaste väesalk Cortési ja Agrippa juhtimisel Iztapalapa väravast linna sisse , neid tervitati suurte auavalduste ja pidustuste saatel , sest midagi muud ei suutnud Motecuhzoma välja mõelda . </s> <s> Ta tahtis võõramaalasi näha oma silmaga , nendega kõneleda ja siis otsustada , mida ette võtta . </s> <s> Samal ajal jõudsid valitsejani ka sõnumid , et teist teed pidi läheneb linnale teine vaenuvägi , kes on teel juba mitu lahingut pidanud ja alati võitjaks jäänud . </s> <s> Tõsi , kallaletungijad olid olnud kohalikud ; el Colón , nagu maleva juht end nimetas , tahtis kõigepealt rääkida Motecuhzomaga . </s> </p>
<p> <s> Mida pidi aga Motecuhzoma nüüd tegema ? </s> <s> Kas tal oli õigus saata sõjavägi vastu teisele vaenlasele - kui too oligi üldse vaenlane - ja jätta linn tolle Cortési valdusesse . </s> <s> Või poolitada sõjavägi ? </s> <s> Ta ei teadnud . </s> <s> Ta oli ahastuses ega suutnud otsustada . </s> </p>
<p> <s> Ööl enne linna sisenemist oli Agrippa vestelnud Cortésiga . </s> </p>
<p> <s> " Mu sõber , " küsis Agrippa , " kas te teate kedagi vägevat sõjameest või kuningate usaldusalust , kelle nimi on Colón ja kes võiks juhtida hispaanlaste sõjaväge Uues Maailmas ? " </s> </p>
<p> <s> Cortés mõtles järele ja vangutas pead . </s> <s> " Oli ainult üks Colón ... </s> <s> See , kes avastas selle maailma . </s> <s> Aga tema on ju surnud . " </s> </p>
<p> <s> " Kas ikka on ? " mõtiskles Agrippa . </s> <s> " Kas ikka on ? </s> <s> Isabel ja Fernando vangistasid ta kunagi , ent siis vallutas mauride sõjavägi linna . </s> <s> Teda ei hukatud , või vähemalt pole keegi seda näinud . </s> <s> Nüüd peaks ta olema muldvana ... " </s> </p>
<p> <s> " Kas hispaanlaste sõjaväge juhatab keegi Colón ? " </s> </p>
<p> <s> " Nii olen ma kuulnud . " </s> </p>
<p> <s> " Mida te õige veel kuulnud olete ? " nõudis hidalgo ja Agrippa jutustas . </s> <s> Pärast pikka vaikust ja järelemõtlemist küsis Cortés : " Ja teie arvate , et need on hispaanlased ? " </s> </p>
<p> <s> " Kes nad veel olla saaksid ? </s> <s> Pealegi juhib neid keegi Colón . " </s> </p>
<p> <s> " Kes , nagu mina kuulnud olen , ei pruukinud peale vangistamist katoliiklikke monarhe sugugi armastada . </s> <s> Kui me räägimine Cristobal Colónist , siis tema tagasitulek ja palkamine armaada etteotsa ... oleks sündmus , millest nii mina kui teie oleksime kuulnud . " </s> </p>
<p> <s> " Järelikult ei saa see olla Cristobal Colón . " </s> </p>
<p> <s> " Aga kui on , pole meie vaenlased hispaanlased . " </s> </p>
<p> <s> " Kes siis ? " küsis Agrippa , kuid sõnad surid ta huulil . </s> <s> Võõraste sõdalaste ja laevade kummalised kirjeldused , mille ta esiti oli pannud asteekide kujutlusvõime arvele , omandasid äkki mosaiigis selge koha . </s> <s> Ta tuletas meelde , mida ta õigupoolest teadis Maroko sultani tegemistest , ja sai aru , et selles maailmas suurt mitte midagi . </s> <s> Viimase ristisõja ajal oli ta olnud eemal . </s> <s> Kui maurid näiteks tõesti vabastasid Colóni ... </s> <s> Ja kui mees suutis veenda Maroko sultanit uskmatute olemasolus ja aaretes sealpool ookeani . </s> <s> Lõppude lõpuks oli Agrippa isegi kuulnud , et nooruses olevat Colón veetnud mõne aja mauride vangina , ning räägiti , et tema teadmised üle ookeani seilamisest tulenesid just sealseist raamatukogudest . </s> <s> Aga mis siis ? </s> <s> Kui need isegi olid maurid , kes randusid nüüd Uues Maailmas , tähendas see ainult ühte . </s> <s> Et tema ja Josephe peavad veelgi kiiremini selle maailma maha jätma ja minema oma teed . </s> <s> Ei midagi enamat . </s> </p>
<p> <s> Agrippa nägi akvitaanlaste nägudel kalki ahnust ja salakavalat mõrtsukpilku , kui neid viidi asteekide paleedesse . </s> <s> Nendes kasvas ahnus , kui nad nägid avaraid saale , mis olid viimistletud imeilusa kivi , seedri ja muude aromaatsete puitudega . </s> <s> Seal olid ennenägematult kaunid toad , muinasjutulised puuvillkangastest varjualused , mahukad õued , juur- ja puuviljaaiad , sillutatud teed , suured paadid , paleed , ehitised , varakambrid , basseinid ja purskkaevud . </s> <s> Ja neid võttis vastu Motecuhzoma oma ülikutega , kes kandsid kuldseid skeptreid . </s> <s> Valitseja ise istus kullast ja kalliskividest sädelevas kandetoolis . </s> </p>
<p> <s> Ja jälle rääkis Agrippa Motecuhzomale , et nende valitseja on kuulnud asteekide jumalatest ja soovib oma austuse märgiks ohverdada . </s> </p>
<p> <s> Motecuhzoma oli napilt kolmekümneaastane , ikka veel nooruklike peente näojoonte , kõrgi ilme , udupeenikestest karvadest vurrude ja habemega , terava nina ja õblukeste , kondiste ihuliikmetega . </s> <s> Agrippa ja asteekide Kolmikliiga valitseja olid vahetanud kingid , tervitanud ja teeselnud kõige suuremat viisakust ja sõprust . </s> </p>
<p> <s> " Te tulite siia , et ohverdada Huehueteotlile ? " küsis Motecuhzoma . </s> <s> Tema hääl oli nasaalne , terav ja inisev . </s> <s> Malinalli ei tõlkinud seda vestlust , selline oli olnud Agrippa käsk . </s> </p>
<p> <s> " See on üks meie soov . </s> <s> Et avaldada austust teie jumalatele ja sulle , valitseja . " </s> </p>
<p> <s> " Sa oskad meie keelt ? " </s> </p>
<p> <s> " Palju teie suurusest ja elukunstist on meie kõrvu jõudnud . </s> <s> Teid on ära valinud Huitzilopochtli , meid meie jumal , et olla sõnumitoojaks . " </s> </p>
<p> <s> " Sa tead , kuidas me Huehueteotlile ohverdame ? " </s> </p>
<p> <s> " Ma tean . </s> <s> Te uinutate ohvri droogidega - meie nimetame seda hašisiks - nii et ta on teadvuse ja mitteteadvuse maailma piiripealses hämarolekus , ja siis te heidate ta elusana tulle , seal Suure Templi tipus . </s> <s> Enne kui tuli on jõudnud ta surnuks põletada , tõmbate ta rauast konksudega välja ja tema veel elus olev süda rebitakse ihust välja ja visatakse tagasi tulle . " </s> </p>
<p> <s> " Ja kas sinu rituaal toimub samal kombel ? " </s> </p>
<p> <s> " Ei , meil on omad viisid Huehueteotlile ohverdamiseks , rituaali viime läbi mina ja minu preester , " Agrippa osutas Josephe'ile , " ning see toimub teisel kombel . </s> <s> Nii , nagu see meile püha on ja aegade hämarusest saadik toimetatud . " </s> </p>
<p> <s> " Tema on Tuleneitsi ? " küsis Motecuhzoma Grethelit silmitsedes . </s> </p>
<p> <s> " Ta võib süüdata tuld , kui ta seda tahab . </s> <s> Igal pool ja alati , " kinnitas Agrippa . </s> </p>
<p> <s> Motecuhzoma jäi viivuks mõttesse ja pidas preestritega nõu . </s> <s> Lõpuks jõudis ta otsusele . </s> <s> " Ma luban sul ohverdada . </s> <s> Huehueteotl armastab võõrast verd ja kui see tüdruk on tõepoolest Tuleneitsi , siis võib sellest ohverdusest sündida asteekidele palju head . </s> <s> Millal sa tahad ta ohverdada ? " </s> </p>
<p> <s> " Juba täna õhtul , päikeseloojangul , " vastas Agrippa . </s> </p>
<p> <s> " Sündigu sinu tahtmine . " </s> </p>
<p> <s> Prantslaste salga juhtkond , see tähendab Agrippa , Josephe , Cortés , Malinalli ja Grethel , majutati Axayacatli paleesse , kõige kuninglikumatesse tingimustesse , neile serveeriti hõrgutisi , toodi kingitusi , pakuti tüdrukuid , neid pesti ja lõhnastati , neile toodi uued rõivad , juhuks kui nad soovivad vääriliselt riietuda . </s> <s> Ülejäänud prantslased majutati palee hoovi , kus neilegi pakuti süüa ja juua , millest vallutajatel küll puudust polnud , kuid mis sellest hoolimata võeti heal meelel vastu . </s> <s> Indialaste armee , mis oli kogunenud Cortési juhtimise alla , paigutati väljakule . </s> <s> Neisse suhtuti umbusaldusega , ent samas mitte otse vaenulikult . </s> </p>
<p> <s> Cortés istus toolil , silitas ta ees põlvitavat Malinallit ja hõiskas : " Nad on meil peos . </s> <s> Siin on nii palju kulda , vaevalt et keegi meist on kunagi varem seda sellisel hulgal näinud ! </s> <s> Ja nad annavad seda ! </s> <s> Annavad küsimise peale . </s> <s> Kuula , kartograaf , mul on plaan ! </s> <s> Ma tean , kuidas kogu see rikkus endale saada ... " </s> </p>
<p> <s> " Ärge unustage , et Marcel ei soovi mingit suuremat sõda , " märkis Agrippa , kuigi teadis , et ta ei suuda enam Cortési ahnust talitseda . </s> </p>
<p> <s> " Me keerutame end välja , " oli hidalgo kindel . </s> <s> " Pealegi pole ju majesteedil midagi kulla vastu ? " </s> </p>
<p> <s> " Me räägime sellest hiljem , " teatas Agrippa ja pöördus vaikselt Josephe'i poole . </s> <s> " Täna õhtul , " ütles ta . </s> <s> " Täna õhtul läheme me püramiidile . </s> <s> Ja siis jätame selle maailmaga hüvasti . " </s> </p>
<p> <s> " Ma tunnen , " sosistas vanamees . </s> <s> " Ma tunnen , et see on õige paik . </s> <s> Sul oli kogu aeg õigus . " </s> </p>
<p> <s> Agrippa lähenes Grethelile . </s> <s> Korraga tundis ta tüdruku vastu ääretut sümpaatiat ja poolehoidu . </s> <s> Mitte et ta oleks kahetsenud talle põhjustatud piinu , ei . </s> <s> Pigem oli see õrnusepuhang tingitud eesseisva hetke ootusest . </s> <s> Mehe lähenedes keeras Grethel pilgu põlglikult ära . </s> </p>
<p> <s> " Te ei tahagi minu käest midagi küsida ? " päris Agrippa lahkelt . </s> </p>
<p> <s> Tüdruk ei vastanud . </s> </p>
<p> <s> " Kindlasti olete te oletanud igasuguseid asju ja kahtlustanud mind koletutes salasobingutes , " seletas Agrippa naeratades . </s> <s> " Ma arvan , et on aeg avada teile tõde . " </s> </p>
<p> <s> " Te olete mulle kogu aeg valetanud ! " purskas Grethel . </s> </p>
<p> <s> " Oo ei , " muheles Agrippa . </s> <s> " Ma pole teile rääkinud kogu tõde , aga see ei ole ju valetamine . " </s> <s> Muhelus oli tingitud sellest , et just nüüd kavatses ta Grethelile valetada . </s> <s> " Te arvasite muidugi , et mul oli kavatsus teid kohalikule kuningale kinkida ? " </s> </p>
<p> <s> " Ma ei arvanud midagi ! " nähvas Grethel . </s> </p>
<p> <s> " Küll aga kahtlustasite . </s> <s> Kuid sellel pole praegu tähtust . </s> <s> Kas te usute maagiat ja jumalat , Grethel ? " </s> </p>
<p> <s> " Ma usun jumalat . </s> <s> Aga kahtlen , kas teie usute . " </s> </p>
<p> <s> " Asjata . </s> <s> Ma mitte ainult ei usu Jumalat , vaid lausa olen talle üsna lähedal viibinud . </s> <s> Ja teie abiga jõuan ma veelgi lähemale . </s> <s> Teil on harukordne anne valitseda endas jumalikku Tule elementi . </s> <s> Ja mina olen harukordne inimene , kelle jaoks on see element määratud . " </s> </p>
<p> <s> " Te arvate , et kõik inimesed on teie jaoks määratud ! " </s> </p>
<p> <s> " Sugugi mitte . </s> <s> Aga täna õhtul avaneb teil võimalus olla sillaks inimese ja Jumala vahel . </s> <s> Ma ei palu teilt palju ega tee teile liiga . </s> <s> Pidage meeles , Grethel , et ainult mina olen siin see , keda te võite usaldada , et ainult mina olen see , kellele teie saatus korda läheb . </s> <s> Ainult mina , ei keegi teine . " </s> </p>
<p> <s> XXXVI Epiloog . </s> <s> Suur Tempel </s> </p>
<p> <s> Lahing araablastest Tenochtitlani vallutajatega algas õhtu hakul . </s> <s> Kui prantslased lõpuks taipasid , et nende kannul liikunud sõjavägi ei koosnenudki hispaania konkistadooridest , vaid Maroko sultani malevast , olid nad jahmunud ning pärast avastust , et kui palju araablasi tegelikult on , kasvas jahmatus paanikaks . </s> <s> Teel oli mauridegi armee otsekui nõiaväel suurenenud asteekidele vaenulike hõimude arvel , ning võõraste arvukust nähes , veendunud nende jõus , olid mitmed neist ka islami usu vastu võtnud . </s> <s> Kuigi ilmselt said nad sellest usust aru teistmoodi kui araablased . </s> <s> Jumalaid oli siin palju ja miks mitte teenida siis veel ühte , kes oma alamaid nii uhkete ja võimsate ujuvate majadega üle lõputu vee saadab . </s> </p>
<p> <s> Araablased olid laevadelt tulnud hobuste ja piiramismasinatega , neilgi olid kahurid , kergem tulirelvastus ja nagu alati olid nad pühendunud ühele ja tõelisele võidule Allahi kuulsuse eest . </s> </p>
<p> <s> Cortés jooksis Agrippa juurde , kes arvas , et prantslastel on esialgu kõige parem tagasi hoida ja vaadata , kuidas sündmused kulgevad . </s> <s> Aga nad kulgesid nii , et araablaste saadikud teatasid tõlkide suu läbi , et pealinn , kõik selle varandused ja nii edasi tuleb loovutada uuele valitsejale . </s> <s> Motecuhzoma armeed , mis olid Tenochtitlani ümber , asusid rünnakule . </s> <s> Nende relvastuseks olid külmrelvad : kirved , noad , nuiad ja mõõgad . </s> <s> Ja olgugi et asteegid olid hästi organiseeritud , ei suutnud nad esimest araablaste kahuritule saatel toimunud rünnakut tagasi lüüa . </s> <s> Kahtlemata olid araablased teada saanud , et Kolmikliidu põhijõud asusid väljaspool pealinna , riigi piiridel , tähtsatel kaubateedel ja võimaliku vaenlase linnade läheduses . </s> </p>
<p> <s> Kahurikuulid raksatasid Tenochtitlani ehitistesse , naised ja lapsed karjusid meeletus hirmus , kahurikärgatustest paanikasse sattunud mehed jooksid mööda tamme edasi-tagasi . </s> <s> Paljud , kes siin nüüd karjudes sagisid , olid määratud sügisel ohverdamisele ja selle saatuse oleksid nad rõõmuga vastu võtnud . </s> <s> Kuid mitte hukkumise võõraste kärgatavate kivikuulide all . </s> <s> Araablaste soov näis olevat põhjustada kõigepealt võimalikult suuri purustusi , et siis üle tammide linna valguda , pühkides eest kõik vastuhakkajad . </s> </p>
<p> <s> " Uskmatud koerad , " röökis Cortés . </s> <s> " Nad tulid röövima meie kulda ! " </s> </p>
<p> <s> " Võite siis oma kahureid vastu paugutada , " ohkas Agrippa . </s> <s> " Äkki taltsutab see nende hoogu . " </s> </p>
<p> <s> " Muuseas , ma kuulsin , et osa koloniste on eluga pääsenud ja jõudnud salgaga siia , " teatas Cortés ärevalt . </s> <s> " Viis inimest , keda juhib Cartier . </s> <s> Nad tulid meie jälgedes ja neile näidati teed ... " </s> </p>
<p> <s> " Siis paigutage nad teiste sõdurite juurde . </s> <s> Tegutsege , hidalgo , tegutsege ! </s> <s> See on teie suurhetk . </s> <s> Kui te aitate rünnaku tagasi lüüa , autasustab Motecuhzoma teid kuninglikult . " </s> </p>
<p> <s> " Ma ei vaja mingite metslaste annetusi , " hüüdis hidalgo bravuurikalt . </s> <s> " Kõik , mis mul vaja on , võtan ma ise ! " </s> </p>
<p> <s> Mõne aja pärast jooksid läbi segaduses linna kolm kogu Suure Templi poole - Agrippa , Josephe ja Grethel . </s> <s> Hirmunud inimesed sebisid nende ees ja järel , relvile tõusnud sõdurid tormasid kahuripaugu eest teise kohta aga sealgi hirmutas neid kärgatus . </s> <s> Suur Tempel kõrgus jooksjate ees , selleni jõudmiseks tuli läbida väiksemate sakraalehitistega ümbritsetud väljak . </s> <s> Nad tormasid otse templi suunas , itta jäid kaks väiksemat püramiidi , mille taga , teisel pool järve kerkisid kaugusest mäed . </s> <s> Tempel ehk püramiid oli linna keskus , mille juures said kokku kõik tammidelt alanud teed . </s> <s> Templi esikülg vaatas läände . </s> <s> Nad jõudsid püramiidini , mis oma suuruses tundus korraga nii üksildane ja mahajäetud , selle peatrepi jalamil lebas gigantne ümmargune kivi , millesse oli tahutud jumalanna Coyolxauhqui kujutis . </s> <s> Edasi algas trepp , mis paistis lõputuna kõrgusesse kulgevat ; lõputusse , jumalate juurde . </s> <s> Asteegid armastasid kirevaid värve ; ka Suur Tempel oli erepunaseks värvitud . </s> <s> Ja varsti on siin linnas raske värvi verest eristada . </s> </p>
<p> <s> Josephe ronis astmetele , ent pidi paari sammu järel peatuma ja hinge tõmbama . </s> <s> Agrippa sikutas Grethelit . </s> </p>
<p> <s> " Ma ei jõua ... " hingeldas tüdruk . </s> <s> " Te tapate mind oma tormamisega . </s> <s> Ma ei saa ronida , ma olen ahelais . " </s> </p>
<p> <s> " Kas soovite , et ma selle kõigi nähes teilt ümbert võtan ? " </s> </p>
<p> <s> " Jumala pärast , Heinrich , võta see lahti , " ähkis Josephe ülevalt . </s> <s> " Niimoodi ei jõua ta kunagi tippu . " </s> </p>
<p> <s> Ootamatult tõusis Agrippa ees olevast kivist tulekeel . </s> <s> See lõõmas sinise leegiga ja sellest õhkas kõige hullemat põrgukuumust . </s> </p>
<p> <s> " Oo , kuidas te mind vihkate , Grethel ! " hüüdis Agrippa ja kobas võtit otsides taskuid . </s> <s> " Kuidas te mind vihkate , ent asjata . </s> <s> Usaldage mind ! " </s> </p>
<p> <s> " Ma ei taha sinna tippu minna , " hüüatas Grethel nuuksudes . </s> </p>
<p> <s> " Uskuge mind , praegu on see kõige ohutum koht . </s> <s> Kahurikuulid ei ulatu siia . </s> <s> Püramiidi tipust avaneb meile kõige parem vaade lahingule , ja kui see kulgeb meile halvas suunas , on meil võimalus valida kõige ohutum pääsetee . </s> <s> Ja nüüd ma paluksin , et te oma kleiti kergitaksite , preili . </s> <s> Kui soovite , panen ma silmad kinni . " </s> </p>
<p> <s> Agrippa astus üle tule , tundes kõrvetavat kuumust . </s> <s> Grethel viskus alandatuna kivile ja sulges silmad . </s> <s> Ta tundis enda kehal Agrippa kondiseid käsi , kui need kleiti ülespoole rebisid ja ta reisi puudutasid . </s> <s> Vastikusvärin läbistas tüdrukut . </s> </p>
<p> <s> " Oota , Heinrich , las ma ise ! " palus Josephe . </s> <s> Vanamees laskus paar astet madalamale ja rahmas sõbra käest võtme . </s> <s> " Las ma ise ... " pomises ta ähkides . </s> </p>
<p> <s> " Olgu , kuidas soovid , " nõustus Agrippa . </s> <s> Ta ei pööranud pead , ent kui kuulis luku klõpsatust , märkas ta , et leegid ta ümber kustusid . </s> <s> Vaikse sisinaga näisid need otsekui kivisse tagasi tõmbuvat . </s> <s> Josephe heitis voorusevöö põlglikult eemale , see kolksatas vastu astmeid ja põrkus alla , jäädes lõpuks Coyolxauhquile pühendatud kiviplaadile lebama . </s> </p>
<p> <s> " Lähme , laps , " kuulis Agrippa Josephe'it ütlemas . </s> <s> " Lähme ja varsti on meie piinadel lõpp . " </s> </p>
<p> <s> Nad ronisid mööda astmeid üles . </s> <s> Talumatu kuumus ja väsimus raskendas nende teed , taamalt kostev lahingumüra kiirustas tagant . </s> <s> Poolel teel nad peatusid ; Josephe hingeldas väga raskelt ja toetus trepile . </s> <s> Grethel toetas teda küünarnukist , ent oli isegi näost tulipunane ja vankus kergelt . </s> <s> Kingad oli ta kaotanud ning jalad veritsesid . </s> <s> Näis isegi , et osa vereniresid valgusid reitelt või keskkehalt , mida voorusevöö oli vigastanud . </s> <s> Agrippa vaatas Tenochititlani poole , nägi erksavärvilistes rõivastes asteekide väeosade jooksmist . </s> <s> Võimsa valitseja kuulusrikaste vägede seas valitses paanika , kahurikärgatused olid nad ära hirmutanud . </s> <s> Akvitaanlastega kaasa tulnud sõjaväed polnud vähem segaduses , sest neil oli meeletult raske mõista , kes on vaenlane ja kes oma . </s> <s> Heal meelel oleksid nad oma relvad asteekide poole pööranud - ja seda oligi ju Cortés neile teel lubanud - , aga kummalise võõrmaleva saabumine , kes pealegi oli rannikul tunginud nende sõprade kallale , ei andnud erilist lootust , et sealtpoolt oleks võimalik leida liitlasi . </s> </p>
<p> <s> " Mida ta ometi teeb ? " sosistas Agrippa äkki ja teritas pilku . </s> </p>
<p> <s> " Mis on ? " ähkis Josephe . </s> <s> " Mida sa näed ? " </s> </p>
<p> <s> Agrippa sirutas käe ettepoole ja osutas eemal tormavate kujude poole . </s> <s> " Seal on Cortés ja tema sõdurid . </s> <s> Selle asemel et kahuritega mauride vastu sõdida , jooksevad nad ... millegipärast hoopis Axayacatli palee poole tagasi . " </s> </p>
<p> <s> Josephe kehitas õlgu . </s> <s> " Ma ei tea , mis tal mõttes on . </s> <s> Õieti pole seal vist kunagi midagi peale kulla olnud . " </s> </p>
<p> <s> " Seda küll , " nõustus Agrippa . </s> <s> Ta silmitses taamal toimuvat tähelepanelikumalt . </s> <s> " Praegu nad võitlevad Motechzoma ihukaitsjatega , " hüüatas ta siis . </s> <s> " Cortés tungis asteekidele kallale ... " </s> </p>
<p> <s> " Ma vist sain sinust ennist aru , et ... " </s> </p>
<p> <s> " ... nagu ta on alati teinud , " lõpetas Agrippa lause . </s> <s> " Jah , seda küll . </s> <s> Näib , et vapper hidalgo on võtnud nõuks mauride turmtule all Axayacatli palee ja kõik muud varahoidlad paljaks röövida ja siis linnast kaduda . " </s> </p>
<p> <s> " Vaevalt et see tal õnnestub . " </s> </p>
<p> <s> " Sel mehel võib palju õnnestuda . </s> <s> Kuid see pole enam meie asi . </s> <s> Me teame kõike , mida peame teadma , meil on olemas kõik tarvilik . </s> <s> Hüvasti , vana maailm , ja - juhuks , kui mul pole seda enam võimalust hiljem öelda - hüvasti , Josephe ! " </s> </p>
<p> <s> " Hüvasti ? </s> <s> Miks ? " </s> </p>
<p> <s> " Me läheme Matrix Mundi'sse küll koos , ent seal ei pruugi meie kehad olla ühes ja samas kohas . </s> <s> Võimalik , isegi ülimalt tõenäoline , et me peame seal teineteist otsima . </s> <s> Edasi , nüüd ! </s> <s> Edasi ! " </s> </p>
<p> <s> Josephe ajas end püsti , samuti Grethel , kes kangestus äkki ja vahtis ainiti ühte punkti . </s> <s> Tüdruk hakkas värisema ja ta nägu moondus võidukaks raevugrimassiks . </s> </p>
<p> <s> " Mis on , mu kaunitar ? " uuris Agrippa hämmelduses . </s> </p>
<p> <s> Grethel avas suu , ent ei suutnud tuua kuuldavale ühtegi häält . </s> <s> Ta tõstis käe , kogeles midagi ja näitas kaugusesse , kuid hakkas siis vaaruma . </s> <s> Näis , nagu tabaks teda minestus , sest äsja tulipunane nägu värvus kaameks ja silmadesse tekkis eemaloleku läige . </s> </p>
<p> <s> " Miski vapustas teda , " märkis Josephe . </s> <s> " Kuid minu vanad silmad küll ei ... " </s> </p>
<p> <s> " See on admiral Cartier , " sõnas Agrippa , kui oli Gretheli osutatud suunda vaadanud . </s> <s> " Tunnen ta ära selle uhke kübara järgi . </s> <s> Keegi veel on seal temaga , ilmselt mõni madrus . </s> <s> Hoilaa ! </s> <s> Hoia teda kinni ! " </s> </p>
<p> <s> Ja selle hüüatuse saatel sööstis Agrippagi ettepoole , haarates Grethelist , kes ilmselt teadvuse kaotanuna ohtlikult trepil vankus , ähvardades alla kukkuda . </s> <s> Ta oli minestanud . </s> </p>
<p> <s> Paistis , et ka admiral oli Agrippat märganud , sest ta lehvitas oma suurt kübarat ja hõikas midagi . </s> <s> Lahingukära ei lasknud helidel kuuldavale tulla . </s> <s> Ometi tormas tema kaaslane paigalt - see tundus olevat keegi noor mees , keda Agrippa ei tundnud - ja jooksis meeleheitlikult Suure Templi poole . </s> </p>
<p> <s> " Kiirustame , " võttis Agrippa asja lühidalt kokku , kui oli eemal seisvaid kujusid uurinud . </s> <s> " Meil pole Cartier' ega tema üritusega enam mingit asja . " </s> <s> Kiiresti lõi ta heledate plaksude saatel mitu korda Grethelile vastu põski . </s> <s> " Tulge teadvusele , noor daam , ja ruttu ! " </s> <s> Grethel aga lebas jõuetult Josephe'i najal , kes otsustas raskuse treppidele toetada . </s> </p>
<p> <s> " Oh suur halastaja Jumal ! " hüüdis Agrippa valjul häälel , tuhnis oma paunas , tõmbas välja väikese pudelikese ja torkas selle tüdruku nina alla . </s> <s> Gretheli pea raksatas tahapoole , ent silmad ei avanenud . </s> <s> " Pole midagi , " jõudis ta siis järeldusele . </s> <s> " Tuleb teda tassida . </s> <s> Need mõned astmed veel ja meid ootab igavik ! " </s> </p>
<p> <s> Ülesanne polnud kerge , ent kahele mehele mitte ületamatu . </s> <s> Nad sikutasid minestanud Grethelit ülespoole , aeg-ajalt neiult teadvuse röövinud kogu poole pilke heites . </s> <s> Too oli küll templi poole jooksnud , kuid teel ühe asteegi otsa komistanud . </s> <s> Ilmselt oli see preester , kõrgemast klassist ülik , kes ei pidanud sõja puhul relvile asuma . </s> <s> Nähtavasti oli ta võõralt selgitust nõudnud , et mida see õige pühast kohast otsib . </s> <s> Agrippale ja tema " preestrile " oli ju Motecuhzoma lubanud ligipääsu pühapaika . </s> <s> Innukal noormehel paistis keeleoskusest või argumentidest puudu jäävat , igal juhul põhistas ta nüüd oma väidet lühikese mõõgaga . </s> <s> Preestril oli käepärast obsidiaanist ohverdusnuga . </s> </p>
<p> <s> Püramiidi tipp kujutas endast platsi , millele olid püstitatud kaks kõrvuti asetsevat pühakoda . </s> <s> Mõlemad olid umbes viis meetrit kõrged , mahukad ja avarad . </s> <s> Üks koda oli pühendatud jumal Tlalocile , teine asteekide peajumal Huitzilopochtlile . </s> <s> Kusagil seal kivilademete all , mida usinad kummardajad olid kakssada aastat kokku kandnud - iga valitseja oli oma suuruse tõestamiseks üha uusi kihte lisanud - peitus Tulevärav , koht , kus iidsetel aegadel oli Huehueteotl ohverdanud Tuleneitsi ja läinud tagasi oma lõpututesse , jumalikesse maailmadesse , jättes maha märgi , et Agrippa saaks selle avastada ning viia Neljanda elemendiga täiuseni oma jumalikkus , leida kõigi inimlike taotluste lõplik täius . </s> </p>
<p> <s> Tlaloci koja ees lebas kägaras mingi jumala kuju , peajumala koja ees aga asetses ohverdamiskivi , millel Agrippa oli kunagi eelmises maailmas näinud kohalikke preestreid alandlike ohvrite seest südameid välja lõikamas . </s> <s> Sealsamas põletasid nad elusalt ka Huehueteotlile pühendatud uimastatud ohvrid . </s> <s> Ohvrikivi taga asetses peenelt tahutud ja nikerdatud Huehueteotli - küürus , kärnase ja hammasteta vanamehe - kuju . </s> </p>
<p> <s> Nad asetasid teadvusetu Gretheli keha ohverduskivile , mille küljed olid kuivanud verest punakaspruunid . </s> <s> Tuul vilises kõrvus ja pani nende juuksed lehvima , eemalt kostis endiselt kahurikärgatusi ja lahingukisa . </s> <s> Ülevalt avanes vaade isegi mauride malevale , ent mehed ei vaevunud seda pikemalt uurima . </s> </p>
<p> <s> " Me peame ta meelemärkusele saama , " ähkis Josephe . </s> <s> " Muidu , ma kardan , ei pruugi rituaal õnnestuda . " </s> </p>
<p> <s> " Ja teist võimalust meile ei anta , " lisas Agrippa . </s> <s> Taas toppis ta tüdrukule nuuskpiiritust , hoidis seda pikalt tema ninasõõrmeis , kuni Grethel aevastas ja silmad avas . </s> <s> Siis aga ähvardasid Agrippa kõrvad lõhkeda , sest kogu oma jõudu kokku võttes , pääses Gretheli suust , ei , kogu kehast valla meeleheitlik karjatus : " Aiiidaaann !!! " </s> </p>
<p> <s> Tüdruku keha vappus ja rabeles Josephe'i haardes , ta üritas vabaneda , söösta treppidest alla ja põgeneda . </s> <s> Ta silmad olid kiindunud kujusse , kes oli võideldes preestri pikale paisanud ja üritas parajasti tema haardest lahti rebida , et treppe mööda üles söösta . </s> </p>
<p> <s> " Aidann ? " kogeles vanamees ja vaatas Grethelit kinni hoides abipaluvalt Agrippale otsa . </s> </p>
<p> <s> " Või Aidann , " sisistas Agrippa rabatult . </s> <s> " Võimatu ! </s> <s> See närune hulgus ! " </s> <s> Ta haaras viskleva Gretheli kätest otsustavalt kinni . </s> <s> Tüdruk karjatas veel kord , veelgi läbilõikavamalt kui enne , nii et Josephe isegi ehmatusest eemale põrkus . </s> <s> " Võta tal jalgadest kinni ! " käskis Agrippa Josephe'it . </s> <s> " Võta jalgadest , hoia teda kinni ! " </s> </p>
<p> <s> Ja rabelev , kiunuv , hammustav , verine ja röökiv tütarlaps leidis end korraga kahe mehe haardest . </s> <s> See ei saa ju ometi tõsi olla , suutis ta ise mõelda , ei saa ju olla , et see seal on Aidann , kes - olgugi , et võõrais rõivais - oli ometi äratuntav . </s> <s> See , mis on silmadele harjumatu , pole südame jaoks mitte . </s> <s> Ei saa olla , et see on Aidann , aga ometi on see tema . </s> <s> Ometi on see tema . </s> <s> Grethel isegi kuulis , kuidas poiss hüüab tema nime ja see kostis nii võimsalt läbi lahingumüra . </s> <s> Oh , Aidann , jookse , kiirusta , aita mind ! </s> <s> Ma ei tea , mida nad tahavad minuga teha , kuid see on midagi kohutavat . </s> <s> Aidann , päästa mind , aita mida ! </s> <s> Ta ei teadnud , kas ta vaid mõtles neid sõnu või hüüdis valjusti , sest kogu oma jõunatukese pühendas tüdruk Agrippa ja Josephe'i vastu võitlemisele , kuigi mõistis , et see on lootusetu , et nad ongi juba selle koletu ehitise tipus ja siin saabub lõpp . </s> <s> See on koht , kus Agrippal oli teda vaja , nende reisi sihtmärk ... mis seal ka ei oleks , tähendas see Gretheli jaoks igavest lahutamist Aidannist . </s> <s> Siin ootas Agrippat tema võõras , ebapüha jumalus , keda Gretheli vangistaja oma ketserlikus harduses kummardas . </s> </p>
<p> <s> " See ei saa olla ju see poisinolk ? " sõnas Josephe rabeleva Gretheliga võideldes . </s> <s> " Kuidas võis ta siia saada ? " </s> </p>
<p> <s> Agrippa silmitses all võitlevaid kujusid . </s> <s> " Püha Acquinuse nimel , " sosistas ta siis löödult . </s> <s> " See on tõesti tema ! </s> <s> See on võimatu ! " </s> </p>
<p> <s> " Aid ... " alustas Grethel jälle karjet , kuid Agrippa käsi kattis ta suu . </s> <s> Siis püüdis ta Josephe'i etteheitva pilgu . </s> <s> " Jah , ma tean , " pomises Agrippa . </s> <s> " Loomulikult oleksin ma pidanud ta tapma . </s> <s> Aga mis teha , ta on ise soovinud saada minu vaenlaseks . " </s> </p>
<p> <s> Vihaselt sisisedes asus Agrippa Grethelit nahkrihmadega kivi külge köitma . </s> <s> Josephe võttis oma paunast pentagrammi kujutisega paberi ja laotas selle maha . </s> <s> Värava avamine , ühenduse saamine , oma jumalikkuse tõestamine - selleks kõigeks polnud vaja tarbetut atribuutikat . </s> <s> Kui neil on Element , Neljas element , kõige tähtsam - ja see neil oli , sest juba hakkas kollakast kivist taas leeke tõusma - on vajalik ainult pühendumus ja teadmised . </s> <s> Õiged mõtted , õiged sõnad , õige hingeseisund . </s> <s> Öösel oli Josephe sektandiga taevast jälginud , märkinud ära tähtede seisu ; ta teadis kõike , mida tal oli vaja teada . </s> </p>
<p> <s> Ta teadis kõike , mida tal oli vaja teada . </s> </p>
<p> <s> Aidann võitles samal ajal tüütu preestriga . </s> <s> Poiss ei tahtnud teda tappa ; see võõramaalane polnud tema vaenlane , ei . </s> <s> Aidanni tõeline vaenlane oli just nüüd Grethelit mööda püramiidi üles lohistanud . </s> <s> Ka Aidann teadis kõike , mida tal oli vaja teada . </s> <s> Ta teadis , et asteegid viivad sellel taevasse kõrguval kolossil läbi inimohverdusi ja vägivaldselt pole sinna muul otstarbel kedagi vaja viia . </s> <s> Kui ta Cartier' salga koosseisus jõudis asteekide pealinna oli tal rännakuväsimus kontides . </s> <s> Rännakuväsimus ja põgenikuhirm ... </s> <s> See oli juhus , et Aidann üürikeseks jäänud ajalooga prantslaste esimese asunduse varemeilt põgenedes admiral Cartier otsa juhtus . </s> <s> Ja tervest ja tugevast poisist - kes ausameelsena admiralile üles tunnistas , et saabus Uude Maailma hispaanlastega ainult selleks , et leida röövitud kallim - lootis admiral salgale abi olevat . </s> <s> Ta oli Agrippa peale tulivihane , ehkki ka asundusest lahkunud sadakond sõdalast poleks mauride rünnaku vastu aidanud . </s> <s> Ent vähemalt oleks olnud lihtsam surra auga . </s> <s> Nüüd oli ellujäänute ainus lootus leida väesalk ja üritada kuidagi Kuubale tagasi pääseda . </s> <s> Nagu mõned mehed olid künkalt näinud , suundusid kaks araablaste kiiret laeva jälitama õnnetut Emérillion'i . </s> <s> Vaevalt et see Kuubale jõudis ... </s> <s> Ainus tee oli mandrisügavustesse , kuhu salk suunduski jälitatuna mauride malevast . </s> <s> Rännak oli pikk ja vaevaline , ent nad jõudsid kohale ... veidi enne jälitajaid . </s> <s> Nad olid läinud Agrippa ja Cortési jälgedes , saanud tee pealt toitu ja neid oli koheldud lugupidavalt . </s> <s> Nüüd aga näis olukord lootusetu : Aidann oli ihuüksi võõramaalaste keskel , algamas oli lahing , pageda polnud kuhugi ja tõtt-öelda polnud ka kellegagi millegi eest või vastu võidelda . </s> <s> Peale Agrippa , kes röövis Gretheli ja lasi tappa Pilari . </s> <s> Ja kusagil siin pidi olema ka see närukael Cortés . </s> </p>
<p> <s> Preester ei kavatsenud võõramaalast templisse lasta . </s> <s> Ja oma kivist noaga võitles ta Aidanni lühikese mõõga vastu väga oskuslikult . </s> <s> Pärast esimesi vahetatud hoope sai Aidannile selgeks , et selle võitluse võitja on see , kes tapab vastase . </s> <s> Aga Grethel oli teda juba märganud ja poisi kõrvu oli kostnud tema ahastav karje . </s> <s> Niisiis pidi see olema preester , kelle veri siin voolama hakkab . </s> </p>
<p> <s> Üleval , püramiidi tipus oli Agrippa Gretheli kinni sidunud . </s> <s> Leegid nende ümber lahmatasid kõrgemale . </s> <s> Josephe pobises tundmatus keeles palvet ja tegi kätega liigutusi , otsekui siluks ta õhku . </s> <s> Tegelikult ta kompas nende ümber kogunevaid voole , kutsus ja kohendas neid . </s> <s> Õhus võis tunda kerget võnkumist . </s> <s> Sajandeid püramiidi varjus peidus olnud jõud tundsid kutset ja tõttasid seepeale oma peidupaigast välja . </s> </p>
<p> <s> " Jah , oo mu jumal ! " röökis Agrippa seletamatus ekstaasis , tõstis käed taeva poole ja jälgis vaimustunult leeke . </s> <s> " Jah , ma olen siin , ma tulen ! " </s> </p>
<p> <s> Ta nägi , kuidas Aidann paiskas veel kord preestri endast eemale ja raius teda mõõgaga . </s> <s> Valuröögatus kaikus kõrgustesse . </s> <s> Poiss pöördus ja asus verist mõõka lehvitades trepist üles rühkima . </s> </p>
<p> <s> " Millele ta küll loodab ? " hüüatas Agrippa . </s> <s> " Mida ta tahab ? " </s> </p>
<p> <s> " Sina pole seda kunagi mõistnud , " sõnas Josephe vaikselt . </s> <s> Miski vanamehe toonis sundis Agrippat ümber pöörama . </s> <s> Grethel lamas seotult ohverduskivil , riidenarts suhu topitud , leegid tantsisklesid ta ümber , imbusid maa seest , justkui tulnuks nad oma emandat vabastama . </s> <s> Agrippa tundis näol joovastavaid kuumalainetusi . </s> <s> Josephe oli tõmbunud väga süngeks ja põrnitses abitus raevus visklevat tütarlast juhmilt . </s> </p>
<p> <s> " Kas nii peab see sündima , Heinrich ? " </s> </p>
<p> <s> " Nii või teisiti , aga see sünnib nüüd . " </s> </p>
<p> <s> " Siis sündigu . </s> <s> Rituaal on valmis . </s> <s> Ma tunnen Väravat , see vastas mulle . </s> <s> Avamiseks on vaja ainult ... " </s> </p>
<p> <s> " Vabastada Tule element . </s> <s> Ma tean . " </s> </p>
<p> <s> " Ja see seal ? " </s> <s> Josephe viipas peaga treppidest ülesroniva Aidanni poole . </s> </p>
<p> <s> " Olgu neetud see päev , mil see poiss siia maailma sündis ! " kirus Agrippa . </s> </p>
<p> <s> " Ta tahab vaid päästa oma armastatut , " kehitas Josephe õlgu . </s> <s> " Selles pole midagi kurja . " </s> </p>
<p> <s> " Tuled sa temaga toime , kuni ma ... ? " küsis Agrippa ja hakkas oma hõlsti kallal askeldama . </s> </p>
<p> <s> Josephe silmitses kahtlevalt oma värisevaid käsi . </s> <s> " Ma olen vana , " pomises ta . </s> <s> " Vana ja väeti juut . " </s> </p>
<p> <s> Altpoolt kostis röögatus . </s> <s> Mehed pöörasid pead ja nägid , et preester oli end püsti ajanud ja tormas viimast jõudu kokku võttes Aidannile järele . </s> <s> Endiselt voolas mehest verd , ta pidi teadma , et on juba tegelikult suremas , ent just sellistel puhkudel võibki usust olla tõeline füüsiline tugi . </s> <s> Aidann seisatas - temagi põles tapluslõõmast ja verejanust , vana sõjamees Agrippa tundis selle õhust ära . </s> <s> Poiss kuulis samuti röögatust , keeras end ümber ja võttis sisse võitlusasendi . </s> </p>
<p> <s> " Könn ! " põlastas Agrippa . </s> <s> " Ei suuda isegi vana preestrikronu tappa . " </s> <s> Nende sõnade saatel lasi ta oma vööl ja paunal kukkuda , nende otsa vajus ka mantel . </s> <s> Teadlane kohmitses püskinööride kallal . </s> <s> " Hoia all silm peal ! " käskis ta Josephe'it . </s> <s> " Ja kui ta veel ülespoole jõuab , siis pillu teda kividega . </s> <s> Ma loodan , et mul ei lähe enam kaua aega . </s> <s> Jumal , mul ei tohiks minna kaua aega , sest ma olen ju selle hetke tarbeks nii kaua paastunud . " </s> </p>
<p> <s> Grethel oli viivuks visklemise lõpetanud ja jõllitas hirmunud ja mõistmatul pilgul Agrippa toimetamisi . </s> <s> Kui ta taipas , lahvatasid leegid veelgi suurema jõuga , ent ainult korraks , ja hakkasid siis vaikselt hääbuma . </s> <s> Tüdruk oli taas minestuse äärel . </s> </p>
<p> <s> " Muuseas , " kõlas korraga tasane Josephe'i hääl . </s> <s> " Ma valetasin sulle ennist , Heinrich . " </s> </p>
<p> <s> " Valetasid ? " ei mõistnud Agrippa , katkestamata lahtiriietumist . </s> </p>
<p> <s> " Õigemini ei rääkinud kogu tõtt . </s> <s> Siis , kui ma ütlesin , et Riituse läbiviija ei pea Tule elemendi etaloni armastama . " </s> </p>
<p> <s> Agrippa hakkas end imestunult Jopsephi poole pöörama , kui terav stilett talle selja tagant külge torgati . </s> <s> Vanamees oli äkitselt jalul , ja kui veel mitte valu tundev ega mitte midagi mõistev Agrippa põlvili vajus , lõi ta terariista teist korda pidemeni kaaslase õlga . </s> <s> Kõik värvus ümberringi punaseks ja muutus ligaseks . </s> <s> Agrippa kukkus selili , silmis jahmatus ja õudus . </s> </p>
<p> <s> " Jah , mu õpilane , " sisistas vanamees , pühkides verist stiletti riietesse , ja otsis kohta , kuhu anda varisenud mehe kehas surmahoop . </s> <s> " See , kes Riitust läbi viib , peab armastama . </s> <s> Tule element on vaid tee Viienda elemendini - see on armastus , ja seda pole sulle antud . </s> <s> Sa ei armasta kedagi ega midagi peale oma ihade . </s> <s> Ja koos sinuga ei pääse ma Väravast läbi . " </s> </p>
<p> <s> " Sina ... " häälitses Agrippa ja ta suust purskas verd . </s> <s> Koos verega tuli arsti suhu ka arusaam , et teda on surmavalt haavatud . </s> <s> " Sina ... juudas , närune reetlik juut ... " </s> </p>
<p> <s> " Oh , te kõik räägite alati niimoodi , kui teil minusugusega mõni erimeelsus tekib , " irvitas Josephe . </s> <s> Vanamehe nägu pakatas nüüd võidurõõmust ja oma võimsuse tunnetamisest . </s> <s> " Sa ei suuda armastada , Heinrich , sa oled kasutu . " </s> </p>
<p> <s> " Sina ... " </s> </p>
<p> <s> " Jah , mina suudan . </s> <s> Ma armastan Grethelit . </s> <s> Ja ta saab minu omaks . </s> <s> Hüvasti , Heinrich ! " </s> </p>
<p> <s> Ja Josephe tõstis stileti , et veel kord lüüa jalge ees lamavat verist kogu . </s> <s> Viimast jõudu kokku võttes veeretas Agrippa end hoobi eest kõrvale . </s> <s> Ometi läbistas see tema parema külje . </s> <s> Üleni verine , jäi ta rögisedes ja surmakrampides tõmmeldes maha lamama . </s> </p>
<p> <s> Josephe naeris ja lähenes Grethelile . </s> <s> " Ära karda , mu kallis , " ütles ta . </s> <s> " Oh , pole mõtet karta . </s> <s> Vana Josephe ei tee sulle halba , ainult hellitab natuke . </s> <s> Näed , milliseid leeke võid sa nõiduda , vägevamaid kui kõik maailma vulkaanid . </s> <s> Ja palun , ma palun sind , ära rabele ... " </s> <s> Nende sõnadega rebis ta ettevaatlikult stiletiga tüdruku riideid , paljastades ta alakeha , libistas kuivetunud kronksus sõrmedega üle marraskil reite . </s> <s> " Kui ilus sa oled , kui ilus ... </s> <s> Ja seda kõike tahtis see ahne , räpane loom endale . </s> <s> Oh , muidugi pole ta seda väärt . </s> <s> Vähe sellest , ta isegi ei tea , mis on armastus . </s> <s> Aga mina , mina tean . </s> <s> Mina olen sind kaitsnud , alati sinu eest seisnud , tuleta meelde tüdruk ja palun , ära rabele nüüd . " </s> </p>
<p> <s> Samal ajal hüppas Aidann treppidest üles püramiidi väljakule . </s> </p>
<p> <s> " Grethel ! " karjatas ta . </s> <s> Temagi käed olid verised ja hetkeks , kui talle avanes kohutav vaatepilt , jäi ta hirmust paigale . </s> <s> Kinni seotud Grethel meeleheitlikult visklemas , pind ümberringi verest ligane , tüdruku kohale kummardumas keegi pikas mantlis vanamees verist nuga viibutamas ... </s> <s> Aga vaid viiv kulus Aidannil taipamiseks , et veri polnud Gretheli oma , vaid kuulus hoopis tema vaenlasele , kes haavade käes tõmmeldes eemal lebas . </s> </p>
<p> <s> " Neetud ! " hüüatas Josephe ja hüppas oma ea kohta hämmastava nobedusega Aidanni poole . </s> <s> Poiss oli valmis selleks , et püramiidi tipus tuleb tal võidelda , ja ta viibutas raevunult oma mõõka . </s> <s> Ent vanamees oli väga , väga kiire , hämmastavalt kärmas ja osav stileti käsitsemisel . </s> <s> Esimese hoobiga rehmas ta üle Aidanni rinna , lõigates lõhki tema riided ja tekitades valusalt põletava lihahaava . </s> </p>
<p> <s> Aidann taganes paar sammu , vaatas kiiresti üle õla , et ta astmetelt alla ei kukuks , ja andis vanamehe suunas mõõgahoobi . </s> <s> Josephe liikus taas kärmelt , viisil , mis andis tunnistust , et mõõgavõitlus pole talle sugugi tundmata . </s> <s> Mõõgahoop vuhises mööda . </s> </p>
<p> <s> Püramiidi tipu ümber surus end - samuti ootusärevuses - kokku veider tume pilv , mis kohati väreles . </s> <s> Sellest õhkus jäist hingust ja kostis veidrat vuhisevat häält . </s> <s> Tõusis tuul , mis Gretheli süüdatud leeke veelgi õhutas . </s> </p>
<p> <s> Josephe seisis Gretheli ja Aidanni vahel , näol meeletu raev . </s> <s> Ta keha , üks käsi stiletiga ette sirutatud , liikus kergelt paremale-vasakule , tehes petteliigutusi , ent hoides end ometi tasakaalus . </s> <s> Meenutades don Ramonilt saadud õpetusi , teadis Aidann , et ta vastas seisab äärmiselt vilunud vaenlane . </s> </p>
<p> <s> Kumbki neist ei näinud , kuidas Agrippa veeretas end tagasi ennist maha poetatud pauna poole ja koukis sellest välja raamatu . </s> <s> Veriste sõrmedega , silmade ees surmaeelne hämu , avas ta selle ja tõmbas lähemale . </s> <s> Meeletu tahtepingutusega , ainult kättemaksuihast , sest elulootust ta endale enam ei andnud , tõstis ta raamatu üles . </s> <s> Püramiidi läbistas õrn värin , mis tõusis otsekui maa seest . </s> <s> Tume udupilv koondus veelgi , asudes vormima ümmargust musta sõõri . </s> <s> Sealt ulus tuul , jäine ja külm . </s> </p>
<p> <s> Korraga seisis püramiidi tipus veel keegi . </s> <s> Pikk , vasekarva , alasti peletis , võika inimesetaolise näoga , mille ninal puudusid sõõrmed , keegi , kes jõllitas toimuvat purpurpunaste silmadega . </s> <s> Nii Aidann kui Josephe tajusid , kuid ei näinud tema tekkimist . </s> </p>
<p> <s> " Tapa ! " kostus koos purskava verega Agrippa suust ägin . </s> <s> " Tapa ta . " </s> </p>
<p> <s> Chramis ei pidanud küsima , kelle ta peab tapma . </s> <s> Ta lihtsalt teadis , kes on tema isandale liiga teinud ja lähenes Josephe'ile . </s> </p>
<p> <s> " Ei , " karjatas Josephe . </s> <s> " Jumala nimel , ei ! </s> <s> Mitte nüüd , mitte nüüd , kui kõik on valmis ... " </s> <s> Ta rehmas stiletiga deemoni suunas . </s> <s> Tera läbistas olevuse randme , ent sellest ei purskunud tilkagi verd , deemon ei teinud haava üldse märkamagi . </s> <s> Pikkade kätega haaras ta korraga nii hädisena tunduva vanamehe peadpidi haardesse ja pigistas teda . </s> <s> Aidann seisis tummas hirmus ja õuduses ning vaatas , kuidas Josephe'i pea kokku surutakse , kuidas vanamehe nägu moondus algul talumatusse valugrimassi , tema silmis välgahtas vältimatu surma eelaimus ja siis kadus ta näolt igasugune inimlik ilme , kui kostis pealuu raksatus ; silmadest , kõrvust , suust ja ninast purskus verd , murdunud kolba tükid pressisid end valge sogaga peast välja ning maha pudenes punakasegust ollust . </s> <s> Hetk hiljem lasi monstrum purustatud peaga laiba hiiglaslike kämmalde vahelt lahti ja tuhmi matsatuse saatel vajus see püramiidi pinnale . </s> </p>
<p> <s> Samal ajal nägi Aidann , et must sõõr , mis oli tekkinudotsekui mitte millestki , haaras endasse kaks põhakoda ja platsi , kus nad asusid , ning tihe ja läbipaistmatu värv vormis end õhus üha tahkemaks . </s> <s> Grethel viskles endiselt kinniseotuna , leegid nende ümber purskasid taevasse . </s> <s> Ent korraga imbus sõõrist otsekui mingi hoovus või pööris , mis keskendus Gretheli ümber . </s> <s> Tüdruku juuksed imeti meeletu jõuga pöörisesse . </s> <s> Ta keha tõmbus samuti pingule , nahkrihmad nagisesid . </s> <s> Sõõr tahtis Grethelit . </s> </p>
<p> <s> Koletu deemon astus veel ühe sammu Aidanni poole ja jäi siis seisma . </s> </p>
<p> <s> " Aidann , " ägises Agrippa . </s> <s> Deemon seisis vankumatult ega liigutanud enam . </s> </p>
<p> <s> Aidann proovis end aeglaselt liigutada , et Gretheli poole minna . </s> <s> Koletis jäi paigale . </s> </p>
<p> <s> " Aidann ... " kuulis ta taas Agrippa korisevat häält , kes lamas tema ja Gretheli vahel . </s> <s> Ettevaatlikult , silmad Chramisele pööratud , kummardus Aidann sureva vaenlase kohale . </s> </p>
<p> <s> Agrippa silmad kinnistusid poisi näole . </s> <s> Aidann vaatas neisse ja oli äkki veendunud , et neis pole põrmugi viha . </s> <s> Seal oli ainult surmaeelne ahastus ja lootusetus . </s> </p>
<p> <s> " Võta ta ... " kuulis Aidann surija viimaseid sõnu . </s> <s> " Võta siin ... võta ta neitsilikkus . </s> <s> Nüüd ... </s> <s> Sa pead ! " </s> </p>
<p> <s> Kõigest peaaegu hullunud Aidann oleks neid sõnu sonimiseks pidanud , ent deemoni ja musta sõõri tekkimine veensid teda , et tema ees lebab mees , kes valitseb tõelist võlukunsti , et maailmas on jõude ja võimalusi , jah , just võimalusi , mida ei suudaks talle õpetada ükski mustkunstnik . </s> <s> Tema surev vaenlane oli tõeline maag , võlur . </s> <s> Ta oli võlunud midagi kohutavat , ent samas väga kutsuvat , mis hakkas Grethelit endasse imema . </s> </p>
<p> <s> " Päästa ! " kostis surija suust , kui ta Aidanni randme kramplikkusse haardesse võttis . </s> <s> " Riitust ei saa peatada ... </s> <s> Mine temaga kaasa , Värav on lahti . </s> <s> Sa armastad . </s> <s> Oh ... </s> <s> Viies element ... " </s> <s> Agrippa suu liikus hääletult , tema vurrud nõrgusid üleni verest , nägu oli surnukaame ja krambid nõrgenesid . </s> <s> Niimoodi surrakse , teadis Aidann . </s> <s> Niimoodi sureb siin tema surmaingel , mees nimega Agrippa , kellega on teda köitnud saladuslikud seosed sellest ajast alates , kui Võluteater korjas üles Gretheli . </s> <s> Agrippa tappis Santiago ja asutas Kölni linna , kus hunnid mõrvasid Ursula ja kõik , mis seotud Agrippa nimega , otsekui juhataks Aidanni edasi , edasi , edasi ... ta on neetud selle mehega , selle nimega , ning nüüd lõpuks on Agrippa jälitamine ta toonud jälle Gretheli juurde . </s> </p>
<p> <s> Ta vaatas Grethelit , kelle alakeha oli paljastatud . </s> <s> Sammu kaugusel seisis liikumatu ja vankumatuna deemon , käed rinnal ristatud , pilk kaugusesse suunatud . </s> <s> Altpoolt , püramiidi treppidelt lähenesid vihased hüüded , taamal kostsid kahurikärgatused . </s> <s> Siit polnud pääsu . </s> <s> Kas oli Agrippa , see surev surmaingel juhatanud Aidanni tema hukatusse ? </s> </p>
<p> <s> " Ta on veel neitsi ... " korises Agrippa . </s> <s> " Ta näitab teed , sa jõuad päästa ... teda ja ennast . " </s> <s> Ja mehe silmad sulgusid . </s> <s> " Sa oled seal ehk olemas ... " </s> </p>
<p> <s> Neitsi ? </s> <s> Neitside kaitsepühaku järgi nime saanud tüdruk oli õpetanud Aidannile armastust , oli näidanud talle , mida tähendavad hingepiinad . </s> <s> Kas ainult selleks , et lõpliku pääsemise leiaks ta nüüd jälle neitsiga ja neitsis ? </s> </p>
<p> <s> Aidann sööstis Gretheli juurde ja sidus nahkrihmad värisevate kätega lahti . </s> <s> Sõõr nende ümber oli moodustanud eksimatult äratuntava värava . </s> <s> Sellest õhkav ja neid ümbritsev hingus oli kutsuv . </s> <s> Kui ta Gretheli lahti päästis , viskus nuuksuv tüdruk ta embusesse , kuid ei suutnud tuua kuuldavale ainsatki arusaadavat sõna . </s> </p>
<p> <s> Läbi lahingumüra kostis püramiidi jalamilt hõikeid - preestrid olid avastanud oma kaaslase surma ja tormasid nüüd astmetest üles , verejanuliselt obsidiaanist nugasid viibutades . </s> </p>
<p> <s> Grethel peksles Aidanni embuses , viskles , värises , karjus . </s> <s> Temaga toimus midagi , teadis ta . </s> <s> Tuli pulbitses ta sees , otsis väljapääsu , põletas . </s> <s> Ta oli teadvusesl , ent osa tema mõistusest eksles praegu tules , mis tundis ära väravad . </s> <s> Ta suutis mõista , et kuskil siin on pääsemine . </s> </p>
<p> <s> Aidann üritas neidu taltsutada , vaatas ringi ja nägi altpoolt lähenevaid preestreid . </s> <s> Chramis seisis tummas rahus . </s> <s> Siit peab olema mingi väljapääs , suutis Aidann mõelda . </s> <s> Või vähemalt peab ta seda otsima . </s> </p>
<p> <s> " Tule , lähme ! " sikutas ta rabelevat Grethelit , kes meeleheites surus end tema vastu ja suutis vaid midagi seosetut pomiseda . </s> <s> Siis silmas ta mõned sammud eemal Tlaloci koda . </s> <s> Ta tõmbas tüdrukut endaga kaasa , sinna , varjualusesse , seal peab olema mingi käik , nad peavad siit põgenema . </s> <s> Aga nad polnud üksi - jäine sõõr , mis tundus otsekui koosnevast mittemillestki ja sumbjast udust , millest õhkus külmust , kuid ometi mingit turvalisust , järgnes neile . </s> </p>
<p> <s> Nad jooksid üle verest ligase platsi , heitsid viimase pilgu kägaras Agrippale , Josephe'i purukslitsutud koljule ja Chramisele , kes neist sugugi välja ei teinud , pugesid sisse sammaste vahelt ja avastasid end täiesti tühjas kojas . </s> <s> Siiski - selle keskel mustendas mingi avaus . </s> <s> Sinna ! </s> </p>
<p> <s> " Grethel , me põgeneme , kallis , tule ! " </s> <s> Aidann hoidis tüdrukut kõvasti kinni ja laskus ettevaatlikult allapoole . </s> <s> Astmed keerdusid , laiad ja kõrged astmed , suundusid alla . </s> <s> Nad laskusid , veel mõned astmed ja siis ... </s> </p>
<p> <s> Müür . </s> <s> Lõks . </s> <s> Astmed lõppesid . </s> </p>
<p> <s> Grethel karjatas , Aidanni käed vajusid jõuetult rippu . </s> </p>
<p> <s> Aga kohe haaras need Grethel ja surus oma kuumava ihu vastu . </s> <s> Tüdruku silmad olid kinni , ta vappus otsekui palavikus , tundes ainult , et tuli otsib temast väljapääsu ja keegi peab tulele nüüd teed näitama . </s> <s> Tuli muutus kireks , Tuli oligi kirg . </s> </p>
<p> <s> Aidann kallistas teda ja tundis enda vastas tüdruku magusat , alasti ihu . </s> <s> Gelmirez , Ursula ... </s> <s> Oh , pühakud ! </s> <s> Ärevus ja võitluslõõm süstisid temasse erutust , kui Grethel kattis ta näo suudlustega . </s> </p>
<p> <s> Neitsi on minu pääsemine , lunastus ja joovastus . </s> </p>
<p> <s> Kui sul on tarvis võidelda , siis pead valima endale parema relva kui mõõk . </s> </p>
<p> <s> Te pole just võitleja , aga teil on soodumus võita . </s> </p>
<p> <s> Uuel Maailmal võib meie jaoks uusi võimalusi olla . </s> </p>
<p> <s> Ma olen neitsi , Aidann , las ma näitan sulle teed . </s> </p>
<p> <s> Võta ta . </s> <s> Mine temaga kaasa , päästa ta . </s> <s> Värav on lahti . </s> </p>
<p> <s> Mõõgast parem relv on pühendumus oma armastusele , teadis Aidann äkki . </s> <s> See on meelekindlus ja usk , et sinu püüd on õige . </s> <s> Õigeks kiidetud ja arvatud kõrgemate jõudude poolt . </s> <s> Mul on soodumus võita , mõtles ta , kui Gretheli tänutundes ja meeletus kergenduses keha ta ümber klammerdus . </s> <s> Värav aga kiskus teda endise jõuga , kuigi mitte vaenulikult , pigem sisendas kirge ja kutsungit ihulisele armastusele . </s> </p>
<p> <s> Maagide poolt avatud Värav kutsus , lubas ja pakkus pääsemist . </s> <s> Kõik sündmused olid Aidanni juhtinud Uue Maailma poole ja kas mitte polegi nende ümber tihenev must sõõr uus võimalus ? </s> <s> Võta ta neitsilikkus , mine temaga kaasa ! </s> <s> Aidann tundis , kuidas Gretheli keha ta käte all vappus , kuidas Värav ihkas oma . </s> <s> Gretheli keha põletas teda , sütitas ja klammerdus ta külge . </s> <s> Külm aur mattis nad endasse . </s> </p>
<p> <s> Avanenud Väravad ainult ootasid , mil keegi vallandaks Tule elemendi . </s> </p>
<p> <s> Siis tundsid nad ära Viienda elemendi - armastuse - ja lasid rändurid läbi . </s> <s> Lasid nad edasi . </s> <s> Kaks üksteise külge haakunud ihu kandusid läbi Väravate . </s> </p>
<p> <s> Aidann ei kuulnud Agrippa viimaseid sõnu : " Palun , sulge raamat ! " </s> </p>
<p> <s> Hiigelleegid paiskusid kujuteldamatu jõuga Suure Templi astanguilt taevasse , kõrgemale , kui neid Mehhiko vulkaanidest iialgi on nähtud tõusmas , kõrgemale , kui suudab näha inimese silm , põletades tuhaks kõik , mis läheduses oli . </s> <s> Sealhulgas ka Josephe'i ja Agrippa laibad , jättes puutumata vaid endiselt saatanlikus rahus seisva Chramise . </s> </p>
<p> <s> Kui raevuhoos preestrid püramiidi tippu jõudsid , nägid nad vaikse sisina saatel olematuks muutuvaid leeke , söestunud pühamuid ja tuhka , mille keskel seisis vankumatus rahus , käed rinnal ristatud , koletu inimesesarnane olend . </s> </p>
<p> <s> " Huehueteotl ! " karjatasid preestrid ja langesid põlvili . </s> <s> Samal ajal valgus asteekide ja nende hiljutiste vaenuhõimude armee mauride peale , kelle tulejõud oli ootamatult lõppenud . </s> <s> Axayacatli palees tapsid Motecuhzoma ihukaitsjad Cortési röövsalga viimaseid riismeid , kes ei raatsinud kuldehteid käest panna ja võitlesid ühe käega abitult mõõku viibutades . </s> </p>
<p> <s> Grethel ja Aidann olid siis aga juba uues maailmas . </s> </p>
<p> <s> Kopenhaagen ; detsember 2000 - mai 2001 </s> </p>
<p> <s> *Täna sööme , täna joome , </s> </p>
<p> <s> laulame ja pidu peame , </s> </p>
<p> <s> täna laia lusti lööme , </s> </p>
<p> <s> sest et surm meid võtab homme </s> </p>
<p> <s> Siin ja edaspidi värsid kastiilia , ladina ja oksitaani keelest tõlkinud Liisi Ojamaa . </s> </p>
<p> <s> * " Akvitaanlane ma olen ja akvitaanlaseks jään ! " </s> </p>
<p> <s> *Laulgem kõik kui ühel keelel : Ave Maria ! </s> </p>
<p> <s> Neitsi istus kambris üksi , ingel ilmus temale , </s> </p>
<p> <s> Gabriel , kes teadet tooma tuli kõrgelt taevastest , </s> </p>
<p> <s> palgel sära , talle ütles : Ave Maria ! </s> </p>
<p> <s> Laulgem kõik kui ühel keelel : Ave Maria ! </s> </p>
<p> <s> *Arm vabaduse minult viis , </s> </p>
<p> <s> ta valitseda on mu riik . </s> </p>
<p> <s> Õrn daam , kel koduks paradiis , </s> </p>
<p> <s> teist tahan teha laulu ma . </s> </p>
<p> <s> Mu õnn et kestaks otsata , </s> </p>
<p> <s> pean jääma teid vaid teenima . </s> </p>
<p> <s> *Emand Maria , neitsi lahke , </s> </p>
<p> <s> nii ligi mu hingele , </s> </p>
<p> <s> viisidelt õilis ja malbe , </s> </p>
<p> <s> ihult rõõmustav silmale , </s> </p>
<p> <s> sõnult lahke ja helde , </s> </p>
<p> <s> meie siiraile palveile avali , </s> </p>
<p> <s> teda teenima jään mina alati , </s> </p>
<p> <s> kõik daamile sobiv ta kujusse põimub </s> </p>
<p> <s> ja armastus kaotab ta üle võimu . </s> </p>
<p> <s> *Armulaulust särab silm , </s> </p>
<p> <s> sest on mahe õhk ja ilm , </s> </p>
<p> <s> niit ja hekk ja jäärvesilm </s> </p>
<p> <s> rõkkab nagu sirtsuv pilv - </s> </p>
<p> <s> laulab iga väike lind . </s> </p>
<p> <s> *Nii tean , et mu daam ainult avada võib </s> </p>
<p> <s> oma võtmega kõik , mida loodan ma head ; </s> </p>
<p> <s> tunda temata seda ma saama ei pea . </s> </p></div1>
    </body>
  </text>
</TEI>
</teiCorpus>
</teiCorpus>
