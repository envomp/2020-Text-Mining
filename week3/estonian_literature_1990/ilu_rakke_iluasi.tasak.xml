<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Iluasi </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos">
        <head> Iluasi </head>
        <div2 type="alaosa"><head> Sünnipäev </head>
<p> <s> Marilyn kuulis läbi une , et Jan liigub mööda elamist ringi . </s> <s> Marilyn paotas ühte silma . </s> <s> Hommik , sai ta taeva heledusest aru . </s> <s> Imelik , et ta polnud äratust kuulnud . </s> <s> Jan ju pani õhtul oma telefoni äratama , mäletas Marilyn . </s> <s> Ja miks Jan teda üles ei ajanud ? </s> <s> Siis meenus : sünnipäev . </s> <s> Marilynil oli ju täna sünnipäev ! </s> <s> Momentaalselt oli uni läinud : huvitav , kas Janil on ka sel aastal mõni lahe üllatus varuks ? </s> </p>
<p> <s> Eelmisel aastal oli ta kammipillil " Happy Birthday " d mänginud ja suure kimbu roose voodisse puistanud . </s> <s> Seejärel olid nad pool hommikut voodis mürgeldanud , ja pooled roosid tuli minema visata , ja sellest polnud üldse kahju , ja kriimustused nende kehadel ei teinud samuti muret </s> </p>
<p> <s> Sel aastal asi nii romantiliseks vist ei lähe , mõtles Marilyn ja tal oli sellest südamest kahju . </s> <s> Eelmisel aastal oli Marilyni sünnipäev pühapäeval , see andis võimaluse poole päevani voodis aeleda . </s> <s> Sel aastal oli aga palju muutunud : sünnipäev oli esmaspäeval , tal endal teine töökoht ja ka Jan ise oli hoopis töökam ja tõsisem kui varem . </s> </p>
<p> <s> Aastaga oli tõesti palju muutunud . </s> <s> Pisut enne Marilyni eelmist sünnipäeva olid nad otsustanud koos elama hakata . </s> <s> See mõte tuli üllatavalt kähku . </s> <s> Mingil hetkel avastasid nad mõlemad , et veedavad suurema osa ajast koos ning ööbivad Jani pool . </s> <s> Lõpuks muutuski Marilynile tema oma kodu vaid kohaks , kus pesu pesemas ja riideid vahetamas käia . </s> </p>
<p> <s> " Sa parem üüri oma korter välja ja koli päriselt minu juurde , " pakkus Jan . </s> <s> Marilyn kuulas sõna . </s> <s> Algul võõrastas ta pisut Jani üliminimalistlikku moodsat elamist , kus erinevalt Marilyni kodust polnud nähtaval mingeid nipsasjakesi ega muid rõõmsaid vidinaid . </s> <s> Kõik kola oli peidus seinakappides . </s> <s> Ja kapid ise olid samuti peaaegu märkamatud . </s> </p>
<p> <s> " Mul on peas kogu aeg üks tohuvabohu , las siis kodu olla selline lage ja korralik , " vabandas Jan , kui Marilyn oli leidnud , et selle võiks kuidagi kodusemaks teha . </s> </p>
<p> <s> Loomulikult ta harjus sellise koduga , see hakkas talle isegi meeldima : näiteks tolmupühkimine oli tunduvalt lihtsam , kui polnud pisiasju , mida ühest kohast teise tõstma peaks . </s> <s> Ja siin oli ruum , mis Marilynile eriti meeldis : garderoob . </s> <s> Siia mahtusid need asjad , mida kogu aeg tarvis polnud , aga mida läks vaja niipea , kui need olid ära peidetud . </s> </p>
<p> <s> Igal juhul oli Jani korter moodne . </s> <s> Isegi muinsuskaitse oli seda korterit kiitnud , et näe , kui stiilselt on vana ja uus kooseksisteerima pandud . </s> <s> Ja Marilyn polnud tüdruk , keda moekad ja kallid asjad külmaks oleks jätnud . </s> </p>
<p> <s> Marilyn ringutas ennast . </s> <s> Jan lasi end oodata . </s> </p>
<p> <s> Sünnipäevalapse kohustus voodis äratust oodata on nii nõme , mõtles Marilyn , keeras end ja vaatas Jani-poolsel öökapil lebavat Jani käekella . </s> <s> Aeg varsti ärgata , ütles see . </s> </p>
<p> <s> Äkki tõuseks üles ja teeks näo , nagu oleks oma sünnipäeva ära unustanud ? </s> <s> Ei , see poleks läbi läinud . </s> <s> Marilyn oli nii elevil , et Jan oleks kohe aru saanud , et ta teeskleb . </s> <s> Aga äkki on Jan ise unustanud , et Marilynil on täna sünnipäev ? - Ei , sel juhul oleks ta ju ammu teda äratanud . </s> <s> Miks siis Jan ei tule juba ? </s> <s> Ta võib ju niiviisi tööle hiljaks jääda , kui veel kaua voodis jorutab ! - Ah , küll ta tuleb , lohutas Marilyn ennast . </s> <s> Või kui juhtubki nii , et ta on hiljaks jäämas , küll siis Jan midagi välja mõtleb . </s> <s> Näiteks sõidab liiklusreegleid eirates Marilyni töö juurde , nagu vanasti tihti juhtunud oli . </s> <s> Tegelikult oli see mõnus tunne : " hommikuvõimlemisest " kergelt oimetu , uhke autoga teistest autodest mööda kihutada </s> </p>
<p> <s> Viimasel ajal polnud seda just sageli juhtunud . </s> </p>
<p> <s> Viimasel ajal polnud üldse midagi erilist juhtunud . </s> </p>
<p> <s> Sellepärast jäi Marilyn voodisse , et oodata : äkki juhtub midagi erilist . </s> </p>
<p> <s> Ta jõudis oma mõtetes kergesse uinakussegi vajuda , kui Jan tuppa astus : </s> </p>
<p> <s> " Palju õnne sünnipäevaks ! " </s> </p>
<p> <s> Marilyn avas silmad ja nägi otse enda ees suurt karvast nägu . </s> <s> Mängukaru . </s> </p>
<p> <s> " Aitäh ! " ütles ta . </s> <s> " Täitsa lõpp - mängukaru ! " </s> </p>
<p> <s> " Ma ei osanud midagi kinkida , " vabandas Jan . </s> </p>
<p> <s> " See on nii armas , " oli Marilyn siiralt õnnelik ja surus suure , vähemalt meetrikõrguse karu kõvasti enda vastu . </s> <s> Karu oli pehme ja karvane , nagu mängukarud olema peavadki . </s> </p>
<p> <s> " Sa oled nagu kolmeaastane , " muigas Jan Marilyni vaadates , kummardus ja andis talle huultele musi . </s> </p>
<p> <s> " Selle vahega , et kolmeaastaselt osatakse oodata mängukaru , aga kahekümne kahesena mitte . " </s> </p>
<p> <s> " No ma tõesti ei osanud sulle midagi kinkida . </s> <s> Kõik vajalikud asjad on sul ju olemas , aga mingit lõhna või ehet või ma arvan , et sa saaksid selliste asjade ostmisega ise paremini hakkama . " </s> </p>
<p> <s> Jani enda sünnipäev oli olnud paar kuud tagasi . </s> <s> Marilyn oli talle kinkinud ühe kogumikplaadi , mida ta teadis , et Jan tahab . </s> <s> Oli internetist tellinud ja puha . </s> <s> Aga see karu oli kindlasti kallim kui mingi närune CD-paar . </s> </p>
<p> <s> " Kuule , lõpeta nüüd see vabandamine . </s> <s> Mul on tõesti hea meel selle karu üle , " andis Marilyn karu ninale musi . </s> <s> " Ära ole täna selline moss , onju , " kallistas ta Jani . </s> <s> " Lähme teeme parem ühe kohvi . " </s> </p>
<p> <s> " Ma juba tegin , " tõusis Jan püsti . </s> <s> " Voodisse ei hakanud tooma , ikkagi nii ebatavaline liigutus minu poolt , äkki lödistad ehmatusest linad täis . " </s> </p>
<p> <s> " Ma tunnen end tõesti kui kolmeaastane , " ütles Marilyn ja pani hommikumantli selga . </s> <s> Tavaliselt oli hoopis Jan olnud see , kes voodi täis lödistas , kas siis veini või šampust või mis nad teinekord voodis limpsinud olid . </s> <s> Aga Marilyn ei viitsinud hakata vaidlema selle üle , kumb neist suurem lödistaja on , eriti veel täna . </s> </p>
<p> <s> Marilyn ei töötanud juba enam ammu Omakodu AS-is , vaid hoopis pangas . </s> <s> Tegelikult oli talle Omakodus rohkem meeldinud , vähem inimesi ja normaalsed suhted . </s> <s> Aga Marilyni häiris see , et Jan ja Arvi olid omavahel sõbrad . </s> <s> Ja Marilyni häiritus häiris Jani . </s> <s> Nii oli Jan rääkinud paari sõbraga ning Marilyn sai uue töökoha . </s> </p>
<p> <s> Marilyn oli vaimustunud mõttest , et saab pangas töötada . </s> <s> Juttude järgi , mis pangainimestest käisid , võis arvata , et tee tellerist kõvaks tegijaks oli palju kindlam ja tõenäolisem kui näiteks kinnisvarabüroo sekretärist edukaks inimeseks saada . </s> </p>
<p> <s> Marilyn oligi panka tulnud , et telleriks saada . </s> <s> Kõik oli sobinud , kursusedki läbitud , aga siis tulid kaks vana tellerit dekreedist tagasi ja Marilyn pandi istuma infoletti . </s> <s> Õnneks tõsteti ta kahe kuu pärast administraatori seisusesse . </s> <s> Rohkem raha ja rohkem vabadust , suhtlema pidi peamiselt nende inimestega , kes olid panka kutsutud , mitte nn " inimesega tänavalt " , kes ei saanud ise ka aru , mida tahab ja kui taipas , et ei tea , mida tahab , valas viha oma rumalusest infoletis istuja peale . </s> <s> Administraatori laud ei asunud ka teenindussaalis nagu infolett , vaid eraldi sissekäiguga ukse taga . </s> <s> Administraator tegeles asjalike inimestega . </s> </p>
<p> <s> Marilyni tööks oli ilus välja näha , sisetelefonil uurida , kas inimene , kes tema laua juures sissepääsu nõuab , tõesti oodatud on , ja kui oli , siis tema nimi üles kirjutada ning talle rindakinnitatav külaliste kaardike pihku anda . </s> </p>
<p> <s> Oma sünnipäeva hommikul tööle jõudes torkas talle pähe , et võiks sünnipäeval ju midagi välja teha . </s> <s> Nagu ikka töö juures tehakse . </s> <s> Aga mida ? </s> <s> Ta tõesti polnud näinud , et keegi siin oma sünnipäeva puhul välja teeks . </s> <s> Või kui tegigi , siis polnud igal juhul teda pidutsema kutsutud . </s> </p>
<p> <s> " Kuule , kuidas siin majas sünnipäevi peetakse ? " uuris ta Nadkalt , laenuosakonna sekretärilt , kes talle kimbu siniseid karikakraid tõi . </s> </p>
<p> <s> " Ah , ära pinguta . </s> <s> Midagi pole neile vaja . </s> <s> Hea , kui keegi peale minu su sünnipäeva üldse meeles peab ! </s> <s> Ja kellele sa tahaksid välja teha , tervele majale või ? " </s> </p>
<p> <s> Nadka oli tõmmu ja temperamentne , rääkis vaimustava aktsendiga ja oli Marilynile kohe meeldima hakanud . </s> <s> Nad istusid tihti lõunapausi ajal koos , nii et personaalpanganduse tüübid neid mustaks ja valgeks koeraks kutsuma hakkasid . </s> </p>
<p> <s> Aga Nadka eksis , kui arvas , et keegi Marilyni sünnipäeva meeles ei pea : lõuna ajal saabus personaliosakonna proua isiklikult , mõned tüübid sabas , ja kinkis Marilynile uhke kimbu . </s> <s> Selles oli käsitööd tunduvalt rohkem kui loodust , aga uhke nägi ta välja ikka . </s> </p>
<p> <s> Marilyni telefon helises . </s> </p>
<p> <s> " Palju õnne sünnipäevaks ! " - Eveli ! </s> </p>
<p> <s> " Aitäh ! </s> <s> Kuidas sa teadsid ? " oli Marilyn meeldivalt üllatunud . </s> </p>
<p> <s> " Ma olen ju raamatupidaja , mul on pea nagu prügikast . </s> <s> Pidu ka tuleb või ? " </s> </p>
<p> <s> " Ei midagi erilist . " </s> </p>
<p> <s> " Sõbrad ja sugulased ? " </s> </p>
<p> <s> " Ainult sugulased , needki Jani omad , " ütles Marilyn . </s> <s> Täitsa lõpp , mõtles ta siis , pole tähelegi pannud , et sõbrannasid , keda sünnipäeva puhul koju külla kutsuda , üldse ei olegi ! </s> </p>
<p> <s> " Kuidas muidu läheb kah ? " küsis Eveli . </s> </p>
<p> <s> " Normaalselt , ei nuta vähemalt . </s> <s> Kuidas ise ? " </s> </p>
<p> <s> " Täpselt samamoodi kui enne . - Kuule , Arvi tahab ka rääkida . " </s> <s> Kostis krõbinat , siis Arvi hääl : </s> </p>
<p> <s> " Tere , Marilyn , palju õnne ! " </s> </p>
<p> <s> " Aitäh ! " </s> </p>
<p> <s> " Kuule , meil on siin selline lugu , et meie uus sekretär hakkab dekreeti minema . " </s> </p>
<p> <s> " Palju õnne talle . " </s> </p>
<p> <s> " Sa ei taha meile tagasi tulla ? " </s> </p>
<p> <s> " Mine nüüd , ma tahan teiega hästi läbi saada . " </s> </p>
<p> <s> " Aga kui sa siin töötasid , siis me ju saime hästi läbi . " </s> </p>
<p> <s> " Jaa-jaa , muidugi , " naeris Marilyn . </s> <s> " Ma vist ikka ei tahaks . " </s> </p>
<p> <s> " Nojah , " ohkas Arvi . </s> <s> " Ega siis midagi . </s> <s> Sa ei hakka veel dekreeti minema ? " </s> </p>
<p> <s> " Praegu küll plaanis pole . " </s> </p>
<p> <s> " Ära mine jah , siis on mul võimalus sind veel meile tagasi moosida . " </s> </p>
<p> <s> Marilyn naeris ja lõpetas kõne . </s> <s> Tagasi Omakodusse ? </s> <s> Ei , sellist liigutust küll ei tule . </s> <s> Ta oligi ju sealt Arvi pärast ära tulnud . </s> <s> Mitte , et nad oleksid tülitsenud , ei . </s> <s> Aga Marilyn ei suutnud olla töö ajal sekretäri ja vabal ajal sõbra naise rollis , need rollid sulandusid ja hakkasid segama nii tööd kui vaba aega , mida edasi , seda rohkem . </s> <s> Siis oligi Jan öelnud , et lõpetage see pull , ja otsinud Marilynile uue töökoha . </s> </p>
<p> <s> Marilyn oli tahtnud varem töölt ära tulla , aga nagu neetult polnud kellelgi võimalik teda asendada . </s> <s> Viimane aeg endale selline töökoht otsida , kus ei pea kellast kellani istuma , mõtles ta kortsus kulmul mäest üles Toompeale , kodu poole , ronides . </s> <s> Vihma sadas , nagu novembri algul ikka . </s> <s> Päeval oli lumigi paariks tunniks maha tulnud . </s> <s> Nüüd oli tee lödine ja libe . </s> <s> Marilyn püüdis tasakaalu hoida ja mitte mõelda sellele , et taoline ettevaatlik kõnnak kulutab veel rohkem tema olematut sünnipäevapeo ettevalmistamise aega . </s> <s> Õnneks oli ta salativärgid eelmisel päeval valmis lõikunud ning võileivamaterjal oli kah olemas . </s> <s> Ainult salatisegamise vaev . </s> <s> Äkki tuleb Jan ka varem , ehk isegi aitab teda ? </s> <s> See mõte andis talle hoogu juurde . </s> </p>
<p> <s> Marilyn hakkas koju jõudes kohe asjatama . </s> <s> Kõigepealt lilled , mis töö juures kingiti , vaasi . </s> <s> Käed puhtaks , elutoa laud lahti tõmmata , lina peale . </s> <s> Nii , siia tuleb vaas . </s> <s> Äkki tooks karu ka magamistoast rahva sekka ? </s> <s> Ah , las jääb . </s> <s> Äkitselt jäi Marilyn kuulatama . </s> <s> Nagu oleks tema mobiiltelefon helisenud . </s> <s> Heliseski . </s> <s> Kus ? </s> <s> Kuhu ta oma telefoni pannud oli ? </s> <s> Marilyn ei mäletanud . </s> <s> Loomulikult , nagu alati : kui oli kiire , siis olid kõik asjad kadunud . </s> </p>
<p> <s> Marilyn leidis oma telefoni mantlitaskust üles , kui helisemine oli lõppenud . </s> <s> Jan oli helistanud . </s> <s> Küll helistab veel , mõtles Marilyn ja vedas telefoni endaga kööki kaasa . </s> <s> Millest siin alustada ? </s> <s> Salatikastmed . </s> <s> Marilyn tõstis kastmematerjali külmkapist välja ning segas neist suurtesse kaussidesse erinevad segud . </s> </p>
<p> <s> Jan helistas uuesti . </s> </p>
<p> <s> " Jah ? " hüüdis Marilyn telefoni . </s> </p>
<p> <s> " Mis sa teed praegu ? " </s> </p>
<p> <s> " Asjatan . </s> <s> Ma ei saanud töölt varem tulema ja nüüd ma ei teagi , kas ma üldse omadega valmis jõuan . </s> <s> Kaugel sa oled ? " </s> </p>
<p> <s> " Kuule , mul tuli ka siin üks asi vahele , jään natuke hiljaks . " </s> </p>
<p> <s> " Ei , Jan , palun ära jää hiljaks . " </s> </p>
<p> <s> " Kuule , musi , ma tõesti püüan kohe tulla , ausõna . " </s> </p>
<p> <s> " Üks päev ju võiks " alustas Marilyn . </s> </p>
<p> <s> " Poest ka midagi vaja on ? " ei teinud Jan ta vingumist kuulmagi . </s> </p>
<p> <s> " Ei usu . </s> <s> Leiba võid võtta . </s> <s> Ja joogid on ju ka sinu peal , nagu sa mäletad . " </s> </p>
<p> <s> Kurat küll , mõtles Marilyn . </s> <s> Ta ei tahtnud üksi külalisi vastu võtta . </s> <s> Seda enam , et tegelikult olid need ju rohkem Jani , mitte tema külalised - Jani onulapsed Birgit ja Robert oma pesakondadega . </s> </p>
<p> <s> Marilyn segas kokku viis erinevat salatit , tõstis need ühesugustesse klaasist salatikaussidesse ja kaunistas kurgiviilude , petersellitutsakate ja muu stafiga . </s> <s> Segamiskausid tõstis kraanikaussi . </s> </p>
<p> <s> Uksekell . </s> <s> Marilyn jooksis ukse juurde ja võttis telefonitoru pihku . </s> </p>
<p> <s> " Kes on ? " </s> </p>
<p> <s> " Mina , Birgit . " </s> </p>
<p> <s> Marilyn vaatas seinakella . </s> <s> Viisteist minutit puudus seitsmest . </s> <s> Marilyn oli lootnud , et rahvas tuleb õigeks ajaks , siis oleks ta omadega valmis olnud . </s> <s> Aga ei . </s> <s> Looda vaid , et saad teiste silmis hakkaja olla . </s> </p>
<p> <s> " Tule sisse , " ütles Marilyn ja vajutas nupule . </s> </p>
<p> <s> " Tsau ! " kuulis ta Birgiti häält , kui oli kööki tagasi jõudnud . </s> </p>
<p> <s> " Ma mõtlesin , et tulen varem , " rääkis Birgit . </s> </p>
<p> <s> Marilyn kuulis , kuidas ta oma tikk-kontsalised saapad kolks ja kolks põrandale lasi kukkuda . </s> </p>
<p> <s> " Et aitan sind , " rääkis Birgit edasi . </s> </p>
<p> <s> Marilyn kuulis koridorikapi ukse kriuksumist ja riidepuude kolinat , kui Birgit oma mantli kappi pani . </s> </p>
<p> <s> " Tule edasi ! " hõikas ta Birgitile . </s> <s> Birgit tuligi , seisis hetkeks köögiuksel , õnnelik nagu teletups , ja sööstis siis Marilynile kallale . </s> </p>
<p> <s> " Palju õnne ! " hüüdis ta ja kaisutas Marilyni . </s> </p>
<p> <s> " Aitäh ! " nurrus Marilyn . </s> </p>
<p> <s> " Noh , kuidas ma sind aidata saan ? " küsis Birgit kraanikausi juurde käsi pesema siirdudes . </s> </p>
<p> <s> " Ega vist eriti ei saagi . </s> <s> Need salatikausid tuleb lihtsalt tuppa viia ja mingid taldrikud otsida . " </s> </p>
<p> <s> " Kust sa salatid ostsid ? " näpsas Birgit lähimast salatikausist vorstitüki . </s> </p>
<p> <s> " Ise tegin . " </s> </p>
<p> <s> " Issand , kui tubli sa oled ! " </s> </p>
<p> <s> " Ole nüüd , mis tubli , " oli Marilyn häbelik . </s> <s> " See on ju nii lihtne . </s> <s> Kus sa teised jätsid ? " </s> </p>
<p> <s> " Ah , kamandasin nad natukeseks siiasamma Toompeale jalutama , " võttis Birgit kaks salatikaussi kaenlasse ja viis tuppa . </s> <s> " Palju see Eero üldse väljas käib , ah ? - Mitte üldse ! </s> <s> Sõidab ainult autoga . </s> <s> Vahepeal harva eksib jõusaali ära . </s> <s> Aga ei mingit kõndimist või jooksmaskäimist või . </s> <s> Ja siis kurdab , et selg valutab , " seletas Birgit salatikausse toas lauale sättides . </s> <s> " Ja täna ma ütlesin talle : vot nüüd jalutad lastega veerand tundi . " </s> </p>
<p> <s> " Ja kuulaski sõna ? " küsis Marilyn kapist taldrikuid ja nuge-kahvleid välja tõstes . </s> </p>
<p> <s> " Ma ütlesin , et meil on naistejutud , " ütles Birgit uute kausside järele minnes . </s> </p>
<p> <s> Marilyn naeris . </s> </p>
<p> <s> " No räägi siis välja . " </s> </p>
<p> <s> " Mida ? " </s> </p>
<p> <s> " No need naistejutud . " </s> </p>
<p> <s> " Ah , mis naistejutud . </s> <s> Ükspäev mõtlesin , et kurdan sulle oma rasket emme-elu , aga no mis mõtet sellel oleks , onju . " </s> </p>
<p> <s> " Võibolla saaks kergem ? " </s> <s> Marilyn võttis käerätiku ja hakkas taldrikuid üle pühkima . </s> </p>
<p> <s> " Tead , see on selline ajutine värk , et mingi kell lööb silme eest mustaks ja mõtled , et enam ei taha , kõigest on siiber , " rääkis Birgit ja hakkas teise käterätikuga nuge-kahvleid nühkima . </s> <s> " Aga siis , mingi aja pärast , vaatad , et polegi hullu . </s> <s> Mõnel on veel hullem ja ikka ei kurda . " </s> </p>
<p> <s> " No aga sa võid ju teinekord kurta , helistada ja . </s> <s> Läheks istuks kusagil natuke . " </s> </p>
<p> <s> " No vaatame . </s> <s> Mõni teine kord ehk . " </s> </p>
<p> <s> Natuke aega vaikust . </s> </p>
<p> <s> " Muusikat võiks panna , " arvas Marilyn , kui taldrikud olid puhtad , tõusis ja läks muusikakeskuse juurde . </s> </p>
<p> <s> " Pane midagi rahulikku , sellist lihtsalt taustaks , onju , " rääkis Birgit . </s> <s> " See lastega kodus olemine õpetab vaikust armastama . " </s> </p>
<p> <s> Marilyn pani ühe Madonna kogumiku . </s> </p>
<p> <s> " Sulle ka meeldib Madonna , jah ? " küsis Birgit . </s> </p>
<p> <s> " Meeldib . </s> <s> Janile , kusjuures , ka . </s> <s> Kuigi muidu üritab ta mingit kõrgintellektuaalset mussi panna . </s> <s> Vist selleks , et ma ennast lolli ja ebaintelligentsena tunneks , " torises Marilyn . </s> </p>
<p> <s> " Kuule , mis Jan sulle kinkis ? " uuris Birgit . </s> </p>
<p> <s> " Mängukaru . " </s> </p>
<p> <s> " Nalja teed ? " </s> </p>
<p> <s> " Ei , miks . </s> <s> Jan kinkis jah mulle mängukaru . </s> <s> Jumalast armas , tahad , ma näitan ? " </s> </p>
<p> <s> Nad läksid magamistuppa , kus karu keset laia voodit mõnules . </s> </p>
<p> <s> " Appi , kui pehme ! " mudis Birgit karu . </s> </p>
<p> <s> " On ju armas ? " </s> </p>
<p> <s> " On küll , aga no ma ei tea " Birgit pani karu voodile tagasi ja vaatas teda , pea viltu : " Ausalt öeldes on see isegi Jani puhul üllatav , et naisele kingitakse kaisukaru . " </s> </p>
<p> <s> Marilyn püüdis mitte välja näidata , et Birgiti arvamus karu kinkimisest talle ei meeldinud . </s> <s> Nagu oleks tegemist millegi äärmiselt nõmedaga . </s> <s> Aga ei olnud ju ! </s> <s> Midagigi pehmet ja nunnut selles moodsas minimalistlikus korteris . </s> </p>
<p> <s> " Ühesõnaga - oskab veel üllatada , " naeratas Marilyn . </s> </p>
<p> <s> " Paistab nii . </s> <s> Vähemalt on kallis karu , no tonn kindlasti , " arutles Birgit . </s> <s> " Kus see Jan siis ise nüüd on ? " </s> </p>
<p> <s> " Ütles , et jääb natuke hiljaks . " </s> </p>
<p> <s> Uksekell . </s> </p>
<p> <s> " Jumal küll , juba tulevad , ja ma pole jõudnud veel riideidki vahetada ! " ahastas Marilyn . </s> </p>
<p> <s> " Ah , pole sul midagi viga , " lohutas Birgit . </s> </p>
<p> <s> Marilyn vaatas magamistoa peeglisse . </s> <s> Vihm polnudki tema nägu laastanud , nagu ta kartnud oli . </s> </p>
<p> <s> Veel enne kui Marilyn ukse juurde jõudis , kuulis ta ukse avamist ja hirmsat müdinat , nagu oleks mingi sajajalgne elamisse sattunud . </s> <s> Palju puudu polnudki , Eero ja lapsed ja Robert oma raseda pruudi Annikaga . </s> <s> Kõik hüüdsid midagi läbisegi ja Birgiti pisem laps , kolmekuune poiss Bruno , hakkas nutma . </s> </p>
<p> <s> " Tere ! " hüüdis Robert kõige valjemini . </s> <s> " Sorri , et ise tuppa tulime , aga mul oli ju vanast ajast kood meeles . </s> <s> No tere , Marilyn - rõõmuga mu silmad näevad , kuidas sinul aastad läevad ! " </s> <s> Robert kallistas Marilyni ja ulatas talle suure ilusa kimbu , kus nn põhitegijateks olid kollased gerberad ja kaks pikka tundmatut tugevat heina ning palju igasugust väiksemat ilu . </s> </p>
<p> <s> " Appi , kui ilus , " sädistas Marilyn . </s> <s> " Aitäh ! " </s> </p>
<p> <s> Jani täiesti normaalse suurusega koridor oli äkki piinlikkuseni pisike . </s> <s> Birgit võttis oma imiku kaenlasse ja viis tuppa . </s> <s> Marilyn pani lilled vaasi . </s> </p>
<p> <s> " Noh , Marilyn , palju õnne , " ütles Eero , kui oli Brigitta riidest lahti võtnud . </s> <s> " Kakskümmend kaks , viimane taks ! " </s> </p>
<p> <s> " See oli jah tõesti rõõmusõnum , " naeratas Marilyn Eerolt lilli ja kingitust vastu võttes , tänas Annikat ja tegi Brigittale pai . </s> <s> Brigitta oli väga uhke oma pitsilise roosa kleidiga , kakerdas oma rangjalgadel toa poole . </s> </p>
<p> <s> " Noh , kus siis Jan on ? " uuris Robert . </s> </p>
<p> <s> " Peaks kohe tulema , " ütles Marilyn . </s> </p>
<p> <s> " Jani polegi siis või ? " imestas Eero . </s> </p>
<p> <s> " Astuge edasi ja tundke ennast mõnusalt , " rääkis Marilyn uutele lilledele vaasi otsides . </s> <s> Tuleks see Jan ometi rutem ! </s> <s> Äkitselt tundis Marilyn , et need inimesed siin olidki ju tegelikult Jani , mitte tema pärast . </s> <s> Kurb hakkas , väike klomp tekkis lausa kurku - ikkagi tema sünnipäev ... </s> <s> Aga ta püüdis seda mitte välja näidata . </s> </p>
<p> <s> " Kuule , kas sul midagi alkoholivaba ka juua on , mahla või midagi , " tuli Annika kööki . </s> </p>
<p> <s> " On muidugi . </s> <s> Tead , ma ei saanud töölt varem tulema ja sellepärast olengi omadega jännis , " vabandas Marilyn . </s> </p>
<p> <s> " Ah , võta vabalt , " arvas Annika . </s> <s> " Kuule , ma istun korraks siin köögis , onju . " </s> </p>
<p> <s> " Istu , istu , " ütles Marilyn külmkapi ukse vahelt . </s> <s> Annika oli viimase kuuga kõvasti paisunud . </s> <s> Mitte ainult kõht , põsed olid trullakamad ja isegi sõrmed tundusid olevat jämedamad kui varem . </s> </p>
<p> <s> " Appi , sa ei kujuta ette , kuidas see rasedus mu jalgadele mõjub ! " rääkis Annika . </s> <s> " Nagu pakud oleks all ! " </s> </p>
<p> <s> " Minul küll polnud midagi , " segas Birgit end vahele , imik kaenlas , kööki astudes . </s> </p>
<p> <s> " Sinul , jah , polnud , " ütles Annika . </s> </p>
<p> <s> " Ei olnud jah ! </s> <s> Ma võiksin kasvõi hommepäev jälle rasedaks jääda , mul ei oleks selle vastu midagi . " </s> </p>
<p> <s> " Aga Eerol ? " küsis Marilyn külmkapist mahlapakke välja tõstes . </s> </p>
<p> <s> " Nojah , Eero jah leidis , et kahest lapsest täiesti piisab , " oli Birgiti hoog jahtunud . </s> </p>
<p> <s> " Aga mul on sellest rase-olemisest täiesti kõrini ! </s> <s> Ausõna ! " </s> <s> Annika mudis oma selga . </s> <s> " Ma võtaks selle kõhu ja paneks kusagile kappi , see viimane kuu , see on ju kui õudusunenägu . </s> <s> Ja need jalad ! </s> <s> Öösel kisuvad krampi ja saapad ei lähe jalga , nii jämedad on need jalad ! </s> <s> Käin tossudega nagu mingi kuradi sportlane . " </s> </p>
<p> <s> " Vanasti olidki eesti naistel jämedad jalad , siis oli just kõvem mutt see , kellel jämedamad sääred olid , " rääkis Birgit . </s> </p>
<p> <s> " Ma olen ka kuulnud , et tüdrukud panid mitu paari villaseid põlvikuid jalga , kui kiige peale laulma läksid , et sääred paksemad paistaksid , " ütles Marilyn . </s> </p>
<p> <s> " Sellepärast siis ongi enamustel eesti naistel täiesti kohutav säärejooks , " leidis Annika . </s> </p>
<p> <s> " Ei ole , " ütlesid Birgit ja Marilyn nagu ühest suust . </s> </p>
<p> <s> " On ikka küll . " </s> </p>
<p> <s> " No aga mida sa siis kurdad , saad tänu rasedusele tõeliseks eesti naiseks , " naeris Birgit ja kiigutas oma pisipoega , et see ei vigiseks . </s> </p>
<p> <s> " Kuule , mul ei ole vaja enam ju jämedaid sääri , ma vist olen nagu mehe kätte saanud või nii , " ütles Annika . </s> </p>
<p> <s> " Ära ole nii kindel , " naeris Birgit . </s> </p>
<p> <s> Marilyn ei saanud aru , kas see oli nüüd nalja või torkena mõeldud , ta teadis küll , et Annika Birgitile eriti ei meeldinud , aga nii ei öelda ju . </s> <s> Eriti veel , kui teine selline õnnetult rase on . </s> </p>
<p> <s> " No kuule , " ütles Marilyn Birgitile . </s> <s> " Hirmutad siin . </s> <s> Ega sa ise ju ka abielus pole . " </s> </p>
<p> <s> " Õigus , meelde tuli ! " vahetas Birgit Marilyni rõõmuks teemat . </s> <s> " Tahtsingi öelda , et me plaanime jõulude ajal pulmad teha . </s> <s> Et nagunii kõik tulevad jõulu ajal vanaema juurde kokku , et siis pole seda plaanimist , et kas meie valitud nädalavahetus kellelegi sobib või ei . " </s> </p>
<p> <s> " Ega midagi , palju õnne , " ütles Annika rõõmsalt . </s> </p>
<p> <s> " Minu poolt ka , " ütles Marilyn , valas mahlapakid kannudesse tühjaks ning poetas igasse kannu jääkuubikuid ja sidruniviile . </s> <s> " Aitate need kannud tuppa viia , onju ? " </s> </p>
<p> <s> Õnneks tuli Jan . </s> <s> Naerune , kott veinidega näpus . </s> </p>
<p> <s> " Tsau , musi , " suudles ta vasturutanud Marilyni põsele . </s> <s> Marilyn võttis tema käest veinikoti . </s> </p>
<p> <s> " Tule tuppa , teised juba ootavad , " naeratas ta . </s> </p>
<p> <s> Nüüd oli kõik korras , Jan oli kodus . </s> <s> Nüüd oli lõpuks sünnipäevatunne ka platsis . </s> </p>
<p> <s> Pidu kujunes täpselt selliseks , nagu Marilyn kartnud oli : kõik rääkisid midagi läbisegi , teist kuulamata , kohati muutus see juba tüütuks . </s> <s> Aga see suguvõsa oli juba kord selline käratsev kamp , mis teha . </s> <s> Tavaliselt oli nii , et kui nad olid mingil põhjusel - jõulud vanaema juures vmt - pikemat aega koos , muutusid inimesed kah rahulikumaks ja jutud asjalikumaks . </s> <s> Aga nüüd tuli käratsemist taluda - kõik tahtsid esineda ja end tühjaks rääkida . </s> </p>
<p> <s> Marilyn istus , Birgiti pisipoeg Bruno süles . </s> <s> See oli jube armas laps , isegi armsam kui Brigitta . </s> <s> Beebi vaatas Marilynile otsa ja püüdis midagi öelda , suu läks naljakalt torru ja siis jälle pärani lahti , paljastades roosad igemed . </s> </p>
<p> <s> " Sulle päris sobib laps sülle , " leidis Annika . </s> </p>
<p> <s> " Muidugi sobib , " ütles Marilyn ja pöördus pisi-Bruno poole : " Onju , ilusad inimesed sobivad ikka kokku , onju ? " tegi ta ninnu-nännu häält ja kõdistas beebi põske . </s> </p>
<p> <s> " No aga miks teie siis last ette ei võta ? " küsis Annika . </s> <s> Marilyn vaatas Jani poole . </s> <s> See oli samasuguse nõutu näoga nagu ta isegi . </s> </p>
<p> <s> " Mina ei tea , " ütles Marilyn . </s> </p>
<p> <s> " Pole selle peale mõelnud , " ütles Jan . </s> </p>
<p> <s> " Aga te ju võiks , " ütles Robert . </s> </p>
<p> <s> " Muidugi . </s> <s> Ja teil võiks olla tütar . </s> <s> Arst ütles , et meil on poeg , " rääkis Annika . </s> <s> " Kui Birgit sellest kuulis , ütles , et nii kahju , et poiss , et tal on nii palju ilusaid tüdrukuriideid , mida Titt iialgi ära ei kanna ja kellelegi pole anda . " </s> </p>
<p> <s> " Eks me mõtleme selle peale , " lubas Marilyn . </s> </p>
<p> <s> " Tite vanad riided pole küll teema , mille pärast last teha , " arvas Jan . </s> </p>
<p> <s> Marilyn turtsatas . </s> <s> Nojah , muidugi oli ta lapse peale mõelnud , veel mõni aeg tagasi olid nad isegi natuke sel teemal Janiga vestelnud , aga tema meelest oli veel vara . </s> <s> Nii ta ütleski Annikale : </s> </p>
<p> <s> " Minu meelest on veel vara . " </s> </p>
<p> <s> " Mis vara ? </s> <s> Tegelikult on see , et viimasel ajal nii hilja lapsi tehakse , täitsa probleem kohe , " oli Annika tark . </s> <s> " Minu arst rääkis , et igasugu komplikatsioone on viimasel ajal jube palju just tänu sellele , et lapsi sünnitavad liiga vanad naised . </s> <s> Et parim iga sünnitamiseks on 19-24. " Annika ise oli 23. </s> </p>
<p> <s> " Ma ei mõelnud enda vanusele , et vara , vaid meie suhtele . </s> <s> Minu arust oleme me veel liiga vähe koos elanud . " </s> <s> Marilyn kartis , et kui neil oleks laps , siis oleks neil Janiga teineteise jaoks veel vähem aega . </s> </p>
<p> <s> " Aga meie olime ainult kaks kuud tuttavad , kui ma rasedaks jäin , " ütles Annika . </s> </p>
<p> <s> " Need olete teie . " </s> </p>
<p> <s> " Ja siis , kui sa muudkui seda edasi lükkad , tulevad need komplikatsioonid , " targutas Annika . </s> </p>
<p> <s> " No kui tulevad , siis tulevad . </s> <s> Vaata Birgitit - temal polnud mingeid komplikatsioone , kuigi on juba 28. " Väike Bruno nähtavasti tundis , et jutt on tema süleshoidjale vastumeelne , ja kiskus näo virilaks . </s> </p>
<p> <s> " Nooh , ei ole midagi , " lohutas teda Marilyn täditseva häälega . </s> </p>
<p> <s> " Venna , " ütles põrandal mängiv Brigitta . </s> </p>
<p> <s> " Birgit on ju 29 , nagu Robertki , " teadis Annika . </s> </p>
<p> <s> " No seda enam , " ütles Marilyn . </s> </p>
<p> <s> " Hea küll , aitab neist naiste juttudest , " ütles Jan . </s> <s> " Hakake jah veel sünnitusest ja muust taolisest rääkima . " </s> </p>
<p> <s> " Aga need on ju nii normaalsed asjad ! " hüüatas Annika . </s> </p>
<p> <s> " Ega neist sellepärast veel igal sammul rääkima ei pea , " ütles Marilyn ja kiigutas beebit . </s> <s> Äkki Jani meelest ka sobib mulle laps sülle ja ta käib selle mõtte välja , arutles Marilyn . </s> <s> Tegelikult polnud tal ju midagi emakssaamise vastu , pealegi oleksid nende lapsed siis kõik enam-vähem ühevanused ja saaksid koos mängida ja hiljem kasvõi koos pidudel käia </s> </p>
<p> <s> " Vaata , Robert ! </s> <s> Jan , hea mees , on naisele sünnipäevaks kaisukaru kinkinud ! " tuli Eero magamistoast , karu kaenlas ja itsitav Birgit paar sammu tagapool . </s> </p>
<p> <s> " Ongi karu ! " ütles Robert . </s> <s> " Päriselt kinkisid Marilynile karu või ? " </s> </p>
<p> <s> " Kinkisin jah , no mis on siis . " </s> </p>
<p> <s> " Mõmm , " ütles Brigitta , ajas end raskustega püsti ja sirutas käed karu poole . </s> </p>
<p> <s> " On jah mõmm , " pani Eero karu Brigitta kõrvale seisma . </s> <s> " Vaadake , Titt on karust poole väiksem ! " </s> </p>
<p> <s> " Jumalast armas karu on , mina olen igatahes väga rahul , " ütles Marilyn . </s> <s> Mis neil kõigil viga on ? </s> <s> Miks ei võiks tal olla oma mängukaru ? </s> <s> Tal polnud umbes üheteistkümneaastasest saadik ühtki mänguasja olnud , ema oli leidnud , et ta on juba suur tüdruk , ja tema mänguasjad mingisse turvakodusse viinud . </s> <s> Marilynil polnudki siis selle vastu eriti midagi olnud : tema huvideks olid siis juba meigiasjad ja moodsad riided . </s> </p>
<p> <s> " Karul nimi ka on või ? " küsis Robert . </s> </p>
<p> <s> " Muidugi on . </s> <s> Jan Junior , " naeris Marilyn . </s> </p>
<p> <s> " Noo-jah , kes teeb lapsi , kes kingib karusid , " naeris Eero . </s> </p>
<p> <s> " Kuule , aga Eero , räägi siis kõigile meie vahvast jõulumõttest , " ütles Birgit . </s> </p>
<p> <s> " Aa , muidugi . " </s> <s> Eero pani karu käest ja võttis Birgitil ümbert kinni . </s> <s> " Teate , noored , me otsustasime abielluda . </s> <s> Jõulu esimesel pühal . " </s> </p>
<p> <s> " Palju õnne ! " ütlesid kõik ja lõid klaase kokku . </s> <s> Jan valas juurde , kellele veini , kellele mahla . </s> </p>
<p> <s> " Noh , Jan , sul nagu oleks ükskõik , et me abiellume , " ütles Birgit . </s> </p>
<p> <s> " Ma ütlesin ju - palju õnne . </s> <s> Suured inimesed , ise teate , mida teete . " </s> </p>
<p> <s> " Oot-oot , nüüd siis on " suured inimesed " . </s> <s> Kes see oli , kes veel aasta tagasi leidis , et me peaksime kindlasti abielluma ? " küsis Eero . </s> </p>
<p> <s> " Jajah , " lisas Birgit . </s> <s> " Kes see oli , kes ütles Eerole , et kui meeldib , tuleb ära võtta , ja kui ei kõlba ära võtta , milleks siis üldse koos elada . " </s> </p>
<p> <s> " Nojah , ma arvasin siis jah nii , " ütles Jan ebalevalt . </s> </p>
<p> <s> " No millest siis selline meelemuutus ? " küsis Robert irooniliselt muiates . </s> </p>
<p> <s> " Eks vist sellest , et ta ise ka abielluda ei taha , " ütles Marilyn . </s> </p>
<p> <s> " Aga , Marilyn , ma pole seda ju öelnud . " </s> <s> Jani pilgus oli etteheide . </s> </p>
<p> <s> " Aga sa pole ju abiellumisest ka rääkinud . " </s> </p>
<p> <s> " Aga meie kooselamine ongi ju nagu abielu . " </s> </p>
<p> <s> " No näed ! " hüüdis Eero . </s> <s> " Lõpuks ometi jõudis poisile pärale . </s> <s> Kui ise pole kellegagi koos elanud , siis võtad täiesti süüdimatult sõna . " </s> </p>
<p> <s> " Kas Jan polegi siis kellegagi varem koos elanud ? " küsis Annika . </s> </p>
<p> <s> " Mis elanud , " hakkas Robert naerma . </s> <s> " Ta pole enne kellegagi käinudki ! " </s> </p>
<p> <s> " Aa , nii et sa , Marilyn , said lausa süütu mehe ! " </s> </p>
<p> <s> " Ega üksielamine veel süütust tähenda , " ütles Marilyn . </s> </p>
<p> <s> " Haa ! </s> <s> Jan ja süütu mees ! " naeris Birgit . </s> </p>
<p> <s> " Jan oli keska ajal kõige kõvem kepimees , " rääkis Robert Annikale . </s> </p>
<p> <s> " Mida sa seletad . " </s> <s> Janile ei paistnud teema üldse meeldivat . </s> <s> Jõi oma klaasi tühjaks ja valas kohe juurde . </s> <s> " Keegi veel tahab ? " </s> </p>
<p> <s> " Mina , " sirutas Marilyn oma klaasi . </s> </p>
<p> <s> " Vaata , et purju ei jää , " ütles Jan talle vaikselt . </s> </p>
<p> <s> " Ära muretse , " naeratas Marilyn . </s> </p>
<p> <s> Aga teema " Jan " oli endiselt aktuaalne . </s> </p>
<p> <s> " Ja kui palju murtud südameid , " tegi Birgit traagilist nägu ja pöördus Marilyni poole : " Sa ei kujuta ettegi , kui paljud tüdrukud tahtsid minuga sõbrannatada , kui teada said , et Jan on mu sugulane . </s> <s> Ja missuguseid teateid ma edasi andma pidin ! </s> <s> Umbes , et " ära jäta mind maha , ma ju armastan sind " ! " </s> </p>
<p> <s> " Miks sa siis nende tüdrukutega niimoodi tegid ? " küsis Marilyn Janilt . </s> </p>
<p> <s> " No aga mis ma siis tegema oleks pidanud ? </s> <s> Naiseks võtma või ? </s> <s> Nad ei meeldinud mulle ju ükski . " </s> </p>
<p> <s> " Voodisse ju kõlbasid . " </s> </p>
<p> <s> " See ei tähenda ju veel , et meeldiks . " </s> </p>
<p> <s> " Mida ? </s> <s> Sa magasid siis nendega ka , kes üldse ei meeldinud ? " </s> </p>
<p> <s> " Kuule , ma olin ju noor mees , veri möllas . </s> <s> Mina ei viitsinud mingit pikka teemat aretada . </s> <s> Küsisin lihtsalt , kas saab või ei saa , ja tavaliselt sain . " </s> </p>
<p> <s> Marilyni võttis see sõnatuks . </s> <s> Mitte see , et Jan nii tegi , eks sellest oli ju vihjamisi varemgi juttu olnud , hämmastas viis , kuidas Jan sellest rääkis . </s> <s> Kiretu ja enesestmõistetav . </s> <s> Ja mida võisid need tüdrukud mõelda Vaesekesed . </s> </p>
<p> <s> " Jube lahe oli , kui Robert otsustas Jani eeskujul tüdrukuid rabada , " rääkis Birgit mõnuga . </s> <s> " Aga ta , õnnetu , ei näinud siis kaugeltki selline välja , nagu praegu . " </s> </p>
<p> <s> " Kuule , ei räägi sellest , " segas Robert vahele . </s> </p>
<p> <s> " Miks mitte , see on ju nii lõbus ! " naeris Birgit . </s> </p>
<p> <s> " Kellele on , kellele mitte , " ütles Robert . </s> </p>
<p> <s> " Ei , räägi muidugi , " arvas Annika . </s> </p>
<p> <s> " Robertil olid siis ju vahvad pisvinnid . </s> <s> Uhkeldas oma riietega ja mõtles , et on vastupandamatu . </s> <s> Läks peol mõne tibi juurde , endal pisvinnid põsel plahvatamas , ja ütles : " lähme minu poole , mis me siin ikka tantsime " Väga valusad " korvid " olid , mis ? " </s> </p>
<p> <s> " Kuule , aitab , " noomis Robert . </s> </p>
<p> <s> " Tõesti , vahetaks õige teemat , " pakkus Marilyn . </s> <s> Tal polnud mingit tahtmist olla järjekordse tüli tunnistajaks . </s> <s> Viimasel ajal oli Birgit tihti kõigiga norima hakanud ja tuju rikkunud . </s> <s> Tema , Marilyni , sünnipäev on tema enda jaoks , mitte selleks , et Birgit poosetada saaks . </s> </p>
<p> <s> " Birgit , pane mulle veel seda kalaga salatit , " ütles Eero diivanil lösutades . </s> <s> " Seda , mis seal vasaku lauanurga peal on . </s> <s> See oli päris hea . " </s> </p>
<p> <s> " Jah , head salatid on jah , " nõustus Annika . </s> <s> " Kust sa need ostsid ? " uuris ta Marilynilt . </s> </p>
<p> <s> " Marilyn ütles , et ta tegi need ise , " teadis Birgit . </s> </p>
<p> <s> " Tegi ka või ? - Ei teinud , " ei uskunud Robert . </s> </p>
<p> <s> " Tegi jah ise , " ütles Jan . </s> <s> " Eile terve õhtu lõikus nagu mõni elukutseline köögikata . " </s> </p>
<p> <s> " Tubli naine sul siis , " leidis Eero . </s> <s> " Ilus ja oskab hästi süüa teha . " </s> </p>
<p> <s> " Täitsa lõpp , ma arvasin , et teil teeb Jan süüa , " ütles Robert . </s> </p>
<p> <s> " Vahepeal teeb ka , " ütles Marilyn . </s> <s> " Näiteks liha ja " </s> </p>
<p> <s> " Ah , mis sa räägid , tavaliselt teed ju sina , " ütles Jan ja pöördus siis teiste poole : " Jah , Marilyn oskab täiesti arvestatavalt süüa teha . " </s> </p>
<p> <s> " Kuule , aga võtame siis ilusa ja tubli sünnipäevalapse terviseks ! " pakkus Robert välja . </s> </p>
<p> <s> Marilyn andis beebi Birgiti kätte ja lõi kõigiga klaase kokku . </s> </p>
<p> <s> Pidu ei kestnud kuigi kaua . </s> <s> Kümne ajal oli pisi-Bruno vingumine üle mõistuse valjuks muutunud ja Brigittal saabus uneaeg . </s> <s> Annika ja Robert otsustasid samuti minema minna . </s> <s> Homme oli ju tööpäev . </s> </p>
<p> <s> " Kuule , " tuli Jan Marilyni juurde , kui see nõusid kraanikausist nõudepesumasinasse pani . </s> </p>
<p> <s> " Jah ? " küsis Marilyn pead tõstmata . </s> </p>
<p> <s> " Sa tahad minuga abielluda või ? " </s> </p>
<p> <s> Marilyn tõusis ja vaatas Janile otsa . </s> </p>
<p> <s> " Ma ei teagi . </s> <s> Pole nagu sellele viimasel ajal eriti mõelnud . " </s> </p>
<p> <s> " Aga varem mõtlesid ? " vaatas Jan uurivalt talle otsa . </s> </p>
<p> <s> " Kuule , iga naine mõtleb abiellumisest ja pulmadest ja lastest . " </s> <s> Marilyn kuivatas oma käsi käterätikusse . </s> </p>
<p> <s> " Igaüks küll ei mõtle . " </s> </p>
<p> <s> " Igaüks lihtsalt ei räägi , näiteks kui poosiga sobib kokku selline ätituud , et " mina küll ei taha kunagi abielluda " . " </s> </p>
<p> <s> " Võibolla tõesti . </s> <s> Aga sina ? </s> <s> Kas sa tahaksid minuga abielluda ? " </s> <s> Jan astus sammu Marilynile lähemale . </s> </p>
<p> <s> " Kas sina tahaksid minuga abielluda ? " küsis Marilyn vastu . </s> </p>
<p> <s> " Ma küsisin enne , " ütles Jan ja pani käed ümber Marilyni õlgade . </s> </p>
<p> <s> " No kui ma olen nõus juba sinuga koos elama , loomulikult tahan ma sinuga abielluda . " </s> </p>
<p> <s> " Mõnus , " ütles Jan . </s> </p>
<p> <s> Nad suudlesid . </s> <s> Pikalt . </s> </p>
<p> <s> " Ma pean veel pisut koristama , " sosistas Marilyn . </s> </p>
<p> <s> " Homme koristad , " sosistas Jan vastu . </s> </p>
<p> <s> Järgmisel hommikul , kui Marilyn oli just tööle jõudnud , helises ta telefon . </s> <s> " Eranumber " , teatas telefoniekraan . </s> </p>
<p> <s> " Hallo , " ütles Marilyn . </s> </p>
<p> <s> " Kas Marilyn ? " küsis kerge aktsendiga naishääl . </s> </p>
<p> <s> " Jah . " </s> </p>
<p> <s> " Jani ema olen . </s> <s> Palju õnne sulle ! " </s> </p>
<p> <s> " Oi , tere , aitäh ! " </s> <s> Marilyn polnud osanud arvatagi , et Jani ema ta telefoninumbrit teab , rääkimata tema sünnipäevast . </s> </p>
<p> <s> " Kuidas teil seal läheb ? </s> <s> Jan pole üldse meile helistanud ega ii-meilinud , " kurtis Jani ema . </s> </p>
<p> <s> " Meil läheb kenasti . </s> <s> Millal te Eestisse kavatsete tulla ? " </s> </p>
<p> <s> " Suvel . </s> <s> Sel suvel tuleme kindlasti , meil mõlemal ju puhkused pikalt võtmata . </s> <s> Jani pole sinu lähedal ? " </s> </p>
<p> <s> " Ei , ta on tööl . </s> <s> Mina , muuuseas , ka . " </s> </p>
<p> <s> " Oot , aga mis see kell teil siis on ? " </s> </p>
<p> <s> Marilyn vaatas seinale . </s> </p>
<p> <s> " Üheksa kakskümmend . " </s> </p>
<p> <s> " Kunagi ma ka seda ajavööndite-asja selgeks ei saa ! " siunas Jani ema . </s> <s> " Alati eksin tunniga , kas siis siia- või sinnapoole . " </s> </p>
<p> <s> Marilyn naeris viisakalt . </s> </p>
<p> <s> " No eks me siis näe , kui Eestisse tuleme , eks ole ? </s> <s> Kõike head ! " </s> </p>
<p> <s> " Tervitage siis meie poolt teisi ka . " </s> </p>
<p> <s> Jani vanemad elasid viiendat aastat Kanadas ja neil läks seal hästi . </s> </p>
<p> <s> " Sa oled mulle valetanud igasuguseid asju , nii neid , millel oli mõtet , kui neid , millel mitte , " oli Marilyn nurisenud , kui Jan oli talle poetanud , et ta vanemad elavad hoopis Kanadas . </s> <s> " Niipalju siis ema maja ühistust ja pühapäevasest kapitõstmisest , " oli Marilyn Janile meenutanud . </s> </p>
<p> <s> " Ei , see ühistu-asi oli jah minu kätes , " oli Jan protesteerinud . </s> <s> " See korter on neil praegugi ju Õismäel alles , üürnikud sees . " </s> </p>
<p> <s> Tegelikult häiris Marilyni mõnikord siiamaani , et Jan tema kallal nii palju valesid oli kasutanud . </s> <s> Aga Jani nipp Marilynile valetada ja lolli mängida oli asja ette läinud : Marilyn vaatas nüüd tõesti paljudele asjadele teisiti kui varem . </s> <s> Näiteks ei hinnanud ta inimesi enam nende rahakoti paksuse järele . </s> </p></div2>
        <div2 type="alaosa"><head> Unenägu </head>
<p> <s> Marilyn nägi und . </s> <s> Igal pool siblis kari rotte , kõigil seljas rohelised soomuskilbid . </s> <s> Kurjad ja võitmatud . </s> <s> " Ega sõda kaugel ole , kui juba rändrotid platsis on , " teadis keegi rääkida . </s> <s> Marilynil oli hirm . </s> <s> Rotid sebisid küll oma rada , Marilyni poole vaatamata , aga neid oli palju ja igal pool räägiti sellest , mida nad korda on saatnud . </s> <s> Marilyn tõstis pilgu ja nägi , et Tallinn oli mustvalge ja kõik suitses . </s> <s> Sõda on platsis , teadis ta , ja jooksis tuppa . </s> <s> Jan seisis vannitoa peegli ees ja ajas leeklambiga habet . </s> <s> " Sa pole siis tähele pannud , et ma niiviisi habet ajan ? " vastas ta Marilyni imestunud pilgule . </s> <s> " Kõik kõvad mehed ajavad leeklambiga habet , esimene kuulmine või ? " - Siis sellepärast ongi ta põsed pärast habemeajamist nii siledad , mõtles Marilyn , istus voodile ja võttis oma suure mängukaru kaissu . </s> <s> Siis oli ta , mängukaru endiselt kaisus , õues , ja nägi , kuidas maja ette sõitis suur furgoonauto . </s> <s> Furgooni uksed avati ja Marilyn nägi sadu mängukarusid , kenasti furgooni riiulitel istumas . </s> <s> " Andke oma karu ka , " rääkis üks naine Marilynile . </s> <s> " Meil on korraldus kõik mängukarud kokku korjata , et rotid neile liiga ei teeks . " </s> <s> - " Kuhu te nad viite ? " küsis Marilyn . </s> <s> " Ega ilma peremeesteta nendega suurt midagi teha ole , hullumajja viime , " ohkas naine . </s> <s> Marilyn hoidis mängukaru kõvemini kaenlas : " Enne panen ta magama , kui et teie kätte annan ! " teatas ta . </s> <s> " Ära pigista nii kõvasti , " ütles mängukaru . </s> <s> Marilyn vaatas teda imestunult ja avastas , et tema kramplikus haardes pole mitte mängukaru , vaid kaisujänes , mis tal oli lapsepõlves . </s> <s> Kui piinlik , et ma seda jänest üldse ei mäleta , mõtles Marilyn ja ärkas . </s> </p>
<p> <s> Ta oli üksinda voodis , mängukaru jalgapidi kaenlas . </s> <s> Täielik öö vist , mõtles ta kollakaspruuni taevast vaadates . </s> <s> Jumala eest , mis unenägu . </s> <s> Rotid , sõda , kaisujänes Jah , selline jänes oli tal tõesti kunagi olemas olnud , imelik , et kuni selle unenäoni ta seda ei mäletanud . </s> <s> Vist sai kunagi ära visatud . </s> <s> Millal ? </s> <s> Kui ta oli juba koolis , algklassides , nähtavasti . </s> <s> Aga enne kooli käis ta igal pool , seesama jänes kaisus . </s> <s> Lasteaias muidugi mitte , sinna ei tohtinud oma mänguasju kaasa võtta . </s> <s> Jänese nimi oli Pipi , sest Marilyni meelest oli jänes Pipi nägu . </s> <s> Mis kõrvad , need olid ju patsid . </s> <s> Ja need kohad , kus vanasti vurrud olid olnud , nägid välja kui tedretäpid . </s> <s> Pipi mis Pipi . </s> <s> Kummaline , et see mulle meelde tuli , mõtles Marilyn ja sakutas mängukaru ninast . </s> <s> Võibolla on mul lihtsalt kedagi vaja , kes oleks väike ja oma , nagu see mängukaru ? </s> <s> Äkki oleks siiski mõttekas laps ette võtta ? </s> <s> Aga selle mõtte peletas Marilyn endast eemale . </s> <s> Jan peaks sellele mõttele tulema , mitte tema . </s> <s> Jan Marilyni unenäos oli ta endal leeklambiga habet ajanud . </s> <s> Leeklambiga ! </s> <s> Mida unenägu ! </s> <s> Ja sõda , ja rotid Miks peab üks inimene selliseid unenägusid nägema ? </s> <s> Ja veel keset ööd nende peale ärkama ? </s> <s> Marilyn nägi väga harva unenägusid ja see liiga ere unenägu häiris teda . </s> <s> Võibolla see isegi tähendas midagi ? </s> </p>
<p> <s> Marilyn tõusis ja läks kempsu . </s> <s> Kempsupõrand oli erinevalt magamistoapõrandast mõnusalt soe . </s> <s> Jan võiks siin olla , mõtles Marilyn . </s> <s> Tema oskaks rahustada , kasvõi välja naerda , kui vaja ; aga vähemalt poleks sellist lolli tunnet nagu praegu . </s> <s> Mingi imelik " ei-ripu-ei-kuku " tunne , nagu oleks päris , aga ei ole ka , sest unenägu ei lase lahti . </s> </p>
<p> <s> Aga Jani polnud . </s> <s> Jan oli jälle Tartus . </s> <s> Õhtul oli helistanud , et tuleb homme õhtupoolikul . </s> <s> Sest on töö . </s> <s> Pagan , sellise töötamise peale peaks ta olema kümme korda nii rikas kui on , oli Marilyn Jani puudumise pärast pahane . </s> <s> Äkki ongi ? </s> <s> Mõnus ju ? </s> <s> Marilyn tõmbas vett ja ohkas . </s> <s> Mis oli sellest pagana rahast kasu , kui Jani ennast polnud ? </s> <s> Ja tema , Marilyn , ei saanud ju sellest kujuteldavast rahast midagi . </s> <s> No midagi ikka , näljas ja paljas ta ju polnud ; aga sellist nii-öelda raiskamise raha , nagu Rain kunagi ammu pildus , Jan nii kergel käel ei jaganud . </s> <s> Seni , kuni Jan ise Marilyni kõrval oli , ei tulnud see Marilynile meeldegi . </s> <s> Nüüd , kus tal palju vaba aega oli , aga tuli . </s> <s> Tulid igasugused asjad meelde , head ja halvad . </s> <s> Raiskamise-raha oligi olnud mõeldud kompensatsioonina selle eest , et naine üksi peab olema , mäletas Marilyn Raini-ajast . </s> <s> Nüüd polnud ei Jani ega ka kompensatsiooni . </s> <s> Oli vaid öö ja pime ja ainsaks tegelaseks , kellele silma vaadata , suur ja pehme kaisukaru . </s> </p>
<p> <s> Marilyn ronis voodisse , kohendas patja pea all ja tõmbas teki kõrvuni . </s> <s> Und ei olnud , absoluutselt mitte . </s> <s> Nii kui ta silmad kinni pani , nägi ta roheliste soomusselgadega rotisalku , kes kavala näoga kuhugi kiirustasid . </s> <s> Marilyn tegi silmad lahti . </s> <s> Mis kell üldse on ? </s> <s> Marilyn otsis öökapilt telefoni . </s> <s> 6.32 , näitas selle kell . </s> <s> Tunni aja pärast peaks nagunii ärkama , äkki tuleks juba praegu üles ? </s> <s> Und ju nagunii pole . </s> <s> Teeks sellise rahuliku hommiku . </s> <s> Marilyn tõusis , klõpsas tule põlema ja tõmbas hommikumantli selga . </s> </p>
<p> <s> Kohv masinasse , vesi , lüliti . </s> <s> Jani polnud , järelikult polnud ka mingit vajadust röstsaia järele . </s> <s> Üksi olles Marilyn hommikust ei söönud . </s> <s> Ei tundnud mingit vajadust . </s> <s> Kuigi igal pool , eelkõige naisteajakirjades , räägiti , et hommikusöök on oluline , ei uskunud Marilyn seda . </s> <s> Kui hommikul süüa , siis sööd terve päev , oli tema tähelepanek . </s> </p>
<p> <s> Marilyn istus diivanile ja vajutas teleka käima . </s> <s> Kanalitega on mingi jama , avastas ta . </s> <s> Ükski Eesti kanal ei näidanud mingit pilti . </s> <s> Võibolla oli selles süüdi eilne torm ? </s> <s> Marilyn klõpsutas pulti , kuni jäi ette mingi looduskanal . </s> <s> Sebrad kõndisid , pringid kintsud lõvisid ahvatlemas , mööda savanni ringi ja näsisid kollakat heina . </s> <s> Lõvid aga vedelesid rahuliku näoga eemal , nagu kassid , päikesepaistest rõõmu tundes . </s> <s> Lõvid murravad neid vaid siis , kui kõht tühjaks läheb , muidu passivad aga niisama ja sebrad isegi ei karda neid , teadis Marilyn . </s> <s> Tänu Janile oli ta loomade käitumisega päris kursis , Jan oli suur loomafilmide vaataja . </s> <s> Suvel olid nad koguni loomaaias öisel ekskursioonil käinud , ja see oli Marilyni hoopis teisiti loomadele vaatama pannud . </s> <s> Ekskursioonijuht oli isegi sõralised huvitavaks jutustanud , mis siis veel kaslastest ja teistest kiskjatest rääkida ! </s> </p>
<p> <s> Telekas lakkusid kaks emalõvi teineteist . </s> <s> Kaslased lakuvad end pidevalt sellepärast , et nad on hiilivad kiskjad ja ei tohi eritada tuntavat lõhna , teadis Marilyn . </s> <s> Sellepärast ei haise ka kassid sedasi , nagu koerad . </s> </p>
<p> <s> Jan oli tahtnud kah vahepeal kassi võtta , aga Marilyn oli vastu . </s> <s> Kui mingi kass oleks elamises , ükskõik kui armas , ei saaks mingist lapsest juttugi tulla . </s> <s> See oli selgemast selgem . </s> </p>
<p> <s> Jumala eest , mis mõtted ! </s> <s> Kohvikann korises kui surija . </s> <s> Marilyn tõusis . </s> <s> Leht peaks kah tulnud olema , mõtles ta ja tõmbas sisemise korteriukse lahti . </s> <s> Oligi leht . </s> </p>
<p> <s> " Laupäev " oli esimene sõna , mis Marilynile silma hakkas . </s> </p>
<p> <s> Pagan , ta oli laupäevasel päeval pool seitse üles ärganud ! </s> <s> Sellepärast siis ei näidanudki ükski Eesti kanal mingit pilti ja üldse tundus kogu olemine kahtlaselt vale olevat . </s> <s> Nüüd olen siis omadega niikaugel , et päevad lähevad sassi , mõtles Marilyn . </s> <s> Mida hakata peale laupäeva hommikul kell pool seitse ? </s> <s> Mida üleüldse peale hakata sellise laupäevaga , kus Jan on Tartus ja teeb tööd Mis kuradi tööd ? </s> <s> Mis tööd tehakse laupäevasel päeval ? </s> <s> Marilyn valas endale kohvi , klõpsas teleka kinni ja ronis voodisse tagasi . </s> <s> Ta ei tahtnud mõelda sellele , et laupäeviti tööd ei tehta , ta ei tahtnud mõelda sellele , et ta viimasel ajal nii palju üksi pidi olema . </s> <s> Ta ei tahtnud mõelda Janile , ta ei tahtnud üldse mitte millelegi mõelda . </s> <s> Pani lugemislambi põlema ja üritas lehte lugeda . </s> <s> Pealkirjad ja pildiallkirjad . </s> <s> Midagi huvitavat ette ei jäänud . </s> <s> Kui koomiksilehekülg läbi sai , oli ka kohvitass tühi . </s> <s> Marilyn tundis , et silmalaud muutuvad raskeks . </s> <s> Kes ütles , et kohv aitab üleval olla ? mõtles Marilyn ja jäi magama . </s> </p>
<p> <s> Telefon . </s> <s> Naljakal kombel ei sekkunudki telefonihelin Marilyni unenäkku , muutudes seal kirikukellaks või painavaks muusikaks , nagu tal tavaliselt kombeks oli , vaid lihtsalt helises kui telefon . </s> <s> Äratas . </s> <s> Lihtsalt . </s> </p>
<p> <s> " Mmmhhllo , " ütles Marilyn . </s> <s> Ei midagi . </s> <s> Vaikus . </s> <s> Marilyn tegi vasaku silma lahti . </s> <s> No muidugi , ta oli kogemata valele nupule vajutanud ja kõne katkestanud . </s> <s> Kes see oli ? </s> <s> Enne kui Marilyn jõudis kõneregistrit tšekkima hakata , helises telefon uuesti . </s> <s> Jan . </s> </p>
<p> <s> " Halloo , " ütles Marilyn . </s> </p>
<p> <s> " Hallo-hallo , " vastas Jani rõõmus hääl . </s> <s> " Magad veel või ? " </s> </p>
<p> <s> " Jah . </s> <s> Mis kell on ? " </s> </p>
<p> <s> " Pool kaks . " </s> </p>
<p> <s> " Nii palju ? " </s> </p>
<p> <s> " Kodus oled , jah ? " </s> </p>
<p> <s> " Ei , Balti jaamas , ma armastan seal ööbida . </s> <s> Loomulikult olen ma kodus . " </s> </p>
<p> <s> " Naljatilk . </s> <s> Või Balti jaam Ma tulen kohe koju , aja end üles , lähme sõitma . " </s> </p>
<p> <s> " Kuhu ? " </s> </p>
<p> <s> " Pärast räägin . </s> <s> Pane midagi mugavat selga . " </s> </p>
<p> <s> Marilyn käis kiirelt duši all , tõmbas teksad-tossud jalga ning jopi selga ning läks õue . </s> <s> Jan juba ootas teda , istus oma maasturi roolis , rõõmus nägu peas . </s> <s> Marilyni lemmikauto , punane kabriolett-bemar , oli Roberti maja aluses suures garaažis talvepuhkusel . </s> </p>
<p> <s> " Hommikust , " ütles Marilyn ja ronis kõrvalistmele . </s> </p>
<p> <s> " Hommikust-hommikust , " naeratas Jan . </s> </p>
<p> <s> " Lähme joome kuskil kohvi ? " </s> </p>
<p> <s> " Lähme pärast , ma tahan sulle enne ühte kohta näidata . " </s> </p>
<p> <s> " On see kaugel ? " </s> </p>
<p> <s> " Ei . </s> <s> Marilyn , sa oled tõeline romantika surm . " </s> </p>
<p> <s> " Ei ole , ma lihtsalt olen äsja ärganud ja tahaks kohvi saada , " ringutas Marilyn . </s> </p>
<p> <s> " Kui sa seda kohta näed , siis oled kohe ärkvel , " lubas Jan . </s> </p>
<p> <s> Marilyni imestuseks ei sõitnud Jan üldse nii , et saaks linnast välja sõita , vaid hoopis Kopli poole . </s> </p>
<p> <s> " Tahad väikest ekstreemturismi teha , et Kopli liinid või ? " uuris Marilyn . </s> </p>
<p> <s> " Natuke ekstreemne see on jah , " oli Jan nõus , aga lähemalt ei kommenteerinud . </s> </p>
<p> <s> Kui paremat kätt juba meri ja kraanad paistsid , keeras Jan paremale . </s> <s> Hallid ja tavotised majad ning masinad , masendavas kooskõlas halli , maani rippuva taevaga . </s> <s> Vahele mõned korralikumad kontorihooned . </s> <s> Mis on siin sellist , mida tuleks vaadata , ja mis oleks lahedam kui hommikukohv ? </s> </p>
<p> <s> Mõne aja pärast jõudsid nad poolenisti allalastud tõkkepuuni . </s> </p>
<p> <s> " Lõpp-peatus ? " küsis Marilyn . </s> </p>
<p> <s> " Ei , siit oleks liiga palju astuda . " </s> <s> Jan sõitis tõkkepuust mööda . </s> </p>
<p> <s> " Aga , Jan , kui keegi tuleb ja " oli Marilyn ehmunud . </s> </p>
<p> <s> " Ei tule siin keegi , " lohutas Jan , kaval naer silmas . </s> </p>
<p> <s> Marilynile tuli ka naer peale . </s> <s> Teha midagi keelatut , natukegi Põnev . </s> <s> Ja tegelikult : kes tuleks neid siin keelama , laupäevane päev ju , ja Marilyn oli varemgi tähele pannud , et mida uhkem auto , seda vähem kobinat . </s> </p>
<p> <s> Aga kohe varsti Jan ka peatus . </s> <s> See oli poolsaar , peaaegu tipp , kaardumas üle Tallinna lahe , vaatega Pirita teele ja linnale . </s> <s> Kunagi oli siin olnud mingi nõukogude-stiilis kolehoone , sellest olid nüüd vaid seinad püsti . </s> </p>
<p> <s> Jan ja Marilyn ronisid autost välja . </s> <s> Tuul oli tugev , Marilyn tõmbas kapuutsi pähe . </s> </p>
<p> <s> " Mõtle , kui saaks siin elada , " ütles Jan . </s> <s> " Kujutad ette , kui siin oleks kõik korras , ja missugune vaade siit avaneks " </s> </p>
<p> <s> " Uus maja tuleks kindlasti ehitada , " arvas Marilyn . </s> </p>
<p> <s> " Ei , mitte päris uus . </s> <s> Need seinad võiks jääda ja " </s> </p>
<p> <s> " Sa mõtled , et olekski selline kuubikukujuline maja ? " </s> </p>
<p> <s> " Nojah . </s> <s> Teistmoodi . </s> <s> Kujutad ette , kui näiteks merepoolsed seinad oleks klaasist . </s> <s> Missugune vaade oleks ! " </s> </p>
<p> <s> " Jaa , " oli Marilyn temaga nõus . </s> <s> " See oleks veel parem kui su praegusest korterist . " </s> </p>
<p> <s> " Loomulikult . " </s> </p>
<p> <s> " Ja mõtle , kui magamistoa lagi oleks ka klaasist , " unistas Marilyn . </s> </p>
<p> <s> " Musi , sa polegi nii väga romantika surm , " naeris Jan ja võttis tal selja tagant ümbert kinni . </s> <s> " Külm ei ole ? " </s> </p>
<p> <s> " Natuke on . " </s> <s> Marilyn tundis Jani põske enda põse vastas . </s> <s> See oli sile ja lõhnav . </s> <s> Äsja aetud habe . - Ta ju ajab leeklambiga habet , meenus Marilynile tema öine unenägu ja ta muigas . </s> </p>
<p> <s> " Sind on nii mõnus kallistada , " ütles Jan . </s> </p>
<p> <s> " Ja minul on nii mõnus , kui sa mind kallistad , " nurrus Marilyn . </s> </p>
<p> <s> Siis nad suudlesid . </s> <s> Päris pikalt . </s> </p>
<p> <s> " Aga kelle maa ja maja see on ? " tundis Marilyn huvi , kui nad lõpetanud olid . </s> </p>
<p> <s> " Ma ei tea . </s> <s> Ja ma kardan , et seda pole kuigi lihtne kätte saada . </s> <s> Aga lahe vaade üle lahe , kas pole ? " </s> </p>
<p> <s> Marilyn ei jõudnud vastata . </s> <s> Jani telefon helises . </s> </p>
<p> <s> " Jah ? - Ei , me just mõtlesime , et läheks kuhugi kohvi jooma . - Kuhu ? - Miks mitte , saame siis seal kokku . - Jah . " </s> </p>
<p> <s> Jan pani telefoni taskusse . </s> </p>
<p> <s> " Kes see oli ? " küsis Marilyn . </s> </p>
<p> <s> " Robert ja Annika . </s> <s> Pakkusid , et teeks hilise hommikusöögi kusagil . " </s> </p>
<p> <s> Nad ronisid autosse tagasi . </s> <s> Marilyn vaatas veel sõidu ajalgi tagasi : see maanina oli fantastiline koht ju ! </s> <s> Imelik , et ta polnud selle pealegi tulnud , et selline koht Tallinnas üldse olemas võib olla . </s> <s> Aga , kui nüüd aus olla , siis oli ju üldse üsna vähe asju , mille peale ta ise tuli . </s> </p>
<p> <s> Robert ja Annika istusid juba kohvikus , kui Jan ja Marilyn kohale jõudsid . </s> <s> Nad tellisid endale kohvi ja võileibu . </s> </p>
<p> <s> " Noh , noored , kuidas läheb ? " küsis Jan . </s> </p>
<p> <s> " Normaalselt , " ütles Robert . </s> </p>
<p> <s> " Teil oli mingi jutt pooleli ? " </s> </p>
<p> <s> " Jah , Annika just kurtis , et koristaja tuleks lahti lasta , et ta on nii laisk . " </s> </p>
<p> <s> " On jah , " sattus Annika kohe hoogu . </s> <s> " Ma tegin viinamarja-testi . " </s> </p>
<p> <s> " Mis test see selline on ? " küsis Jan . </s> </p>
<p> <s> " Lihtne test . </s> <s> Kuula . </s> <s> Kuu aega tagasi kukkus mul köögis üks viinamari maha . </s> <s> See oli hommikul , päeval pidi tulema koristaja . </s> <s> Ma ei viitsind kummardama hakata - saad aru , kui sul endal kah kümme kilo kõhu peale juurde tuleks , siis sina ka ei viitsiks kummarduda - noh ja mõtlesin , et las see siis jääb , et nagunii koristaja ja . </s> <s> Õhtul avastasin , et viinamari on alles . </s> <s> Mõtlesin siis , et vaataks , kaua see viinamari seal püsib . " </s> </p>
<p> <s> " Noh , ja kaua püsis ? " küsis Marilyn . </s> </p>
<p> <s> " Eile näitasin siis talle seda hallitanud rosinalaadset asja , ta ajas veel vastu ka ! </s> <s> Ma olevat selle pärast tema koristamist sinna pannud ! " </s> </p>
<p> <s> " Ega mina kah poleks uskunud , kui Annika poleks mulle seda viinamarja mõni päev tagasi näidanud , " ütles Robert . </s> </p>
<p> <s> " No tänu Robertile saingi talle selgeks tehtud , et midagi on mäda . " </s> </p>
<p> <s> " No ja mis te teete siis ? " küsis Jan . </s> </p>
<p> <s> " Mina ei tea , " kehitas Annika õlgu . </s> <s> " Mina ei taha teda enam nähagi , Robert arvab , et võiks ikka proovida . " </s> </p>
<p> <s> " Äkki soovitaks teile oma vana koristajat ? " pakkus Jan . </s> </p>
<p> <s> " Miks vana ? </s> <s> Ta enam teil siis ei korista või ? " küsis Annika . </s> </p>
<p> <s> " Marilyn on töörahva rõhuja , nii kui end elamisse sisse seadis , tegi koristaja lahti . " </s> </p>
<p> <s> " Miks ? " </s> </p>
<p> <s> " Sellepärast , et ma ei salli , kui keegi minu asjades sobrab , " ütles Marilyn . </s> </p>
<p> <s> " Ja pigem koristad ise ? " ei uskunud Annika . </s> </p>
<p> <s> " Jah . " </s> <s> Marilyni meelest polnud siin midagi imelikku . </s> </p>
<p> <s> " No kui sul tõesti muud teha ei ole " alustas Annika . </s> </p>
<p> <s> " Kuule , sa vaata seda Jani elamist . </s> <s> Mis seal siis nii väga koristada on . </s> <s> Tolmulapp ja tolmuimeja . </s> <s> Pool tundi . " </s> </p>
<p> <s> " Mina küll ei viitsiks . " </s> </p>
<p> <s> " Läheks õhtul kuhugi bõulingut mängima ? " pakkus Robert , koristaja-jutust tüdind . </s> </p>
<p> <s> " Loomulikult võiks minna , " oli Jan nõus . </s> </p></div2>
        <div2 type="alaosa"><head> Argipäev </head>
<p> <s> Esmaspäeva hommik . </s> <s> Jan viskas Marilyni tööle ja sõitis ise edasi . </s> </p>
<p> <s> " Kuule , mul tuleb täna siia onutütar , Viktoria on nimi , " rääkis Nadka . </s> <s> " Helista siis , kui ta ilmub , eks ? " </s> </p>
<p> <s> " Olgu , helistan , " lubas Marilyn Nadkale . </s> </p>
<p> <s> Lõuna ajal see onutütar saabuski . </s> <s> Viktoria See oli ju Marilyni kunagine sõbranna Viktoria ! </s> <s> Peab see Eesti ka nii väike olema , mõtles Marilyn närviliselt . </s> <s> Seda Viktoriat ei tahtnud Marilyn küll näha . </s> <s> Liiga palju oli pidanud ta mõtlema sellele , kui alatult oli Viktoria temaga käitunud . </s> <s> Lõpuks mingile peole madratsiks kutsunud </s> </p>
<p> <s> " Marilyn , sina siin ? " küsis Viktoria mesimagusa häälega . </s> </p>
<p> <s> " Jah . </s> <s> Sa vist lähed Nadka juurde ? " </s> </p>
<p> <s> " Kust sa tead ? " </s> </p>
<p> <s> " Ta ütles , et sa tuled . " </s> <s> Marilyn valis Nadka sisenumbri : " Su onutütar on nüüd kohal . " </s> </p>
<p> <s> " Mis , teil oli minust juttu või ? " küsis Viktoria . </s> </p>
<p> <s> " Ei . </s> <s> Ta ütles , et tema onutütar Viktoria tuleb , ja kui ma sind nägin , viisin otsad kokku . " </s> </p>
<p> <s> " Nii tore on tegelikult sind näha , " naeratas Viktoria . </s> </p>
<p> <s> Minul sind küll ei ole , mõtles Marilyn , aga ei öelnud midagi . </s> </p>
<p> <s> " Anna mulle andeks , onju " vaatas Viktoria , pea armsalt viltu , Marilyni poole . </s> </p>
<p> <s> " Mille pärast ? " </s> </p>
<p> <s> " Noh , et me tülli läksime . " </s> </p>
<p> <s> " Meie ei läinud tülli , sina lihtsalt arvasid , et ma olen mingi jupp sitta , " pani Marilyn oma häälde nii palju mürki kui suutis . </s> </p>
<p> <s> " Ma olen sinu peale palju mõelnud , Marilyn . </s> <s> Ja ma olen tahtnud sinu käest vabandust paluda . </s> <s> Aga sa ei ela enam seal , kus varem , ja ma pole osanud sind mitte kusagilt otsida . " </s> </p>
<p> <s> Nadka tuli alla . </s> </p>
<p> <s> " Privet , miilaja majaa , " kaisutas Nadka Viktoriat . </s> </p>
<p> <s> " Räägime pärast , eks ? " küsis Viktoria ja vaatas Marilynile kurbade silmadega otsa . </s> </p>
<p> <s> Marilyn ei vastanud , andis Viktoriale külastajakaardikese ja Nadka viis Viktoria üles . </s> </p>
<p> <s> Viktoria . </s> <s> Olla minu peale mõelnud , isegi helistanud Ja siis meenus Marilynile , et Imre oli ju surnud . </s> <s> Maha lastud . </s> <s> Kaks kuud tagasi , isegi lehes oli sellest juttu olnud , küll ilma nimedeta , initsiaalid vaid , aga Imre autonumber oli poolenisti pildi peal näha . </s> <s> Seesama maastur , millega Viktoria kunagi vastu liiklusmärki sõitis . </s> </p>
<p> <s> Marilyn oli seda lugedes esimese hooga mõelnud , et helistaks Viktoriale ja tunneks kaasa , aga siis otsustavalt ümber mõelnud : kui temal läks halvasti , oli Viktoria temast ära pööranud . </s> <s> Miks peaks nüüd tema , Marilyn , Viktoriat lohutama minema ? </s> <s> Kuigi , üksijäämine surma läbi oli kindlasti kohutavam kui üksijäämine sellepärast , et kutt oli urood . </s> <s> Marilyn teadis , et mingis mõttes on ta Viktoriat kogu aeg taga igatsenud - tal polnud ju tekkinud vahepeal ühtki sõbrannat , kellega ta oleks saanud olla nii lähedane kui Viktoriaga omal ajal. </s> <s> Okei , Viktoria ei olnud mingi geenius ja jututeemaks olid valdavalt riided ja mehed ja käimiskohad , aga nad olid neist asjadest ühtmoodi arvanud . </s> </p>
<p> <s> Kui Viktoria alla tuli , oli Marilyn ametis mingite reklaamiagentuuri inimestega . </s> <s> Sellised tüübid , kes ei tule selle pealegi , et võiksid kellegi meelest ebameeldivad olla . </s> <s> Tulevad , lõõbivad ja on omast arust lõpp lahedad . </s> <s> Marilyn naeratas neile ja üritas nende nimesid õigesti kirja panna . </s> <s> Nagu kiusuks ütlesid nad oma nimesid nii , et oli võimalik mitut moodi mõista . </s> </p>
<p> <s> Viktoria pani oma külastajakaardi Marilyni lauale . </s> </p>
<p> <s> " Ma vaatan , sul on siin praegu tegemist , " ütles ta . </s> </p>
<p> <s> Marilyn noogutas . </s> </p>
<p> <s> " Siin on mu telefoninumber , helista , eksju . " </s> <s> Viktoria võttis kotist visiitkaardi ja ulatas selle Marilynile . </s> <s> " Ükskõik millal , kasvõi öösel . </s> <s> Ma väga ootan . " </s> </p>
<p> <s> Marilyn naeratas Viktoriale hüvastijätuks ja pöördus taas nimekirjutamise juurde . </s> </p>
<p> <s> " Isegi öösel võetakse kõnesid vastu , " kommenteeris reklaamiagentuuri poiss . </s> <s> " Unetu tütarlaps . " </s> </p>
<p> <s> " Äkki on öötöö ? " pakkus reklaamiagentuuri tüdruk . </s> </p>
<p> <s> " Te võite nüüd üles minna , " naeratas Marilyn neile viisakalt . </s> <s> " Sealt uksest läbi , liftiga neljandale korrusele . " </s> </p>
<p> <s> Viktoriale peaks tõesti helistama , mõtles Marilyn . </s> <s> See oli hoopis teine Viktoria kui see , keda Marilyn tundis . </s> <s> Kurb , viisakas , ülbusest ei jälgegi Äkki rääkida enne Nadkaga ? </s> </p>
<p> <s> Marilyn keerutas Viktoria visiitkaarti näpu vahel . </s> <s> Nimi ja telefon . </s> <s> Ei mingit ametit ega aadressi . </s> <s> Aga mis ameti Viktoria siia kirjutada saakski ? </s> <s> " Ülalpeetav " ? </s> <s> Ja kodust aadressi ei kirjuta visiitkaardile vist küll ükski naine . </s> </p>
<p> <s> Huvitav , millest Viktoria nüüd elab , kui Imret pole , mõtles Marilyn . </s> <s> Tal oli Viktoriast äkki tohutult kahju . </s> </p>
<p> <s> " Tead , keda ma täna nägin ? " küsis Marilyn Janilt , kui nad olid õhtust söönud ja end teleka ette sättinud . </s> </p>
<p> <s> " Nooh ? </s> <s> Ei tea , " vastas Jan . </s> </p>
<p> <s> " Viktoriat . " </s> </p>
<p> <s> " Millist Viktoriat ? " </s> </p>
<p> <s> " No seda oma vana sõbrannat , ma olen temast sulle rääkinud . " </s> </p>
<p> <s> " Aa , see , kes enam su sõbranna ei tahtnud olla , pärast seda , kui sa missiks ei saanud . " </s> </p>
<p> <s> " See ei olnud päris niimoodi . " </s> </p>
<p> <s> " Marilyn . " </s> <s> Jan vaatas talle pikalt otsa . </s> <s> " Mõtle natuke järele . </s> <s> Oli küll niimoodi . </s> <s> Vähemalt nii sa rääkisid mulle . " </s> </p>
<p> <s> " Aga siis ... " </s> </p>
<p> <s> " Mis " siis " ? " </s> </p>
<p> <s> " No siis , kui ma niimoodi rääkisin , olin ma tema peale vihane . " </s> </p>
<p> <s> " Nüüd siis ei ole ? " </s> </p>
<p> <s> " Ei ole jah . " </s> </p>
<p> <s> " Miks siis ? " </s> </p>
<p> <s> " Sest ma ei tea . </s> <s> Ta on nüüd hoopis teistmoodi . </s> <s> Selline Ma ei teagi . </s> <s> Igatahes üldse mitte selline ülbe . " </s> <s> Marilynil oli kahju , et ta oli Viktoriast Janile halvasti rääkinud . </s> <s> Muidugi oli tal olnud siis õigus seda teha . </s> <s> Siis . </s> </p>
<p> <s> " Marilyn , sa võid ju tahta olla sõbralik , aga palun ära hakka selle tüdrukuga läbi käima , " rääkis Jan . </s> </p>
<p> <s> " Miks ? " </s> </p>
<p> <s> " Ma lihtsalt ei kujuta ette , et sa suhtleksid inimesega , kes sulle omal ajal sedasi siga keeras . " </s> </p>
<p> <s> " Kas sa tead ... " </s> </p>
<p> <s> " Ja palun , ma ei taha temast midagi kuulda ka , " katkestas Jan . </s> </p>
<p> <s> Marilyn ei teinud katkestamisest väljagi . </s> </p>
<p> <s> " Kas sa tead , et Imre lasti kaks kuud tagasi maha ? </s> <s> Mõtle ise , mis tunne Viktorial praegu võib olla . " </s> </p>
<p> <s> " Kui ta on saanud ilma sinuta poolteist aastat elada , siis saab nüüd ka . </s> <s> Ja need kaks kuud on ta kah kenasti ilma sinuta hakkama saanud . " </s> </p>
<p> <s> " Olgu , " ütles Marilyn ja ronis Jani kaissu . </s> <s> " Muidugi ma ju ei pea talle helistama . " </s> </p>
<p> <s> " Tore , " ütles Jan ja klõpsutas pulti . </s> <s> Jani tõsine nägu ajas Marilynile naeru peale . </s> </p>
<p> <s> " Aga võibolla ma siiski helistan , " itsitas Marilyn . </s> </p>
<p> <s> " Nimelt kiusad mind , jah ? " haaras Jan naerdes Marilynil õlgadest kinni . </s> </p>
<p> <s> " Loomulikult , et nimelt , " naeris Marilyn vastu . </s> </p>
<p> <s> Jan suudles Marilyni . </s> </p>
<p> <s> Ja siis oli neil mõlemal täiesti ükskõik , mis sealt telekast tuli . </s> </p>
<p> <s> Marilyn helistas Viktoriale alles neljapäeval . </s> </p>
<p> <s> " No tere , Marilyn , lõpuks ometi , " kurrus Viktoria telefoni nagu vanasti . </s> <s> Kaks jõnksu käisid Marilynil läbi kõhu : magus ja meelitav , et kõik on rõõmus ja hea nagu vanasti ; ja külm ning kurb , et kõik , mis siit nüüd tuleb , on vale . </s> <s> Marilyn sundis emotsioonid paigale ja hääle rahulikuks . </s> <s> Nad leppisid kokku , et saavad peale Marilyni tööd Olümpias kokku . </s> <s> Marilyn ei mõelnud sellele , mida võib Jan sellest arvata , Jan oli jälle Tartus . </s> <s> Pidi homme tulema . </s> <s> Loodetavasti ikka tuleb , mõtles Marilyn . </s> <s> Sest homme oli tähtis päev , vähemalt Marilyni jaoks : poolteist aastat tema ja Jani tutvusest . </s> </p>
<p> <s> Aga see oli homse päeva muusika . </s> <s> Täna oli Viktoria . </s> </p>
<p> <s> Marilyn jäi kolm minutit hiljaks . </s> <s> Viktoria istus akna all ja suitsetas . </s> <s> Ettekandja oli nähtavasti juba käinud , menüüd olid laual . </s> </p>
<p> <s> " Jumal küll , Viktoria , sa suitsetad ? " ei uskunud Marilyn oma silmi . </s> <s> Kiirelt riputas ta oma dubljonka nagisse ja istus Viktoria vastu laua taha . </s> </p>
<p> <s> " Jah , sellest ajast , kui sa ikka tead , mis Imrega juhtus , jah ? " </s> </p>
<p> <s> " Muidugi , lehes ju kirjutas . " </s> </p>
<p> <s> " Aga lehes ju nimesid ei olnud ? " </s> </p>
<p> <s> " Auto oli pildi peal . </s> <s> Number oli näha . " </s> </p>
<p> <s> " Jah , " ohkas Viktoria . </s> <s> " Eks ta ole . </s> <s> Iialgi poleks ma arvanud , et ta mulle nii tähtis on . " </s> </p>
<p> <s> " Raha ? " küsis Marilyn . </s> </p>
<p> <s> " Ei , " raputas Viktoria pead ja puhus suitsu suust . </s> <s> " Ma mõtlesin ka vanasti , et kui meie vahel midagi juhtub , no nagu sinul ja Rainil ... </s> <s> Rain elab nüüd Hispaanias , tead ikka , jah ? " </s> </p>
<p> <s> " Ei tea ja ei huvita ka . " </s> </p>
<p> <s> " Noh , et kui meil juhtub nagu teil Rainiga , et siis ma pean ikka kuidagi hakkama saama . </s> <s> Mõtle , ma isegi hakkasin raha kõrvale panema ! </s> <s> Et kui ta andis näiteks kaks tuhat , siis panin viissada kõrvale , valetasin , et käisin kusagil sõbrannadega söömas , aga tegelikult ei käinud . </s> <s> No meil oli vahepeal väikseid nääklusi , no kellel ei oleks , onju . </s> <s> Kevadel olid vahepeal koguni päris suured tülid . </s> <s> Vot siis ma helistasin sulle esimest korda . </s> <s> Aga mingi võõras mees võttis vastu . " </s> </p>
<p> <s> " Mul on see korter välja üüritud . " </s> </p>
<p> <s> " Aga kus sa ise elad ? " uuris Viktoria . </s> </p>
<p> <s> " Ah , küll me sinna ka jõuame . </s> <s> Räägi edasi , noh , kogusid raha , mis siis sai ? " </s> </p>
<p> <s> " Siis tuli suvi . </s> <s> Ja mina ei tea , kõik oli äkki kuidagi nii hea , Imre rääkis isegi midagi , et võiks päriselt abielluda ja lapse teha ja Kerlil on pooleaastane tütar , oled kuulnud ? " </s> </p>
<p> <s> Marilyn raputas pead . </s> </p>
<p> <s> " Vot , ja selline suvi oli . </s> <s> Ma tõesti armastasin teda , usud ? </s> <s> Mul oli isegi piinlik , et olin Imre eest salaja raha kogunud , aga õnneks ma ei puutunud seda raha , no nii igaks juhuks . </s> <s> Ja , tead küll , kui tal on hea tuju , siis ta annab ju alati rohkem kui küsid . </s> <s> Nojah , andis " Viktoria kustutas sigareti ja süütas kohe uue . </s> </p>
<p> <s> Ettekandja tuli laua juurde . </s> </p>
<p> <s> " Tere , saan teile midagi tuua ? " </s> </p>
<p> <s> " Mina võtan ühe Martini Rosso , see on praegu kõik . " </s> </p>
<p> <s> " Mulle palun üks vanilje-Smirnoff õunamahlaga , " ütles Viktoria . </s> </p>
<p> <s> Ettekandja läks minema . </s> </p>
<p> <s> " Sa ei suitseta ? " küsis Viktoria . </s> </p>
<p> <s> " Ei . </s> <s> Aga mis siis sai ? " </s> </p>
<p> <s> " Noh , eks Imre oli sellepärast nii lahke , et neil lihtsalt läks see aeg hästi . </s> <s> Aga alati on tema hästiminemised ju mingi jamaga seotud , nagu arvata võid . </s> <s> Ja no ausõna , mina täpselt ei tea , mulle millegipärast keegi ei taha sellest rääkida , prakljatõje , nagu ma oleks mingi durotška ... " </s> </p>
<p> <s> Viktoria oli südamest pahane , märkas Marilyn - tavaliselt ta vältis Marilyni ja teiste eestlastega venekeelseid sõnu . </s> </p>
<p> <s> " Vot ja siis lasti ta maha . </s> <s> Lihtsalt . </s> <s> Helistas , et on kümne minuti pärast kodus , mina muudkui ootan Ja siis tunni aja pärast tuleb Andre , et Vika , kallis , ole nüüd tugev " Viktoria pühkis pisaraid . </s> </p>
<p> <s> Joogid tulid . </s> </p>
<p> <s> " Aga millest sa nüüd siis elad ? " küsis Marilyn kõrrega klaasis jääkuubikuid segades . </s> <s> " Ma mäletan , et mul oli ka natuke raha kõrvale pandud , aga seda ei jätkunud kuigi kauaks . " </s> </p>
<p> <s> " Jah , seda ma õnneks pole jah pidanud puutuma . </s> <s> Poisid on head ja lahked , annavad mulle raha , et nagu toitjakaotuspension või Andre ütles , et kui ma oleksin Imrega abielus olnud , siis oleks mul hea elu kuni surmani kindlustatud olnud , et Gennadi , see Venemaa boss , oli öelnud . </s> <s> No neil seal on ju tugev see slavoverujuštši värk , nad nagu püüaks itaalia maffia moodi olla , need on seal ju suured katoliiklased " </s> </p>
<p> <s> Viktoria imes oma kõrrest mitu suurt lonksu . </s> </p>
<p> <s> " Aga sa ise ? " küsis Viktoria . </s> <s> " Kuidas sul endal läheb ? </s> <s> Nadka rääkis , et sa pidavat kellegagi koos elama . " </s> </p>
<p> <s> " Jah . </s> <s> Elan tõesti . </s> <s> Kurta ei saa . </s> <s> Ma poleks iialgi uskunud , et mõni mees mulle sedasi meeldima hakkaks . </s> <s> Ta pole üldse loll , ja vaene kah mitte . </s> <s> Muidugi on ta selline legaalne ärimees , kes niisama raiskamiseks raha ei anna , aga teised väärtused on meil . " </s> </p>
<p> <s> " Noojah , tüüpiline eesti mees , naist võetakse kui võrdset , mitte kui lemmiklooma . " </s> <s> Viktoria hääles oli terake põlgust . </s> </p>
<p> <s> " Iseenesest pole see ju paha ? " </s> </p>
<p> <s> " Võibolla tõesti . </s> <s> Siis peab sul ikka väga suur armastus olema , kui lepid ilma kingitusteta koos elamisega . " </s> </p>
<p> <s> " Viktoria , kallis , see , et ta mulle raiskamiseks raha ei anna , ei tähenda , et ta mulle kingitusi ei teeks . </s> <s> Või et ta mingi kooner oleks . </s> <s> Kaugeltki mitte . " </s> <s> Marilyn tundis end nõmedana : nagu oleks Jan tõesti mõttetu mees , kellele Marilyn peab vabandusi välja mõtlema . </s> </p>
<p> <s> " Anna andeks , ma ei tahtnud sind solvata , " naeratas Viktoria . </s> </p>
<p> <s> " Ega ma solvunudki . " </s> </p>
<p> <s> " Kus te elate ? </s> <s> Oma majas ? " </s> </p>
<p> <s> " Ei , tal on Toompeal korter . </s> <s> Õudselt ilus korter , muuseas . </s> <s> Vaade on selline , et hing jääb kinni . </s> <s> Vanalinn , meri No praegu ei ole midagi erilist , puud on raagus ja lumi ja , aga suvel on fantastiline . " </s> </p>
<p> <s> " Mul on hea meel sinu pärast , ausõna , " pani Viktoria oma käe Marilyni käele . </s> <s> " Tookord , kui su telefonis mingi võõras mees vastas , mõtlesin ma , et äkki sinuga on midagi juhtunud . </s> <s> Ma tundsin end nii süüdi , isegi palvetasin sinu eest " </s> </p>
<p> <s> Viktoria ja palvetas ? </s> </p>
<p> <s> " Ära vaata midagi imelikult , ma olen ju ristitud . </s> <s> Aga varem ma eriti kirikus ei käinud , mõnikord vanematega või kui keegi oli surnud Aga kevadel tuli Gennadi oma perega kaheks nädalaks Eestisse - ooh , sa ei kujuta ette , mis riided sellel naisel olid ! - ja see naine käis väga tihti kirikus . </s> <s> Mul oli lausa häbi , et ma ei käinud . </s> <s> Käisime koos . </s> <s> Ja pärast käisin ka , kuni jah , pärast Imre surma käin veel sagedamini . </s> <s> Suur lohutus on see , ausõna . " </s> </p>
<p> <s> Järgmine päev oli reede . </s> <s> Marilyn kiirustas koju , et Jani tulekuks kooki küpsetada . </s> <s> Marilyn ootas õhtut ja Jani . </s> <s> Täna , täpselt poolteist aastat tagasi , olid nad tuttavaks saanud . </s> <s> Enam ei olnud Marilynil nende esimest kohtumist piinlik meenutada , pigem tegi see nalja . </s> <s> See kohtumine oli neil paar päeva tagasi , enne Jani sellenädalast Tartusseminekut , jutuks tulnud . </s> <s> Nad olid voodis vedelenud ja und oodanud . </s> </p>
<p> <s> " Ausalt öeldes ei julgend ma siis uskudagi , et see asi meil nii kaugele läheb , nagu ta nüüd läinud on , " oli Jan tunnistanud , Marilyni tugevasti enda vastu surudes . </s> </p>
<p> <s> " No kuule , mina poleks iialgi arvanud , et hakkan sinuga koos elama ! " oli Marilyn naernud . </s> </p>
<p> <s> " Kaua me juba tuttavad oleme ? " oli Jan küsinud . </s> </p>
<p> <s> " Reedel saab poolteist aastat , " oli Marilyn vastanud . </s> </p>
<p> <s> " Olgu , reedel võiks midagi teha , " oli Jan pakkunud . </s> </p>
<p> <s> Marilyn küpsetas koogi . </s> <s> See oli üks fantastiline šokolaadikook , mille retsepti oli ta kord juhuslikult netis surfates leidnud . </s> <s> Mingi suvalise ungarlase ingliskeelselt saidilt . </s> <s> Janile maitses see kook kohutavalt ja Marilyni õnneks käis selle valmistamine kiiresti . </s> <s> Eks see üks paras kaloripomm oli , aga mis siis . </s> <s> Vahepeal võib ju lubada . </s> </p>
<p> <s> Kell seitse oli kook valmis . </s> <s> Marilyn kattis laua ja süütas suure südamekujulise küünla . </s> <s> Loomulikult oli see kõik hästi magus - kook ja küünlavalgus ; Marilyn teadis seda , et on magus . </s> <s> Aga kui vahepeal selliseid paduromantilisi ööksatama-ajavalt magusaid asju ei tee , võib ju kah igavaks minna ? </s> <s> Ja suure romantikaga neil viimasel ajal nagu tegemist polnud , või mis ? </s> </p>
<p> <s> Kui Jan ka kella kaheksa ajal tulnud polnud , hakkas Marilyn muretsema . </s> </p>
<p> <s> Ta valis Jani numbri . </s> </p>
<p> <s> " No kus sa oled siis ? " küsis ta , kui Jan vastu võttis . </s> </p>
<p> <s> " Tartus . " </s> </p>
<p> <s> " Tartus ? </s> <s> Sa pidid ju täna õhtul koju tulema ? " </s> </p>
<p> <s> " No näe , ei saa tulla . </s> <s> Tõesti ei saa . </s> <s> Ma mõtlesin just , et peaks sulle helistama , et sa ei muretseks . " </s> </p>
<p> <s> " Aga meil oli ju juttu , et sa kindlasti täna koju tuleks ! " </s> <s> Marilyn tundis pisaraid kurgus . </s> </p>
<p> <s> " Mis siis on täna , et see nii pakiline on ? " küsis Jan . </s> </p>
<p> <s> " Sa ei mäleta ? " </s> </p>
<p> <s> " Ei . " </s> </p>
<p> <s> " No mõtle natuke . " </s> </p>
<p> <s> " Ma tõesti ei tea . </s> <s> Marilyn , ma ei viitsi siin praegu mingit mõistatamise mängu mängima hakata . </s> <s> Ütle ise , mis asi see siis on , miks ma peaksin just täna koju tulema . " </s> </p>
<p> <s> " Kui sa ei mäleta ja kui sa ei viitsi mõelda ka , mis see olla võiks , siis parem ära tule jah , " ütles Marilyn ja lõpetas kõne . </s> <s> Niipalju siis ilusast õhtust , pooleteisest aastast või millest iganes . </s> <s> Marilyn puhus küünla ära . </s> <s> Ma olen nagu mõni frustreerunud vanamutt - küünlavalgus ja üksindus , stressimaandav lõhnalambike veel puudub , pilkas ta ennast mõttes . </s> </p>
<p> <s> Telefon . </s> <s> Jani number . </s> </p>
<p> <s> " Jah ? " küsis Marilyn . </s> </p>
<p> <s> " Kuule , räägi , sul on midagi töö juures pahasti või ? " küsis Jan . </s> </p>
<p> <s> " Ei . " </s> <s> Kas tõesti on ainus arutamistväärt teema töö , mõtles Marilyn . </s> </p>
<p> <s> " No aga mis on siis , et sa minu mittetulemisest nii suurt kära tõstad ? " </s> </p>
<p> <s> " Ei , mitte midagi pole . </s> <s> Võta vabalt , sa ei pea tulema . " </s> </p>
<p> <s> " Sa ei saa siis mulle rääkida või , mis on ? " </s> </p>
<p> <s> " Siin polegi midagi rääkida . </s> <s> Lihtsalt mõtlesin ühte asja , aga " </s> </p>
<p> <s> " Mis asja ? " </s> </p>
<p> <s> " Ei midagi . </s> <s> Niisama . </s> <s> Tee tööd ja ära lase end minust segada . " </s> </p>
<p> <s> " Marilyn ... " </s> </p>
<p> <s> " Sorri , et üldse helistasin , " ütles Marilyn irooniast pungil häälega . </s> </p>
<p> <s> " Kuule , musi , ära mängi minuga . " </s> </p>
<p> <s> " Ma ju vabandasin . " </s> </p>
<p> <s> " Jah , aga sa ei öelnud , miks sa mind täna kindlasti koju tahtsid . " </s> </p>
<p> <s> " Ei öelnud . </s> <s> Ei ütle ka . </s> <s> Enam pole sellel mingit tähtsust . " </s> </p>
<p> <s> " Saad ju aru , et ma pole siin niisama , ma teen tööd . " </s> </p>
<p> <s> " Loomulikult saan . </s> <s> Loomulikult tee . </s> <s> Minupärast tee , kaua tahad . " </s> </p>
<p> <s> " Ma tulen homme lõuna ajal. </s> <s> Oled sa siis vaba ? " </s> </p>
<p> <s> " Minupärast tule millal tahad . </s> <s> Või jäägi sinna Tartusse . " </s> </p>
<p> <s> " Musi , sa ajad mu vihale . " </s> </p>
<p> <s> " Lõpetame siis enne , kui sa vihale lähed . " </s> </p>
<p> <s> " Olgu . </s> <s> Ilusaid unenägusid . </s> <s> Ja musi . </s> <s> Onju ? " </s> </p>
<p> <s> Marilyn oli natuke aega vait ja katkestas siis kõne . </s> <s> Ja siis lülitas telefoni välja . </s> </p>
<p> <s> Vastik Jan , mõtles ta . </s> <s> Või " ilusaid unenägusid " ja " musi " . </s> <s> Ja sellega peaks nagu kõik korras olema ? </s> <s> Mingu pikalt põrgu . </s> <s> Juba ei-tea-mitmes reede õhtu üksinda kodus , nagu mõni vana mahajäetud naine , mõtles Marilyn mõrult . </s> <s> Võibolla oligi ta vana mahajäetud naine , ainult et varem polnud ta selle peale tulnud ? </s> <s> Vana - no muidugi vana , kakskümmend kaks , viimane taks , või kuidas see oligi . </s> <s> Ja mahajäetud - no aga mis muud ta oli ? </s> <s> Olgu , koju istuma jäetud siis . </s> <s> Olulist vahet ju polnud . </s> <s> Viimasel ajal nägi ta Jani nii vähe , nagu nad ei elakski koos . </s> <s> Janil oli ainult Tartu , Tartu , Tartu ... </s> </p>
<p> <s> See oli pihta hakanud suvel , siis , kui Jan tegi Tartusse oma firma filiaali ja sinna sekretär-asjaajajat vajas , sellist tegelast , kes oleks Jani " parem käsi " ja saaks ise firma asjadega hakkama , kui Jan Tallinnas on . </s> </p>
<p> <s> " Tead , sa ei usu , aga Tartu vaim on ikkagi olemas , " rääkis Jan . </s> <s> " Sa ei kujuta ette , missugused inimesed ennast pakkuma tulid . " </s> </p>
<p> <s> Marilyn ei kujutanud seda tõesti ette . </s> </p>
<p> <s> " Hea küll , välimus polegi eriti oluline , nagunii käib enamik selles , mis Eestis müüa on . </s> <s> Aga ätituud ! </s> <s> Täielikud Tartu-naised ikka . </s> <s> Tallinnas pole ma küll ühtegi näinud , kes hakkaks mulle oma missioonist rääkima . " </s> </p>
<p> <s> " Naised ? " küsis Marilyn . </s> <s> " Sa võtad oma " paremaks käeks " naise ? " </s> </p>
<p> <s> " Loomulikult . </s> <s> Naised ei hakka endast kohe niipalju arvama kui mehed . </s> <s> Et kui mind ei ole , siis võib tunda end maailmavalitsejana . </s> <s> Naised reeglina endast nii ei arva . " </s> </p>
<p> <s> " Sõltub ehk naisest , mõni arvab endast vägagi palju . " </s> </p>
<p> <s> " Ääh , sa ei saa aru . </s> <s> Selles mõttes , et " oh kui tark ja ilus ma olen " , võib ta minu pärast mõelda ükskõik kui tugevalt . </s> <s> Aga tal ei teki firmajuhi tunnet . " </s> </p>
<p> <s> Marilyn sai Jani mõttekäigust aru . </s> <s> Aga mingi imelik okas torkas teda vaikselt kõhtu . </s> <s> Nagu tahaks öelda , et see pole just kõige parem plaan . </s> </p>
<p> <s> Paar nädalat hiljem , kui toimus filiaali ametlik avamine , nägi Marilyn seda naist , kelle Jan välja oli valinud . </s> <s> Tairi . </s> <s> Marilynist mõned aastad vanem . </s> </p>
<p> <s> See on küll selline hall kuju , keda keegi tähele ei pane , mõtles Marilyn . </s> <s> Janil on õigus , selline teeb kohusetundlikult ja kobisemata oma töö ära , aga ei arva endast seejuures midagi . </s> <s> No mida olekski sellisel endast arvata ? </s> <s> Ei grammigi värvi ei juustel ega näol , riided kah hallides-pruunides toonides . </s> </p>
<p> <s> Nojah , mittevärvimine polnud ju veel mingi määraja . </s> <s> Nadka ei värvinud ju ka ennast , aga Nadka oli poolenisti kaukaaslane , tema näonahk oli värvimatagi jumekas ning juuksed loomupäraselt läikivad ja ilusat tumedat tooni . </s> </p>
<p> <s> See Tairi siin aga oli kui keldris kükitav kartuli-idu , seisis vaikselt ja rääkis vaikselt . </s> <s> Millegipärast ärritas tema olek Marilyni . </s> <s> Miks , ei osanud ta öelda . </s> </p>
<p> <s> Mõte , et Jan veedab rohkem aega selle Tairi kui tema , Marilyni , juures , ajas Marilyni aga lausa raevu . </s> <s> Kui algul pidi minema maksimaalselt kaks kuud , et firma filiaal tööle hakkaks ning Jan jälle rohkem Tallinnas saaks olla , siis nüüdseks oli möödunud juba neli kuud ja sellel pideval Tartu vahet jõlkumisel ei paistnudki lõppu tulevat . </s> </p>
<p> <s> Äkki on Janil selle Tairiga mingi liin ? - Ei , no nii madalale Jan kah laskuda ei saa . </s> <s> Võibolla ta tõesti vaatab vasakule , no las vaatab , meesterahvas ju , aga vaevalt ta mingit konkreetset liini kellegagi ajab , Tairiga ehk kõige vähem . </s> </p>
<p> <s> Aga ikkagi solvav , et Jan ei mäletanud isegi , et nende tutvusest sai poolteist aastat . </s> </p>
<p> <s> Marilyn vaatas kooki ja kurku tekkis iiveldus . </s> <s> Seda kooki ma alles küll ei jäta , mõtles ta . </s> <s> Kui Jan ei mäleta , ei tuleta ka mina seda meelde , mõtles Marilyn . </s> <s> Ja see kook ei tohi kah meelde tuletada , et ühel lollil tüdrukul olid täna õhtuks romantilised ootused . </s> <s> Marilyn võttis koogi ja viskas selle prügikasti . </s> <s> Olgu prükkaritel kah mõni rõõmupäev , mõtles ta ja viis prügikoti õue . </s> <s> Õues puhus tugev tuul ja loopis talle külma , peaaegu jääkülma vett näkku . </s> </p>
<p> <s> Mul pole seda Jani sada aastat tarvis , mõtles Marilyn , kui prügikoti konteinerisse viskas . </s> <s> Prügikott tematehtud koogiga . </s> <s> Väga maitsva , Janile mõeldes küpsetatud koogiga . </s> <s> Ja mis siis ! </s> </p>
<p> <s> Marilyn läks baarikapi juurde . </s> <s> Seal vaatas talle vastu suur hulk erinevaid uhkete siltidega pudeleid . </s> <s> Midagi head ja kanget tahaks , mõtles Marilyn . </s> <s> Konjakit ? </s> <s> Loomulikult . </s> <s> Ta valas endale päris suure klaasitäie Rémy Martini ja istus telekat vaatama . </s> </p>
<p> <s> Väike vaheldus ... </s> </p>
<p> <s> " Kuule , mis sa homme õhtupoolikul teed ? " helistas Viktoria järgmisel teisipäeval . </s> </p>
<p> <s> " Midagi ei tee , " ütles Marilyn . </s> <s> " Tööl olen . </s> <s> Mis siis ? " </s> </p>
<p> <s> " Mul tuli hea mõte . </s> <s> Mul üks sõbranna - noh , mis nii väga sõbranna , Imre ühe sõbra naine , Silja - tegi endale ilusalongi . </s> <s> Mõtlesin , et läheks . </s> <s> Mis sa arvad ? </s> <s> Tal pidid olema seal hästi heade kätega tüdrukud tööl . " </s> </p>
<p> <s> " Kuidas - et läheks ? " </s> </p>
<p> <s> " No läheks ühel ajal , oleks kõrvuti , saaks juttu ajada samal ajal , kui ilusaks saad . " </s> </p>
<p> <s> Marilyn mõtles natuke . </s> <s> Mõte iseenesest oli hea . </s> <s> Viimasel ajal oli ta kõik iluprotseduurid ise teinud , ainult juuksuris käiski . </s> <s> Miks mitte minna ja lasta ennast kellelgi teisel ilusaks teha . </s> <s> Tunda end valge naisena . </s> </p>
<p> <s> " No aga mul on töö , " ütles ta . </s> </p>
<p> <s> " Mis kellani sul töö on ? </s> <s> Viieni ? " </s> </p>
<p> <s> " Jah . " </s> </p>
<p> <s> " Aga salong on kaheksani lahti . </s> <s> Ma panen meile näiteks poole kuueks ajad kinni , eks ole ? " </s> </p>
<p> <s> " Kuidas sa saad aja kinni panna , kui ma isegi ei tea , mida ma teha tahan , " naeris Marilyn . </s> </p>
<p> <s> " Aga mida sa tahad ? </s> <s> Nagunii käib kõik ju ühe ja sama tooli peal , kas siis lased massaaži teha või lihtsalt silmi värvida . " </s> </p>
<p> <s> " Maniküür ka ? " </s> </p>
<p> <s> " Loomulikult . " </s> </p>
<p> <s> " See on küll hea mõte . </s> <s> Muidu on alati maniküüri ajal see probleem , et istud ja vaatad ja mõnuled , aga selg väsib ära . " </s> </p>
<p> <s> " Silja ütles ka , et on hea mõte , et sellepärast ta nii tegigi . </s> <s> Saad pikali olla ja kasvõi magada . </s> <s> Nii et sa tuled ? </s> <s> Mida sa tahad - maniküüri ? " </s> </p>
<p> <s> " Võtaks siis juba pediküüri ka . " </s> </p>
<p> <s> " Olgu , ma panen meile aja kinni . " </s> </p>
<p> <s> " Kuule , ega see mingi väga kallis salong ei ole ? " </s> </p>
<p> <s> " Ole nüüd , ei ole . </s> <s> Alguse puhul on hinnad all ka . </s> <s> Tavaline kesklinna salong . " </s> </p>
<p> <s> " Olgu . " </s> </p>
<p> <s> " Ma vaatan , Marilyn , sa oled koonerdama hakanud ! " naeris Viktoria . </s> </p>
<p> <s> " Mis ma ikka raiskan , " arvas Marilyn . </s> </p>
<p> <s> Jan ja Marilyn sõid õhtust . </s> <s> Väljas tuli mingit imelikku staffi taevast alla , midagi jää ja vihma vahepealset . </s> <s> Pisikesi kruupe peksis vastu köögiakent . </s> </p>
<p> <s> " Ma sõidan homme hommikul Tartusse , " ütles Jan , kui ta oli lõpetanud . </s> </p>
<p> <s> " Sõida . " </s> <s> Marilyn ei vaadanud Jani poole , luges lauanurgale tõstetud ajakirja edasi . </s> </p>
<p> <s> " Noo-jah , " ütles Jan . </s> </p>
<p> <s> Marilyn tõstis pilgu . </s> </p>
<p> <s> " Kas ma oleksin pidanud kuidagi teisiti reageerima ? " </s> </p>
<p> <s> Jan kehitas õlgu . </s> </p>
<p> <s> " Võibolla oleks ma kuidagi teistmoodi reageerinud , kui see mulle eriline tundunud või mind mingis mõttes erutanud oleks , aga see pole minu jaoks midagi erilist , sest see pole kuigi harv asi . " </s> </p>
<p> <s> " Nii et reageerida on mõtet ainult erilistele asjadele , " konstanteeris Jan . </s> </p>
<p> <s> " Mida sa tahad ? " küsis Marilyn . </s> <s> " Et ma hakkaksin anuma , et sa ei läheks ? </s> <s> Ma olen juba mitu korda öelnud , et mulle ei meeldi , kui sa nii sageli ära oled , mis veel ? </s> <s> Ma ei saa ju sinna midagi parata , kui sul on vaja ära olla . " </s> </p>
<p> <s> " Kuule , ma olen mõelnud , et et mida sa teed need õhtud , kui mind ei ole . " </s> </p>
<p> <s> " Midagi ei tee . </s> <s> Telekat vahin . </s> <s> Vahepeal käin trennis . " </s> </p>
<p> <s> " Sa käid trennis ? </s> <s> Ma ei teadnudki sellest midagi . " </s> </p>
<p> <s> " No ju siis pole jutuks tulnud . " </s> <s> Marilyn oli kindel , et on sellest Janile rääkinud . </s> <s> Ta käis trennis juba septembri algusest . </s> <s> Nojah , Jan tuli ju nagunii hiljem koju , ta ei pruukinud seda tähelegi panna . </s> </p>
<p> <s> " Mis trennis ? " </s> </p>
<p> <s> " Aeroobikas . " </s> </p>
<p> <s> " Kellega sa seal trennis käid ? " küsis Jan . </s> </p>
<p> <s> " Nadkaga töö juurest . </s> <s> Aga ta iga kord ei saa ja ma ei viitsi üksi käia . </s> <s> Nii et tegelikult polegi see peaaegu et trenn , kolm-neli korda kuus . " </s> </p>
<p> <s> " Nii et telekas ja vahepeal trenn , " ütles Jan . </s> </p>
<p> <s> " Mis on siis ? </s> <s> Kas ma ei tohi telekat vaadata või ? " </s> </p>
<p> <s> " Ära nüüd ärritu , ma lihtsalt küsisin . </s> <s> Et mida sa teed , millega oma aega sisustad . </s> <s> Sul igav ei ole ? " </s> </p>
<p> <s> " Kurat küll , Jan , sa ajad mind närvi . </s> <s> Muidugi on mul igav , mul on kohutavalt paha , kui sind ei ole ; mis ma siis tegema peaksin , huvitav küll ? " </s> </p>
<p> <s> " Ma olen ühesõnaga selleks , et sind lõbustada . " </s> </p>
<p> <s> " Jan , ära nori minuga . </s> <s> Ju siis olen ma igav inimene , kui ma teen igavaid asju . " </s> </p>
<p> <s> " Paistab jah nii . " </s> </p>
<p> <s> Jan tõusis ja läks tuppa . </s> </p>
<p> <s> Marilyn sonkis taldrikus . </s> <s> Söögiisu oli kadunud . </s> <s> Ta viskas toidujäägid prügikasti ja hakkas nõusid pesema . </s> </p>
<p> <s> Pagana Jan , mõtles ta . </s> <s> Peab ta hakkama mingit lolli teemat üles võtma . </s> <s> Ja mis teema - millega Marilyn tegeleb , kui Jan on kodust ära . </s> <s> No mida teemat ! </s> <s> Milleks ? </s> <s> Selleks , et ta end nõmeda ja lollina tunneks ? </s> <s> Miks on Janil vaja , et Marilyn end nõmeda ja lollina tunneks ? </s> </p>
<p> <s> Varem oli Jan ise igasugu asju välja mõelnud , nii et Marilynil polnud ei võimalust ega vajadustki olnud midagi oma õhtu sisustamiseks välja mõelda . </s> </p>
<p> <s> Marilyn riputas taldrikud restile kuivama ja läks Jani juurde . </s> <s> See klõpsutas telekapulti . </s> </p>
<p> <s> " Jan , kuule , " istus Marilyn Jani kõrvale . </s> <s> " Mis sulle ei meeldi ? " </s> </p>
<p> <s> " Miks mulle miski meeldima ei peaks ? </s> <s> Kõik meeldib . " </s> <s> Jan vaatas süvenenult telekat . </s> </p>
<p> <s> " Ma olen kogu aeg ühesugune olnud , " rääkis Marilyn . </s> <s> " Ma pole jah mingi geenius , kes teeks üksi kodus olles mingeid erilisi asju . " </s> </p>
<p> <s> " Ma ei öelnudki , et see , mida sa teed , oleks vale või halb . " </s> </p>
<p> <s> " Aga sa ütlesid seda kõike sellise häälega , nagu see oleks viimane nõmedus , mida teha , " mossitas Marilyn . </s> </p>
<p> <s> " Marilyn , musi , " vaatas Jan tema poole ja naeratas . </s> <s> " Ära näe tonti seal , kus seda pole . " </s> </p>
<p> <s> " Aga sa ei küsinud neid asju sellise häälega , nagu sind huvitaks , mida ma teen , vaid nagu ... " </s> </p>
<p> <s> " Noh ? </s> <s> Mis nagu ? " </s> </p>
<p> <s> " Nagu sa ootaksid , et ma ütleksin midagi , mille üle naerda saaks . " </s> </p>
<p> <s> " Kuule , sa oled viimasel ajal kuidagi imelikuks läinud . " </s> </p>
<p> <s> " Sa ise oled imelikuks läinud . </s> <s> Pärast seda , kui pärast seda pidevat Tartus käima hakkamist . " </s> </p>
<p> <s> " See on täiesti loomulik , et inimesed muutuvad , kui nad suhtlevad erinevate inimestega ja on mõni aeg hoopis teises keskkonnas . " </s> <s> Jan klõpsutas telekapulti . </s> <s> " Võibolla ongi asi lihtsalt selles , et mina muutun pidevalt , aga sina oled kogu aeg samasugune . " </s> </p>
<p> <s> " Ju ma olen siis arengupeetusega , " nähvas Marilyn , läks vannituppa ja istus vanni äärele . </s> </p>
<p> <s> Kuidas nad olid nii kaugele jõudnud ? </s> <s> Et isegi tülitseda oli igav ? </s> <s> Lihtsalt nõme irin , aga mitte mingi tülitsemine . </s> <s> Ja miks nad olid nii kaugele jõudnud ? </s> <s> Kust see alguse sai ? </s> </p>
<p> <s> Marilynil oli kõhus imelik tunne , et see pidev Tartus käimine on tõesti nende suhtele halvasti mõjunud . </s> <s> Aga mõistusega seda ju seletada ei andnud . </s> <s> Mismoodi saab töö nii hullult segada ? </s> <s> Aga võibolla on Janil seal hoopis teised huvid mängus , mitte ainult töö ? </s> <s> Ehk ongi mingi vasakulevaatamine ? </s> </p>
<p> <s> Pagan , kui vastikud mõtted , mõtles Marilyn . </s> <s> Aga oleks ka imelik olnud , kui tema mõtted oleksid olnud ilusad , säravad ja soojad , kui väljas oli niiske oknotsember ja sees jääkülm mees . </s> </p>
<p> <s> Jan koputas vannitoa uksele . </s> </p>
<p> <s> " Jah ? " küsis Marilyn . </s> </p>
<p> <s> " Ma mõtlesin , et " Jan pistis pea vannitoa ukse vahelt sisse . </s> <s> " Mis sa teed siin ? " </s> </p>
<p> <s> " Midagi . " </s> </p>
<p> <s> " Lihtsalt heast peast istud vanni ääre peal ? " </s> </p>
<p> <s> " Jah . </s> <s> Tegelen oma igavate inimeste igavate asjadega . " </s> </p>
<p> <s> " Kuule , Marilyn , " kükitas Jan tema juurde , pani käed ümber Marilyni jalgade ja vaatas talle alt üles armsalt otsa . </s> <s> " Mis sa mossitad . </s> <s> Mina ei öelnud , et sa oled igav inimene , sa ise ütlesid . " </s> </p>
<p> <s> " Sinu eelnevast jutust oli see tunda . " </s> </p>
<p> <s> " Musi , kui ma arvaksin , et sa oled jube igav , mis sa arvad , miks ma siis sinuga koos elaksin ? " </s> <s> Jan silitas tasakesi Marilyni säärt . </s> </p>
<p> <s> " Kust mina tean ? </s> <s> Võibolla just sellepärast , et kõik on selline just igav . </s> <s> Rahulik , üllatustevaba . </s> <s> Ei mingeid hirme , et tuled koju ja miski võib hoopis teisiti olla kui ootad või harjunud oled . " </s> </p>
<p> <s> " Mnjah , võibolla sul on õigus . </s> <s> Aga - ma ei pea sind igavaks , tõesti . " </s> </p>
<p> <s> " Ma mõtlesin , et ma lähen vanni . " </s> </p>
<p> <s> " Võtad mind ka vanni kaasa ? " </s> </p>
<p> <s> " Ei . </s> <s> Ma ei viitsi mängima hakata . " </s> </p>
<p> <s> " Noo ? " </s> <s> Jan pani pea viltu ja vaatas Marilynile otsa nagu paid ootav kutsikas . </s> </p>
<p> <s> " Ah , ma ei viitsi sinuga jamada , " ütles Marilyn , tõusis ja pani vannivee jooksma . </s> </p>
<p> <s> Jan vaatas hetke asjatavat Marilyni ja pani siis vannitoa ukse väljastpoolt kinni . </s> </p>
<p> <s> Marilyn läks joonelt vannitoast magamistuppa . </s> <s> Jan vaatas endiselt elutoas telekat . </s> </p>
<p> <s> Huvitav , kas Jan on minu peale pahane , et ma temaga vannimänge mängida ei viitsinud , mõtles Marilyn . </s> <s> Asi küll , mille peale pahaseks saada . </s> <s> Aga sees kripeldas imelikult . </s> </p>
<p> <s> Marilyn istus peegli ette ja hakkas ettevaatlikult oma juukseid kammima . </s> <s> Naisteajakirjad küll õpetavad , et märgi juukseid ei tohi kammida , aga vaevalt tahaks ükski ajakirjanik tulla Marilyni pikki , peaaegu pepuni , läbikammimata kuivanud juukseid pusast lahti kammima . </s> <s> Seepärast oli mõttekas need enne kuivatamist siiski ära kammida . </s> </p>
<p> <s> Marilyn kuulis , et Jan läks vannituppa . </s> <s> Jani liikumine pani väikse ärevustunde taas kõhus volksama : äkki on Jan pahane , miks ta muidu siia ei tulnud jne. </s> </p>
<p> <s> Marilyn läks elutuppa . </s> <s> Telekas oli mingi spordikanali peal , jalgpall . </s> <s> Marilyn valas endale pisut konjakit . </s> <s> Rémy Martin . </s> <s> Viimasel ajal oli see talle liigagi palju meeldima hakanud Aga mis siis . </s> <s> Marilyn võttis konjakiklaasi ja läks magamistuppa oma juukseid föönitama . </s> <s> Kolmveerand tundi tegevust oli kindlustatud . </s> <s> Ilusad , pikad ja paksud blondid juuksed . </s> <s> Nojah , paar tumedusastet blondimad kui ta loomulik juuksevärv , aga mis siis . </s> <s> Marilyn oli oma juuste üle tõeliselt uhke . </s> </p>
<p> <s> Ta jõudis juuksed ära kuivatada ja korra oma klaasigi täitmas käia , aga Jan oli ikka veel vannitoas . </s> </p>
<p> <s> Äkki on temaga midagi juhtunud , tundis Marilyn muret . </s> <s> Äkki libises ja kukkus ja on nüüd juba täiesti surnud , aga tema , Marilyn , muudkui föönitab oma juukseid ja mõtleb teab millest . </s> <s> Et kas Jan on pahane . </s> </p>
<p> <s> Samal hetkel , kui Marilyn püsti tõusis , et vannituppa minna , astus Jan tuppa . </s> <s> Puhas , märg , hästilõhnav . </s> </p>
<p> <s> " Noh , kuhu sa minna tahtsid ? " küsis ta Marilyni juurde astudes . </s> </p>
<p> <s> " Mõtlesin , et lähen vaatan , kuhu sa nii kauaks jääd . " </s> </p>
<p> <s> " Igatsesid ? " sosistas Jan , Marilyni oma märga tugevasse kaissu võttes . </s> </p>
<p> <s> " Muidugi , " sosistas Marilyn naeratades vastu . </s> </p>
<p> <s> Hommik algas nagu viimase aja nõmedamad hommikud ikka : Marilyni telefon äratas . </s> <s> See tähendas , et Jani polnud kodus , ta oli juba varem ärganud ja talle omasel vaiksel moel uttu tõmmanud . </s> <s> See tähendas , et ees ootas järjekordne igav üksiolemise hommik , millele järgneb järjekordne igav tööpäev ja sellele järjekordne igav üksiolemise õhtu . </s> </p>
<p> <s> Marilyn avas silmad ja vajutas telefoni kinni . </s> <s> Ta ei tahtnud veel voodist välja ronida . </s> <s> Nii hea oli siin . </s> <s> Öö oli olnud meeldivalt tormakas . </s> <s> Ja paksult ilusaid sõnu täis . </s> <s> Marilyn ringutas õnnelikult . </s> <s> Naisterahva armastus käibki ju kõrvade kaudu ! </s> </p>
<p> <s> Marilyn sirutas käe teki alt välja ja kiskus kaisukaru endale kaissu . </s> </p>
<p> <s> " Tead , see Jan ikkagi meeldib mulle , " sosistas ta kaisukarule . </s> <s> See vahtis oma klaassilmadega lakke , nagu mõtleks kuuldu üle järele . </s> <s> " Ma vist teen talle ülekohut , kui ma talle tema kodust eemalolemisi ette heidan , " jätkas Marilyn . </s> <s> Kaisukaru ei vastanud . </s> </p>
<p> <s> Jumal küll , ma räägin juba kaisukaruga juttu , mõtles Marilyn . </s> <s> See mõte ajas teda naerma . </s> <s> Ja lasi ärgata . </s> </p>
<p> <s> Öökapil oli kiri . </s> </p>
<p> <s> " Musi , ma mõtlesin öösel selle meie asja peale . </s> <s> Ma olen tõesti viimasel ajal nii palju ära olnud , et endal hakkab ka paha . </s> <s> Tee endale üks mõnus õhtu . </s> <s> J. " </s> </p>
<p> <s> Ja tuhat viissada krooni . </s> </p>
<p> <s> Mis ma sellest kõigest nüüd arvama peaksin , mõtles Marilyn . </s> <s> Kas ta tunneb end süüdi ja tahab tegelikult minu juures olla ja püüab rahaga oma äraolekut kompenseerida ? </s> <s> Või on tal tarvis , et ma ei igiseks nii palju , mõtleb , et topib mul suu raha täis nagu tüüpilisel rahaahnel tibil ? </s> </p>
<p> <s> Marilyn näppis kolme jakobsoni näpu vahel . </s> <s> Jah , vanasti oleks see talle täiesti normaalne tundunud . </s> <s> Kui ta Rainiga käis , oligi see ju normaalne . </s> <s> Rain läks paariks päevaks minema , viskas paar tonni , mille eest siis Marilyn endale riideid ostis ja sõbrannadega söömas käis . </s> <s> Tuli tagasi , sai keppi , viskas pappi , läks jälle . </s> <s> Nii pidigi ju olema . </s> <s> Normaalne . </s> </p>
<p> <s> Aga Jani puhul see normaalne ei olnud . </s> <s> Vähemalt tundis Marilyn kusagil kõhus , et see ei saa normaalne olla . </s> <s> Võibolla oli asi selles , et Jan ei olnud talle kunagi sedasi raha andnud , võibolla selles , et Jani suhe rahasse erines kardinaalselt Raini suhtumisest rahasse . </s> </p>
<p> <s> Aga võibolla oli asi lihtsalt selles , et Jani Marilyn armastas , aga Rain oli olnud lihtsalt turvaline ja rahakas . </s> </p>
<p> <s> Nii . </s> <s> Aga kui Jan ülehomme tagasi tuleb , siis ta kindlasti küsib , mis rahast sai . </s> <s> Öelda talle , et midagi ei saanud , siiamaani seisab sealsamas öökapi peal , sest mu üksiolemine pole nii odav ? </s> </p>
<p> <s> Või teha siiski midagi ? </s> </p>
<p> <s> Viktoria kutsus ju salongi , meenus Marilynile siis . </s> <s> Põrgusse need kahtluseussid , noomis end Marilyn . </s> <s> Loomulikult raiskan ma Jani raha ära , midagi ma võiksin ju tema käest saada , kui ma teda ennast ei saa ? </s> </p>
<p> <s> Marilyn jõudis salongi enne poolt kuut . </s> <s> Viktoria polnud veel jõudnud . </s> <s> Marilyn vaatas ringi . </s> <s> Ruumis oli tunda raha lõhna , sisekujundus oli küll minimalistlik , aga teatud mööndustega : nipsajasjakesed , mis siin-seal riiulitel olid , paistsid hirmkallid . </s> <s> Marilyn istus sametsohvale ja hakkas hinnakirja lehitsema . </s> </p>
<p> <s> Salong ei olnud hinnaklassilt keskmine Tallinna kesklinna salong . </s> <s> See oli väga kallis salong , nii kallis salongis polnud Marilyn veel kunagi käinud . </s> <s> Ei saa ju olla , et hinnad vahepeal nii palju tõusnud on ? </s> </p>
<p> <s> " Vaatad hindu ? " küsis Silja , salongiomanik , ja istus Marilyni kõrvale sohvale . </s> <s> Kena tüdruk , tuhakarva juuksed ja suured pruunid silmad , rinnad ja küüned spetsialistide poolt tehtud . </s> <s> Aga kõik tundus väga loomulik , ei mingit ülepakutust . </s> </p>
<p> <s> " Vaatan jah , " naeratas Marilyn . </s> </p>
<p> <s> " Esimesel nädalal on kakskümmend protsenti odavam . </s> <s> Aga tahad , ma räägin , miks ma tahtsin kallist salongi teha ? " </s> </p>
<p> <s> Marilyn noogutas . </s> </p>
<p> <s> " Sellepärast , et rikkad naised tahavad eliitsalongi , mõistad ? </s> <s> Sa ju ei taha käia samas salongis mõne tavalise tüdrukuga , kes töötab kusagil poes ja suudab lubada endale vaid kord kahe kuu tagant juuksuris otsi lõikamas käimist ? </s> <s> Sa ju tahad käia seal , kus on sinusugused jõukad naised , eks ole ? " </s> </p>
<p> <s> " Õige , " naeratas Marilyn . </s> <s> Tal oli hea meel , et tal oli seljas tema vana hea dubljonka , mis vaatamata kolmandat aastat kandmisele nägi endiselt ilus ja kallis välja , ja saapad , mis paistsid kallimad kui nad tegelikult olid . </s> <s> Sest tänu neile arvas Silja nähtavasti , et Marilyni näol on tegemist jõuka naisega . </s> <s> " Loodetavasti on su tüdrukud seda hinda väärt ? " uuris Marilyn . </s> </p>
<p> <s> " Muidugi , muidugi on väärt . </s> <s> Nad on spetsiaalselt valitud , ma tegin suure konkursi , kõik mu sõbrannad olid rõõmsad - ma kutsusin nad tüdrukuid testima : tasuta kosmeetik , pediküür , maniküür Jah , odav see testimine nüüd ei tulnud , aga ma võin kihla vedada : minu tüdrukud on Tallinna parimad . " </s> </p>
<p> <s> Marilyn muigas . </s> <s> Näidaku keegi mõnd salongiomanikku , kes ütleks , et tema tüdrukud pole kõige paremad ! </s> <s> Aga samas võis Siljat ju uskuda : ta paistis olevat perfektsionist , see peegeldus nii sisekujunduses kui tema enda välimuses - hirmpeenes ja hirmsirges lainerijoones ülemisel laul , näiteks . </s> <s> Ja selliste hindadega , millest 20% lahutades ei saa ka päris keskmist salongihinda , ei saa ta ju lubada kehva tööd . </s> <s> Marilyn oli kuulnud , et mõni salongiomanik pidavat juuksuri- ja kosmeetikakoolides lõpetajaid endale tööle kauplemas käima ja pärast klientidele valetama , et tema tüdrukud , tegelikult äsja kooli lõpetanud , on mitmeaastase praktikaga professionaalid </s> </p>
<p> <s> " Oi , Marilyn , sina juba siin ! </s> <s> Tere , Silja ! " </s> <s> Ooteruum oli õhetavat Viktoriat täis . </s> </p>
<p> <s> Viktoria nägi hea välja . </s> <s> Huvitav , kas ta tõesti lõi end enne ilusalongi tulemist üles , mõtles Marilyn . </s> <s> Mis mõte sellel oleks ? </s> <s> Aga meik , mis Viktorial peal oli , ei saanud olla hommikune . </s> </p>
<p> <s> Viktoria ärkab ju alles ühe ajal päeval , meenus Marilynile siis . </s> <s> Loomulik , et tema ärkamisjärgne meik tundub liiga värske . </s> </p>
<p> <s> Nad võtsid kohad sisse . </s> <s> Kuna nad tahtsid lobiseda , volditi vahesein kokku . </s> <s> Kõik käis kiiresti ja vaikselt nagu filmis . </s> <s> Nagu välismaal . </s> <s> Nagu sellisele salongile kohane . </s> </p>
<p> <s> " Mina käisin esimest korda maniküüris , kui ma olin üheksa-aastane , " rääkis Viktoria . </s> </p>
<p> <s> " Noo ? " imestas Marilyn . </s> </p>
<p> <s> " Nojah , mu ema sõbranna oli Olümpias tööl . </s> <s> Tead , kui hea töökoht see vanasti oli ! </s> <s> Kõik välismaalased ja Kui siis see vene aeg lõppes , siis tuli ta muidugi ära , läks Rootsi elama . </s> <s> Mingi miljonäriga pidavat elama , tööl enam üldse ei pea käima . " </s> </p>
<p> <s> " Sa rääkisid maniküürist ? " tuletas Marilyn talle meelde . </s> </p>
<p> <s> " Nojah . </s> <s> Ega tol ajal niisama lihtsalt inimesed tema juurde ei saanud . </s> <s> Aga minu ema oli tal kõige parem sõbranna , siis ta tegi nii , et sai . </s> <s> Ja mina muidugi tilpnesin alati emaga kaasas , kui ta kusagil käis , ma olin jube memmekas , kui ma väike olin . </s> <s> Ema sai oma ilusa välismaise lakiga maniküüri kätte - mõelda vaid , siis ju lõigati veel küünenahku , jube maniküür , onju ! - ja siis tuli sinna üks soome naine . </s> <s> Nad jõid juba tookord siin kõvasti , no viin odav ja . </s> <s> Lõi oma käed letti , ja kui ema sõbranna need üle vaadanud oli , jäi magama . </s> <s> Ema sõbranna siis ettevaatlikult , et " hei , hei , herätys , " lõpuks see tegi silmad lahti , vabandas ja läks minema . </s> <s> Ema ja see sõbranna hakkasid kohe seda mutti klatšima , et vaata missugune ja . </s> <s> Sosinal muidugi . </s> <s> Aga sel ajal tundus imelik , et välismaa riietes , aga täis , nagu viimane kaltsakas . " </s> </p>
<p> <s> Marilyni teenindav naine oli nii kolmekümne ringis - hoolitsetud , loomulikult , aga selliselt viisakalt , tagasihoidlikult . </s> <s> Jättis kohutavalt meeldiva mulje . </s> <s> Käed olid pehmed ja soojad . </s> <s> Silja on oma ettevõtmises tõeliselt põhjalik olnud , arutles Marilyn , kui oma püksisääred üles keeras ja jalad likku pani . </s> </p>
<p> <s> " No ja siis ? " küsis Marilyn Viktorialt . </s> </p>
<p> <s> " Mis " ja siis " ? " küsis Viktoria vastu . </s> </p>
<p> <s> " Sinu esimene maniküür ? " </s> </p>
<p> <s> " No muidugi . </s> <s> Tead , mul on pidevalt nii , et alustad juttu ja jõuad teab kuhu , ja pärast , alles kodus , hakkad mõtlema , et tegelikult oleks tahtnud sellest ja sellest ja sellest . </s> <s> Vot , see soomlanna läks minema ja mu ema sõbranna ütles mulle , et tahad , ma teen sinu küüned ka ilusaks . </s> <s> Ma mäletan , see oli esimene kord , kui mul küüsi viiliti , see tundus nii jube , selline vastik kõdi oli näpuotstes . " </s> </p>
<p> <s> " Aga ikkagi lasid lõpuni teha ? " </s> </p>
<p> <s> " Muidugi ! </s> <s> Tahtsin ju nii hirmsasti daam olla ! " </s> <s> Viktoria vaatas naeratades lakke . </s> <s> " Nojah , ma siis istusin seal ja võitlesin endaga , " jätkas ta siis . </s> <s> " No ega seal palju ju tegelikult teha polnudki , mul olid ju lühikesed küüned , nagu lastel ikka . </s> <s> Siis lükati küünenahad tagasi ja lakiti roosa pärlmutterlakiga ! </s> <s> Sa ei kujuta ette , kui õnnelik ma olin ! " </s> </p>
<p> <s> " Kujutan küll , " ütles Marilyn . </s> </p>
<p> <s> " Ja kuidas ma nutsin , kui see lakk maha tuli ! " </s> </p>
<p> <s> Nad naersid . </s> </p>
<p> <s> Pediküürija hakkas Marilyni jalgadega tegelema . </s> <s> Marilyn kohendas end mõnusamasse asendisse . </s> </p>
<p> <s> " Kas te teete sageli pediküüri ? " küsis naine . </s> </p>
<p> <s> " Mitte eriti , " vastas Marilyn . </s> <s> " Talvel kolme kuu tagant või nii . " </s> </p>
<p> <s> " Ja millal viimati tegite ? " </s> </p>
<p> <s> " Põhjalikult ? - Ei mäletagi . </s> <s> Vist kunagi suve lõpul . " </s> </p>
<p> <s> " Siis on teil küll jalgadega vedanud , siin on väga vähe teha . " </s> </p>
<p> <s> Marilyn naeratas rõõmsalt . </s> <s> Võibolla tal polnud tegelikult üldse nii head jalad kui pediküürija kiitis . </s> <s> Aga see suhtumine - " teil on küll vedanud " - tegi tuju heaks . </s> </p>
<p> <s> Aga samas : kui ikka mingi jama oleks nende jalgadega , siis tegeleks ju ise ka sagedamini , mõtles Marilyn . </s> </p>
<p> <s> Kahe tunni pärast olid Viktoria ja Marilyn õnnelikult maniküüritud-pediküüritud ja valmis lahkuma . </s> </p>
<p> <s> " Silja , su salong on fantastiline , " kurrus Viktoria . </s> </p>
<p> <s> " Tõesti , " kiitis Marilyn takka . </s> </p>
<p> <s> " Väga tore , et teile meeldis , " naeratas Silja . </s> </p>
<p> <s> Väljas nende hoog lahtus : taevast tuli mingit närust lödi alla , see sadas krae vahele ja tikkus silma . </s> </p>
<p> <s> " Istume kusagil ? " pakkus Viktoria . </s> </p>
<p> <s> " Kuule , ma vist ei viitsi . </s> <s> Ma lähen koju . </s> <s> Nii mõnus oli see jalamassaaž , et tahaks kohe mõnuledes pikali visata . " </s> </p>
<p> <s> " Olgu , istume siis teine kord , " oli Viktoria nõus . </s> <s> " Aga mõnikord võiks kusagile välja minna , mõnda diskoteeki näiteks ? " </s> </p>
<p> <s> " Miks mitte . " </s> </p>
<p> <s> " See su boifrend või mis ta oligi , see ikka lubab ? " </s> </p>
<p> <s> " Ta käib ise ka nii tihti ära , loomulikult ta lubab . " </s> </p>
<p> <s> Tegelikult Marilyn selles nii kindel ei olnud . </s> <s> Jan ei tahtnud ju , et Marilyn Viktoriaga üldse mingit tegemist teeks . </s> <s> Aga : Jan oli ju tõesti tihti ära , oli ju võimalus , et Jan tema käimisest midagi teada ei saagi ? </s> </p>
<p> <s> Aus see muidugi poleks , arutles Marilyn . </s> <s> Ah , eks näe . </s> </p>
<p> <s> Marilyn vedeles diivanil , ühe silmaga telekat piiludes , teisega perfektset pediküüri imetledes . </s> <s> Niisugusel tasemel tööd polnud tema kallal veel keegi teinud . </s> <s> Isegi mitte siis , kui ta missiks kandideeris . </s> <s> Nojah , missikandidaatidele tehtigi ju rohkem sellist värki , mis lava pealt või ekraanil hea paistaks , mitte sellist , mis praktiline või millega endal mõnus olla oleks . </s> <s> See salong aga oli just inimese rahulolule orienteerunud . </s> </p>
<p> <s> Marilyni mobiiltelefon helises . </s> <s> Täiesti võõras number . </s> </p>
<p> <s> " Hallo ? " </s> </p>
<p> <s> " Tere , kas Marilyn ? " küsis võõras naishääl . </s> </p>
<p> <s> " Jah , kuulen . " </s> </p>
<p> <s> " Minu nimi on Reesi , sa ei tunne mind . </s> <s> Aga me oleme sugulased ! " </s> </p>
<p> <s> " Noo ? " </s> </p>
<p> <s> " Ma mõtlesin , et me võiksime kokku saada . " </s> </p>
<p> <s> Marilyn mõtles natuke aega . </s> <s> Ta ei teadnud , et tal mingeid sugulasi oleks . </s> <s> Ema oli olnud üksik laps , kelle vanemad surid juba enne Marilyni sündimist . </s> <s> Oma isast ei teadnud Marilyn midagi . </s> <s> Ema polnud tahtnud talle isast eriti midagi rääkida . </s> <s> Marilyn teadis vaid , et isa on surnud , pannud mootorrattaga vastu puud . </s> <s> Pärast ema surma oli ta leidnud ka isa surmatunnistuse - ta ise oli olnud isa surma ajal vaid pooleaastane . </s> <s> Isast olid Marilynil ainult perekonnanimi ja ilusad huuled . </s> <s> Ei mingit infi sugulaste olemasolust . </s> </p>
<p> <s> " Mismoodi me sugulased oleme ? " küsis ta sellelt tundmatult Reesilt . </s> </p>
<p> <s> " Sinu isa kaudu . " </s> </p>
<p> <s> " Mismoodi ? " </s> </p>
<p> <s> " Meil on üks ja sama vanaema . " </s> </p>
<p> <s> " Ja see vanaema elab ? " </s> </p>
<p> <s> " Jah . </s> <s> Ta on küll vana juba , aga täiesti kõbus . " </s> </p>
<p> <s> Marilyn tundis , et läheb üle keha kuumaks . </s> <s> Temal , Marilynil , on vanaema ? </s> <s> Miks ema sellest midagi ei rääkinud ? </s> </p>
<p> <s> " Hallo ? " küsis Reesi . </s> <s> " Kuuled ikka või ? " </s> </p>
<p> <s> " Ei , noh kuulen muidugi , lihtsalt mõtlesin . " </s> </p>
<p> <s> " Ma olen praegu Tallinnas , homme õhtul sõidan Pärnusse tagasi . </s> <s> Mis sa arvad , äkki saaks kokku kusagil ? " </s> </p>
<p> <s> " Ma ei tea ma mõtlen . </s> <s> Kuule , ma helistan sulle mõne aja pärast tagasi . " </s> </p>
<p> <s> Marilyn klõpsas telefoni kinni ja jäi vahtima tühja seina teleka kohal . </s> <s> Vanaema ? </s> <s> Sugulane ? </s> <s> Ehk koguni sugulased ? </s> <s> Temal , Marilynil , kes on kogu aeg üksi elanud ? </s> </p>
<p> <s> Marilyn läks garderoobi ja otsis välja vanad fotokarbid . </s> <s> Ta polnud neid eriti hoolega vaadanud , sest siin polnud midagi huvitavat . </s> <s> Nüüd otsustas ta need uuesti üle vaadata , mine tea , ehk on siin mõni vihje tema sugulastele ? </s> <s> Või siis sellele , et tal tegelikult mingeid sugulasi pole ja see Reesi või kes ta ka on , teeb temaga lihtsalt lolli nalja . </s> </p>
<p> <s> Ema ei armastanud albumeid . </s> <s> Sellest oli kahju . </s> <s> Albumite puhul saaks ju kohe aru , kas mõni pilt on kusagilt puudu või midagi taolist . </s> <s> Siin aga oli kaks suurt nahast fotokarpi , kenasti paelaga kinni seotud , et kolimisega lahti ei laguneks . </s> <s> Marilyn harutas sõlmed lahti ja hakkas tuhnima . </s> </p>
<p> <s> Ei midagi uut , mida ta lapsepõlvest poleks mäletanud . </s> <s> Ema lapsepõlveaegsed pildid ( patside ja volditud seelikuga tõsine tüdruk ) , siis keskkool ( pikajuukseline , tuttavalt ülbe olemisega kaunitar ) , siis ülikool - topakate ühtmoodi puhvsoengutega tselluliidis tüdrukud ja jobu olemisega sarvraamiliste prillidega poisid ) . </s> <s> Siis tükk tühja maad , siis pildid Marilynist emaga ja üksi . </s> <s> Marilyni pilte oligi tunduvalt rohkem kui ema pilte . </s> </p>
<p> <s> Mis toimus vahepealsetel aastatel , ema ülikoolis käimisest Marilyni sünnini ? </s> <s> Sinna jäi jämeda arvutuse kohaselt tubli seitse-kaheksa aastat vahet . </s> <s> Kas emal oli midagi , mida varjata ? </s> </p>
<p> <s> Tegelikult võiks osta mõned albumid ja pildid sinna sisse toppida , arutles Marilyn piltide seas sorides . </s> <s> Oleks väike austusavaldus emale . </s> <s> Ja mingigi tegevus topakatel tühjadel sügisõhtutel , kui Jani pole . </s> </p>
<p> <s> Jan Marilynile meenus eelmine öö . </s> <s> Kui Jan vahepeal selliseid vahvaid tähelepanuavaldusi ei teeks , läheks vist küll lolliks . </s> <s> Õnneks teeb . </s> <s> Ja missugune mahv tal tegelikult peal on - Tallinnas teeb tööd , Tartus teeb tööd , ja tema , Marilyn , nõuab ka tähelepanu Marilyn otsustas edaspidi pisut vähem pirtsutada . </s> </p>
<p> <s> Marilyn tõstis fotod karbist välja , et need erinevatesse hunnikutesse sorteerida . </s> <s> Nähtavasti tuleb osta mingi papplehtedega album , arutles ta . </s> <s> Vanade fotode formaat oli ju hoopis teine , mis praegustel kiletaskutega fotoalbumitel . </s> </p>
<p> <s> Karbi põhjale kleebitud voodririidega ületõmmatud papitükk oli lahti , avastas ta siis . </s> <s> Nojah , vana karp ka juba , selliseid tehti ju kunagi iidsetel aegadel , seitsmekümnendatel vist , kui ema noor oli . </s> <s> Äkki annaks selle kinni kleepida ? </s> <s> Iseenesest ju ilus karp , ja kui nüüd hästi järele mõelda , kas polnud ta just selliseid kämpe , seitsmekümnendaid meenutavaid nipsasju hiljuti ühes välismaises sisustusajakirjas kohanud ? </s> <s> Marilyn sakutas kergelt pappi fotokarbi põhjas . </s> <s> See tuli naksudes lahti . </s> </p>
<p> <s> Selle all oli ümbrik . </s> <s> Selline vana , pisut koltunud , veneaegne , mark juba trükikojas peale trükitud , ümbrikupildil lumememm ja " s novõm godom ! " , selle all punktiir indeksi kirjutamiseks , saaja koha ees " kuda " ja " komu " . </s> <s> Täiesti täitmata . </s> <s> Täielik rariteet . </s> </p>
<p> <s> Ümbrikus olid mõned pildid . </s> </p>
<p> <s> Marilyn tundis , et tõmbub üle keha higiseks . </s> </p>
<p> <s> Need olid Marilyni isa ja ema pulmapildid . </s> <s> Ja veel mingid . </s> </p>
<p> <s> Marilyn sirvis need kiiresti läbi . </s> <s> Seejärel valas endale Rémy Martini . </s> <s> Ja võttis suure lonksu . </s> <s> Konjak voolas magusa tulejoana kurgust alla . </s> </p>
<p> <s> Selline tunne oli , nagu oleks keegi talle eluaeg valetanud , teda kurjalt ära kasutanud . </s> <s> Miks ei teadnud ta nendest piltidest midagi ? </s> <s> Ta oli elanud ära kakskümmend kaks aastat , ja alles nüüd , kusjuures ka täiesti juhuslikult , nägi ta esimest korda elus oma ema ja isa pulmapilti . </s> <s> See oli kahvatute ja pisut valede värvidega foto , kindlasti oma aja edumeelsemaid . </s> </p>
<p> <s> Isa oli olnud kena mees . </s> <s> Hoolimata rõvedatest bakenbardidest ja hülgevuntsidest . </s> <s> Nagu Jörbergi blond kloon . </s> <s> Pruun sametpintsak , heledad silmad , ja nii-nii tuttav naeratus . </s> <s> Samasugune naeratus oli Marilynil , kui ta teinekord peeglisse vaadates endaga rahul oli . </s> <s> Järelikult oli siin isa endaga rahul . </s> <s> Ta oli saanud endale ilusa , haritud naise . </s> <s> Okei , ema küll sellel pildil mingi kaunitar polnud . </s> <s> Helelilla rüüsidega kleit , samast riidest lillepärg juustes . </s> <s> Ja - mida Marilyn kah polnud teadnud - ilmselgelt titeootel . </s> <s> Esimene foto minust , mõtles Marilyn ja muigas mõrult . </s> </p>
<p> <s> Kas ema abiellus sellepärast , et ootas last või jäi nimelt rasedaks , et seda meest kätte saada ? </s> <s> Kes teab ? </s> </p>
<p> <s> Teisel pildil oli rohkem inimesi . </s> <s> Ema sõbranna lilleneiuna . </s> <s> Täitsa lõpp , see tädi oli ju noorena päris kena ! </s> <s> See oli ka ainuke emapoolne pildilolija . </s> <s> Seal oli üks keskealine paar , nähtavasti siis isa vanemad ( mees üsna muheda olekuga , naine natuke kurja ilmega ) , ja üks naine , nähtavasti isa õde . </s> <s> Selle tütar siis peakski see Reesi olema , arutles Marilyn . </s> </p>
<p> <s> Järgmised pildid olid tõelised ilupildid , mida müüdi raamatupoodides . </s> <s> Mustvalged , peaaegu kunstfotod - Marilyn isaga . </s> <s> Ja isal polnud vuntse . </s> <s> Ja oli veel ilusam . </s> <s> Pöördele oli ema käega kirjutatud : Tarmo ja Marilyn . </s> </p>
<p> <s> Marilyn ohkas ja võttis uue lonksu Rémyd . </s> <s> Ühe pildi otsustas ta lasta suurendada ja siis seinale panna , öelgu Jan mida tahes . </s> <s> Aga vaevalt tal erilist kobinat oleks : mustvalge foto , näiteks peenes metallraamis või üldse ilma raamita , lihtsalt kahe klaasi vahel - see ju ei häiriks tema nii stiilselt minimalistlikku korterikujundust ? </s> </p>
<p> <s> Miks polnud ema neid pilte talle kunagi näidanud ? </s> <s> Mis sai selle põhjuseks olla ? </s> <s> Loogiline ju oleks , et naine , kes on abiellunud ja lapse saanud ja seejärel mehe kaotanud ning eluks ajaks üksi jäänud , käituks hoopis vastupidiselt ? </s> <s> Marilyn kujutles , mismoodi käituks tema , kui äkki Jan ära sureks ja neil oleks laps . </s> <s> Ta oli veendunud , et ta looks Janist täiesti pooljumaliku kuju . </s> <s> Ja idealiseeriks teda igas jutus , mida lapsele räägib . </s> </p>
<p> <s> Miks ema seda ei teinud ? </s> <s> Ta ju ei sidunud end hiljem mitte ühegi mehega . </s> <s> Vähemalt Marilyni teada mitte . </s> </p>
<p> <s> Võibolla ema lihtsalt ei armastanud isa , seepärast ei mingit ikoonilaadsust ? </s> <s> Aga miks ta siis uuesti ei abiellunud , kena ja edukas naine , nagu ta oli ? </s> </p>
<p> <s> Siin oli mingi kamm . </s> </p>
<p> <s> Marilyn otsis vastuvõetud kõnedest Reesi numbri ja vajutas " helista " . </s> <s> Siis võttis lonksu konjakit . </s> </p>
<p> <s> Nad leppisid kokku , et kohtuvad järgmisel päeval pärast Marilyni tööd ühes pisikeses kohvikus . </s> </p>
<p> <s> Marilyn oli telefonitsi uurinud , kuidas Reesi välja näeb , aga see oli lohutanud , et küll ta ise Marilyni ära tunneb . </s> <s> See missindus on nagu eluaegne taak kaelas , mõtles Marilyn vastikustundega . </s> </p>
<p> <s> Ta jõudis paar minutit enne kokkulepitud aega . </s> <s> Tellis endale tassi teed ja istus nurgalauda , kust nii baari sisenejad kui kohalviibijad hästi näha olid . </s> </p>
<p> <s> Ühes lauas istus kaks vanemat naist ja vestlesid omavahel elavalt . </s> <s> Teises lauas oli üks paarike , nii kaheksateistkümneaastased . </s> <s> Äkki on see tüdruk Reesi ? </s> <s> Loogiliselt võttes pidi olema Reesi umbes temavanune , isa õde paistis sel pulmapildil olevat päris noor . </s> <s> Aga kõrvallaua tüdruk ei vaadanud Marilyni poolegi , kurva näoga seletas ta midagi hirmtõsisele poisile . </s> </p>
<p> <s> Ettekandja tõi Marilyni tee . </s> <s> Laiale alustassile oli pandud šokolaadiküpsis , rohkelt pruune ja valgeid suhkrutükke ja sidruniviile . </s> <s> Marilyn tõstis küpsise salvrätikule , et selle glasuur sulades tema teetassi ei määriks . </s> <s> Ta ei kavatsenud seda süüa . </s> <s> ( " Ja lõpuks , mu härra , üks šokolaadiküpsis , " nagu ühes vanas filmis oli . ) </s> </p>
<p> <s> Uksest astus sisse üks naine umbes kuueaastase lapsega . </s> <s> See ei saa küll mu sugulane olla , oli esimene mõte , mis Marilynil läbi pea käis . </s> <s> Naine oli silmatorkavalt hoolitsemata välimusega , seljas kribukirju , prükkaristiilis punalilla jopp , jalas valged lääpatallatud tossud . </s> <s> Laps oli vist elus esimest korda baaris , vaatas uudishimulikult ringi . </s> <s> See oleks olnud päris armas tüdruk , kui tal sellist hirmunud maaka pilku poleks olnud . </s> <s> Nii kurb , mõtles Marilyn teed rüübates . </s> <s> Sünnid küll ilusa tüdrukuna , aga kui ema on nii loll ja räpakas , nagu see tegelane siin , siis ei saagi sust tulla midagi targemat kui libu või joodik . </s> <s> Või mõlemad . </s> </p>
<p> <s> Naine ja laps astusid Marilyni laua juurde . </s> <s> Raha kerjama , käis Marilynil mõte läbi pea . </s> </p>
<p> <s> " Tere , Marilyn , eks ? " küsis naine . </s> </p>
<p> <s> " Reesi ? " küsis Marilyn . </s> <s> Naine noogutas ja istus Marilyni vastu . </s> <s> Marilyn neelatas . </s> <s> Mida ? </s> <s> See - ja tema sugulane ? </s> <s> Kõike muud , aga mitte seda ! </s> </p>
<p> <s> Laps vahtis suuril silmil Marilyni . </s> <s> Marilyn oli end muidugi kergelt üles löönud ka , ikkagi sugulastega kohtumine või nii . </s> <s> Isegi lõhna oli uuendanud , enne kui uksest välja astus . </s> <s> Nüüd aga tundis end kohutavalt üleväärsena . </s> <s> Tal oli piinlik oma korralike riiete , meigi ja maniküüri pärast . </s> <s> Isegi juuksed , mis olid lihtsalt pikad ja paksud , tundusid liiga uhketena . </s> </p>
<p> <s> " See on minu tütar Merli , " tutvustas Reesi . </s> </p>
<p> <s> " Tere , " naeratas Marilyn tüdrukule . </s> <s> See nihkus häbelikult emale lähemale . </s> </p>
<p> <s> " Mis sa eputad , suur tüdruk , " noomis Reesi . </s> <s> " Istu sinna teise tooli peale . " </s> <s> Tüdruk istus , endiselt päranisilmi Marilyni vahtides . </s> </p>
<p> <s> Marilyn lükkas salvrätiku tüdruku poole . </s> </p>
<p> <s> " Küpsist tahad ? </s> <s> Võta , " ütles ta . </s> <s> Tüdruk piilus esmalt ema poole , siis , emalt nõusoleva noogutuse saanud , võttis küpsise . </s> </p>
<p> <s> Nii mustad küünealused , märkas Marilyn . </s> </p>
<p> <s> " Sinust oli meil kodus juba ammu juttu , " rääkis Reesi . </s> </p>
<p> <s> " Kellel " meil " ? " küsis Marilyn . </s> </p>
<p> <s> " No meil . </s> <s> Et kes täpselt , jah ? </s> <s> Me elame kõik koos : minu ema ja isa , minu vend Raivo , ja muidugi vanaema . </s> <s> Ja tädi ka . </s> <s> See oli kunagi kaks aastat tagasi või nii , keegi oli ema käest poe juures küsind , et kas see publikumiss on teie sugulane , et nimi sama ja natuke teie kadund Tarmo nägu . </s> <s> Et kas pole Tarmo tütar . </s> <s> Ema , see ei mõistnud muidugi midagi öelda , ja siis ostis vanaema Kroonika , sest seal oli su pilt sees . </s> <s> Eks me mõtlesime , et näe , kui uhked te ikka emaga olete , et sina kandideerid missiks ja puha , aga meie ei tea midagi . " </s> </p>
<p> <s> " Mina ei oleks osanud kellelegi teatada . </s> <s> Ma ei teadnud , et mul üldse sugulasi on . " </s> </p>
<p> <s> " Ema siis pole rääkinud ? " </s> </p>
<p> <s> " Ei . " </s> <s> Marilyn raputas pead . </s> </p>
<p> <s> " Vanaemal on siis ikka õigus , et ta on jube uhke ja endast nii heal arvamusel . " </s> </p>
<p> <s> Marilynil kihvatas sees - ikkagi tema ema ! - aga ta püüdis seda mitte välja näidata . </s> </p>
<p> <s> " Oot , aga kes sina oled ? </s> <s> Minu isa õetütar ? " </s> </p>
<p> <s> " Ei , vennatütar . " </s> </p>
<p> <s> " Kas mu isal on vend ka ? " </s> </p>
<p> <s> " Jah , " noogutas Reesi . </s> <s> " Ja õde ka . " </s> </p>
<p> <s> " Ma leidsin oma vanemate pulmapildi . </s> <s> Seal oli üks naine , keda ma arvasin , et võiks mu isa õde olla . </s> <s> Aga venda seal küll ei olnud . " </s> </p>
<p> <s> " Minu vanemad , ja mina ka , olime seeaeg lõunas puhkamas , kui sinu vanemad pulmad tegid . </s> <s> Vanasti oli ju lõunas puhkamaskäimine lihtne , said tuusiku , siis muudkui läksid . </s> <s> Igaüks sai minna , mingit rahamuret ei olnud . </s> <s> Nii kui tuusiku said , nii kohe võisid minna . " </s> <s> Reesi häälest ja liigutustest paistis põlgus praeguse elukorralduse vastu . </s> </p>
<p> <s> " Minu ema ja mina küll ei käinud kordagi lõunamaal , ema rääkis kogu aeg , et see tuleks liiga kallis , " rääkis Marilyn . </s> </p>
<p> <s> " No sinu ema tahtis ka alati kõige paremat , eks ta tahtis kindlasti mõnd kallist hotelli , ta poleks lihtsa toauberikuga leppind , " arvas Reesi . </s> </p>
<p> <s> " Kust sina teda nii hästi tead ? " küsis Marilyn pilkavalt . </s> </p>
<p> <s> " Ega ma teagi , " tõmbus Reesi tagasi . </s> <s> " No lihtsalt , mis ma vanaema ja teiste käest olen kuulnud . " </s> </p>
<p> <s> Paar sekundit vaikust . </s> <s> Marilyn võttis lonksu teed . - Äkki peaks neile midagi välja tegema ? käis läbi pea . </s> <s> Ja siis : ei . </s> <s> Kui küsivad , siis ehk vaatame . </s> </p>
<p> <s> " Vot , " jätkas Reesi . </s> <s> " Siis tuli jah sinust juttu , et oli jah Tarmo tütre nimi vist Marilyn . </s> <s> Ja vanaisa ütles , et tahaks sind näha , et ikkagi lapselaps või nii . " </s> </p>
<p> <s> " Ja nüüd siis otsisid mu üles ? </s> <s> Miks ? " </s> </p>
<p> <s> " No vaata . </s> <s> Ma tulin eile Tallinna , Merli isa , Martin , sai siia tööd . </s> <s> Autojuht kuskil firmas . </s> <s> Istub siin juba ei-tea-mitmendat kuud , koju kordagi ei tule , ei helista ka . </s> <s> Ja lapsele raha - seda ei ole ! </s> <s> No ma siis tulin ise kohale , võtsin lapse ka kaasa , et natuke ta südametunnistusele rõhuda . </s> <s> Aadress oli õige küll , ja mingit teist naist kah polnud . </s> <s> Lihtsalt polevat viitsinud helistada . </s> <s> Tööd palju , nagu meestel ikka vahepeal on . " </s> </p>
<p> <s> Naljakas , mõtles Marilyn , " meestel on palju tööd " . </s> <s> Janil oli kah palju tööd , aga Marilyni mõistus tõrkus panema ühise nimetaja " mehed " alla oma Jani ja selle absurdse olendi kepivenda Martinit . </s> </p>
<p> <s> " Noh , ja eile siis istusime tema juures , tal on üürikorter kahe mehega kolmepeale , kusagil Lasnamäe tagaotsas . </s> <s> Noh , panime natuke napsu , noh , ise tead , sedasi väikest viisi . </s> <s> Ja siis tulid mulle meelde sina . </s> <s> Otsisime siis telefoniraamatust , seal oli küll üks telefoninumber sinu nimel , aga seal ei võtnud keegi vastu . </s> <s> Ja siis üks mees , kes kah seal elab , ütles , et küsiks kusagilt infost , et nagunii on sellisel tüdrukul , nagu sina , mobiiltelefon . </s> <s> Ta andis isegi oma mobiiltelefoni mulle kasutada , et ma saaksin sulle helistada . " </s> </p>
<p> <s> Marilyn kirus ennast , et polnud oma telefoninumbrit salastanud . </s> <s> " Natuke adrenaliini kulubki marjaks ära , " oli ta Janile öelnud , kui nad kahekesi Marilynile mobiiltelefoni olid ostmas käinud , ja Jan oli selle peale naernud . </s> <s> Nüüd oli siis see adrenaliin käes . </s> <s> Mingi prükkar istub siin tema vastas ja räägib mingit haiget juttu . </s> </p>
<p> <s> " No ja miks sa siis mulle helistada otsustasid ? " küsis Marilyn . </s> </p>
<p> <s> " No aga miks ka mitte ? </s> <s> Me oleme ju sugulased ! </s> <s> Ja siis on mul midagi rääkida ka , kui koju lähen , et missugune sa oled ja . </s> <s> Kuule , vanaisa tahaks sind õudsalt näha , tegelt kah . </s> <s> Tule kunagi külla , ah ? " </s> </p>
<p> <s> Marilyn võttis oma tassist viimase lonksu teed . </s> </p>
<p> <s> " Tead , " ütles ta . </s> <s> Ta tahtis olla hästi viisakas , aga nii , et see Reesi kõrval eputamisena ei tunduks . </s> <s> Üsna keeruline ettevõtmine . </s> <s> " Ära palun pahanda , aga ausalt öeldes ei ole mul ju mingit alust uskuda , et sa oled mu sugulane . </s> <s> Ükskõik kes võib tulla ja rääkida teab mida kokku . </s> <s> Ma ei julge sind uskuda , ausalt . " </s> </p>
<p> <s> " Oota , ma kohe näitan , " ütles Reesi ja kiskus kotist oma passi välja . </s> </p>
<p> <s> Neil oli sama perekonnanimi . </s> <s> Ja Reesi oli sel pildil natuke - õige natuke , ja seda ka siis , kui tahta näha - Marilyni isa moodi . </s> <s> Võibolla silmad ja . </s> <s> Reesi oli temast kolm aastat vanem . </s> <s> Täitsa lõpp , mõtles Marilyn , kui ikka enda eest ei hoolitse , näed hoobilt vanem välja . </s> <s> Marilyn oli arvanud , et Reesi läheneb kolmekümnele . </s> <s> Kui mitte ei ole seda juba . </s> <s> Selline tegelane - ja tema sugulane ? </s> <s> Aga jutt paistis ju enam-vähem klappivat ? </s> </p>
<p> <s> " Mina ei tea , ju siis on sul õigus , " ütles ta Reesile passi tagasi andes . </s> <s> " Räägi siis endast . " </s> </p>
<p> <s> Ettekandju tuli laua juurde . </s> </p>
<p> <s> " Soovite midagi ? " </s> </p>
<p> <s> " Ma võtaksin ühe tee , " ütles Marilyn ettekandjale ja pöördus siis Reesi poole : " Sa ei võta midagi ? " </s> </p>
<p> <s> " Mul , noh , ei ole sellist raha , et kohvikus käia . " </s> </p>
<p> <s> " Okei , ma teen välja . </s> <s> Merli ikka sul söönud on ? " </s> </p>
<p> <s> Tüdruk noogutas . </s> </p>
<p> <s> " Hamburgerit sõin , " ütles ta . </s> </p>
<p> <s> " Kooki ikka tahad , " arvas Marilyn . </s> <s> Merli noogutas . </s> <s> " Üks tordilõik , " ütles Marilyn ettekandjale , siis pöördus Merli poole . </s> <s> " Mida sa juua tahad ? </s> <s> Mahla ? " </s> <s> Merli noogutas jälle . </s> <s> " Üks apelsinimahl . </s> <s> Ja siis " Marilyn pöördus Reesi poole : " Kohvi või teed ? " </s> </p>
<p> <s> " Kohvi , " ütles see . </s> </p>
<p> <s> " Ja üks kohv , " ütles Marilyn ettekandjale . </s> <s> See kribis kõik üles ja läks minema . </s> </p>
<p> <s> " Siin Tallinnas on kõik nii kallis ! " hakkas Reesi kohe vatrama . </s> <s> " Kohv maksab siin ju tervelt viisteist krooni ! </s> <s> Jube ! </s> <s> Selle raha eest saab ju poest terve väikse paki kohvi ! </s> <s> Ja mõtle , mitu tassi see oleks ! " </s> </p>
<p> <s> " Ah , pole midagi , mul oli just palgapäev , " püüdis Marilyn end Reesiga sarnasele tasemele asetada . </s> <s> " Ja ikkagi - taasleitud sugulased või nii . " </s> <s> Marilyn naeratas . </s> </p>
<p> <s> " Ahjaa , et millega ma tegelen , " jätkas Reesi . </s> <s> " Mitte millegagi . </s> <s> Tööd mingit ei ole , kodus istun . " </s> </p>
<p> <s> " Sa elad Pärnus ? " </s> </p>
<p> <s> " Ei , Pärnust edasi , maal . </s> <s> Meil on seal väikest viisi majapidamine ja puha , väga ilus loodus , tõesti . </s> <s> Ma ütlen ausalt - tule meile külla ! " </s> </p>
<p> <s> " No vaatame , ehk tulengi , " oli Marilyn tagasihoidlik . </s> <s> " Aga kas siis Pärnus ei ole siis mingit tööd ? " </s> </p>
<p> <s> " Ah , ehk oleks kah , aga ega ma nii väga ei otsigi . </s> <s> Mingit haridust mul ju pole , kõik tööd , mis mulle antaks , oleks ju nagunii mingid miinimumpalgaga tööd . </s> <s> Koristajaks või turule müüjaks või midagi . </s> <s> Ja nendes kohtades on kah paremad paigad ju võetud . </s> <s> Tead , see väikse linna asi : kõik tunnevad kõiki , ainult tuttavad ja sugulased saavad häid kohti . </s> <s> Suvel saab Merli seitsmeseks , siis mul lõppeb haigekassa kaart ära . </s> <s> Ma mõtlesin juba , et mis siis saab , enam ei saa arstilgi käia , aga õnneks Martinil üks tuttav teab arsti , kelle käest saab grupi osta . " </s> </p>
<p> <s> " Mis grupi ? " ei saanud Marilyn aru . </s> </p>
<p> <s> " Invaliidsusgrupi , noh , " ütles Reesi sellise häälega , nagu räägiks millestki enesestmõistetavast . </s> <s> " Saad grupi peale , siis jookseb haigekassa edasi , ka siis , kui tööl ei käi . " </s> </p>
<p> <s> Marilynil hakkas õudne . </s> <s> Selle peale annab ikka tulla - arsti käest invaliidsusgrupp osta ! </s> </p>
<p> <s> " Palju see siis maksab ? " tegi ta näo , nagu see huvitaks teda . </s> </p>
<p> <s> " Tuhat viissada krooni . </s> <s> Ei ole ju palju , kui mõelda , et mine tea , mis sinuga kõik juhtuda võib . </s> <s> Kukud libedaga ja murrad jala , näiteks . </s> <s> Ja kuidas sa , vaene inimene , siis maksad , kui raha pole ja haigekassa kaarti kah mitte ? " </s> </p>
<p> <s> Ettekandja tõi joogid ja koogi . </s> <s> Marilyni küpsise sai Merli jälle endale . </s> </p>
<p> <s> " Mis tööd sina teed ? " küsis Reesi Marilynilt kohvi sisse suhkrut pannes . </s> </p>
<p> <s> " Administraator olen ühes pangas . " </s> </p>
<p> <s> " Mis see tähendab ? </s> <s> Noh , et mida sa teed seal töö juures ? " </s> </p>
<p> <s> " No vaatan , keda panka sisse lasta ja keda mitte . " </s> </p>
<p> <s> " Nagu valvur , turvamees ? " </s> </p>
<p> <s> " Ei , " hakkas Marilyn naerma . </s> <s> " Ma ei ole seal , kus tavalised inimesed käivad , pangasaalis . </s> <s> Ma olen tagapool , niiöelda tagaukse juures , kustkaudu käivad näiteks firmajuhid ja muu taoline seltskond , ajavad seal oma äriasju ja nii edasi . </s> <s> Selline tõsisem värk . </s> <s> Ja seal tuleb siis ennast kõigepealt minu juures registreerida , enne kui majja sisse pääseb . " </s> </p>
<p> <s> " Päris kõva koht , " arvas Reesi . </s> </p>
<p> <s> " Tavaline . " </s> </p>
<p> <s> " Ja palka saad kah korralikult ? " </s> </p>
<p> <s> " Kuule , see on väikse palgaga koht . </s> <s> Istud ja paned inimesi kirja , mis töö see nii väga ära ei ole . </s> <s> Mul on kah ju ainult gümnaasiumiharidus . " </s> </p>
<p> <s> Reesi lasi pilgu üle Marilyni . </s> </p>
<p> <s> " Ilusad riided on sul küll . " </s> </p>
<p> <s> " Sellises ametis peadki hea välja nägema . " </s> </p>
<p> <s> " Aa , siis nagu välimuse pärast sind sinna tööle võetigi ? " </s> </p>
<p> <s> Marilyn mõtles hetke . </s> <s> Ei viitsinud aga pikalt seletama , mis ja miks , ning ütles " jah " . </s> </p>
<p> <s> Merli ajas kogemata koogitüki taldrikult lauale . </s> </p>
<p> <s> " Ära mäkerda , " noomis Reesi Merlit . </s> </p>
<p> <s> " Mul läks , " õigustas see ennast . </s> </p>
<p> <s> " Selle lapsega on kogu aeg üks häda , " kurtis Reesi Marilynile . </s> </p>
<p> <s> " Minu arust on ta küll vaikne ja rahulik . " </s> </p>
<p> <s> " See siin on võõras koht , sellepärast . </s> <s> Aga muidu , sa ei kujuta ette ! " </s> </p>
<p> <s> Marilyn ei kujutanud jah ette , kuidas see elu seal maal käia võib . </s> <s> Kui näiteks isa ja ema oleksid elus ja nad oleks kah sinna maale elama jäänud , kas Marilyn oleks ka samasugune , nagu see Reesi ? </s> <s> Vaevalt . </s> <s> Marilyni ema poleks sel küll sündida lasknud . </s> </p>
<p> <s> " Aga räägi teistest , kes seal kodus on . </s> <s> See tädi näiteks , kes mu vanemate pulmapildil oli . " </s> </p>
<p> <s> " See tädi ? </s> <s> See on Virve , siis , kui su vanemad abiellusid , siis oli ta veel normaalne . </s> <s> Aga pärast Noh , talle anti ühel peol pudeliga pähe , ikka hästi kõvasti , ja nüüd on selline , lollakas , noh . </s> <s> Kujutab ette , et on kümneaastane ja peaks koolis käima , aga tegelikult teeb poppi . </s> <s> Vahepeal on jube rõõmus , et poppi saab teha , siis jälle hakkab nii-öelda südametunnistus piinama ja hakkab kooli minema . </s> <s> Keegi aru ei saa , mis kooli ta mõtleb , ükskord jõudis lausa Lätimaale , Läti politsei andis Eesti politseile üle . </s> <s> Sellest tuli suur jama , isegi lehtedes kirjutas , et näe , piir nii nõrk , et nõdrameelsed jalutavad üle piiri . </s> <s> Ja vanaemale taheti trahvi teha , et see Virvet kinni ei hoidnud . " </s> </p>
<p> <s> " Mammi andis Virvele peksa , " ütles Merli . </s> </p>
<p> <s> " Ah , ole sina vait , " keelas Reesi . </s> <s> Ja siis Marilynile , vabandavalt : " Paar tutakat andis , mis see siis oli . </s> <s> Endal ajaks ka hinge täis , selline lugu . " </s> </p>
<p> <s> " Mis see vanaema siis teeb ? </s> <s> Loomad on teil ka ? " </s> </p>
<p> <s> " Lehm jah on , ja mõned sead ja lambad . </s> <s> Ei noh , süüa ikka saab , aga selga ja jalga ja . </s> <s> Mina ei tea , mis järgmine sügis saab , kui Merli kooli läheb . </s> <s> Praegusel ajal pidi koolis ikka väga jube olema , et kellel pole ilusaid riideid , see nagu ei olevatki inimene . " </s> </p>
<p> <s> Marilyn ei tahtnud kuulata mingit haiget hala . </s> <s> Ta tahtis oma sugulastest rohkem teada saada . </s> </p>
<p> <s> " No aga räägi siis , mis te seal kodus teete ja mis räägite ja Ma ei tea , ma ei oska õieti küsidagi . " </s> </p>
<p> <s> " No ma räägin sulle , missugune on meie päev . </s> <s> Vanaema ärkab kusagil kuue ajal , käib laudas , tuleb tagasi , norib vanaisa kallal , siis minu ema kallal . </s> <s> Siis tuleb isa üles ja käratab kõigi peale , siis jäävad kõik vait . </s> <s> No ja terve päev siis vahitakse telekat ja tehakse süüa ja vahepeal siis käivad külalised ja . </s> <s> Loomad muidugi nõuavad oma osa ja suvel need peenrad ja . </s> <s> Eks igasugu nalja saab ka vahepeal , näiteks Oih , mis kell on ? </s> <s> Juba pool seitse ? </s> <s> Meil läheb varsti buss . </s> <s> Söö kähku , Merli , me jääme veel maha ! " </s> </p>
<p> <s> " Kuule , aga " Marilyn otsis sõnu . </s> <s> " Me võiks ju veel kuidagi ühendust hoida . </s> <s> Äkki saad sa mulle mõned pildid saata , näiteks mu isast või üldse , vanaemast ja vanaisast näiteks Ma saadaks nad tagasi , kui vaja , ausõna . " </s> </p>
<p> <s> " Kirjuta mulle oma aadress , " andis Reesi oma märkmiku . </s> </p>
<p> <s> Marilyn mõtles hetke . </s> <s> Anda kodune aadress ? </s> <s> Aga kui tegemist pole mingite õigete sugulaste , vaid hoopis kamba sulleritega ? </s> <s> Ja pärast on elamine tühi , hoolimata signalisatsioonist või millest muust ? </s> </p>
<p> <s> " See on mu tööaadress , kõik mu kirjad tulevad sinna , " rääkis ta ja kirjutas oma töökoha aadressi . </s> </p>
<p> <s> " Kuule , aga mis su ema teeb ? " küsis Reesi Merlile joppi selga aidates . </s> </p>
<p> <s> " Ema on juba mitu aastat surnud , " ütles Marilyn . </s> </p>
<p> <s> " Ja meie ei tea sellest midagi ! " ehmus Reesi . </s> </p>
<p> <s> " Ma ei teadnud , et te olemaski olete , kuidas ma teile sellest teatada sain ? " imestas Marilyn . </s> </p>
<p> <s> " Nii et sa oled täitsa vaeslaps ? </s> <s> Nii õudne ! </s> <s> Päris üksi eladki ? " </s> </p>
<p> <s> " Mul on oma boifrend , " ütles Marilyn . </s> </p>
<p> <s> " Jaah ? </s> <s> Ja mis tööd tema teeb ? " </s> </p>
<p> <s> " Hetkel on töötu , " valetas Marilyn . </s> </p>
<p> <s> Mida sellest kõigest arvata ? </s> <s> Loomulikult on ju tore , kui tuleb välja , et sa ei olegi ainuke , et on olemas teisigi , kellega on sul üks ja sama veri . </s> <s> Veri pidavat ju paksem olema kui vesi . </s> <s> Miks siis ei tundnud Marilyn ei Reesi ega ka mitte Merli puhul mingit lähedust ? </s> <s> Aga võibolla on see Reesi lihtsalt selline perekonna must lammas , et ei saa oma eluga hakkama ? </s> <s> On ju ka päris tuntud peredest tulnud täielikke luusereid . </s> </p>
<p> <s> Jube ikka , niiviisi elada - ei tööd ega raha , seljas mingi närune rootsiabi , võdistas Marilyn õlgu , kui kodu poole kõndis . </s> <s> Väljas oli hakanud lund sadama . </s> <s> Laia ja valget . </s> <s> Natuke heledam . </s> <s> Kauaks , kes teab . </s> </p>
<p> <s> Maal on palju valgem kogu aeg , teadis Marilyn . </s> <s> Mõelda vaid , kui tuleb välja , et Reesi ongi nii-öelda perest eemale kasvanud , ja tegelikult on seal Pärnumaal toredad inimesed ja fantastiline majapidamine . </s> <s> Reesi ütles ju ka , et neil on seal ilus . </s> <s> Marilyn kujutas ette , missugune seal olla võiks : mets , laugel künkal kollane maja , praegu muidugi lumemütsi all . </s> <s> Nagu piltpostkaardil . </s> <s> Ja kõrvalhoone , kus elavad loomad . </s> <s> Ja künkast allpool voolab jõgi , ja selle ääres on saun . </s> <s> Selline mõnus suitsukas . </s> <s> Ja tuppa astudes tuleb vastu vanaema , kes pole üldse nii kuri kui pulmapildil paistis , ja ta on midagi vahvat küpsetanud Marilyn oleks nii tahtnud , et see olekski nii . </s> <s> Selliseid sugulasi oleks ta endale tahtnud . </s> <s> Aga see Reesi </s> </p>
<p> <s> Jan oli koju jõudnud , seisis esikus ja puhastas kleeprulliga oma tumesinist pintsakut . </s> </p>
<p> <s> " Ma ei teadnudki , et sa juba täna tuled , " ütles Marilyn saapaid jalast võttes . </s> </p>
<p> <s> " Kas ma ei öelnud siis ? " imestas Jan . </s> </p>
<p> <s> " Minu meelest pidid sa homme tulema . " </s> </p>
<p> <s> " Õigus küll . </s> <s> No läks seekord kiiremini . " </s> </p>
<p> <s> " Kuule , aga süüa pole kodus küll midagi . " </s> </p>
<p> <s> " Ma just mõtlesin , et läheks välja sööma , polegi ju kaua aega koos söömas käinud . " </s> </p>
<p> <s> " Oota , ma panen siis midagi muud selga . </s> <s> Ja sina pane laud kinni , muidu , mine tea , äkki ei saagi kohta . " </s> </p>
<p> <s> Marilyn läks magamistuppa ja hakkas riidekapis ringi vaatama . </s> <s> Ta kuulis , kuidas Jan telefoniga räägib . </s> </p>
<p> <s> Nii et - välja sööma ? </s> <s> Marilyn püüdis oma elevust mitte eriti välja näidata . </s> <s> Kas tõesti hakkavad vanad head ajad tagasi tulema , mil nad Janiga igal pool koos käisid ? </s> <s> Oh , oleks see ainult nii ! </s> </p>
<p> <s> " Ära end väga üles löö , me lähme Rauli juurde , " tuli Jan magamistuppa . </s> </p>
<p> <s> Raul oli Arvi vend , ja " Rauli juurde " tähendas Rauli restorani . </s> <s> See oli selline peente roogade , kuid normaalse hinnaklassiga paik , kuhu oli pidevalt tung . </s> </p>
<p> <s> " Muide , " hakkas Marilyn oma viimase aja üllatusest rääkima . </s> <s> " Tead , eile helistas mulle üks naine , Reesi on nimi . </s> <s> Olevat minu sugulane . " </s> </p>
<p> <s> " Sul ei pidanud ju sugulasi olema ? " </s> </p>
<p> <s> " Minu meelest ka mitte . </s> <s> Ma sain temaga täna kokku , sa ei kujuta ette , missugune jube elukas ta oli ! </s> <s> Selline prükkari-stiilis memm , ja kuidagi noh mina ei tea , mitte just päris lollakas , aga midagi sinnakanti . " </s> <s> Marilyn andis Janile kohtumisest Reesiga kerge ülevaate . </s> </p>
<p> <s> " Selliseid sugulasi sa kindlasti igatsesid ? " muigas Jan . </s> </p>
<p> <s> " Loomulikult mitte . " </s> </p>
<p> <s> " Kuule , musi , ole nendega ettevaatlik , eks ole . </s> <s> Äkki hakkavad arvama , et sul on liiga palju raha ja siis seda kuidagi välja nõudma . </s> <s> Ennegi sellistest asjadest kuuldud . " </s> </p>
<p> <s> " Ma valetasin , et sa oled töötu . " </s> </p>
<p> <s> " Sa rääkisid talle minust ? " imestas Jan . </s> </p>
<p> <s> " Ei , ma lihtsalt ütlesin , et mul on boifrend ja et ta on hetkel töötu . " </s> </p>
<p> <s> " Kaval tüdruk . " </s> </p>
<p> <s> " Ja aadressiks andsin panga aadressi . " </s> </p>
<p> <s> " Milleks neil su aadressi vaja on ? " </s> </p>
<p> <s> " Reesi lubas mulle pilte saata , vanaemast ja vanaisast ja kõigist , kes seal elavad . </s> <s> Kujutad ette , minul ja on vanaema , ja veel vanaisa ka ! " </s> </p>
<p> <s> " Kuule , keela rõõmu , " püüdis Jan teda maa peale tõmmata . </s> <s> " Sa ei tea ju , missugused " </s> </p>
<p> <s> " Oot , mis mul meelde tuli : ma leidsin eile ema fotosid sobrades mõned ärapeidetud pildid . </s> <s> Tule , ma näitan . </s> <s> Kas sa kujutad ette , et mul polnud aimugi , et sellised fotod üldse olemas võivad olla ? " </s> <s> Marilyn vedas Jani elutuppa ja otsis riiulilt salafotod . </s> </p>
<p> <s> " Näe , see on mu vanemate pulmapilt . </s> <s> Ja siin olen ma isaga . " </s> </p>
<p> <s> " Päris armas põnn olid , " ütles Jan . </s> <s> " Isa moodi sa küll ei paista . " </s> </p>
<p> <s> " Huuled on , vaata , on ju ? </s> <s> Mu emal olid sellised kitsad korraliku inimese huuled . " </s> </p>
<p> <s> " Mnjah , huuled on teil , neiu , tõesti kobedad , " tegi Jan asjalikku häält ja uuris lähedalt Marilyni huuli . </s> <s> Marilyn hakkas naerma . </s> <s> Jan haaras ta kaissu ja suudles teda . </s> </p>
<p> <s> " Oota nüüd , pildid lähevad kortsu , " keelas Marilyn . </s> </p>
<p> <s> " Kas sa tuled minuga kaasa , kui mu sugulased meid külla kutsuvad ? " küsis Marilyn , kui nad restoranis istet olid võtnud . </s> <s> Ta oli nii elevil , et tahtis muudkui sellest rääkida . </s> <s> Ja ainult sellest . </s> </p>
<p> <s> " Musi , kallis , võta pisut hoogu maha . </s> <s> Sa ei tea ju , mis inimesed need on . </s> <s> Ja kas nad üldse su päris sugulased on . " </s> </p>
<p> <s> " Aga kas sa tuled , kui nad kutsuvad ? " </s> </p>
<p> <s> " Üksi ma sind küll kuhugi võõrasse kohta ei lase , " vaatas Jan Marilynile karmi pilguga otsa . </s> <s> Marilyn naeratas . </s> <s> See karm pilk oli nii turvaline . </s> </p>
<p> <s> Nad olid just oma tellitud road kätte saanud , kui nende laua juurde tuli üks noormees . </s> <s> Silma järgi umbes 25-26aastane , sassis soenguga , teksaülikond paistis olevat päris kallis . </s> <s> Marilyn polnud seda kutti kunagi varem näinud . </s> </p>
<p> <s> " Tere , Jan ! " ütles võõras . </s> <s> " Kas võib sinu lauda istuda ? " </s> </p>
<p> <s> Jan vaatas hetke võõrast ehmunud näoga . </s> <s> Seejärel kogus end kiiresti ja naeratas : </s> </p>
<p> <s> " Tere , no eks sa istu hetkeks , kui tahad . " </s> </p>
<p> <s> Tüüp istus ja vaatas huviga Marilyni . </s> <s> Marilyni ajas selle tüübi imal pilk närvi . </s> <s> Pilk sihtis pluusikaelusest sisse , nagu Marilyn oleks mingi libu , keda häbematult jõllitada võib . </s> <s> Või nagu mingi asi , mõni iluasjake . </s> <s> Nagu lillevaas laual , mis söömise mõnusamaks teeb . </s> </p>
<p> <s> " Mis asju sina siis Tallinnas ajad ? " küsis Jan sellelt tüübilt . </s> </p>
<p> <s> " Ah , niisama Üks kontsert pidi olema , üks mees rääkis kunagi ; aga ma ei viitsinud järele ka tšekata , et kas ikka on . </s> <s> Niisama lambist tulin eile , ja muidugi on see alles järgmine nädal . " </s> </p>
<p> <s> Miks Jan teda mulle ei tutvusta , mõtles Marilyn . </s> <s> Miks ta istub sedasi , nina taldrikus , ja teeb näo , nagu ei huvitaks see kutt teda üldse ? </s> <s> Ja kui ei huvitagi , no miks ta siis lubas tal meie lauda istuda ? </s> </p>
<p> <s> " Jan , miks sa mulle oma kaunist kaaslannat ei tutvusta ? " küsis noormees . </s> </p>
<p> <s> " Aa , õigus küll , sorri , " vabandas Jan . </s> <s> " See on Timo , ta elab Tartus , ma puutun temaga aeg-ajalt kokku , " rääkis Jan Marilynile . </s> <s> " Töö asjus , " lisas ta seejärel . </s> <s> " Ja see on Marilyn , minu elukaaslane . " </s> </p>
<p> <s> " Ma ei teadnudki , et sa kellegagi koos elad , " ütles Timo . </s> </p>
<p> <s> " Nüüd siis tead , " ütles Jan täiesti võõra häälega . </s> </p>
<p> <s> Marilyn sonkis taldrikus . </s> <s> Mis tegelane see Timo selline on ? </s> <s> Töö asjus ta vaevalt Jani tunneb , sest kui Jan ütles " töö asjus " , kergitas Timo hetkeks üllatunult kulme . </s> <s> Marilyn märkas ju seda . </s> <s> Mis asju see Jan seal Tartus üldse ajab , ja veel mingite eriliste klubinoortega , kes ei tea isegi seda , et Jan kellegagi koos elab ? </s> </p>
<p> <s> Mõni sekund oli vaikust . </s> <s> Sellist vastikut vaikust , kus on tunda , et keegi on üleliigne . </s> </p>
<p> <s> " Millal sa jälle Tartusse sõidad ? " küsis Timo . </s> </p>
<p> <s> " Alles täna tulin sealt . </s> <s> Eks ma helistan sulle , kui jälle tulen . " </s> </p>
<p> <s> " No ega's midagi . </s> <s> Jää siis moodsaks , " ütles Timo tõustes Janile . </s> <s> " Nägemist , " ütles ta imalalt naeratades Marilynile . </s> <s> " Oli meeldiv tutvuda . " </s> </p>
<p> <s> " Nägemist , " ütles Marilyn . </s> </p>
<p> <s> Jan ei öelnud midagi . </s> </p>
<p> <s> " Kes see oli ? " küsis Marilyn , kui Timo oli kuuldekaugusest väljas . </s> </p>
<p> <s> " Oli üks . " </s> </p>
<p> <s> " Mis üks ? " </s> </p>
<p> <s> " No oli üks inimene . " </s> </p>
<p> <s> " Ta ei teadnud , et sa minuga koos elad . " </s> </p>
<p> <s> " Pean ma seda siis kõigile kuulutama , et ma sinuga koos elan või ? " </s> </p>
<p> <s> " Ei , aga Ta vaatas mind sellise imeliku näoga . " </s> </p>
<p> <s> " Ta vaatab kõiki sellise imeliku näoga . " </s> </p>
<p> <s> " Miks sa ta siis meie lauda kutsusid , kui ta selline imelik on ? " </s> </p>
<p> <s> " Mis ma siis tegema pidin ? </s> <s> Ütlema , et ei , ära istu meie lauda ? </s> <s> Võibolla poleks ta siis üldse ära läinud ? " </s> <s> Jan vaatas Marilynile tõsise , Marilyni meelest lausa kurva näoga otsa . </s> <s> " Ta pole mul mingi sõber , ära seda küll mõtle . </s> <s> Ja kui sa arvad , et ma varjan sinuga suhtlemist , siis arvad sa küll valesti . </s> <s> Igaühel pole vaja mu eraelust midagi teada . " </s> </p>
<p> <s> " Miks sa siis sellistega suhtled , ma ei saa aru . " </s> </p>
<p> <s> " Sellepärast , et on vaja . </s> <s> Sulle ju ka ei meeldi kõik inimesed , kellega sa päeva jooksul suhtlema pead ? " </s> </p>
<p> <s> Marilyn ohkas kergelt . </s> <s> Jan oskas alati kõik nii loogiliselt ära seletada . </s> <s> Ju siis oli Timo näol tegemist mingi tüüpilise ennast täis tegelasega , kes käitub kõigiga , nagu oleksid need suured sõbrad . </s> <s> Marilyn oli selliseid ju näinud küll . </s> <s> Eriti palju oli selliseid Raini seltskonna ümber tiirlemas . </s> <s> Rain Ega see Timo ometi mingi kandiline pole ? </s> </p>
<p> <s> Jan hakkas naerma , kui Marilyn tema käest Timo kandilisuse kohta päris : </s> </p>
<p> <s> " Ei ole see vend küll mingi kandiline . </s> <s> Lihtsalt kleepekas . " </s> </p>
<p> <s> Aga mingi imelik paha maitse jäi Marilynile sellest kohtumisest suhu . </s> <s> Jani tuju oli kah mokas . </s> <s> Vaikides sõid nad oma söögid lõpuni . </s> </p>
<p> <s> " Magustoitu ka võtame ? " küsis Jan . </s> </p>
<p> <s> " Mina küll ei taha . " </s> </p>
<p> <s> " Olgu , lähme siis minema . " </s> <s> Jan lehvitas kelnerile . </s> <s> See noogutas , korjas nende laualt taldrikud kokku ja kadus tahapoole arvet tegema . </s> </p>
<p> <s> Jan mängis hambatikuga . </s> <s> Murdis selle tükkideks ja poetas tuhatoosi . </s> </p>
<p> <s> Marilyn vaatas teda . </s> <s> Miks ta midagi ei ütle , midagi ei räägi ? </s> <s> Aga tema , Marilyn , ei osanud ka ise ühtegi teemat üles võtta . </s> <s> Millest ta räägiks ? </s> <s> Küsiks uuesti selle kummalise Timo kohta ? </s> <s> Räägiks oma uutest sugulastest ? </s> <s> Aga sellest kõigest ei taha ju Jan midagi rääkida . </s> </p>
<p> <s> Meil polegi mitte millestki rääkida , avastas Marilyn . </s> </p>
<p> <s> Jan pistis käe laua alla . </s> </p>
<p> <s> " Nätsu tahad ? " küsis ta . </s> </p>
<p> <s> " Ei . " </s> </p>
<p> <s> " Kahju . </s> <s> Siin laua all on . " </s> </p>
<p> <s> " Nõme nali . " </s> </p>
<p> <s> " Ei , aga päriselt . </s> <s> Naljakas , ükskõik , kus ma ka käe laua alla ei paneks , ka kõige kallimates kohtades , alati on mõni näts laua alla kleebitud . " </s> </p>
<p> <s> Marilyn vaatas Jani . </s> <s> Tal on nii väsinud nägu , avastas ta siis . </s> <s> Huvitav , kas ta püüab nalja teha sellepärast , et oma väsimust varjata või sellepärast , et ka tema meelest pole meil millestki rääkida , mõtles Marilyn . </s> <s> Ja kummaline külm konnapoeg tema kõhus liigutas oma saba . </s> </p>
<p> <s> " Sul on uus küünelakk või ? " küsis Jan . </s> </p>
<p> <s> " Jah , ma käisin eile ühes uues salongis . </s> <s> Tegin endale mõnusa õhtu , nagu sa soovitasid . " </s> </p>
<p> <s> " Mõnus õhtu on siis salongis vedelemine ? " </s> </p>
<p> <s> " Loomulikult . </s> <s> Mõnuled seal vaikselt , inimesed sagivad ümber sinu ja teevad su ilusaks . " </s> </p>
<p> <s> " Midagi veel lasid siis teha või ? " </s> </p>
<p> <s> " Pediküüri ka . " </s> </p>
<p> <s> " Tubli . " </s> <s> Jani nägu ja hääl olid hirmus iroonilised . </s> <s> Marilyn otsustas , et ei tee sellest väljagi . </s> <s> Olen igav beib , siis olen , mõtles ta . </s> <s> Tal oli see nõme vaikus lihtsalt üle visanud . </s> <s> Ta tahtis rääkida , ükskõik kui tobe see Jani meelest ka ei tunduks . </s> </p>
<p> <s> " Tead , see on üks täiesti uus salong , õudselt ilus sisekujundus ja õudselt head töötajad ; jube kallis muidugi ka - mul läks kokku pisut üle seitsme sota . " </s> </p>
<p> <s> " Kellega sa seal salongis käisid ? " küsis Jan . </s> </p>
<p> <s> " Nadkaga , " valetas Marilyn . </s> </p>
<p> <s> " See Nadka on mingi rikkuri naine või , et tonnaseid pediküüre üle elada ? " küsis Jan . </s> </p>
<p> <s> Seitsesada , mitte tuhat , mõtles Marilyn . </s> </p>
<p> <s> " Ei , ta on täiesti tavaline ilus tüdruk , " ütles ta . </s> </p>
<p> <s> " Kõik su sõbrannad kisuvad kangesti samasse kanti nagu see äbar Viktoria . " </s> </p>
<p> <s> Hea , et ma pole rääkinud , et Nadka ja Viktoria on sugulased , mõtles Marilyn . </s> </p>
<p> <s> " Ja kõik mu boifrendid kisuvad kah samasse äbarasse kanti , " nähvas ta hoopis . </s> <s> " Ma ei saa aru , sa jätad mulle raha , et ma saaksin endale midagi mõnusat lubada , ja nüüd siis heidad seda mulle ette . </s> <s> Ja sõimad mu sõbrannasid . </s> <s> Sa ei tunnegi neid . " </s> </p>
<p> <s> " Olgu , musi , võta vaiksemalt . </s> <s> Inimesed vaatavad . " </s> </p>
<p> <s> Marilyn mossitas . </s> <s> Nüüd jah pidi tema vait olema . </s> <s> Aga kui Janil tekkis mõnikord mõni hull idee lollusi teha , ei hoolinud ta üldse võimalikust publikust . </s> <s> Võibolla ta hoopis nautis seda ? </s> </p>
<p> <s> Igal juhul oli midagi tema ja Jani vahel väga valesti . </s> <s> Juba pikemat aega . </s> </p></div2>
        <div2 type="alaosa"><head> Tited </head>
<p> <s> Marilyni telefon helises . </s> <s> Tuttav numbrikombinatsioon , mõtles ta . </s> </p>
<p> <s> " Kuulen , " ütles ta telefoni . </s> </p>
<p> <s> " Marilyn ? </s> <s> Andreas siin . " </s> <s> Andreas oli tema korteri üürnik . </s> <s> Marilyn polnud oma kodutelefoni numbrit ära tundnud ! </s> </p>
<p> <s> " Oi , tere , Andreas , kuidas sul läheb ? " </s> </p>
<p> <s> " Minul läheb normaalselt . </s> <s> Aga ma vaatasin ükspäev meie pabereid , et üürileping hakkab varsti läbi saama . </s> <s> Kas ma hakkan uut pinda otsima või pikendame seda ? " </s> </p>
<p> <s> " Kui kaua see oligi ? </s> <s> Aasta lõpuni ? " </s> </p>
<p> <s> " Jah . " </s> </p>
<p> <s> " Mina küll ühtegi takistust ei näe , et seda lepingut mitte pikendada . </s> <s> Ma arvan , et me võiksime siis kohe kusagil aasta algul kokku saada ja selle pikenduse ära vormistada , " pakkus Marilyn . </s> </p>
<p> <s> " Nõus . </s> <s> Kuidas sul endal läheb ? " </s> </p>
<p> <s> " Tavaliselt . " </s> </p>
<p> <s> " Olgu-olgu . </s> <s> Ma helistan sulle siis aasta algul ? " </s> </p>
<p> <s> " Jah . - Kuule , oota , mingeid ühistu-asju seal ei ole , et ma peaksin näiteks kohale tulema või midagi ? " </s> </p>
<p> <s> " Ei . " </s> </p>
<p> <s> " Mingeid kirju ka mitte ? " </s> </p>
<p> <s> " Ei . " </s> </p>
<p> <s> " Helista , kui midagi on , eks ? " </s> </p>
<p> <s> " Loomulikult . " </s> </p>
<p> <s> Marilyn oli rõõmus , et tal oli selline üürnik nagu Andreas . </s> <s> Maksis korralikult üüri , ei pidanud pidusid - ideaalne . </s> </p>
<p> <s> Telefon helises uuesti . </s> </p>
<p> <s> " Hallo ? </s> <s> Kas Marilyn ? " </s> <s> See oli Eveli hääl . </s> </p>
<p> <s> " Tere , Eveli . " </s> </p>
<p> <s> " Kuule , ma siin mõtlesin praegu ühte asja . </s> <s> Et ma tegelikult saatsin Jani töö juurde kutse ka , aga mine tea , äkki sekretär unustab või unustab Jan ise . </s> <s> Et meil on järgmisel pühapäeval jõulupidu ja teie Janiga olete ka oodatud . </s> <s> Palutud . </s> <s> Nõutud ! " </s> </p>
<p> <s> " Oh , see on küll hea uudis , " rõõmustas Marilyn . </s> <s> " Meil sel aastal jõulupidu ei tule . " </s> </p>
<p> <s> " Meil tuleb ka sel aastal lihtsalt väike istumine , mitte stiilikas . </s> <s> Nii et pange puhtad põlled ette ja astuge platsi ! </s> <s> Näeme siis seal , eks ole ? " </s> </p>
<p> <s> " Näeme . " </s> </p>
<p> <s> Marilyn vajutas telefoni kinni . </s> <s> Nii et Omakodu jõulupidu . </s> <s> Eelmisel aastal olid nad seal käinud , ja see oli tõesti vahva üritus . </s> <s> Teema : jõulud ekvaatori lähedal . </s> <s> Riietus : Reede . </s> <s> Robinsoni Reede , muidugi </s> </p>
<p> <s> Mida sel aastal selga panna ? </s> <s> Oot , aga Viktoria oli talle pakkunud ühte kleiti , mis oli talle kingituseks toodud , otse Itaaliast . </s> <s> Aga Viktoriale oli see puusadest kitsas . </s> </p>
<p> <s> " No viissada krooni , sümboolne hind , " oli Viktoria öelnud . </s> </p>
<p> <s> " Oh , ma nii tahaks , " oli Marilyn õhanud . </s> <s> " Aga kus ma sellist kannan ? " </s> </p>
<p> <s> Nüüd oli koht , kus see selga panna , olemas . </s> <s> Marilyn võttis telefoni , et Viktoriale helistada . </s> <s> Enne , kui ta seda teha jõudis , helises telefon ise . </s> <s> Olen nagu mingi keskjaam , mõtles Marilyn . </s> <s> Birgiti number . </s> </p>
<p> <s> " Jaah , Marilyn kuuleb , " ütles Marilyn . </s> </p>
<p> <s> " Ma olen tädi ! " karjus Birgit torusse . </s> </p>
<p> <s> " Palju õnne , " ütles Marilyn . </s> <s> " Poiss ? " </s> </p>
<p> <s> " Poiss jah , ja õnneks Roberti nägu . </s> <s> Ema ütles . " </s> </p>
<p> <s> " Hoopis ema nägu poisid pidavat ju õnnelikud olema . " </s> </p>
<p> <s> " Ääh , minu vennapoeg on siis õnnelik , kui ta on mu venna nägu . " </s> </p>
<p> <s> " Sind ja sinu Annika-viha . " </s> </p>
<p> <s> " Aga miks mitte ? </s> <s> Ta käib mulle närvidele . " </s> </p>
<p> <s> Marilyn naeris . </s> <s> Nii süüdimatuid inimesi , kui Birgit , oli vähe . </s> </p>
<p> <s> " Mis kell ta sündis ? " </s> </p>
<p> <s> " Täna hommikul kell üheksa nelikümmend kaheksa . </s> <s> Ma sõidan praegu haiglasse . </s> <s> Tulen sinu juurest läbi ? " </s> </p>
<p> <s> " Muidugi . " </s> </p>
<p> <s> Lahe , mõtles Marilyn . </s> <s> Ta polnud elu sees haiglas ühtki titat vaatamas käinud . </s> <s> Bruno oli sündinud siis , kui nemad Janiga puhkamas olid . </s> </p>
<p> <s> " Kuule , ära sa väga selle Annikaga nori , eks ole ? " ütles Marilyn Birgitile , kui oli autosse istunud . </s> </p>
<p> <s> " Mis sa pabistad , loomulikult ei nori . </s> <s> Ilma temata poleks ma ehk tädiks saanudki . " </s> <s> Birgit keeras uhkelt rooli . </s> <s> Uhkeldamiseks oli ka põhjust - Audi A6 ju . </s> <s> Kevadel ostetud . </s> </p>
<p> <s> " Kus su enda pere siis on ? " küsis Marilyn . </s> </p>
<p> <s> " Koju jäid . </s> <s> See Eero viskab mul viimasel ajal nii siibrisse , ei tea , kas mõtleb , et kui nüüd on varsti pulmad , et siis on nagu korras , et ei pea enam midagi tegema , üldse pingutama ega hoolima . </s> <s> Istub poole ööni kusagil netis ja mängib mänge . </s> <s> Vot ja nüüd ma ütlesin : minu venna imeline imik , mina sõidan üksi vaatama . </s> <s> Naiste jutud ja muu taoline . </s> <s> Sina aga passi neid imikuid , kelle ise valmis vorpisid . " </s> </p>
<p> <s> " Nii kohe ütlesidki ? " </s> </p>
<p> <s> " Nii jah , " bravuuritses Birgit . </s> <s> " Sa ei kujuta ette , kuidas tittedega kodus olemine üle viskab ! </s> <s> Õudne ! </s> <s> Päeva lõpus on selline tunne , et sõnavaras on ainult üks sõna : " ei " . </s> <s> Titt on just sellises eas , kus mõistust ei ole , aga jube väle on . </s> <s> Ja kui Brunts kah samal ajal gaasitama kukub , kui Titel sõnakuulmatuse hoog peal on - sa ei kujuta ette , sa , ausalt , ei kujuta ette ! " </s> </p>
<p> <s> " Ei kujuta jah , " oli Marilyn nõus . </s> <s> " Aga miks te kõik siis mulle ja Janile samasugust elu tahate , et muudkui " te võiksite ka lapse saada , te võiksite ka lapse saada " ? " </s> </p>
<p> <s> " Tead , kui ma nüüd ausalt ütlen , siis sinuga koos sugulastest beebimammasid mängida oleks tunduvalt normaalsem kui Annikaga . " </s> </p>
<p> <s> " Aitäh , " ütles Marilyn . </s> </p>
<p> <s> " Võta heaks , " ütles Birgit . </s> <s> " Aga jah , Jan - ta ei tahtnud kaasa tulla ? " </s> </p>
<p> <s> " Teda pole koduski . </s> <s> Tartus jälle . " </s> </p>
<p> <s> " Mis ta teeb seal . " </s> </p>
<p> <s> " Tal on ju firma filiaal seal . " </s> </p>
<p> <s> " See selle aja peale käima ei ole läinud või ? " </s> </p>
<p> <s> " Minu meelest peaks kah olema . </s> <s> Mina ei tea , mis ta sinna käib . </s> <s> Ehk on mõni pruut ? " </s> </p>
<p> <s> " Janil ja pruut ? </s> <s> Kui sina oled olemas ? </s> <s> Ära aja naerma . " </s> </p>
<p> <s> Birgiti ütlemine tegi Marilyni tuju natuke paremaks . </s> <s> Põdes ta ju hullumoodi , et Jan nii sageli Tartus oli . </s> <s> Aga isegi Birgit leidis , et firma filiaal peaks ammu iseseisvalt töötama . </s> <s> Võibolla on Tairi lihtsalt vale valik asjaajajaks , mõtles Marilyn . </s> <s> Peaks seda ehk Janile ütlema ? </s> </p>
<p> <s> " Kuule , sõidame kusagilt poest läbi , võtame ikka lilled ka , " ütles Marilyn . </s> </p>
<p> <s> " Loomulikult ! </s> <s> Ma olen nii elevil , et unustasin selle väikse asja täitsa ära . " </s> </p>
<p> <s> Nad võtsid kaks kimpu punaseid roose , ühe suure ja ühe väikese ning lasid need lindiga kokku siduda . </s> </p>
<p> <s> " Ema ja lapse kimbud tehakse ju niimoodi , eks ? " uuris Birgit lillemüüjalt . </s> </p>
<p> <s> " Kui teil natuke aega on , siis võiksite oodata , meie florist tuleb kohe tagasi ja võib teile need ema ja lapse kimbud teha , " pakkus lillemüüja . </s> </p>
<p> <s> Birgit ja Marilyn vaatasid hetkeks teineteisele otsa . </s> </p>
<p> <s> " Ei , aitäh , " ütles Birgit . </s> <s> " Tal läheks nende tegemise peale ju aega ka ja . " </s> </p>
<p> <s> Marilyn võttis kimbud ja nad sõitsid edasi haigla poole . </s> </p>
<p> <s> See oli erahaigla . </s> <s> No loomulikult , kuidas olekski saanud Roberti-sugune mees oma naise kuhugi tavalisse haiglasse sünnitama viia ? </s> </p>
<p> <s> Annika lamas voodis ja nägi jube välja : nägu punasetäpiline , üks silmavalge punane . </s> <s> Kõhtu polnud , aga ta ise oli endiselt suur . </s> <s> Öökapikesel oli suur kimp roosasid roose . </s> <s> Viiskümmend roosi kindlasti , arvas Marilyn silma järgi . </s> <s> Annika voodi kõrval oli pisike ratastel plastkarp väikse imikuga . </s> </p>
<p> <s> " Kas tõesti on lapsed nii väiksed , kui sünnivad ? " küsis Marilyn , kui tervitused ja lilled üle olid antud . </s> </p>
<p> <s> " Täiesti normaalne suurus , " ütles Annika . </s> <s> " Kolm kilo kaheksasada . " </s> </p>
<p> <s> " Isegi päris suur , " arvas Birgit . </s> </p>
<p> <s> " Aga ikkagi - nii tilluke ! " </s> <s> Marilyn kummardus imiku kohale . </s> <s> See oli kergelt kollakaspunase jumega , silmad kissis ja suu pruntis , ning magas . </s> </p>
<p> <s> " Kas teda puudutada võib ? " küsis Marilyn . </s> </p>
<p> <s> " Muidugi , " lubas Annika . </s> <s> Birgit turtsatas . </s> </p>
<p> <s> Marilyn silitas pisikese kätt . </s> <s> Nahk oli pehme , imepehme , pehmem kui samet . </s> </p>
<p> <s> " Täitsa lõpp , et inimesed ikka nii väiksed on , kui sünnivad , " ütles Marilyn . </s> <s> Tal kohe oli selline heldimushetk , et pidi seda jälle ja jälle kordama . </s> </p>
<p> <s> " Loomulikult on nad nii väikesed , " nähvas Birgit . </s> <s> " Suuremaid oleks ju võrdlemisi raske sünnitada , või mis ? " </s> </p>
<p> <s> " Appi , selle peale ma ei tulnudki , " kohmetus Marilyn . </s> <s> " Kui nii võtta , siis on ta ikka jah , väga suur . " </s> </p>
<p> <s> " Noh , kuidas sul läks siis ? " uuris Birgit Annikalt . </s> </p>
<p> <s> " Issand ! </s> <s> See oli nii õudne ! " ohkis Annika . </s> <s> " Kui ma oleks teadnud , et see nii õudne on , ma poleks ii-aal-gii seda ette võtnud ! " </s> </p>
<p> <s> " Mul oli nii , et " alustas Birgit . </s> </p>
<p> <s> Marilyn kuulas nende sünnitusjutte ja tal hakkas sees keerama . </s> <s> Kui nad tõesti tõsiselt mõtleksid , et Marilyn võiks kah lapse ette võtta , siis nad ju ei räägiks tema kuuldes selliseid õudusi ! </s> <s> Tõelised " naiste jutud " , mõtles ta . </s> <s> Hea , et ükski mees sellist asja pealt ei pidanud kuulma . </s> <s> Aga võibolla oleks just mõne mehe siinviibimine hea olnud ? </s> <s> Ehk oleks võigast naisnaturalismi kraad vähem olnud ? </s> </p>
<p> <s> Marilyn valis Jani numbri . </s> <s> Kutsus , vastu ei võetud . </s> <s> Juba mitmendat korda . </s> <s> Juba kaks tundi . </s> <s> Võibolla on kuhugi taskusse unustanud ? </s> </p>
<p> <s> Marilyn läks baarikapi juurde ja valas endale konjakit . </s> <s> Rémy Martin . </s> <s> Suur liitrine pudel hakkab tühjaks saama , avastas Marilyn . </s> <s> Huvitav , mis Jan ütleb , kui selle avastab ? </s> <s> Loomulikult polnud see mingi ilus asi - noor naine nahistab igal õhtul konjaki kallal - aga see oli nii maitsev . </s> <s> Marilynile olid varem meeldinud lahjad joogid , nagu kokteilid ja siidrid . </s> <s> Nüüd aga meeldis konjak . </s> <s> Just Rémy Martin , mis polnud labaselt magus ega karamelline , nagu paljud teised , mida ta maitsnud oli . </s> <s> Ja tegi olemise mõnusalt soojaks . </s> <s> Külmarohi , leidis Marilyn . </s> <s> Kaitseb külma ilma ja külma mehe eest . </s> </p>
<p> <s> Telefon helises . </s> <s> Jan . </s> </p>
<p> <s> " Jah ? " ütles Marilyn . </s> </p>
<p> <s> " Helistasid mulle ? </s> <s> Midagi on juhtunud ? " </s> </p>
<p> <s> " Jah . </s> <s> Hea uudis - sa oled jälle onu ! " </s> </p>
<p> <s> " Annika ? " </s> </p>
<p> <s> " Jah . " </s> </p>
<p> <s> " Poiss ? " </s> </p>
<p> <s> " Jah . " </s> </p>
<p> <s> " Mis nimi ? " </s> </p>
<p> <s> " Ei tea veel . </s> <s> Neljapäeval pidi koju lastama , siis õhtul kell seitse on Roberti pool väike istumine . </s> <s> Sa püüa nii teha , et selleks ajaks Tallinna jõuad . " </s> </p>
<p> <s> " Küll ma jõuan . " </s> </p>
<p> <s> Täna oli esmaspäev . </s> </p>
<p> <s> Jan jõudis täpselt viisteist minutit enne seitset ja läks kohe duši alla . </s> </p>
<p> <s> " See sõit kotib nii ära , " ütles ta vabanduseks . </s> </p>
<p> <s> Midagi tuleb ette võtta , mõtles Marilyn . </s> <s> Tal oli tõeliselt kõrini väsinud Jani nägemisest . </s> </p>
<p> <s> " Kuule , " alustas ta , kui Jan oli duši alt väljas . </s> <s> " Ma mõtlesin , et äkki see Tairi on vale inimene sinu firmas töötama . " </s> </p>
<p> <s> " Mis sul Tairi vastu on ? " läks Jan põlema . </s> <s> " Ta on väga hea inimene ja teeb oma tööd korralikult . " </s> </p>
<p> <s> " Ära ärritu . </s> <s> Aga kõik leiavad , et see filiaal peaks ammu ilma sinuta hakkama saama . " </s> </p>
<p> <s> " Kes " kõik " ? " </s> </p>
<p> <s> " No ma rääkisin Birgitile , et sa oled pidevalt ära , ja ta arvas , et see filiaal ... " </s> </p>
<p> <s> " Birgit ! " osatas Jan . </s> <s> " Birgit teab töötegemisest vähem kui lehm lennukist . </s> <s> Tema teab ainult seda , et kui mees käib tööl , siis tema peab saama selliseid ja selliseid asju . " </s> </p>
<p> <s> " Ta on ju lastega kodus , ta ei saakski ise ju tööl käia ! " </s> </p>
<p> <s> " Ta ei saaks üldse kusagil käia . </s> <s> Isegi koolis ei saand ta omal ajal korralikult käidud . " </s> </p>
<p> <s> " Miks sa tema peale nii tige oled ? " </s> </p>
<p> <s> " No mis ta räägib siis sulle mingit haiget juttu , kui ta ise midagi ei tea . " </s> </p>
<p> <s> " Sorri , et ma üldse sellest rääkima hakkasin . " </s> </p>
<p> <s> " Vahet pole . </s> <s> Sa oled valmis või ? </s> <s> Me pidime ju seitsmeks kohal olema ? " </s> </p>
<p> <s> " Jumala eest , miks sa karjud mu peale ? " </s> </p>
<p> <s> " Sellepärast , et on kiire ! " </s> </p>
<p> <s> " Persse , mine üksi , ma ei taha kusagile minna , kui sa selline oled . " </s> <s> Marilyn läks baarikapi juurde ja valas Rémy Martini pudeli oma klaasi tühjaks . </s> <s> Umbes kolm senti seda saigi . </s> </p>
<p> <s> Jan kuivatas end vihaselt . </s> </p>
<p> <s> " Loomulikult tuled sa kaasa . " </s> </p>
<p> <s> " Ei tule . " </s> </p>
<p> <s> " Tuled küll . </s> <s> Mis ma ütlen , kui nad küsivad , kus sina oled . " </s> </p>
<p> <s> " Ütle , et Tartus olen . " </s> </p>
<p> <s> " Mida ? " </s> </p>
<p> <s> " Mina ütlen alati , et Tartus , kui keegi sinu järele küsib . " </s> </p>
<p> <s> " Aga mina ju " Jan tuli Marilyni juurde . </s> <s> " Mis sa , musi , teed siin ? </s> <s> Jood konjakit ? " </s> </p>
<p> <s> " Jah . " </s> </p>
<p> <s> " Miks ? " </s> </p>
<p> <s> " Tahan . " </s> </p>
<p> <s> " Miks sa tahad ? " </s> </p>
<p> <s> " Sellepärast , et mul on kõrini sellest , et sind üldse ei ole ja kui sa oled , siis sa oled kogu aeg nii mossis . " </s> </p>
<p> <s> " Okei , sorri , musi . </s> <s> Tee nüüd endale silmad pähe ja lähme . " </s> </p>
<p> <s> " Mul on ju meik peal , " ütles Marilyn solvunult . </s> </p>
<p> <s> " Sorri . " </s> </p>
<p> <s> Loomulikult läks ta Janiga kaasa . </s> <s> Ta lihtsalt ei viitsinud tülitseda . </s> <s> Miski tema sees ütles , et sellest läheks asi veel hullemaks . </s> </p>
<p> <s> Me oleme nagu vanad inimesed , kes käivad sellepärast koos , et nii on tehtud ja teised ootavad seda , käis Marilynil läbi pea . </s> <s> Ja nad olid elanud koos vaid aasta </s> </p>
<p> <s> Niipea , kui nad kohale olid jõudnud , tahtis Marilyn minema . </s> <s> Rahvast oli palju , isegi Roberti ja Annika vanemad olid kohal ja muidu päris suur maja ei tundunudki nii suur . </s> <s> Kõik seletasid midagi omavahel ja imikud vigisesid üksteise võidu . </s> <s> Vanaisad istusid nendega lastetoas ja rääkisid omavahel vanaisade juttu . </s> <s> Jan kadus Roberti ja Eeroga kuhugi tahatuppa . </s> </p>
<p> <s> Marilyn tundis end kui Jani mänguasi . </s> <s> Aksessuaar , iluasjake , keda on harjutud Janiga koos nägema . </s> <s> Ilma Janita ei märganud teda keegi . </s> <s> Mõnes mõttes isegi hea , mõtles Marilyn ja läks joogilaua juurde . </s> <s> Siin oli igasuguseid jooke . </s> <s> Robertile meeldis , kui elamises on palju erinevat ja võimalikult kallist alkoholi , kuigi ta ise peaaegu ei joonudki . </s> <s> Konjakeid ja brändisid oli siin mitut sorti . </s> <s> Ka Rémy Martin oli olemas . </s> <s> Marilyn valas seda endale tubli sortsu . </s> </p>
<p> <s> Birgit oli jälle oma sõiduvees . </s> </p>
<p> <s> " Sa pead kindlasti kuhugi trenni minema , sest kui sa kohe ei hakka alla võtma , siis sa jäädki selliseks , " rääkis ta Annikale , hääl üleolekust pungil . </s> </p>
<p> <s> " Ole nüüd , " keelas teda ta ema , sügavpruunide silmade ja kastanivärvi poisipeaga hoolitsetud proua . </s> <s> " Algul ei tohi küll mingitele dieetidele ega trennidele mõelda , kust see piim niimoodi tuleb , kui end näljutama hakatakse . </s> <s> Ära kuula , teda , Annika , onju ? " </s> </p>
<p> <s> Annika naeratas virilalt : " Aga kui ma tõesti jään nii paksuks nagu olen ? " </s> </p>
<p> <s> " Jäta see rumal jutt , " segas end vahele Annika ema , Birgiti emast mitme kraadi võrra kahvatum naine . </s> <s> " Suguvõsas pole ühtki paksu naist , kuidas siis sina peaksid paksuks jääma ? </s> <s> No mina sinu ajal muidugi niipalju juurde ei võtnud " </s> </p>
<p> <s> Marilyn limpsis konjakit ja tundis südamest Annikale kaasa . </s> <s> Siin ta istus , suur nagu mägi , seljas rasedusaegsed tunked . </s> <s> Marilyn teadis paljusid inimesi , kes nägid hoolimata oma tugevast ülekaalust head välja . </s> <s> Aga need inimesed olid olnud eluaeg paksud . </s> <s> Või siis kaua aega . </s> <s> Nad oskasid ennast riidesse panna ja meikida , nad olid oma paksusega harjunud . </s> <s> Mõnele tüsedus lausa sobis . </s> <s> Annika aga oli nii-öelda algaja paks , ja õnnetu ilme tema tuhmil halvastimeigitud näol tegi ta veel inetumaks . </s> </p>
<p> <s> Marilyn märkas Birgiti näol põlglikku pilku . </s> </p>
<p> <s> " Mina küll ei tea , mis siis saab , kui sa ei võtagi maha , ma ei usu , et sa siis enam Robertile meeldid . " </s> </p>
<p> <s> " Lõpeta ! " käratas Birgiti ema ja naeratas siis vabandavalt Annika emale . </s> </p>
<p> <s> " Minu arust lähed sa tõesti liiale , " ütles ka Marilyn . </s> <s> " Juba sinu võimalike kommentaaride pärast ei tahaks mina küll last ette võtta . " </s> </p>
<p> <s> " Oi , jah , Marilyn , " märkas Birgiti ema alles nüüd Marilyni , kuigi Marilyn oli sisse astudes teretanud . </s> <s> " Kuidas siis teil Janiga läheb ? " </s> </p>
<p> <s> Loomulikult oli see jutujätkuks öeldud - Birgiti ema oli lihtsalt rõõmus , et teemat vahetada sai - aga Marilyni torkas see kui noaga : nad kõik teavad tegelikult , et miski on mäda . </s> <s> Aga ta ei tahtnud välja näidata , et ongi . </s> </p>
<p> <s> " Normaalselt , " naeratas ta oma missinaeratust . </s> <s> " Mõnusalt , rahulikult ja vaikselt . " </s> </p>
<p> <s> " Ema , sa tead , mis Marilyn rääkis ? " segas Birgit vahele . </s> <s> " Et Jan pidavat muudkui Tartus olema , üldse kodus ei olegi . " </s> </p>
<p> <s> " No ju siis on tal vaja seal olla , " ütles Marilyn . </s> <s> Kas ta sellepärast Birgitile Jani äraolekust rääkis , et see saaks seda kõigile pläkutada ? </s> </p>
<p> <s> " Aga kuhu see kõlbab , ah , et Marilyn istub üksinda kodus ? " jätkas Birgit . </s> </p>
<p> <s> " Jäta , " ütles Marilyn ja võttis lonksu konjakit . </s> </p>
<p> <s> " Kuulge , tüdrukud , praad peaks ehk valmis olema ? " leidis Annika ema nääklusest väljapääsu . </s> <s> Annika tõusis ja peaaegu et tormas kööki . </s> <s> Marilyn valas endale konjakit juurde ja läks Annikale järele . </s> </p>
<p> <s> " Kuule , ära pane seda Birgitit tähele , " ütles ta . </s> </p>
<p> <s> " " Ära pane , ära pane " , " osatas Annika , peadpidi ahjus . </s> <s> " See ei ole veel valmis , " teatas ta prae kohta ja istus aknalauale . </s> <s> " Sul on hea öelda - ära pane tähele , aga mul on täiesti siiber sellest ! " </s> </p>
<p> <s> " Ole nüüd rahulik , onju , " püüdis Marilyn teda lohutada . </s> <s> Äärepealt oleks ta oma klaasist konjakit pakkunud , aga õnneks meenus , et imetavad emad ei tohi ju juua . </s> </p>
<p> <s> " Saad aru , ta kütab Roberti ka minu vastu üles , " kurtis Annika . </s> <s> " Ja mu ema arvab , et ma peaksin olema hoopis hästi hea ja vagur ja jube õnnelik , et ma üldse sellise mehe leidsin . " </s> </p>
<p> <s> " Saada nad kõik pikalt ja ela nii , nagu tahad . " </s> </p>
<p> <s> " Aga kui ma jäängi selliseks koledaks , nagu ma olen ? " löristas Annika ninaga . </s> </p>
<p> <s> " Ah , lõpeta , nagunii ei jää . " </s> </p>
<p> <s> Birgiti ema tuli kööki . </s> </p>
<p> <s> " Kulla tüdruk , " pani ta oma käe Annikale õlale . </s> <s> " Kui tissimine järele jääb , siis võtad ju nagunii maha , " lohutas ta . </s> </p>
<p> <s> " Arvad ? " </s> </p>
<p> <s> " Tean . " </s> </p>
<p> <s> Annika ohkas . </s> <s> Kergendust selles ohkes ei olnud . </s> </p>
<p> <s> " Birgit on sinu peale lihtsalt kade , " rääkis Birgiti ema . </s> </p>
<p> <s> " Kade ? </s> <s> Minu peale ? </s> <s> Miks ? " </s> </p>
<p> <s> " Sellepärast , et sul on parem mees kui temal . </s> <s> Ta on eluaeg Robertist pruute eemale peletanud , saad aru , see kaksikute värk - ei anna oma venda kellelegi teisele . " </s> </p>
<p> <s> " Robertil küll midagi Eero vastu pole , " ütles Annika . </s> </p>
<p> <s> " Aga Robert on ju ka palju rahulikum tüüp kui Birgit , kas sa ei leia ? " </s> </p>
<p> <s> Annika noogutas nukralt naeratades . </s> </p>
<p> <s> " Kui nad väiksed olid , oli ikka Birgit see , kes mingid pättused välja mõtles , Robert tegi tavaliselt kaasa , aga mitte sellepärast , et need pättused talle meeldinud oleks , vaid sellepärast , et Birgitil hea meel oleks . </s> <s> Aga nüüd Birgit ise ükspäev kurtis mulle , et Eero olevat ikka paras luuser ja et miks ei võiks tal olla selline mees nagu Robert või Jan , kes oleks ettevõtlikum ja kelle ettevõtmised midagi sisse ka tooks . " </s> </p>
<p> <s> Birgit tuli kööki . </s> </p>
<p> <s> " Mis sa seletad siin , " nähvas ta oma emale . </s> </p>
<p> <s> " Püüan siin sinu kurja keelt siluda , " ütles ema . </s> </p>
<p> <s> " Sellepärast ei pea siis rääkima neid asju , mida ma sulle usaldanud olen . " </s> </p>
<p> <s> Nüüd läheb tüliks , mõtles Marilyn ja võttis järjekordse lonksu oma Rémyd . </s> <s> Pähe oli hakanud . </s> <s> Päris kõvasti . </s> </p>
<p> <s> Õnneks tuli köögiuksele Annika isa , kõhukas ja kiilakas , heasüdamliku vanaisa kehastus . </s> </p>
<p> <s> " Noh , mis teie siin lärmate ? </s> <s> Lähme tuppa , mõtleks sellele väntsakale nime välja . " </s> </p>
<p> <s> " Praad pole veel valmis ? " uuris Birgiti ema . </s> </p>
<p> <s> " Mingi kümme minutit läheb veel , " ütles Annika . </s> </p>
<p> <s> Nad läksid tuppa . </s> </p>
<p> <s> Brigitta istus Annika ema süles ja mängis tema pärlikeega . </s> </p>
<p> <s> " Titt , ei tohi , katki läheb , " keelas Birgit . </s> </p>
<p> <s> " Oh , ei ta lähe , " arvas Annika ema . </s> <s> Samal hetkel pudenes kee kõrinal põrandale . </s> </p>
<p> <s> Kiljumine ja pärlipüüdmine . </s> </p>
<p> <s> Miks ma siia üldse tulin , mõtles Marilyn . </s> <s> Konjakiklaas oli taas peaaegu tühi . </s> <s> Peaks väikse vahe pidama ? </s> </p>
<p> <s> " Küll need koristamise ajal välja tulevad , " arvas Annika helmeste kohta . </s> <s> " Lihtsalt ütlen koristajale , et ei ime tolmuimejaga . " </s> </p>
<p> <s> " Ikka üldse ei vea mul nende keedega , " oli Annika ema kurb . </s> <s> " Ükski üle kahe korra vastu ei pea . " </s> </p>
<p> <s> " Peaasi , et Brigitta neid suhu ei topiks , " arvas Annika isa . </s> </p>
<p> <s> " Kus siis poisid on ? " küsis Birgiti ema . </s> <s> " Mine , Marilyn , vaata , mis nad seal teevad . </s> <s> Lapsele tuleks ju nimi panna ! " </s> </p>
<p> <s> Marilyn pani klaasi käest ja läks tahatuppa . </s> </p>
<p> <s> Jan , Robert ja Eero olid arvuti ümber troppis . </s> </p>
<p> <s> " Mis te teete siin ? " küsis Marilyn . </s> </p>
<p> <s> " Mängime , " vastas Robert . </s> </p>
<p> <s> " Teid oodatakse elutuppa , " ütles Marilyn . </s> <s> Vastuseks kostis vaid möhinat . </s> </p>
<p> <s> Ma tahan siit minema , mõtles Marilyn ja valas endale uue klaasi Rémyd . </s> </p>
<p> <s> Kui Marilyn ja Jan lõpuks koju jõudsid , oli kell kaksteist . </s> <s> Marilyn oli täitsa täis . </s> <s> Uni kippus peale , muud polnud midagi viga . </s> <s> Ta oli vaikselt nurgas istunud ja konjakit limpsinud , nii vaikselt , et keegi ehk ei pannud tähelegi , kui täis ta tegelikult oli . </s> </p>
<p> <s> Marilyn istus voodiäärele ja kaalus , kas üldse viitsida meiki maha võtta või mitte . </s> <s> Aga ta ei tahtnud alustada päeva sellega , et peeglist vaatab vastu mingi pandakaru . </s> </p>
<p> <s> Homme on tööpäev , meenus talle , kui meik maas ja hambad puhtad . </s> <s> See ka veel ! </s> <s> Marilyn lahustas kaks aspiriini veeklaasis ja ronis voodisse . </s> <s> Aspiriin ei maitsenud üldse . </s> <s> Marilyn peaaegu vägistas selle endale sisse , kustutas tule ja puges teki alla . </s> </p>
<p> <s> Jan oli juba teki all . </s> <s> Sirutas käe ja silitas Marilyni kõhtu . </s> </p>
<p> <s> Marilyn ei reageerinud . </s> </p>
<p> <s> " Noh ? " küsis Jan . </s> <s> Marilyn ei liigutanud end. </s> </p>
<p> <s> Jan ronis talle lähemale ja andis põsele musi . </s> </p>
<p> <s> Ma olen surnud , mõtles Marilyn . </s> </p>
<p> <s> " Mis sul viga on ? " küsis Jan . </s> </p>
<p> <s> " Ma olen lihtsalt väsinud , " ütles Marilyn . </s> </p>
<p> <s> " Ahah . " </s> <s> Jan võttis käe ära . </s> </p>
<p> <s> Kas nii see jääbki , mõtles Marilyn . </s> <s> Kogu üritus ? </s> </p>
<p> <s> Paistis nii . </s> <s> Marilyn tundis , et tuba keerleb tema ümber . </s> <s> Liiga palju konjakit ühe õhtu jooksul , leidis ta . </s> <s> Palju head polevat jah hea ... </s> </p>
<p> <s> " Kas sind kaissu võtta ikka tohib ? " küsis Jan kolme minuti pärast . </s> </p>
<p> <s> " Muidugi . " </s> </p>
<p> <s> Jani kaisus oli nii mõnus . </s> <s> Need pehmed karvad tugevatel rinnalihastel Marilyn jäi enam-vähem kohe magama . </s> </p>
<p> <s> Marilyn oli just oma töölaua taha jõudnud , kui tema juurde tuli üks raamatupidamise tüdruk . </s> </p>
<p> <s> " Sina oled Marilyn , eks ? " küsis ta . </s> </p>
<p> <s> " Jah . " </s> </p>
<p> <s> " See kiri on vist sulle , " pani tüdruk Marilyni lauale ümbriku . </s> </p>
<p> <s> " Aitäh , " naeratas Marilyn tüdrukule . </s> </p>
<p> <s> Oligi talle . </s> <s> Tema nimi oli peal . </s> <s> Kes peale Reesi siia mulle ikka kirjutab , mõtles ta ja avas ümbriku . </s> </p>
<p> <s> Pildid . </s> <s> Vanaema sünnipäev . </s> <s> Umbes kakskümmend aastat tagasi . </s> <s> Vähemalt istus sel pildil vanaema , lilled peos , kusagil aias . </s> <s> Marilyni isa tema selja taga paistis purjus olevat , naeris , viinapits peos . </s> <s> Tema kõrval seisis morni näoga Marilyni ema . </s> </p>
<p> <s> Äkki oli isa joodik , mõtles Marilyn . </s> <s> Aga kas see oleks olnud piisav põhjus teda ja tema perekonda Marilyni eest varjata ? </s> </p>
<p> <s> Teisel pildil oli Marilyni isa ühe mehega , vist siis Reesi isaga , sest nad paistsid kergelt ühte nägu . </s> </p>
<p> <s> Ja kaks viimast fotot olid uuemast ajast - Reesi ja Merli kahekesi ja koos ühe vanema mehega . </s> <s> Vanaisa ? </s> <s> See mees küll pudelist mööda ei vaadanud , see oli selge . </s> <s> Punetav nina rääkis oma keelt . </s> </p>
<p> <s> Marilyn ohkas . </s> </p>
<p> <s> Kas sellist Eestit me tahtsime , mõtles ta irooniaga . </s> </p>
<p> <s> Reesi kirjutas , et järgmisel laupäeval on vanaisa sünnipäev ja kas Marilyn ei tahaks neile külla tulla . </s> <s> Et siis saaks rääkida , kirja teel polevat see . </s> <s> Et nad võivad talle , Marilynile , bussipeatusse vastu tulla . </s> <s> Ei mingit pikka juttu . </s> <s> Kirjale oli lisatud busside ajad , väljumisega Pärnust , ning Reesi joonistatud plaan , kuidas bussipeatusest nende juurde minna , kui juhtub , et keegi vastu tulla ei saa . </s> </p>
<p> <s> See tee paistis päris pikk , nii neli kilomeetrit . </s> <s> Millega nad mulle vastu mõtlevad tulla , mõtles Marilyn . </s> <s> Traktoriga ? </s> </p>
<p> <s> Äkki üldse ei läheks , arutles ta . </s> <s> Kirjutaks , et olen haige ? </s> <s> Või et töö juurest ei lasta ? </s> <s> Aga samas jääks see minematajätmine teda kauaks kripeldama . </s> <s> Kõige targem on küsida Jani käest . </s> </p>
<p> <s> " No käime ära , " arvas Jan , kui Marilyn talle õhtul kirja ja pilte näitas . </s> <s> " Võibolla pole see asi üldse nii hull kui sa kardad . " </s> </p>
<p> <s> " Loodetavasti . " </s> <s> Marilyn tahtis seda väga uskuda . </s> </p>
<p> <s> " Millal see on ? " </s> </p>
<p> <s> " Laupäeval . " </s> </p>
<p> <s> " Sel laupäeval ? " </s> </p>
<p> <s> " Jah . " </s> </p>
<p> <s> Täna oli teisipäev . </s> </p>
<p> <s> " Mis sellele vanaisale kinkida ? " arutles Marilyn . </s> <s> " Äkki tuleks teistele kah midagi kostiks viia , jõulud ju tulevad ? " </s> </p>
<p> <s> " No eks sa vaata midagi , ära üle pinguta . " </s> </p>
<p> <s> " Mida kingitakse vanadele meestele ? " </s> </p>
<p> <s> " Villaseid sokke , " pakkus Jan . </s> </p>
<p> <s> " Aga tegelikult ? " </s> </p>
<p> <s> " Võta mõni pudel , paistab , et talle maitseb alkohol . " </s> </p>
<p> <s> " Aga äkki ei maitse ? </s> <s> Nadka rääkis kunagi , et tema vanematel oli üks tuttav mees olnud , kellel oli nina punane ja kõik arvasid , et ta on hirmus joodik , aga tegelikult oli tal mingi haigus ja ta ei joonud üldse . </s> <s> Ja kõigil oli sellepärast piinlik . " </s> </p>
<p> <s> " No siis paneb sektsioonkappi klaasi taha ja imetleb , " arvas Jan . </s> </p></div2>
        <div2 type="alaosa"><head> Pidu </head>
<p> <s> Reede . </s> <s> Pank otsustas oma töötajatele pühad kinkida : kuni uue aastani vabadus . </s> <s> See oli muidugi jõulupeo hind . </s> <s> Aga mis siis . </s> <s> Marilyn polekski tahtnud olla lihtsalt üks sadadest mingil suurel ja mõttetul üritusel , mille ülemused on teinud selleks , et töötajate silmis nii-öelda rist seinale tõmmata . </s> <s> Parem juba jõulupreemia ja vabadus . </s> </p>
<p> <s> Pealegi ootas ees Omakodu jõulupidu . </s> <s> Marilyn ootas seda , ta oli selleks puhuks Viktorialt isegi kleidi ostnud . </s> <s> Väga minimalistliku , väga moodsa , väga ilusa . </s> <s> See sobis Marilynile ideaalselt . </s> </p>
<p> <s> " Seda jõulupuhkusele minekut tuleb tähistada , " leidis Nadka . </s> <s> " Mis sa arvad , kui läheks õhtul kuhugi ? " </s> </p>
<p> <s> " Hea mõte , " arvas Marilyn . </s> <s> " Helistaks Viktoriale ka , ta kunagi pakkus , et võiks minna . " </s> </p>
<p> <s> " Ma helistan talle , " lubas Nadka . </s> </p>
<p> <s> Kutsuks Jani ka , mõtles Marilyn . </s> <s> Jan pidi õhtul koju saabuma . </s> <s> Loodetavasti pole tal õhtuks mingeid plaane ? </s> <s> Vaevalt . </s> <s> Marilyn ohkas . </s> <s> Viimasel ajal polnud nad üldse nii palju väljas käinud kui vanasti . </s> <s> Kui Roberti ja Annika lapse katsikud välja arvata , siis oligi viimane suurem ühine väljaskäik olnud bõulingumäng . </s> <s> Millal see oli ? </s> <s> Kuu aega tagasi ? </s> <s> Kaks ? </s> </p>
<p> <s> Nadka sõitis taksoga Marilyni juurest läbi . </s> </p>
<p> <s> " Noh , ei võtagi oma meest kaasa ? " küsis ta autosse ronivalt Marilynilt . </s> </p>
<p> <s> " Ta pole veel koju tulnud . " </s> </p>
<p> <s> " Helista talle . " </s> </p>
<p> <s> " Telefon on välja lülitatud . </s> <s> Ma saatsin talle messi , et kui Tallinna jõuab , tulgu järele . " </s> </p>
<p> <s> Viktoria ootas neid diskoteegi ukse ees . </s> </p>
<p> <s> " Kaua külmetad juba ? " küsis Nadka hoolitsevalt . </s> </p>
<p> <s> " Just jõudsin , " naeratas Viktoria . </s> <s> " Hea sind näha , Marilyn ! " </s> </p>
<p> <s> Nad olid viimased , kes tasuta sisse said . </s> <s> Loomulikult oli naisi rohkem kui mehi , enamik naisi tuli ju kohale enne kahtteist , et tasuta saada . </s> <s> Aga vaikselt hakkas ka mehi tilkuma . </s> <s> Nadka , Marilyn ja Viktoria võtsid baarist joogid ning istusid oma vanasse nurgalauda . </s> </p>
<p> <s> Marilyn tundis end üle hulga aja mõnusalt . </s> <s> Jan ei armastanud diskoteekides käia , ja nii ei mäletanudki Marilyn enam , millal viimati siin käis . </s> <s> Ei mäletanud ka , millal viimati teda nii palju vaadati . </s> <s> Aga vaatajaid oli . </s> <s> Nii mehi kui naisi . </s> </p>
<p> <s> " Sa pole nii kaua käinud , et mõjud lausa uue näona , " märkas ka Viktoria . </s> </p>
<p> <s> Marilyn naeris . </s> </p>
<p> <s> " Sa siis üldse väljas ei käi või ? " uuris Nadka . </s> </p>
<p> <s> " Käin ikka , aga meil on sellised omade tuttavate pool käimised või siis sellised sportlikud väljasõidud . </s> <s> Diskoteegis , jah , vist käisin viimati siis , kui ma sinuga , Viktoria , ja Kerliga käisin . " </s> </p>
<p> <s> " Appi , kuidas sa sedasi saad ! </s> <s> Sa pole siis üldse vahepeal tantsinud või ? " ahastas Viktoria . </s> </p>
<p> <s> " Ei ole jah , " avastas Marilyn , ent parandas end kohe : " Mis ma siin seletan , olen küll ! </s> <s> Aga niimoodi , et kusagil diskoteegis ei ole jah . " </s> </p>
<p> <s> " Jooks õige joogid ära ja läheks tantsima , " pakkus Nadka . </s> <s> Marilyn ja Viktoria olid nõus . </s> </p>
<p> <s> Nende laua juurde saabus üks noormees . </s> </p>
<p> <s> " Tere , tüdrukud , kuidas teil läheb ? " küsis ta . </s> </p>
<p> <s> " Andre , tere , " tundis Marilyn tulija ära . </s> </p>
<p> <s> " Ei või olla - Marilyn , sina ? " </s> </p>
<p> <s> " Mina jah . " </s> </p>
<p> <s> " Kuulge , tüdrukud , šampust tahate ? </s> <s> Ma teen välja . " </s> </p>
<p> <s> " Väga hea , " arvas Viktoria . </s> <s> " Sa hoia meie laual silm peal , kuni me tantsime ! " </s> </p>
<p> <s> Andre oli nõus . </s> </p>
<p> <s> Nad tantsisid juba kolmandat laulu , kui Andre tuli nende juurde ja Viktoria endaga kaasa kutsus . </s> <s> See läkski , kehahoid ebatemalikult sõnakuulelik . </s> </p>
<p> <s> " Mis toimub ? " küsis Marilyn Nadkalt . </s> </p>
<p> <s> " Ah , Viktorial on mingi bisnes . " </s> </p>
<p> <s> " Mis bisnes ? " </s> </p>
<p> <s> " Sa ei tea ? " </s> </p>
<p> <s> Marilyn raputas pead . </s> </p>
<p> <s> " No siis pole minu asi seda rääkida , " ütles Nadka . </s> </p>
<p> <s> Nad tantsisid laulu lõpuni ja istusid lauda . </s> <s> Laual oligi silma peal hoitud : nende asjad olid alles . </s> <s> Juurde oli tulnud pudel šampust ja kolm pokaali . </s> </p>
<p> <s> Nadka avas pudeli ja valas endale ning Marilynile . </s> </p>
<p> <s> " Aga Viktoriale ? " küsis Marilyn . </s> </p>
<p> <s> " Oh , ei see niipea tule , kui üldse tuleb , " lõi Nadka käega . </s> </p>
<p> <s> " Mis asju ta siin siis ajab ? " ei saanud Marilyn aru . </s> </p>
<p> <s> " Marilyn , ma ei saa sulle paljusid asju rääkida . </s> <s> Aga sa võiksid harjuda mõttega , et Viktoria valetab viimasel ajal kohutavalt . " </s> </p>
<p> <s> " Minu arust pole ta mulle midagi valetanud . " </s> </p>
<p> <s> " Ta valetab väga hästi , isegi mina ei saa alati aru . " </s> </p>
<p> <s> Aga rohkem Nadka ei seletanud . </s> <s> Mida oli Viktoria valetanud ? </s> <s> Seda , et nad Imrega abiellumisplaane olid teinud ? </s> <s> Seda , et poisid talle niisama raha andsid ? </s> </p>
<p> <s> " Ah , ära lase end minu rumalast onutütrest segada , " ütles Nadka . </s> <s> " Võtame parem jõulupuhkuse terviseks ! " </s> </p>
<p> <s> Marilyn jõudis koju kell veerand viis . </s> <s> Ta jalad olid täiesti läbi ja ta ise päris purjus , ent kohutavalt heas tujus . </s> <s> Sellist õhtut polnud tal kaua olnud . </s> <s> Nii palju lõbusaid inimesi , nii palju rahapilduvaid mehi Mnjah , mõnikord tundis Marilyn puudust sellest elust , mida ta oli elanud enne missivalimisi . </s> </p>
<p> <s> Aga ainult mõnikord . </s> </p>
<p> <s> Näiteks sellisel peol olles , nagu tänane . </s> <s> Argipäevad olid aga viimasel ajal paremad . </s> </p>
<p> <s> Kas olid ? </s> </p>
<p> <s> Marilyn ohkas . </s> </p>
<p> <s> On jah , on küll , ütles ta oma väsinud silmadega peegelpildile . </s> </p>
<p> <s> Loodetavasti kasutab Jan seal Tartus ringiuidates kummi , mõtles ta . - Kindlasti kasutab , lohutas ta end kohe . </s> <s> Ka nemad olid ju pikka aega kasutanud . </s> <s> Kuni oli üks naerune hommik . </s> </p>
<p> <s> " " Sensitive " , " oli Marilyn kondoomipakilt lugenud . </s> <s> " Tundlik kondoom ? " </s> </p>
<p> <s> " Ju siis oli meil kolmel hea , mitte kahel , " oli Jan leidnud . </s> <s> Nad olid naernud selle peale ohjeldamatult ning otsustanud , et käivad mõlemad arsti juures ning peale seda ei võta enam kunagi kedagi kolmandat endale voodisse ... </s> </p>
<p> <s> Marilynil oli äkki hirmus Jani-igatsus peal . </s> <s> Ta oleks ju tänagi parema meelega tantsinud Jani , mitte Nadka tuttavatega . </s> </p>
<p> <s> Ta valis Jani numbri , aga Jani telefon oli endiselt levist väljas . </s> <s> Eks ta magab vist juba , mõtles Marilyn , võttis meigi maha ja kobis magama . </s> </p>
<p> <s> Marilyn ärkas selle peale , et Jan ronis tema kõrvale voodisse . </s> <s> Külm , õue järgi lõhnav Jan . </s> </p>
<p> <s> " Mis kell on ? " küsis Marilyn Janile käsi kaela ümber sättides . </s> </p>
<p> <s> " Üheksa on varsti . - Suitsu oled teinud või ? </s> <s> Juuksed haisevad . " </s> <s> Jan tõmbas ennast Marilyni käte vahelt lahti . </s> </p>
<p> <s> Marilyn tegi silmad lahti . </s> </p>
<p> <s> " Ei , see on see diskoteegis-käimise viga , et juuksed pärast haisevad . </s> <s> Ma saatsin sulle messi , et sina ka tuleks , sa ei saanud kätte või ? " </s> </p>
<p> <s> " Ma ei tea , ma pole vaadanud . " </s> <s> Jan viskas end voodile pikali ja pani silmad kinni . </s> <s> Marilyn ronis talle kaissu . </s> <s> Jan ei liigutanud , ei pannud kätt ümber . </s> </p>
<p> <s> " Kellega sa seal diskoteegis käisid ? " küsis Jan . </s> </p>
<p> <s> " Viktoriaga , " oli Marilyn aus . </s> <s> " Nadka oli ka . " </s> </p>
<p> <s> " Noojah , vanad sõbrannad platsis . " </s> </p>
<p> <s> " Viktoria ei ole enam selline , nagu varem . " </s> </p>
<p> <s> " Jah , peale seda , kui sina enam vaene pole . " </s> </p>
<p> <s> " Ei , peale seda , kui Imre kuuli sai . " </s> </p>
<p> <s> " Olgu . </s> <s> Aga mulle ei meeldi see . " </s> </p>
<p> <s> Marilyn tõmbus Janist eemale . </s> </p>
<p> <s> " Kas sa arvad , et mulle meeldib , kui sind üldse kodus pole ? </s> <s> Kui sul on ainult Tartu ja Tartu ja Tartu ? " </s> </p>
<p> <s> " Mina teen tööd , kallike , tööd . </s> <s> Aga mitte sellepärast , et sina saaksid sõbrannadega diskoteegis käia . " </s> </p>
<p> <s> " Ma kulutasin seal ainult mingi sada krooni või nii . " </s> </p>
<p> <s> " Tehti välja vä ? " </s> </p>
<p> <s> Marilyn kargas Jani hääle ebasõbralikkuse peale voodist välja . </s> </p>
<p> <s> " Jumala eest , mis sul viga on ? " tõstis ta häält . </s> <s> " Ühest peolkäimisest nii palju jama ? " </s> </p>
<p> <s> Jan oli vait , silmad kinni . </s> <s> Tüdind põsed ja kergelt kortsus kulmud . </s> <s> Sellist Jani polnud Marilyn harjunud nägema . </s> <s> See polnud üldse see Jan , keda Marilyn tundis . </s> <s> Siis tabas Marilyn äkki : ta oli ju sellist Jani näinud küll . </s> <s> See oli see Jan , kes oli hakanud aeg-ajalt ilmuma pärast Tartu filiaali avamist , ja järjest sagedamini ja sagedamini . </s> <s> Kas tõesti võib töötegemine inimest sedavõrd muuta ? </s> </p>
<p> <s> Marilyn istus voodiäärele ja ohkas . </s> </p>
<p> <s> " Ma oleks ju sinu käest küsinud , kui sa kodus oleksid olnud . </s> <s> Või kui su telefon sees oleks olnud . " </s> </p>
<p> <s> Jan oli ikka veel vait . </s> <s> Vaikiv tõsine tööinimene . </s> <s> Aga varem oli Jan ju samuti tööinimene olnud ? </s> <s> Näiteks nende tutvumisesuvel , ja sellele järgneval sügisel , mis oli olnud Marilyni meelest maailma parim sügis , ja Jah , ka siis oli olnud Jan tööinimene . </s> <s> Rõõmus tööinimene . </s> </p>
<p> <s> Marilyn tundis , et vihastab . </s> <s> Kohe . </s> <s> Jani peale , et see tühjast asjast tüli algatas , ja enda peale , et ta mingeid imelikke süümekaid tundis . </s> <s> See polnud ju mingi asi , mille pärast süümekaid tunda , see diskoteegis käimine . </s> <s> Või oli ? </s> </p>
<p> <s> Marilyn tõusis , võttis tugitoolilt hommikumantli ja pani selle selga . </s> </p>
<p> <s> " Jan , ma ei viitsi sinuga tülitseda , ausõna , " ütles Marilyn . </s> </p>
<p> <s> Jan ei liigutanudki . </s> </p>
<p> <s> Mine siis ka pikalt , mõtles Marilyn ja läks kööki . </s> <s> Vastik lögane detsember oli akna taga . </s> <s> Isegi meri oli kole , rääkimata siis majadest või puudest . </s> <s> Ka lumi ei tee seda pilti ilusamaks , teadis Marilyn eelmise aasta kogemustest . </s> <s> Jan oli öelnud , et see oli nii olnud sellepärast , et oli olnud väga soe talv . </s> <s> Et kui on hästi külm , siis on ka mere ääres ilus valge . </s> <s> Ikkagi ei oodanud Marilyn mingit lund . </s> <s> Ta ei sallinud lund , sest see oli üks külma ilma tunnuseid . </s> <s> Ta tahtis lõunamaale , sinna , kus oleks soe . </s> <s> Kevadel oli Jan lubanud , et sel talvel lähevad nad tõesti kusagile soojale maale , nii veebruaris-märtsis , kui siinsest oknotsembrist juba tõeliselt siiber on . </s> <s> Ja Marilyn oli kohe hakanud unistama , kuidas nad on kusagil valgel liivarannal ja ujuvad , kui teised samal ajal läbi lumesodi liipavad ja nina löristavad . </s> <s> Suvel uusi riideid ostes oli Marilyn vaadanud neid salamisi ka selle pilguga , et kas need sobiksid kusagile välismaale minekuks Nüüd polnud sugugi kindel , et sellest sõidust üleüldse asja saab . </s> </p>
<p> <s> Marilyn hakkas kohvi tegema . </s> </p>
<p> <s> Ja pole kindel , kas mina üldse temaga , st sellise Janiga , kuhugi minna tahan , mõtles ta karmikäeliselt kohvi filtrisse mõõtes . </s> <s> Jan oli üldse suur lubaja - suvel pidid nad ju ka koos reisima minema , kõigepealt Kanadasse tema vanematele külla , siis Itaaliasse , kus üks tema vana klassivend pidi elama . </s> <s> Kummastki reisist ei saanud asja , nad undasid niisama autoga mööda Eestit ja Arvi jahiga mööda Soome lahte ringi , ja see kõik oli olnud ütlemata mõnus , aga Marilyn ohkas . </s> <s> Nii oleks tahtnud kusagile kaugele reisida . </s> <s> Nii-ii . </s> <s> Minema siit . </s> <s> Ära sellest koledast kliimast , mis inimesed üksteise vastu külmaks ja kalgiks ja õelaks teeb . </s> </p>
<p> <s> Jan tuli kööki . </s> </p>
<p> <s> " Sa seal peol tantsisid ka ? " uuris ta . </s> </p>
<p> <s> " Loomulikult , mille pärast ma siis sinu meelest sinna läksin ? " </s> </p>
<p> <s> " Kellega sa seal tantsisid ? " </s> </p>
<p> <s> " Mis siis ? " </s> </p>
<p> <s> " Ei-noh , kellega , ma tahan teada . " </s> </p>
<p> <s> " Armukade oled või ? " </s> </p>
<p> <s> " Olen jah . </s> <s> Ma ei taha , et sa siin kellegagi liini hakkad ajama , kui ma ära olen . - Kuule , me pidime ju täna sinna Pärnumaale sõitma , " tuletas Jan meelde . </s> </p>
<p> <s> " Pidime jah . " </s> </p>
<p> <s> " No lähme siis või ? " </s> </p>
<p> <s> Marilyn vaatas Jani . </s> <s> Seal ta seisis , nägu väsinud , nii võõras ja oma ühekorraga , ja Marilyn avastas , et ei julge midagi tahta . </s> <s> Ei minekut ega kojujäämist . </s> <s> Mõlemad variandid tundusid ühtviisi nõmedad . </s> </p>
<p> <s> " Muidugi võiks minna , kui sa nõus oled , " ütles ta . </s> </p>
<p> <s> " Mis kell me läheme ? " </s> </p>
<p> <s> " Ma ei tea , pärast lõunat ehk kunagi ? " </s> </p>
<p> <s> Marilyn valas endale pool tassi kohvi juurde . </s> <s> Janile ei pakkunud . </s> <s> Las ise võtab , kui tahab , mõtles ta . </s> </p>
<p> <s> " Lähme varem , ma ei viitsi pimedas sõita , " arvas Jan . </s> </p>
<p> <s> Marilyn vaatas kella . </s> <s> Pool kümme läbi mõni minut . </s> </p>
<p> <s> " Siis kusagil ühe ajal näiteks stardime ? " pakkus ta . </s> </p>
<p> <s> " Jah , " arvas Jan . </s> </p>
<p> <s> " Ma lähen vaatan midagi kingituseks . " </s> </p>
<p> <s> " Sa polegi veel siiamaani poes käinud ? " </s> </p>
<p> <s> " Ei , sest ma ei saanud ju loota , et sa kindlasti täna koju tuled . " </s> </p>
<p> <s> Jan mühatas pahaselt ja läks tuppa . </s> </p>
<p> <s> Huvitav , mille peale ta nüüd vihastas , mõtles Marilyn . </s> <s> Selle peale , et ma midagi ei ostnud , või selle peale , et mul oli õigus , kui ütlesin , et ma tema peale loota ei saa ? </s> </p>
<p> <s> Marilyn helistas Nadkale . </s> </p>
<p> <s> " Kuule , sa minuga paariks tunniks kingitusi ei taha tulla ostma ? " küsis ta . </s> </p>
<p> <s> " Muidugi tahan , " ütles Nadka . </s> <s> " Ma just mõtlesin , et võiks selle hommikupoolikuga midagi peale hakata , aga mida , ei tea . </s> <s> Mõtlesin just , et helistaks sulle . </s> <s> Noh , kuidas tervis on ? " </s> </p>
<p> <s> " Normaalne . </s> <s> Kuule , aga saame kell üksteist Stockis kokku . </s> <s> All Delis , onju . " </s> </p>
<p> <s> Jan võttis Marilyni kell üks Stockmanni juures peale . </s> </p>
<p> <s> " Korras kõik ? " küsis Jan . </s> </p>
<p> <s> " Korras , " vastas Marilyn suurte kompsudega autosse ronides . </s> <s> " Tead , kui palju rahvast oli ? </s> <s> Jube ! " </s> </p>
<p> <s> " Jõulud ju . " </s> </p>
<p> <s> " Jah . " </s> </p>
<p> <s> Marilyn võttis dubljonka seljast ja viskas koos pakkidega tahaistmele . </s> </p>
<p> <s> " Mis sina jõuludeks tahad ? " küsis ta Janilt . </s> </p>
<p> <s> " Midagi ei taha , " ütles Jan autodevoogu sisse sõites . </s> </p>
<p> <s> " Aga päriselt ? " </s> <s> Marilyn naeratas , ta silmad särasid - nad olid Nadkaga kohvikus väiksed konjakid teinud . </s> <s> Pisut andis eilne pidu tunda , see oli hea põhjus päevaseks napsuks . </s> </p>
<p> <s> " Musi , ära mängi lolli . </s> <s> Mis jõulud , sel aastal ei ole mingeid jõule , Birgit ja Eero peavad ju pulmi . " </s> </p>
<p> <s> Õigus küll , Marilyn oli selle täiesti ära unustanud . </s> </p>
<p> <s> " Me peame siis ju neile midagi kinkima . </s> <s> Mida ? " </s> </p>
<p> <s> " Ma arvan , et viiest tonnist piisab . " </s> </p>
<p> <s> " Et kingiks raha ainult ? " </s> </p>
<p> <s> " Nojah . </s> <s> Siis ise teavad , mis neil vaja on . " </s> </p>
<p> <s> " Raha on ikka natuke imelik kinkida , " arvas Marilyn . </s> </p>
<p> <s> " Muidugi on imelik . </s> <s> Mõned inimesed teevad valgete inimeste kombel selle kingituste keissi , " rääkis Jan . </s> <s> " Et kirjutavad nimekirja asjadest , mida nad tahavad , ja külalised siis jagavad enda vahel ära , et kes mida ostab . </s> <s> Siis ei ole seda , nagu vanasti , et inimesed said neli kohviveskit ja kolm teflonpanni . </s> <s> Minu meelest oleks võinud Birgit ka mingi nimekirja teha . " </s> </p>
<p> <s> Tee möödus enam-vähem vaikides . </s> <s> Jan vahetas närviliselt CD-sid , ükski neist ei paistnud talle õieti meeldivat . </s> <s> Kõik plaadid olid Marilyni jaoks täiesti võõrad . </s> </p>
<p> <s> " Sa oled palju uut muusikat ostnud , " märkis ta , nii jutujätkuks . </s> </p>
<p> <s> " Jah , " ütles Jan . </s> <s> " Mul on mõned tuttavad , kes saavad igasugust huvitavat muusikat . " </s> </p>
<p> <s> " Teeks kusagil väikse peatuse , ma tahaks väikest napsu , " pakkus Marilyn , sest tundis , et konjak hakkab peast minema ja Jani seltskond ei paku enam rõõmu . </s> </p>
<p> <s> " Vaata , partatšokis peaks olema paar minipudelit , " ütles Jan . </s> <s> Ta ei viitsinud seisma jääda . </s> </p>
<p> <s> Marilyn vaatas . </s> <s> Partatšokis oli igasugu nänni . </s> <s> Ja üsna mitu minikonjakit . </s> <s> Ka Rémy Martin . </s> <s> Ta võttis ühe ja jõi lonksuga sellest pool ära . </s> </p>
<p> <s> " Musi , sa oled jooma hakanud . " </s> </p>
<p> <s> " Konjak is mai midl neim , " tegi Marilyn nalja . </s> </p>
<p> <s> " Ei , päriselt , " ütles Jan . </s> </p>
<p> <s> " Jah , ma tean . </s> <s> Aga mis siis ? " </s> </p>
<p> <s> Jan oli vait . </s> </p>
<p> <s> " Jan , kuule , kas sulle ei tundu , et meil on viimasel ajal hästi palju erinevaid käimisi ja tuttavaid ? " küsis Marilyn . </s> <s> See küsimus tuli kiiresti , kiiremini kui ta tahtis ; ta polnud seda peas veel lõpunigi mõelda jõudnud , kui juba välja ütles . </s> <s> Rémy Martin oli selles süüdi , muidugi . </s> </p>
<p> <s> Jan oli ikka vait . </s> <s> Päris pikka aega . </s> </p>
<p> <s> " Marilyn , räägime sellest järgmisel nädalal , eks ? </s> <s> Mul pole praegu aega sellega tegeleda . " </s> </p>
<p> <s> " Ma olen sulle nagu mõni klient , kelle sa järgmisele nädalale lükkad , " torises Marilyn . </s> </p>
<p> <s> " Olgu , räägime siis homme . " </s> </p>
<p> <s> " Oh , õigus - homme on ju Omakodu jõulupidu , " tuli Marilynil meelde . </s> <s> " Sinna tuleks kindlasti minna . " </s> </p>
<p> <s> " Muidugi me läheme . " </s> </p>
<p> <s> Marilyn võttis väikse lonksu . </s> <s> Samapalju jäi veel pudelikesse alles . </s> </p>
<p> <s> " Millal me siis räägime ? </s> <s> Äkki räägiks nüüd , pikk tee ju , " pakkus Marilyn . </s> </p>
<p> <s> " Ma ei taha praegu rääkida . " </s> </p>
<p> <s> " Äkki sa vähemalt ütleksid mulle , mis laadis see jutt tuleb ? </s> <s> Äkki on mul mõtet kohe Tallinnasse tagasi jõudes asjad kokku panna ja koju tagasi minna ? " </s> </p>
<p> <s> Jan vaatas talle otsa . </s> </p>
<p> <s> " Kas sa arvad , et asi on nii halb ? " </s> </p>
<p> <s> " Aga sa ise ? " </s> </p>
<p> <s> " Mina küll nii ei arva . " </s> </p>
<p> <s> " Jan , ma olen väsinud sellest kõigest , " kurtis Marilyn ja lonksas pudelikese tühjaks . </s> <s> Tegelikult teda lohutas Jani viimane lause , aga ta ei tahtnud seda välja näidata . </s> <s> " Ma olen väsinud sellest , et sind ei ole , ma isegi ei viitsi sinuga tülitseda . " </s> </p>
<p> <s> " Joo vähem , siis sa pole nii väsinud , " arvas Jan . </s> </p>
<p> <s> " Ah , mine õige ... " </s> </p>
<p> <s> Marilyn lasi oma istme allapoole . </s> <s> Rémy Martin on hea , mõtles ta . </s> <s> Ja pani silmad kinni , et pisut tukastada . </s> </p>
<p> <s> Marilyn ärkas , kui nad olid just Pärnusse sisse sõitnud . </s> <s> Tema telefon helises . </s> <s> Võõras number . </s> <s> Simpel vist . </s> </p>
<p> <s> " Kuulen , " ütles Marilyn . </s> </p>
<p> <s> " Kas Marilyn ? </s> <s> Reesi siin . </s> <s> Kas sa tuled juba ? </s> <s> Millal sa jõuad ? " </s> </p>
<p> <s> " Sõitsime just Pärnusse sisse . " </s> </p>
<p> <s> " Millega sa oled ? </s> <s> Bussiga ? " </s> </p>
<p> <s> " Ei , autoga . </s> <s> Ma ju kirjutasin , et tulen koos oma boifrendiga . " </s> </p>
<p> <s> " Me siis umbes kolmveerand tunni pärast ootame , " ütles Reesi . </s> <s> " Kui ära eksite , helistage sellel numbril , see on mu venna telefon . </s> <s> Raivo oma , noh . " </s> </p>
<p> <s> Marilyn lõpetas kõne ja ringutas . </s> </p>
<p> <s> " Nätsu ei ole ? " küsis ta Janilt . </s> </p>
<p> <s> " Vaata partatšokist , " ütles see . </s> </p>
<p> <s> Marilyn vaatas . </s> <s> Nätsu oli ja šokolaadi . </s> <s> Ja muidugi väiksed Rémyd . </s> <s> Võtta väike lonks ? - Ei . </s> <s> Marilyn pistis ühe nätsupadja endale suhu . </s> </p>
<p> <s> " Siit vist tuleb ära keerata , " arvas Jan , kui nad olid pikalt mingil täistuisanud teel ekselnud . </s> </p>
<p> <s> " Vist küll , " arvas Marilyn Reesi saadetud kaarti uurides . </s> <s> " Näe , siin on bussipeatus ka . " </s> <s> Ta luges bussipeatuse silti . </s> <s> " On jah seesama peatus ! " </s> </p>
<p> <s> Jan keeras auto metsa . </s> <s> Siin oli tee veel hullem . </s> <s> Kui neil poleks olnud maastur , oleks tee läbimine üsna raske olnud . </s> </p>
<p> <s> " Millega nad siin sõidavad ? " imestas Jan . </s> </p>
<p> <s> " Äkki ei sõidagi , äkki panevad jala kogu aeg , " arvas Marilyn . </s> <s> Imelik tunne oli kõhus . </s> <s> Selline hirmusegune rõõm ja rõõmusegune hirm : ta ei teadnud ju , missugused need inimesed on . </s> </p>
<p> <s> Ja ta ei teadnud , mismoodi suhtub neisse Jan . </s> </p>
<p> <s> Reesit ei võta keegi mitte kunagi kaardistusfirmasse tööle , oli Marilyn kindel , kui nad olid tee lõpuni sõitnud . </s> <s> Tee bussipeatusest majani oli vaevalt kilomeeter . </s> </p>
<p> <s> Õu oli peaaegu pime - kell lähenes poole neljale . </s> <s> Akendest langes õuele valgust , toas oli näha liikumist . </s> <s> Lauda juures oli koerakuut , suur koeravolask kargles ja haukus auto tuledes . </s> </p>
<p> <s> Jan jättis auto seisma . </s> </p>
<p> <s> " On see ikka õige koht ? " küsis ta . </s> </p>
<p> <s> " Lähme vaatame . " </s> </p>
<p> <s> Kui nad olid autost välja roninud , avanes majauks . </s> <s> Vanem naine seisis uksel . </s> </p>
<p> <s> " Kes seal on ? " küsis ta . </s> <s> Ja koerale : " Vait , Pauka ! " </s> </p>
<p> <s> " Marilyn , " ütles Marilyn . </s> </p>
<p> <s> " Marilyn ? </s> <s> Sina ? " </s> </p>
<p> <s> Marilyn ja Jan jõudsid ukseni . </s> </p>
<p> <s> See peaks olema vanaema , mõtles Marilyn . </s> </p>
<p> <s> Oligi . </s> </p>
<p> <s> " Tere , tulge sisse , tulge sisse , " lükkas ta ukse pärani . </s> </p>
<p> <s> " Meil olid mõned asjad ka , " ütles Marilyn vabandavalt . </s> </p>
<p> <s> " Ma lähen toon , " pakkus Jan . </s> </p>
<p> <s> Marilyn astus koridori . </s> <s> Ilus ja puhas siin küll polnud . </s> <s> Ta kummardus saapaid jalast võtma . </s> </p>
<p> <s> " Oh , ära võta , ära võta , " keelas vanaema . </s> <s> " Põrand ju külm ka . " </s> </p>
<p> <s> Marilyn kuulas rõõmuga sõna . </s> </p>
<p> <s> Vanaema avas toaukse . </s> </p>
<p> <s> " Vaadake , kes jõudis , " ütles ta seltskonnale , kes toas ümber suure laua istus . </s> </p>
<p> <s> Marilyn teretas ja lasi pilgu üle toa käia . </s> </p>
<p> <s> Niimoodi siis tegelikult maal elataksegi , mõtles ta . </s> <s> See on siis see nn Teine Eesti ? </s> </p>
<p> <s> Tuba oli vähemalt kümme aastat remontimata . </s> <s> Diivani seljatoe kohal olid tapeedil inetud tumedad jäljed , kõik oli kulunud ja kole . </s> <s> Telekas oli küll uus . </s> <s> See mängis . </s> <s> Mingi seebikas . </s> <s> Teleka heli oligi ainus , mis praegu kuulda oli . </s> <s> Laudkond oli täiesti vait ja vaatas huviga Marilyni . </s> <s> Vaid Reesi ja Merli vaatasid teda pisut teisiti - Reesi naeratas uhke , Merli häbeliku näoga . </s> </p>
<p> <s> " Noh , mis sa seisad , kallis laps , istu ometi , " pakkus vanaema talle kõige lähemal seisvat tooli . </s> <s> " Ma lähen toon mõned taldrikud juurde . </s> <s> Sa , Merli , too tagatoast toole . " </s> </p>
<p> <s> Merli tõusis ja kadus tahatuppa . </s> <s> Marilyn istus . </s> </p>
<p> <s> " Nii et sina oled siis Marilyn , " ütles vanamees tema paremal käel . </s> <s> Marilyn naeratas talle . </s> </p>
<p> <s> " Ja teie ee sina oled mu vanaisa ? " </s> </p>
<p> <s> " No kui sa mu poja Tarmo tütar oled , siis olen jah ! " </s> <s> Vanaisa naeris mürinal . </s> </p>
<p> <s> Jan astus tuppa . </s> </p>
<p> <s> " Tere ! " ütles ta kõigile rõõmsalt . </s> <s> " Mina olen Jan , ma olen Marilyni mees . " </s> </p>
<p> <s> " Sa , tüdruk , oled abielus ? " uuris vanaisa Marilynilt . </s> </p>
<p> <s> " Ei , aga me elame koos , " teatas Jan . </s> <s> " Musi , sul olid vist kingitused kaasas ? " </s> </p>
<p> <s> Marilyn tõusis ja läks kottide juurde , mis Jan sisse oli toonud . </s> <s> Jan käitus , nagu oleks nende vahel kõik kõige paremas korras . </s> <s> See oli tore . </s> </p>
<p> <s> " Vanaisa , palju õnne sünnipäevaks , " andis Marilyn vanamehele ilusti pakitud karbi ( Rémy Martin , küll V.S.O.P. , mitte X.O , mida Marilyn ise armastas , aga ikkagi ) . </s> <s> Vanaisa haaras Marilyni pehme hoolikalt maniküüritud käe oma karedate käte vahele . </s> </p>
<p> <s> " Aitäh , tütreke , aitäh ! " </s> </p>
<p> <s> Huvitav , kas ma peaksin teda nüüd kallistama ja musitama , mõtles Marilyn . </s> <s> Ühtpidi oleks see ju loomulik olnud - see oli ju tema vanaisa , teistpidi jälle - ta nägi seda vanameest elus esimest korda . </s> <s> Ta ei kallistanud ega musitanud . </s> </p>
<p> <s> " Siis on mul üks kingitus Merlile , " ütles Marilyn . </s> <s> Merli vedas parajasti kaht tooli tuppa . </s> <s> Keegi ei teinud seda märkamagi , et väike tüdruk ja kaks suurt tooli . </s> </p>
<p> <s> " Ma aitan , " hüppas Jan tema juurde . </s> <s> " Mine Marilyni juurde . " </s> </p>
<p> <s> Marilyn andis Merlile paki ( Barbie ) . </s> <s> Ja vanaemale ( villane õlarätt ) . </s> <s> Ja Reesile ( kampsun ) . </s> <s> Ja kõigile teistele ( suur kott komme ja küpsiseid ) . </s> </p>
<p> <s> " Istuge lauda , istuge lauda , " sebis vanaema ringi . </s> <s> Tal pole üldse nii kuri nägu kui piltidel , mõtles Marilyn . </s> <s> Kuidas see Merli oligi öelnud - mammi andis Virvele peksa Marilyn ei kujutanud seda naist küll kedagi löömas . </s> <s> Või mine tea - jõudu paistis tal olevat , selline tugev kuju . </s> <s> Aga see Virve , kus see oli ? </s> <s> Marilyn ei hakanud küsima , tõstis endale viisakalt sülti , salatit ja ahjukartuleid ette . </s> </p>
<p> <s> " Vorstid on ahjus , " teatas vanaema . </s> <s> " Kohe saab . " </s> </p>
<p> <s> " Te teete ise verivorsti ? " oli Jan uudishimulik . </s> </p>
<p> <s> " Muidugi ise , " ütles vanaema . </s> </p>
<p> <s> " Üleeile sai siga maha võetud , " ütles vanaisa . </s> </p>
<p> <s> " Isetehtud vorstid on jube head , " ütles Jan Marilynile . </s> <s> Ta teadis , et Marilyn ei armasta verivorsti . </s> </p>
<p> <s> Viisakusest söön nagunii , mõtles Marilyn , ka siis , kui see on jälk . </s> </p>
<p> <s> " Minu vanaema tegi ka vanasti ise verivorsti , " jutustas Jan . </s> <s> " Aga nüüd pole tal enam aastaid ühtki looma , elab Lasnamäel . " </s> </p>
<p> <s> " Jah , kõik muudkui lähevad linna ära , " rääkis Reesi kõrval istuv keskealine naine . </s> <s> Reesi ema vist , mõtles Marilyn . </s> </p>
<p> <s> " Tal on tervis ka juba läbi , " õigustas Jan . </s> </p>
<p> <s> " Ikkagi . </s> <s> Nagu mee peale jooksevad kokku . " </s> <s> Põlglik oleks selle hääle kohta leebelt öeldud olnud . </s> </p>
<p> <s> " Ei räägi täna sellistel teemadel , " ütles vanaisa . </s> <s> " Näe , kui uhke kingitus ! " </s> <s> Ta oli oma pudeli lahti pakkinud . </s> <s> " Seda küll kohe jooma ei hakka . " </s> </p>
<p> <s> Ka teised olid oma kingid lahti pakkinud . </s> <s> Marilyn vaatas Merli üliõnnelikku nägu . </s> </p>
<p> <s> " Kellele valan ? " küsis Raivo , viinapudel käes . </s> </p>
<p> <s> " Ma ei joo viina , " ütles Marilyn . </s> </p>
<p> <s> " Mina täna ei võta , " ütles Jan . </s> <s> " Meil on veel täna vaja sõita . " </s> </p>
<p> <s> " Kuhu ? " imestas vanaema . </s> <s> " Te siis ööseks ei jäägi ? " </s> </p>
<p> <s> " Ei , " vastas Jan . </s> <s> " Me peame õhtul veel Viljandisse jõudma , mu onul on juubel . " </s> </p>
<p> <s> Enne kui Marilyn sai sõna suust , müksis Jan talle vastu jalga . </s> <s> Marilyn noogutas Jani jutule kaasa . </s> </p>
<p> <s> Selge , mõtles Marilyn . </s> <s> Jan tahab siit kiiresti minema . </s> <s> Tegelikult tahtis tema ka . </s> <s> Tal oli vastik nende uudishimulike pilkude all . </s> <s> Ta oli küll oma arust väga lihtsalt riides , pruun kleit ja juuksed selja peal patsis , aga ikkagi tundis ta end siinsete inimeste seas liiga heana . </s> </p>
<p> <s> " Kas see on päris Barbie ? " küsis Merli . </s> </p>
<p> <s> " Jah , muidugi päris . " </s> </p>
<p> <s> Merli silmad särasid veel rohkem . </s> </p>
<p> <s> " Vorstid on valmis ! " hüüdis vanaema köögist ja astus tuppa , särisev pann räpaste pajakinnaste vahel . </s> </p>
<p> <s> Tunni aja pärast tahtis Marilyn siit ära . </s> <s> Tal oli kõrini tähelepanu keskpunktis olemisest . </s> <s> Merli vaatas teda kui elusuuruses Barbie-nukku , näppis juukseid ja katsus sõrmuseid ning naeratas kogu aeg . </s> <s> Ja vanaisa patsutas teda põlvele , nina punetav ja pisar silmis , et " tütreke , tütreke " . </s> <s> Aga teised Algul võis veel taluda neid imetlevaid-kadetsevaid pilke , aga mida rohkem alkoholi , seda kurjemaks ja põlglikumaks need pilgud muutusid . </s> <s> Marilyn oli muutunud oma " uute " sugulaste silmis hõlptulu , korruptsiooni ja kõige halva kehastuseks , mis linnas on , ja ta ei kavatsenud seda enam kaua olla . </s> </p>
<p> <s> " Me vist peame liikuma hakkama , muidu su onu hakkab muretsema , " naeratas Marilyn Janile . </s> </p>
<p> <s> " Jah , muidugi , mine tea , missugune see tee veel on , " mängis Jan kaasa . </s> </p>
<p> <s> Nad tänasid viisakalt ja läksid õue . </s> <s> Marilyn hingas sügavalt . </s> <s> Õues oli värske karge õhk . </s> <s> Erinevalt toast , kus suitsetati kangeid salasigarette . </s> <s> Ja mitte vähe . </s> <s> Pauka kargles ja haukus valju häälega . </s> </p>
<p> <s> Raivo tuli neile õue järele . </s> </p>
<p> <s> " See on sinu auto ? " küsis ta Janilt . </s> </p>
<p> <s> " Ei , üks mu sõber laenas mulle , ma rääkisin , et maale sõit , " valetas Jan . </s> </p>
<p> <s> " Ma vaatan , siin on päris hea makk peal . " </s> </p>
<p> <s> " On . </s> <s> Mulle ka meeldib . " </s> </p>
<p> <s> " Kuule , kui äkki teeks nii , et valetad oma sõbrale , et näiteks Pärnus murti autosse sisse ja makk viidi minema . " </s> </p>
<p> <s> " Mida ? " </s> </p>
<p> <s> " No me teeme nii , nagu oleks autosse sisse murtud , " rääkis Raivo häälega , nagu käiks jutt millestki elementaarsest . </s> <s> " Ja pärast teeme maki raha pooleks . </s> <s> Sobib ? " </s> </p>
<p> <s> " Kuule , mees , sa perse ei taha minna ? " küsis Jan . </s> </p>
<p> <s> " No mis see siis sulle maksaks ? </s> <s> Nagunii plekiks kindlustus su sõbrale kõik kinni . " </s> </p>
<p> <s> " Ei , selline jutt lõpeta küll kohe ära . " </s> </p>
<p> <s> " Marilyn ! " hüüdis keegi toa poolt . </s> <s> Marilyn läks sinnapoole . </s> <s> Vanaema . </s> </p>
<p> <s> " Kuule , tütreke , selline lugu , et Sinu isa haua peal pole kivi . " </s> </p>
<p> <s> " Mu ema haua peal pole ka . " </s> </p>
<p> <s> " Aga me siin mõtlesime , et äkki paneks su isa hauale kivi . " </s> </p>
<p> <s> " No pange . " </s> <s> Marilynil hakkas kergelt jahe . </s> <s> Ikkagi detsember ja lumi . </s> </p>
<p> <s> " Aga äkki sa annaksid ka natuke raha ? " </s> </p>
<p> <s> " Aga mul ei ole . " </s> </p>
<p> <s> Vanaema püüdis magusat naeratust näole manada . </s> </p>
<p> <s> " Noo , ikka on , kui selliseid kingitusi teed ja selline auto on ja ... " </s> </p>
<p> <s> Marilyn vaatas vanaema kurja suujoont ja lõtva kaela . </s> <s> Silma ei tahtnud vaadata . </s> </p>
<p> <s> " Ma ostsin need kingitused sellepärast , et ma arvasin , et te olete normaalsed inimesed , " ütles ta . </s> <s> " Aga teie tahate ainult raha ! </s> <s> Võibolla ostsin ma need oma viimase raha eest , selle peale te ei tule ? " </s> </p>
<p> <s> Ukseavasse ilmus jubeda näoga , leebelt öeldes räpane tegelane . </s> <s> Vist naissoost ? </s> </p>
<p> <s> " Miks Merli sai endale nuku ja mina ei saanud ? " inises see nõudliku häälega . </s> </p>
<p> <s> " Kao minema , " lükkas vanaema tegelase jõuga eemale . </s> <s> See kukkus põlvili , aga ajas end kohe püsti tagasi . </s> </p>
<p> <s> " Kas see on Virve ? " küsis Marilyn . </s> </p>
<p> <s> " Jah , mina olen Virve , " naeratas Virve idioodipilgulist hambutut naeratust . </s> <s> Marilynil hakkas õudne ja ta jooksis auto juurde . </s> <s> Seal oli asi üsna teravaks läinud . </s> <s> Raivo vibutas juba rusikaga . </s> </p>
<p> <s> " Ära vehi , kui kakelda ei oska , " ütles Jan . </s> </p>
<p> <s> " Sa ära mölise , " oli vastus . </s> </p>
<p> <s> Marilyn ronis autosse . </s> <s> Miks mina satun alati sellistesse nõmedatesse olukordadesse , mõtles ta ja vaatas täiesti stoilise rahuga , kuidas Jan potentsiaalsele makivargale korralikult peksa andis . </s> <s> Üle kõige kostis Pauka vali haukumine . </s> </p>
<p> <s> " Ma panen su Pärnu bussijaamas maha , " ütles Jan , kui nad olid vaikides peaaegu Pärnuni jõudnud . </s> </p>
<p> <s> " Miks ? " küsis Marilyn . </s> </p>
<p> <s> " Sest ma ise lähen Tartusse . " </s> </p>
<p> <s> " Jälle ? </s> <s> Sa alles tulid ju sealt . " </s> </p>
<p> <s> " Seal on tarvis üks asi ära lõpetada , enne kui jõulud ja muu jura peale hakkab . " </s> </p>
<p> <s> Marilyn ohkas . </s> </p>
<p> <s> " Jan , mul on piinlik , et mul sellised sugulased on . " </s> </p>
<p> <s> " Täiesti tavalised rumalad ja kurjad inimesed , kes arvavad , et nende õnnetuses on süüdi need , kellel hästi läheb . " </s> </p>
<p> <s> " Ma tõesti lootsin , et ... " </s> </p>
<p> <s> " Ma usun , et sa lootsid . </s> <s> Ma loodaks ka , kui mul sugulasi poleks . " </s> </p>
<p> <s> Ma võtan esimesest ettejäävast poest pudeli Rémyd ja joon selle bussis ära , otsustas Marilyn . </s> <s> Peaaegu nii ta tegigi . </s> <s> Jõi sada grammi kulinal ja magas kuni Tallinnani . </s> </p>
<p> <s> Marilyn jõudis koju umbes pool kümme õhtul . </s> <s> Alkohol oli kehast ja peast kadunud , suus oli sitamaitse . </s> </p>
<p> <s> Ma pean teada saama , mis keiss nende sugulastega on , mõtles ta . </s> <s> Talle meenus ema sõbranna , kes oli ka pulmapildil olnud . </s> <s> Tema ehk teab midagi ? </s> <s> Oli ta ju Marilyni teada ema ainus sõbranna , ka matuseasjad oli ta Marilyni eest korda ajanud . </s> </p>
<p> <s> Marilyn otsis ema asjade seas mõnd märkmikku , kust mingitki infi võiks saada . </s> <s> Ta polnud ühtki ema asja ära visanud . </s> <s> Ema asju polnudki õieti , ema oli olnud paras asjade minemapilduja . </s> <s> See olevat vabastav tegevus , nagu ta Marilynile kommenteerinud oli . </s> <s> Marilynil oli suhe asjadesse hoopis teistsugune . </s> <s> Eriti pärast ema surma , kui ema tema asjade kohta enam sõna ei saanud võtta . </s> <s> Marilyn ei raatsinud midagi minema visata . </s> </p>
<p> <s> Ta leidis ühe märkmiku aadresside ja telefoninumbritega . </s> </p>
<p> <s> Mis selle tädi nimi oligi ? </s> <s> Sirje vist . </s> <s> Marilyn leidis nime ja telefoni . </s> <s> Loodetavasti pole hilja helistada , mõtles ta , kui numbri valis . </s> </p>
<p> <s> Ta tutvustas ennast . </s> </p>
<p> <s> " Aa , Marilyn , kuidas sul läheb ? " küsis tädi . </s> </p>
<p> <s> " Normaalselt . </s> <s> Teate , mul on selline lugu , et Ma väga vabandan , et ma teile helistan , aga ma ei oska kellegi teise poole pöörduda . </s> <s> Mul nimelt ujusid mõned sugulased välja . " </s> </p>
<p> <s> Teisel pool toru hingati sügavalt . </s> </p>
<p> <s> " Lõpuks siis leidsid nad su üles , jah ? </s> <s> Ma mõtlesin juba siis , kui sa missiks tahtsid saada , et küll nad varsti välja ilmuvad . " </s> </p>
<p> <s> " Teie häälest on tunda , et nad ei ole kuigi meeldivad inimesed ? " </s> </p>
<p> <s> " Kuule , Marilyn . </s> <s> Saaks äkki homme kokku ? </s> <s> Ma tuleksin sinu poole ? " </s> </p>
<p> <s> " Ma ei ela enam vanas kohas . </s> <s> Ma võin ise kuhugi tulla , " pakkus ta . </s> </p>
<p> <s> Nad kohtusid järgmisel hommikul ühes vanalinna kohvikus , kus müüakse imehäid prantsuse saiakesi . </s> <s> Sirje istus juba lauas . </s> <s> Pisut vanemaks jäänud , märkas Marilyn . </s> <s> Juustes oli rohkem halli kui nelja aasta eest , siis , kui Marilyn teda viimati oma ema matustel nägi . </s> </p>
<p> <s> " Sa oled sama ilus kui su ema , " ütles Sirje tervituse asemel . </s> <s> Marilyn naeratas kohmetult . </s> </p>
<p> <s> " Räägi , mis need niinimetatud sugulased siis rääkisid ? " </s> </p>
<p> <s> Marilyn tellis endale kohvi ja rääkis lühidalt Reesist , eilsest külaskäigust ja selle nõmedast lõpust . </s> </p>
<p> <s> " Nad on kõik ühesugused , " ütles Sirje ja luristas oma piimaga kohvi . </s> <s> " Olid vanasti ja on ka nüüd . </s> <s> Sul on ausalt öeldes vedanud , et sa nendega varem kokku pole pidanud puutuma . " </s> </p>
<p> <s> " Aga ema oleks võinud ju midagigi nendest rääkida ! " </s> </p>
<p> <s> " Ta ehk No sa ise tead ju ka , milline ta oli . </s> <s> Elas sissepoole , ei olnud tal mingeid sõpru ega midagi . </s> <s> Minuga käis ta just sel ajal läbi , kui ta abiellus ja kui Tarmo end surnuks sõitis , eks see aeg oli ta pisut lahtisem . </s> <s> Pärast nagu häbenes tookordset avatust ega tahtnud enam niiviisi sõbranjetada nagu vanasti . " </s> </p>
<p> <s> " Ikkagi oleks ta võinud rääkida , " ajas Marilyn oma . </s> <s> " Või siis teie . " </s> </p>
<p> <s> " Mina ei rääkinud sellest nimelt . </s> <s> Sest mine tea , ehk oleksid sa ise hakanud neid taga otsima ja mis sellest kõigest välja oleks tulnud . </s> <s> Ma ise arvan , et see suur vimm sai alguse ühest vanast sinu ema ja Tarmo ema vahelisest nääklusest . </s> <s> Su ema leidis , et Tarmol oleks aeg meheks saada ja mehena käituda . </s> <s> Mitte aga pidutseda ja pummeldada ning aastas kolm-neli töökohta vahetada . </s> <s> Tarmo ema leidis muidugi , et tema pojakesele tehakse ülekohut . </s> <s> Et su ema on nii uhke ja kõrk ja tahab tema pojakesele käppa peale panna . </s> <s> Peale seda suhtlesid nad ainult karjudes . </s> <s> Sa ei kujuta ette , mis toimus su isa matustel ! " </s> </p>
<p> <s> " Ei , ei kujuta . </s> <s> Aga miks nad üldse abiellusid , kui nad nii erinevad olid ? " </s> </p>
<p> <s> " Nad olid täiesti juhuslikult tuttavaks saanud , kusagil bussipeatuses vist koguni , ja sinu ema võlus algul su isa vagabundlik mõtteviis . </s> <s> Ta arvas , et Tarmol on nii hea naljasoon . </s> <s> Kui ta aru sai , et ta tegelikult ongi selline - tänapäeval öeldakse selliste kohta luuser , eks ole - siis oli juba hilja . </s> <s> Ta ootas sind . </s> <s> Ta ei tahtnud vallalisena sünnitada , tookord oli see ikka häbiasi , ja lootis , et äkki paneb sinu sünd Tarmo natuke asjalikumalt mõtlema . </s> <s> Võibolla panigi , ma ei tea , igatahes hoidis Tarmo sind väga . </s> <s> Väga . " </s> <s> Sirje naeratas ja luristas uuesti oma kohvitassist . </s> <s> " No ja siis ükskord sõitis Tarmo kodust Tallinna , oli oma emaga tülitsenud , siis mootorratta selga istunud . </s> <s> Enne veel oli joonud ka . </s> <s> Nad seal kogu aeg jõid . </s> <s> Noh ja kihutaski teelt välja . </s> <s> Tarmo ema ei suutnud kuidagi su emale seda andeks anda . " </s> </p>
<p> <s> Marilyn ohkas . </s> </p>
<p> <s> " Ma võtaks ühe saiakese , " hüüdis ta baaridaamile . </s> <s> " Midagi hästi magusat tahaks . " </s> </p>
<p> <s> " Siin on head saiad , " ütles Sirje . </s> </p>
<p> <s> " Kaks siis , " ütles Marilyn . </s> </p>
<p> <s> Omakodu jõulupidu pidi algama kell seitse . </s> <s> Kell pool kaheksa polnud Janist veel midagi kuulda . </s> <s> Telefoni vastu ei võtnud . </s> </p>
<p> <s> " No kus te olete ? " helistas Marilynile Eveli . </s> </p>
<p> <s> " Mina ei tea , kus see Jan on , " oli Marilyn lausa nutma puhkemas . </s> </p>
<p> <s> " Tule siis ise , mis sa seal niisama passid , " arvas Eveli . </s> </p>
<p> <s> Kell üheksa tellis Marilyn endale takso ja läks . </s> <s> Kell kolmveerand kümme oli tal peost siiber . </s> <s> Ka see oli ju seltskond , kus teda võeti kui Jani aksessuaari ja iluasjakest , mitte kui lihtsalt Marilyni . </s> <s> Tema kleit , tegelikult ju väga minimalistlik kleit , oli siinsel peol liigagi pidulik . </s> <s> Võibolla just oma minimalistlikkuse pärast ? </s> <s> Või oli see ülespandud soeng , mis Marilyni teistest nii tugevalt eristas ? </s> <s> Või see , et sellise välimusega tüdruk tuleb peole üksi ? </s> <s> Igal juhul tundis Marilyn end siin võõrana , mis sest , et suure osaga siinsest rahvast oli ta üle poole aasta koos töötanud . </s> </p>
<p> <s> " Kuidas sul endal läheb ? " püüdis ta Eveliga juttu teha , kui see inimeste seas tuiskamisest väsis ja Marilyni kõrvale istus . </s> </p>
<p> <s> " Täitsa samamoodi nagu vanasti . " </s> <s> Eveli võttis suure lonksu veini . </s> </p>
<p> <s> " Boifrendid ? " </s> </p>
<p> <s> " Aah , need tulevad ja lähevad . </s> <s> Ühtki normaalset pole ma veel küll kohanud . " </s> <s> Eveli naeris . </s> <s> " Olen kui lastega Bridget Jones , ainult selle vahega , et ma juhuslikult tean , missuguste riikide vahel Saksamaa asub . " </s> </p>
<p> <s> Arvi tuli nende juurde . </s> </p>
<p> <s> " Noh , ja kus siis Jan on ? " </s> </p>
<p> <s> " Tartus , " vastas Marilyn . </s> </p>
<p> <s> " Tartus ? </s> <s> Mis ta teeb seal ? " </s> </p>
<p> <s> " Tööd , loomulikult . " </s> </p>
<p> <s> Arvi vaatas arusaamatuses Marilynile otsa . </s> </p>
<p> <s> " Jan ? </s> <s> Sa tahad öelda , et Jan on tööl , selle asemel , et sinuga olla ? </s> <s> Nalja teed või ? " </s> <s> Ja Arvi kadus kempsu suunas . </s> </p>
<p> <s> Marilyn tundis end kohutavalt sitasti . </s> <s> Pidi ta siia üldse tulema ? </s> <s> Oleks oodanud Jani ära ja siis oleksid nad tulnud koos , nagu poleks midagi olnud . </s> <s> Nagu nad oleks end teineteise seltsi kusagile unustanud , nagu neil pahatihti ( heatihti ) juhtunud oli . </s> <s> Varem . </s> <s> Nüüd enam mitte . </s> </p>
<p> <s> " Kuule , " võttis Eveli tal õlgade ümbert kinni . </s> <s> " Teil on mingid tülid või ? " </s> </p>
<p> <s> " Ei ole , mingeid tülisid ei saagi ju olla , kui ta üldse koduski ei ole . " </s> </p>
<p> <s> " Kus ta siis on ? " </s> </p>
<p> <s> " Tartus , nähtavasti . </s> <s> Ütleb , et töö . " </s> </p>
<p> <s> " Ja sina ? " </s> </p>
<p> <s> " Mis mina ? </s> <s> Loomulikult ma ei usu mingisse töösse . </s> <s> Aga mul pole ka ühtegi tõendit , et ta kusagil mujal oleks . " </s> </p>
<p> <s> " Magate ikka koos ? " </s> </p>
<p> <s> " Muidugi . </s> <s> Ses mõttes pole nagu midagi muutunud . " </s> </p>
<p> <s> " Äkki siis siiski ongi töö ? " </s> </p>
<p> <s> " Tule mõistusele , mis töö ? </s> <s> Võimekas mees lihtsalt , mis muud . " </s> </p>
<p> <s> " Ei noh , ma lihtsalt pakkusin , see tead , see pole üldse ju Jani moodi ! </s> <s> Okei , ta pole jah kellegagi varem koos elanud , aga Sinusugust tüdrukut ei jätaks ta ju sedasi . </s> <s> Missugune see teine siis on , ei tea ? </s> <s> Mingi Nofretete või ? " </s> </p>
<p> <s> " Mina ei tea . " </s> </p>
<p> <s> " See peab küll väga eriline olema , kui sinule teda eelistada . </s> <s> Äkki on kolme jala ja kahe tutiga , selline väga eriline , noh , sellepärast ongi Jan sedasi arust ära , " püüdis Eveli asja naljaks keerata . </s> <s> Aga Marilynil polnud absoluutselt mitte mingit naljatuju . </s> <s> Ta nokkis veel paar tikuvõileiba ja tellis siis endale takso . </s> </p>
<p> <s> Ma ei helista sellele vastikule Janile mitte kunagi enam , mõtles ta ja lülitas telefoni juba taksos välja . </s> <s> Pisarad tikkusid silma . </s> <s> Niiviisi temaga ei tehta ! </s> <s> Lihtsalt ei tehta ja kõik ! </s> </p>
<p> <s> Loomulikult oli kallis Rémy Martin see , mis aitas tal telekat vaadata . </s> </p></div2>
        <div2 type="alaosa"><head> Pärast pidu </head>
<p> <s> Marilyn ärkas . </s> <s> Jan polnud tulnud . </s> <s> Polnud ka helistanud . </s> <s> Marilyn tundis , et ta keha on täiesti külm . </s> <s> Toas oli soe , loomulikult oli , nagu alati ; aga Marilyni keha oli külm . </s> <s> Kondid olid seestpoolt külmad . </s> <s> Juba pikemat aega . </s> <s> Sest juba pikemat aega oli midagi väga valesti . </s> </p>
<p> <s> Marilyn võttis öökapilt telefoni . </s> <s> No muidugi , ta oli ju oma telefoni välja lülitanud ! </s> <s> Äkki on Jan talle paaniliselt helistanud , ja samal ajal on tema mingi frustreeritud joodiknaise kombel konjakit joonud ja Jani tagaselja sõimanud Äkki on Janiga midagi juhtunud ? </s> <s> Võibolla on Jan kusagil kiirabihaiglas , voolikud ninas , elu ja surma vahel vaakumas , aga tema , Marilyn , mõtleb ainult sellele , et Jan petab teda ... </s> <s> Süümekas oli sama tugev kui eilne solvumine , ehk tugevamgi . </s> <s> Marilyn lülitas oma telefoni sisse . </s> </p>
<p> <s> Ma ei tohi talle mõista anda , et tema pärast muretsen , mõtles Marilyn enne Janile helistamist . </s> <s> Äkki üleüldse enne maha rahuneda , kui helistama hakata ? </s> </p>
<p> <s> Marilyni telefon helises . </s> <s> Jan ! </s> </p>
<p> <s> " Kuulen , " tegi Marilyn hääle rahulikuks . </s> </p>
<p> <s> " Lõpuks ometi sain su kätte , " rääkis Jan . </s> </p>
<p> <s> " Mis on siis ? </s> <s> Kus sa eile jäid ? " </s> </p>
<p> <s> " Kuule , mul läks siin pikalt ja sa ei helistanud ka . " </s> </p>
<p> <s> " Miks mina peaksin sulle helistama ? </s> <s> Oli ju selge , et sa tuled järele ? </s> <s> Ja kui sa ei tulnud , siis ma tulin kusagil kümne ajal tulema . " </s> </p>
<p> <s> " Ma tean , Arvi helistas mulle . </s> <s> Aga siis olid sa oma telefoni juba välja lükanud . " </s> </p>
<p> <s> " Lükkasin jah . </s> <s> Nimelt . " </s> </p>
<p> <s> " Miks siis ? " </s> <s> Jani hääl oli selline , nagu ta tõesti ei teaks , et midagi on viltu . </s> </p>
<p> <s> " Sest ma olin sinu peale tige , " ütles Marilyn . </s> <s> " Ma olin selle peo peale mitu nädalat varem mõelnud , ma olin spetsiaalselt selle peo pärast endale kleidi ostnud , ma mõtlesin , et üle hulga aja tuleb selline õhtu , kus on hea olla ! </s> <s> Aga sina oskad alati kõik ära rikkuda . " </s> </p>
<p> <s> " No kuule , ma olen ju ... " </s> </p>
<p> <s> " Mind ei huvita , ausõna . </s> <s> Mis kasu mul sellest on , et sa kusagil mingit raha teed , kui sind ennast üldse enam minuga pole ? </s> <s> Ma ei taha kuuldagi mingist rahateenimisest , mul on sellest sinu rahajutust kõriauguni ! " </s> <s> Marilyn haaras kaisukaru pihku ja raputas seda . </s> </p>
<p> <s> " Sinu suust selline jutt ? " </s> </p>
<p> <s> " Jah , sest minu jaoks on see raha ju täiesti olematu . </s> <s> Ma ei näe , et sa ostaksid ah , ma kohe ei taha sellest rääkidagi . " </s> <s> Marilyn näppis kaisukaru kõrva . </s> </p>
<p> <s> " Ühesõnaga , et ma ei osta sulle kingitusi , on see raha mõttetu ? " </s> </p>
<p> <s> " Mul ei ole sinu kingitusi vajagi . " </s> </p>
<p> <s> " Mida sul siis on vaja ? " </s> </p>
<p> <s> " Ma ei tea . </s> <s> Eile õhtul arvasin , et mul on sind vaja , lihtsalt sind ja sinuga koos olemist , aga nüüd ma ei tea , kas ma üldse sind tahangi . " </s> </p>
<p> <s> " Marilyn , kuule , jäta nüüd . </s> <s> Mis sa depresseerid , vaata asjale pisut optimistlikult . " </s> </p>
<p> <s> " Mul on optimismist siiber , kui see mitte kuhugi ei vii . " </s> </p>
<p> <s> Jan naeris . </s> </p>
<p> <s> " Siis ei ole see järelikult mingi optimism olnud . " </s> </p>
<p> <s> " Jah , minu optimism ei ole mingi optimism , aga sinu Tartusolemine on jube vajalik asi . " </s> </p>
<p> <s> " Kuule , musi , ära nüüd mossita . </s> <s> Ma saan aru , et see koosolemine on jah meil natuke harvaks jäänud " </s> </p>
<p> <s> " Harvaks ? </s> <s> Olematuks , ütleksin mina . " </s> </p>
<p> <s> " Ära sega vahele . </s> <s> Mõtlesin , et kuna mul siin läheb veel suti aega , et äkki sa tuled hoopis Tartusse ? </s> <s> Käime õhtul kuskil söömas või tantsimas ja Ma võtaks hotelli toa , saaks täitsa omaette olla Mis sa arvad ? " </s> </p>
<p> <s> " Ma mõtlen selle üle . </s> <s> Helistan tagasi . " </s> <s> Marilyn lõpetas kõne . </s> </p>
<p> <s> Tartu ? </s> <s> Hotell ja kahekesiolemine Loomulikult tundus mõte ahvatlev . </s> <s> Suvel olid nad Mööda Eestit tiirutades ühes Haapsalu hotellis ööbinud . </s> <s> Tellinud tuppa erinevaid asju : õhtul šampust , hommikul hommikusöögi , ning mõnulenud kallistades ja telekat vahtides . </s> <s> Ja suve vihmaseimad päevad akna taga ei teinud neid kraadigi nukraks Võibolla oleks Tartusse sõit ja hotell tõesti lahendus ? </s> <s> Võibolla aitaks täiesti võõras hotellituba neil jälle teineteisega inimese moodi rääkida , teineteises inimest näha ? </s> <s> Seda inimest , keda nad teineteises varem leidnud olid ? </s> </p>
<p> <s> Marilyn tegi endale kohvi ja jõi seda , köögiaknast välja vaadates . </s> <s> Kõik oli hallikalt valge , taevas ja lumi . </s> <s> Meri oli lahti lõhutud , et laevad sõita saaks . </s> <s> Mnjah , valgem oli küll kui eelmisel talvel , aga ega sellepärast veel ilus polnud . </s> <s> Päike oleks võinud paista . </s> <s> Aga päikest polnud kusagil . </s> <s> Juba mitmendat nädalat . </s> <s> Äkki oligi päikese puudumine see , mis Marilyni nukraks tegi , mitte aga see , et Jani polnud ? </s> <s> Ehk tuleks hoopis solaariumisse minna ? </s> <s> Viktoria rääkis , et ta käib , ja mitte päevituse , vaid päikesevalguse pärast . </s> <s> Saata Jan kus kurat , teha mõnus endaga-olemise-päev solaariumi ja pärast Viktoria seltsis ? </s> <s> Ehk panna ka massaaži aeg kinni ? </s> <s> Ja </s> </p>
<p> <s> Aga normaalsesse kohta on ju võimatu samal päeval aega kinni panna , tuli Marilynile meelde . </s> <s> Pea tuikas õrnalt . </s> <s> Marilyn valas kohvi sisse paar senti konjakit . </s> </p>
<p> <s> Kui ma ka teeksin endaga-olemise-päeva , arutles ta , siis on selge ka see , et õhtu tuleks veel masendavam kui oli eilne . </s> <s> Lisaks Jani puudumisele oleks veel süümekas , et näe , teisel on nii palju tööd ja mina siin pirtsutan </s> </p>
<p> <s> Marilyn helistas Janile , et on otsustanud tulla Tartusse . </s> <s> Jan tundus kergendatult ohkavat . </s> </p>
<p> <s> Siis helistas Marilyn bussijaama ja broneeris endale pileti . </s> </p>
<p> <s> " Ma jõuan kohe kohale , " helistas Marilyn Janile , kui buss Tartu piiridesse jõudis . </s> <s> " Kus sa oled ? " </s> </p>
<p> <s> " Oota mind bussijaamas , ma tulen sulle vastu . " </s> </p>
<p> <s> Marilyn seisis Tartu bussijaamas Tallinna busside väljumise posti all . </s> <s> Ta kujutles , kuidas Jan sõidab autoga ette ja võtab ta peale ning nad sõidavad otse hotelli , kus Jan vaatab talle " sellise " näoga otsa ja siis veedavad nad tubli tunnikese voodis , ja alles pärast hakkaksid nad mõtlema , kuhu ja kas üldse minna Marilyn jälgis bussijaama poole keeravaid autosid , mõni tuli algul vägagi tuttav ette , aga kui lähemale jõudis , taipas Marilyn , et tegu oli hoopis teist marki , isegi teist värvi autoga . </s> </p>
<p> <s> " Noh , mis sa külmetad siin , " kuulis Marilyn vasaku kõrva taga rõõmsat häält . </s> <s> Jan muidugi . </s> </p>
<p> <s> " Sind ootan , " vastas Marilyn . </s> <s> " Kus su auto on ? " </s> </p>
<p> <s> " Auto ? </s> <s> Töö juures loomulikult . </s> <s> Kuule , siin Tartus on kõik käe-jala juures , siin pole küll mõtet kogu aeg autoga sõita . </s> <s> Lähme . " </s> </p>
<p> <s> " Kuhu ? " </s> </p>
<p> <s> " Ühte pubisse . </s> <s> Sa tahad nagunii süüa , onju . </s> <s> Ja ma pean seal mõne inimesega kokku saama . </s> <s> Pärast seda lähed sa hotelli ja ootad mind , eks ? " </s> </p>
<p> <s> See oli hoopis midagi muud kui see , mida Marilyn ette oli kujutanud . </s> <s> Jan embas teda kergelt ja andis põsele musi . </s> </p>
<p> <s> " Noo , musi , ära nüüd mossita , see on siinsamas . " </s> </p>
<p> <s> Marilyni meelest ei olnud see sugugi siinsamas . </s> <s> Aga võõras linnas tunduvadki kõik vahemaad hoopis teisena , lohutas ta ennast . </s> <s> Nad astusid keset lumesadu kesklinna poole . </s> <s> Jõulutunne tuli Marilynile peale , kui ta neid vaateaknaid ja puudel rippuvaid tulukesi vaatas , see tegi tuju natuke paremaks . </s> <s> Öelda Janile ka , nii jutujätkuks , et jõulutunne ? </s> <s> Marilyn vilksas Jani poole vaadata . </s> <s> See tegeles jälle oma mõtetega . </s> <s> Marilyn ei öelnud midagi . </s> </p>
<p> <s> " Mis sa täna tegid ka ? " küsis Jan mõne aja pärast . </s> <s> Nähtavasti jutujätkuks . </s> </p>
<p> <s> " Midagi . </s> <s> Niisama olin . " </s> </p>
<p> <s> " Ahah , " ütles Jan . </s> </p>
<p> <s> Nüüd olemegi siis niikaugel , et ei saa isegi jutujätkuks millestki räägitud , mõtles Marilyn . </s> </p>
<p> <s> " Lahe lumi , " ütles Jan ja püüdis helbeid käpikule . </s> </p>
<p> <s> " Ma ei salli lund , " tuletas Marilyn meelde . </s> </p>
<p> <s> " Ah , jäta , kuidas sa saad lund mitte sallida . " </s> </p>
<p> <s> " Saan . </s> <s> Olen võimekas tüdruk , " püüdis Marilyn asja naljaks keerata . </s> </p>
<p> <s> Jan ei naernud . </s> </p>
<p> <s> " Aga jah , täitsa jõulutunne tekib küll , kui lund sajab ja need tuled on igal pool , " püüdis Marilyn Jani lepitada . </s> </p>
<p> <s> " Jah , " ütles Jan ja vaatas hetke Marilynile kuidagi nukralt otsa . </s> </p>
<p> <s> Siis olid nad paar pikka minutit vait . </s> <s> Nii pikka , et Marilynil viskas üle . </s> </p>
<p> <s> " Mis hotell see on , kuhu me lähme ? " </s> </p>
<p> <s> " Ainus , kus kohti oli . </s> <s> Kallis , aga see-eest kesklinnas ja ei pea muretsema mingi jama pärast . " </s> </p>
<p> <s> " Mis jama ? " </s> </p>
<p> <s> " Noh , kasvõi teenindus . " </s> </p>
<p> <s> Vaikus kolm minutit . </s> <s> Siis jõudsid nad pubini . </s> <s> See oli suur ja ilus maja , paistis , et ka inimesed armastasid seda kohta - peaaegu kõik lauad olid paksult rahvast täis . </s> </p>
<p> <s> Marilyn ja Jan maandusid suures lauas , kus istus Tairi ühe , nii omavanuse naiskaga , jõid õlut ja nokkisid küüslauguleibu . </s> <s> Teretamine , tutvustamine . </s> <s> See teine oli Tairi sõbranna , nagu oligi arvata . </s> <s> Sõbranna vaatas Marilyni millegipärast suure huviga . </s> <s> Vahtigu pealegi , mõtles Marilyn . </s> <s> Tal oli hea meel , et oli selga pannud oma uue pluusi , mille ta ühest vanast ümber oli teinud . </s> <s> Vahtigu ja kadestagu , mõtles Marilyn . </s> </p>
<p> <s> Ettekandja-neiu oli kohe platsis . </s> </p>
<p> <s> " Mulle üks õlu , " ütles Jan . </s> <s> " Sulle ? " pöördus ta siis Marilyni poole . </s> </p>
<p> <s> " Ma pole veel menüüdki näinud , " torises Marilyn . </s> </p>
<p> <s> " No aga ütle , mida sa tahaksid . " </s> </p>
<p> <s> " Siidrit . </s> <s> Õunasiidrit . " </s> </p>
<p> <s> " Õuna oma ei ole . </s> <s> Pirni oma on ainult , " ütles ettekandja . </s> </p>
<p> <s> " Läheb see ? " küsis Jan Marilynilt , tundus , et kärsitult . </s> </p>
<p> <s> " Ei . " </s> </p>
<p> <s> " No kuule , mis seal vahet on " alustas Jan . </s> </p>
<p> <s> " No kuule , mis sul viga on , " matkis Marilyn Jani hääletooni . </s> <s> Siis ettekandjale : " Üks Rémy Martin . </s> <s> Ja üks ilma mullita mineraalvesi . " </s> </p>
<p> <s> Ettekandja kirjutas kõik oma märkmikku üles . </s> </p>
<p> <s> " Toon menüü ka ? " </s> </p>
<p> <s> " Oleks kena , " naeratas Marilyn . </s> </p>
<p> <s> " Mis sellel pirnisiidril siis viga oleks olnud ? " </s> </p>
<p> <s> " Pirnisiider on pirni maitsega ja magusam . " </s> </p>
<p> <s> " Nii et ei ole maiasmokk , " viskas Tairi killu . </s> <s> Marilyn ei teinud sellest väljagi . </s> </p>
<p> <s> " Mis ajast sind huvitab , miks ma midagi joon ? " küsis ta Janilt . </s> </p>
<p> <s> " Niisama , et mitte kummi venitada . " </s> </p>
<p> <s> " Kiire mees ? " </s> </p>
<p> <s> " Olen . " </s> </p>
<p> <s> Nende laua juurde ilmus mingi tüüp , habetunud , pika patsiga , halliträpsulise kampsuni ja väljaveninud põlvedega roheliste teksadega , poolik õlu käes . </s> </p>
<p> <s> " Võib siia istuda ? " küsis ta . </s> </p>
<p> <s> " Loomulikult , " ütles Tairi . </s> <s> Marilyni imestuseks oli Jan sellega nõus . </s> </p>
<p> <s> " Kas sa tead , et mul on võimalus oma luulekogu lõpuks välja anda , " rääkis tüüp Tairile . </s> </p>
<p> <s> " On ka või ? " oli Tairi üllatunud . </s> </p>
<p> <s> " Ma arvan küll nii . </s> <s> Ma kirjutasin Kultuurkapitalile avalduse " </s> </p>
<p> <s> " See kutt on luuletaja , " sosistas Jan Marilynile . </s> <s> Marilyn ei öelnud midagi . </s> <s> Kas siis , kui pea on luuletusi täis , peab räpane välja nägema ? </s> </p>
<p> <s> Marilyn lasi pilgu üle pubi . </s> <s> Mõnus koht , telliskiviseinad ja uhked pildid . </s> <s> Kui seda seltskonda ei oleks , oleks ehk siin mõnuski , mõtles ta . </s> </p>
<p> <s> Siis nägi ta üht tuttavat kuju - see oli seesama Timo , keda nad Janiga Rauli restoranis kohanud olid . </s> </p>
<p> <s> " Vaata , sinu sõber on ka siin , " müksis ta Jani ja osutas Timo poole . </s> </p>
<p> <s> Ka Tairi vaatas sinnapoole . </s> </p>
<p> <s> " Oi , vennaraas kah siin , " läks ta nägu naerule ja ta lehvitas Timole . </s> <s> " Lähme ajame natuke temaga juttu , " ütles ta oma sõbrannale , tõusis , võttis õlleklaasi kaasa , ja läks , sõbranna sabas . </s> </p>
<p> <s> Nii et Timo oli siis Tairi vend . </s> <s> Seda siis tähendas see " töö asjus " ? </s> </p>
<p> <s> Marilynil oli igav . </s> <s> Ta oli oma joogid ära joonud , söögid aga ei tahtnud ega tahtnud tulla . </s> <s> Patsiga luuletaja oli nende lauast kadunud , Jan vestles telefonitsi juba viisteist minutit oma raamatupidajaga . </s> <s> Tairi ja tema sõbranna polnud nende lauda tagasi tulnud . </s> </p>
<p> <s> " Ma käin kempsus , " ütles Marilyn Janile vaikselt . </s> <s> " Kui ettekandja tuleb , las toob veel ühe konjaki . " </s> </p>
<p> <s> Jan noogutas . </s> </p>
<p> <s> Mõlemad naistekempsu kabiinid olid kinni . </s> <s> Marilyn jäi kraanikausi juurde ootama . </s> </p>
<p> <s> " Ma olen tähele pannud , et meestel kohe on tarvis lolle naisi , " kuulis Marilyn ühest kabiinist Tairi sõbranna häält . </s> </p>
<p> <s> " Huvitav , milleks ? </s> <s> Kas lollid naised on siis voodis paremad ? " küsis Tairi hääl teisest kabiinist . </s> </p>
<p> <s> " No eks lolli naise kõrval on hea end targemana tunda . " </s> </p>
<p> <s> " Temal seda tunnet küll vaja pole . </s> <s> Ta on noh , ma ei tea , ma tunnen ise ennast vahepeal tema kõrval lollina . </s> <s> Aga tema ... " </s> </p>
<p> <s> " Ehk sa ei ole piisavalt loll ? " </s> </p>
<p> <s> " Mida ? " </s> </p>
<p> <s> " Noh , äkki sa ei ole nii loll , et midagi suuremat sinuga ette võtta . " </s> </p>
<p> <s> " Mis suuremat , ta on ... " </s> </p>
<p> <s> Tairi sõbranna tõmbas vett ja astus kabiinist välja . </s> <s> Marilyni nähes kohmetus hetkeks . </s> </p>
<p> <s> " Sorri , meil on siin omad asjad , " naeratas ta Marilynile . </s> </p>
<p> <s> " Pole midagi , " naeratas Marilyn vastu ning ronis kabiini . </s> <s> Kuulis , et Tairi tõmbab vett . </s> </p>
<p> <s> Nii et Tairil on meesteprobleemid ? </s> <s> Naljakas , et ka temasugustel võivad olla , mõtles Marilyn . </s> <s> Ta ei kujutanud ette , et Tairi üldse mõnele mehele meeldida võib , st meeldida kui naine , mitte asjaajaja . </s> <s> Arvab , et pole piisavalt loll ? </s> <s> Omapärane vabandus . </s> <s> Hea mutt , sagedamini oleks tarvis peeglisse vaadata , mitte end liiga targaks pidada ! </s> <s> See nn " loomulik ilu " , mida Tairi paistis propageerivat , tundus seisnevat vaid minimaalsetes hügieeniprotseduurides Kas tõesti võib üks täiesti keskpärase välimusega naine uskuda , et kui talle eelistatakse kedagi teist , on põhjus tema liigses tarkuses ? </s> <s> Mis tarkusest siin siis üldse rääkida saab , kui ei osata peeglisse vaadata ? </s> <s> Ehk akadeemilisest , kui sellestki . </s> </p>
<p> <s> Vihkan Tartu linna , mõtles Marilyn üksi hotellitoas voodis lamades . </s> <s> Vihkan , siiralt vihkan . </s> <s> Linn , mis Jani endale võttis . </s> <s> Või mis linn - kausikujuline kaluriküla , kus jõlguvad põlvini kampsuneis tüübid , kes joovad muudkui õlut ja on oma arust nii intelligentsed , nii intelligentsed Jutt , et Tartus liigub aeg hoopis teisiti , ajas Marilyni öökima . </s> <s> Mis teisiti , ükskõik kus elad , igal pool võid tunda end nagu orav rattas või nagu tšillijate kuningas , kõik sõltus lihtsalt inimesest ja tema tööst . </s> <s> Mnjah , ehk sellepärast oligi Jan nii palju ära , et Tartus olles liigub aeg teisiti , et kui Marilyni meelest on ta olnud ära kolm päeva , siis Tartu mõistes on see ainult pool ? - Oh kui irooniline , mõtles Marilyn ja pani teleka käima . </s> <s> Kell oli pisut üheksa läbi . </s> <s> Uudised . </s> <s> Nagu nöögiks näidati seal Tartut . </s> <s> Raekoja plats , Raekoja kell näitas kolm viisteist päeval . </s> <s> Äkki see on täna võetud , mõtles Marilyn . </s> <s> Mis ma tegin kell kolm viisteist ? </s> <s> Marilyn vaatas uurivalt inimkogusid , kes lumisel platsil kõndisid . - Ah , ei , mõistis ta siis , ma olin see kell veel bussi peal . </s> <s> Kaamera zuumis mingile paarikesele , kes naerdes käest kinni jalutas . </s> <s> Marilynil jäi hing kinni - need olid ju Jan ja Tairi ! </s> <s> Mida ??? </s> <s> Käest kinni , naerdes Jan ja Tairi ? </s> <s> Reporter rääkis midagi tudengitest ja nende nõudmistest . </s> <s> Jan ja Tairi Nad olid ju praegu ka koos . </s> <s> Ehk ka käsikäes ja naerdes ? </s> <s> Tairi ? </s> <s> Tairi polnud ju temast , Marilynist , ilusam ! </s> <s> Tairil polnud mingit maitsetki , rääkimata välimusest Äkki ongi kolme jalaga , nagu Eveli naljatles ? </s> <s> Oo-kei , nali . </s> <s> Aga võibolla Tairi lihtsalt seksis hästi ? </s> <s> See võis vabalt nii olla . </s> <s> Mida teadis tema , Marilyn , seksimisest ? </s> <s> Praktiliselt mitte midagi . </s> <s> Enne Jani oli ta asjast veel vähem teadnud . </s> </p>
<p> <s> Marilyn istus peaaegu pool tundi nagu halvatud . </s> <s> Külm oli , ta värises üleni . </s> <s> Kõhus keeras , oksendada oleks tahtnud . </s> <s> Marilyn läks kempsu ja peeretas seal nagu pilapoe peerukott . </s> <s> Kõht oli äkitselt valusalt gaase täis . </s> <s> Nii palju polnud ta vist elu sees peeretanud . </s> <s> Marilyn vaatas end vannitoapeeglis . </s> </p>
<p> <s> Paras sulle , ütles ta endale . </s> <s> Miks peaks keegi selline , nagu Jan , sinusugust üldse tahtma ? </s> <s> Et oled nagu ilus oma arust või nii ? </s> <s> Peeruprintsess . </s> </p>
<p> <s> Ei , siit tuleb nii kiiresti kui võimalik minema minna . </s> <s> Ja Tallinnas teeb ta kala näo pähe ja lihtsalt viskab Andrease oma elamisest välja . </s> <s> Või , kui Andreas kohe endale uut elamist ei leia , elagu ühes toas , tema , Marilyn , elab teises . </s> <s> Ja siis - oma asjad Jani poolt Lasnamäele ja - forget täts ool . </s> <s> Tuleb küll jälle üks põdemine ja käpaimemine , aga mis siis . </s> <s> Tema , Marilyn , ei ole mingi kalts , kelle peale mingi suvalisega sülitatakse . </s> </p>
<p> <s> Võibolla ongi Jumal mõelnud tema , Marilyni , jaoks sellise elu , et saab maitse millestki heast suhu ja siis peab sellest loobuma . </s> <s> Kogu elu ( kuni missivalimisteni , muidugi ) oli ta olnud mitte just rikas , aga muretsema ta kah ju millegi pärast ei pidanud . </s> <s> Ja siis tuli sisse väike mõõn , selline koolitav mõõnapoeg . </s> <s> Ehk see oligi Marilynile määratud tegeliku elu tegelik algus ? </s> <s> Ja siis tuli Jumalale pähe , et oi , see tüdruk ei tea ju , mis on armastus , näitame talle õige seda ka , siis teab , millest on võimalik ilma jääda ; ja nüüd , kui armastus on nähtud , lähebki elu vahepeal katkenud , aga Marilyni jaoks ettenähtud rada , st näppu imedes ... </s> </p>
<p> <s> Läheb veel siit mõni buss Tallinna poole ? </s> <s> Marilyn helistas infoliini . </s> <s> Noojah , loomulikult ei läinud enam ühtegi bussi . </s> <s> Esimene pidi minema nelja ringis hommikul . </s> <s> Istuda seni bussijaamas ? </s> <s> Külmavõitu . </s> <s> Palju taksoga läheks ? </s> <s> Kui kilomeeter on , ütleme , kuus krooni , siis kakssada kilomeetrit oleks - kuipalju ? </s> <s> Tonn kakssada . </s> <s> Elab üle . </s> <s> Marilyn hakkas oma asju kokku pakkima . </s> </p>
<p> <s> Aga mis siis , kui need polnud siiski Jan ja Tairi ? </s> <s> Äkki oli lihtsalt Jani moodi mees , Tairi aga nägi ju välja kui täiesti tüüpiline Tartu naine ? </s> </p>
<p> <s> Marilyn otsustas helistada . </s> <s> Kaalus hetke , kas võtta minibaarist väike brändilonks kosutuseks , aga mõtles siis ümber . </s> <s> Ma pean sellisel hetkel täiesti adekvaatne olema , ütles ta endale , ronis voodile , sättis end mugavamalt istuma , sundis hingamise normaalseks ja helistas Janile . </s> </p>
<p> <s> " Mis on ? " küsis Jani kärsitu hääl . </s> <s> " Ma ju ütlesin , et peale kümmet , ma ei saa praegu " </s> </p>
<p> <s> " Ma nägin sind telekas , " ütles Marilyn nii rõõmsa häälega kui suutis . </s> <s> " Olid sa täna kolme paiku Raekoja platsil ? " </s> </p>
<p> <s> " Kolme paiku vist küll ma ei tea Oled sa kindel , et see olin mina ? " </s> </p>
<p> <s> " Ma arvan küll , " ütles Marilyn ja tema rõõmsasse sirinasse ilmus paar külma nooti . </s> <s> " Te jalutasite Tairiga käest kinni ja te olite hirmus õnnelike nägudega . " </s> </p>
<p> <s> Vaikus . </s> <s> Pikk vaikus . </s> <s> Aga mida muud oligi Marilyn oodanud ? </s> <s> Jani naeru , sellist , nagu ta vanasti naeris ? </s> <s> Jani naerust häält , mis ütleks , et : " Marilyn , sul on liiga hea fantaasia " ? </s> <s> Või rahulikku juttu , et " sorri , aga see pole nüüd küll võimalik , sest ma ei kõnni Tairiga käest kinni , musi , no mida sa veel välja ei mõtle " ? </s> </p>
<p> <s> Loomulikult sai vastuseks olla ainult vaikus , see keel , mis viimasel ajal nende niiöelda suhtluskeeleks oli kujunenud . </s> </p>
<p> <s> Marilyn ootas natuke ja vajutas siis telefoni kinni . </s> </p>
<p> <s> Nii . </s> <s> Vaikus . </s> <s> Vaikus , nagu ta kartnud oli . </s> <s> Järelikult ongi nii . </s> <s> Järelikult ongi Jan olnud viimasel ajal Tartus just sellepärast , et siin on Tairi . </s> <s> Mitte sellepärast , et oleks töö või midagi . </s> <s> Kuidas Eveli kunagi Jani kohta oli öelnudki - see vist lepib ainult printsessiga . </s> <s> Tairi polnud nüüd küll kellegi printsess . </s> <s> Võibolla oli Tuhkatriinu , et teatud hetkedel muutus ilusaks ? </s> <s> Ehk oli ta alasti ilusam kui riides ? </s> <s> Mnjah , Tuhkatriinu-muinasjutt saab sedasi uue mõtte , paras pornofilmi süžeeks Iroonia ei aidanud . </s> <s> Marilyn keeras end näoga patja ja nuttis kõva hääle ja täiesti hullu pisaratevooluga . </s> <s> See oli kiire ja tugev nutt , ja Marilyn uskus pärast seda , et selle paari minuti jooksul on ta suutnud endast välja nutta kõik viimased kuud , kus ta enese teadmata lolli lammast mänginud on . </s> <s> Ta isegi ei vaadanud oma telefoni poole , kui see helises . </s> <s> Mul pole sulle enam midagi öelda , ütles ta mõttes Janile . </s> </p>
<p> <s> Siis ta tõusis , et minema minna . </s> <s> Ta otsustas , et jalutab natuke ringi , enne kui takso otsib . </s> <s> Jätab selle neetud linnaga hüvasti . </s> <s> Teatab Tartule , mis ta temast ja Jani varastamisest arvab . </s> <s> Lihtsalt jalutab . </s> </p>
<p> <s> Õnneks jäi tal enne väljumist silm peeglisse pidama . </s> <s> Ei , sellisena ei lähe ta kuhugi . </s> <s> Nägu nutust punane , nina tilkumas . </s> <s> Sellisena ei tohi teda keegi näha . </s> <s> Isegi mitte Tartus . </s> <s> Või - eriti just Tartus . </s> <s> Tairi ja tema tuttavad peavad teda mäletama kui väga ilusat tüdrukut , kes mitte kunagi ei nuta . </s> <s> Mitte kunagi . </s> <s> Mitte kellegi pärast . </s> <s> Ja sellepärast ei saa sel tüdrukul ka mitte kunagi olla selliseid nutukriime põski . </s> </p>
<p> <s> Marilyn läks duši alla , et nutt maha pesta . </s> <s> Et Jan endast maha pesta . </s> </p>
<p> <s> Kui ta veerand tunni pärast , puhas , lõhnav ja meigitud , hotellikoridori astus ja ukse enda järel kinni tõmbas , kuulis ta hingeldamist ja sammumüdinat . </s> </p>
<p> <s> Jan . </s> </p>
<p> <s> " Kuhu sina lähed ? " küsis ta Marilynilt . </s> </p>
<p> <s> " Minema . " </s> </p>
<p> <s> " Mismoodi ? " </s> </p>
<p> <s> " Ma ei tea veel . </s> <s> Taksoga . " </s> </p>
<p> <s> " Rikas tüdruk , " üritas Jan nalja teha , ent siis muutus tõsisemaks . </s> <s> " Mis sa jamad , sa ei lähe mitte kuhugi . " </s> <s> Jan võttis Marilynil käest kinni . </s> </p>
<p> <s> Marilyn rapsas kurjalt oma käe lahti . </s> </p>
<p> <s> " Lähen küll . </s> <s> Tahan ja lähen . " </s> </p>
<p> <s> " Tss , inimesed võibolla magavad siin . " </s> </p>
<p> <s> " Ja mis siis ? </s> <s> Nüüd siis on inimesed olulised , aga kui mingi võõra vituga on tarvis käsikäes marssida , siis on inimestest pohhui ? " </s> </p>
<p> <s> " Tasa , Marilyn , ära karju , lähme räägime toas . " </s> </p>
<p> <s> " Mul pole sinuga mitte millestki rääkida . " </s> </p>
<p> <s> " Aga minul on . " </s> </p>
<p> <s> " Mine räägi Tairiga , tema viitsib sind ehk kuulata , mina ei viitsi . " </s> </p>
<p> <s> " Marilyn , tule mõistusele , ära karju siin . </s> <s> No kaks minutit võid ju mul lubada rääkida ? " </s> </p>
<p> <s> Kaks minutit ? </s> <s> Sellesse mahuks täpselt selline stoori : Marilyn , ma tean , sa oled tore tüdruk ja mul on sinuga väga hea olla olnud , aga jne. </s> <s> Mitte mingit muud juttu . </s> <s> Vabandused , mis arvesse tulla saaksid , peaksid olema pikemad . </s> <s> Järelikult oleks need kaks minutit sellised , mida ei olnud Marilynil kavas kuulata . </s> </p>
<p> <s> " See jutt on kaks sekundit pikk , " ütles ta . </s> <s> " " Head aega , " ja ongi kogu jutt . " </s> <s> Marilyn keeras Janile selja . </s> </p>
<p> <s> " Oota , " haaras Jan tal käest . </s> <s> " Ma ei saa sind ju sedasi minema lasta . " </s> </p>
<p> <s> " Miks , ei tea ? " </s> </p>
<p> <s> " Mina kah ei tea . " </s> <s> Jani nägu oli kurb . </s> </p>
<p> <s> " Siis ei olegi ju probleemi , kui sa ei tea . " </s> </p>
<p> <s> " On küll , sa ise tead seda ka , et on probleem . " </s> </p>
<p> <s> " Puhtalt sinu probleem . " </s> </p>
<p> <s> " Äkki sa siiski kuulad mind ? " </s> </p>
<p> <s> " Äkki sa helistaksid oma probleemidega usaldustelefonile ? " </s> </p>
<p> <s> " Äkki sa siis-ki kuu-lad mind ? " tõstis Jan häält . </s> </p>
<p> <s> Mõnda aega põrnitsesid nad teineteist nagu tülitsevad kolmeaastased . </s> </p>
<p> <s> " Nüüd siis karjume mõlemad , jah ? " küsis Marilyn vaiksema häälega . </s> </p>
<p> <s> " Ma ei viitsi sinuga tülitseda , " ütles Jan . </s> </p>
<p> <s> " See oli minu kild , otsi endale oma . " </s> </p>
<p> <s> " No eks ma teinekord otsin ka , " püüdis Jan naeratada . </s> </p>
<p> <s> Kas ta tõesti arvab , et naeratab ja ongi kõik endine , mõtles Marilyn . </s> </p>
<p> <s> " Teist korda ei tule . </s> <s> Sest sa oled lihtsalt kõik võimalused maha mänginud . " </s> </p>
<p> <s> " Marilyn , kuule " Jan oli täpselt sama abitu näoga kui kunagi ammu , siis , kui ta esimest korda tunnistas , et oli Marilynisse esimesest pilgust ära armunud . </s> <s> " Ma ei taha , et sa ära lähed . " </s> </p>
<p> <s> " Sina ei taha ? </s> <s> Mis see loeb ? </s> <s> Mina ka ei tahtnud , et sa siin Tartus käid , sellest muutus midagi või ? " </s> </p>
<p> <s> " Marilyn , ma Ära mine ära , ma ma armastan ju sind . " </s> </p>
<p> <s> " Jumala eest , sa ikka pead kõik ära rikkuma ! " </s> <s> Marilyn jooksis mööda koridori minema . </s> <s> Jan tema järel . </s> <s> Loomulikult sai Jan ta kätte , Jan oli ju vana sportlane ja tal polnud ka selliseid kontsi all nagu Marilynil . </s> </p>
<p> <s> Marilyn polnudki varem kellegagi kakelnud . </s> <s> Niiviisi vihaselt , käte ja jalgadega tagudes , mõtlemata , kuidas tema või teine pärast seda äkšenit välja võib näha või mida võiksid mõelda juhuslikud pealtvaatajad . </s> <s> Kõigest oli ükskõik , välja arvatud Janist ja tema nõmedustest . </s> <s> Need tegid hullu viha . </s> <s> Mitte ükski mees pole seda väärt , et tema pärast nutta , ei nii palju , kui Marilyn nutnud oli , rääkimata siis rohkemast . </s> </p>
<p> <s> Jan ei löönud vastu , püüdis lihtsalt ennast kaitsta ja samal ajal Marilyni hotellituppa vedada . </s> <s> Peaaegu tal see ka õnnestus . </s> <s> Tugevama õigus . </s> <s> Ja kui üks soome memm tuli oma uksele , leidis Marilyn , et targem on hetkeks järele anda . </s> <s> Aga ainult hetkeks . </s> </p>
<p> <s> " Istu , mis sa seisad , " ütles Jan uksel seisvale Marilynile ja läks minibaari juurde . </s> <s> " Tahad ka midagi ? " </s> </p>
<p> <s> " Ei . " </s> </p>
<p> <s> " Noo , miks ma küll arvasin , et alkohol maitseb sulle ? " </s> </p>
<p> <s> " Sinuga ma küll koos jooma ei hakka . " </s> </p>
<p> <s> Jan pani minibaari ukse kinni . </s> </p>
<p> <s> " Olgu , " ütles ta tõsiselt . </s> <s> " Räägime siis kainelt . " </s> </p>
<p> <s> " Sina räägid . </s> <s> Mina olen kõik ära öelnud , mis mul öelda oli . " </s> </p>
<p> <s> " Sa ei ole õieti midagi öelnud . </s> <s> Sa lihtsalt panid mu fakti ette , et lähed ära . </s> <s> See ei ole ju rääkimine . " </s> </p>
<p> <s> " Jan , ära püüa minus mingit kahtlast süütunnet tekitada , eks ? </s> <s> Sa tead väga hästi , miks ma tahan ära minna . " </s> </p>
<p> <s> " Sellepärast , et sa arvad , et mul on Tairiga mingi liin ? " </s> </p>
<p> <s> Marilyn hingas sügavalt . </s> <s> Sisse ja välja . </s> </p>
<p> <s> " Kas sa tõesti arvad , et ma olen mingi debiilik ? </s> <s> Et kui ma viitsin enda eest hoolitseda , erinevalt sinu Tairist , et siis ma olen mõistuse poolest paras hooldekodusse minema ? </s> <s> Ma mitte ei arva , vaid tean , et sul on temaga mingi liin . </s> <s> Täiesti juhuslikult kuulsin ma pealt , mida ta oma sõbrannaga kempsus arutas . " </s> </p>
<p> <s> " No mida siis ? " oli Jan uudishimulik . </s> </p>
<p> <s> " See pole teema , mida sulle rääkida . " </s> </p>
<p> <s> " Marilyn , ma " Jan otsis jälle sõnu . </s> </p>
<p> <s> Miks küll siis , kui ma ootan , et ta käituks nagu mees , on ta selline möku , mõtles Marilyn . </s> </p>
<p> <s> " Jah , ma valetasin sulle , " ütles Jan . </s> <s> " Aga saad aru , ma ei taha teda endale . </s> <s> Ma tahan , et sina oleksid minu naine , mitte tema . " </s> </p>
<p> <s> " Miks sa siis pidevalt Tartus olid , selle asemel , et minuga olla ? " </s> </p>
<p> <s> " Juhtus nii . " </s> </p>
<p> <s> " Mismoodi - juhtus ? </s> <s> Võtsite ennast täis ja keppisite ja siis ei saanud enam teineteisest lahti , mis ? " </s> </p>
<p> <s> " Ei olnud nii . </s> <s> Hoopis ... " </s> </p>
<p> <s> " Ma ei taha teada , mismoodi see oli , selle ettekujutamine on väkk , Jan , see on jälk ! </s> <s> Kuidas sa said ! </s> <s> Ise räägid , et sulle meeldivad ilusad tüdrukud ! </s> <s> Sellepärast ei osanudki ma sind kahtlustada . </s> <s> See tähendab , muidugi ma mõtlesin mingi hetk , et äkki aga ma ei julgend arvata , et sa tõesti sellisega " </s> </p>
<p> <s> " Pea nüüd kinni , nii jube ta ka ei ole . " </s> </p>
<p> <s> " On ikka küll . </s> <s> Ja ta ise arvab , et on liiga tark , et sa teda tahta võiksid . " </s> <s> Marilynil hakkas palav ja ta võttis dubljonka seljast . </s> </p>
<p> <s> " Mis jutt see on ? " </s> </p>
<p> <s> " See on see jutt , mida ma kogemata kempsus pealt kuulsin . " </s> <s> Marilyn viskas dubljonka ja koti toolile ning istus voodi äärele . </s> <s> Võimalikult kaugele Janist . </s> </p>
<p> <s> " Ta kurtis oma sõbrannale , et on liiga tark ? " ei uskunud Jan . </s> </p>
<p> <s> " Nad arutasid , et miks meestele lollid naised meeldivad . " </s> </p>
<p> <s> " Ja sa ei näidanud välja , et sa pealt kuulsid ? " </s> </p>
<p> <s> " Ma ei tulnud kuni uudisteni selle peale , et see mees , kellest neil jutt oli , võiksid olla sina . </s> <s> Ma , loll , tundsin Tairile veel kaasa , et ta selline hall kartuli-idu on ja ei saagi meestele meeldida ! " </s> </p>
<p> <s> " Ta on asjast valesti aru saanud . </s> <s> Ma pole iialgi mõelnudki temaga midagi suuremat ette võtta , " ütles Jan . </s> </p>
<p> <s> " Miks sa talle siis seda öelnud pole ? " </s> </p>
<p> <s> " Ma olen . </s> <s> Minu arust on ta sellest suurepäraselt aru saanud . " </s> </p>
<p> <s> " Võibolla oled sa tema arusaamisvõimet üle hinnanud ? " viskas Marilyn mürgiselt . </s> <s> Napsu oleks tahtnud . </s> <s> Aga ta teadis , et kui ta natukegi joob , on mingil hetkel viha ja solvumine kadunud . </s> <s> Mõnel teisel juhul oleks see isegi hea olnud , aga täna ei tahtnud ta Jani säästa . </s> </p>
<p> <s> " Ma tõesti pole mitte iialgi plaaninud temaga käima või koos elama hakata . " </s> </p>
<p> <s> " Mida sa seletad , " vihastas Marilyn . </s> <s> " Ilmaaegu sa ei istuks siin Tartus . " </s> </p>
<p> <s> " Tänu temale olen ma väga palju uusi tuttavaid leidnud . " </s> </p>
<p> <s> " Paned neid tuttavaid kah ? " </s> </p>
<p> <s> " Marilyn , lõpeta labasused . " </s> </p>
<p> <s> " Minu ütlemised on labasused , eks ole , aga sina oled puhas poiss ? </s> <s> Jumala eest , mida ma siin teen ? " </s> <s> Marilyn tõusis püsti . </s> <s> Jan tõmbas ta tagasi voodile istuma . </s> </p>
<p> <s> " Ma tahan sinuga rääkida , mitte kuulata sinu karjumist . " </s> </p>
<p> <s> " Siin ei ole midagi rääkida . </s> <s> Kust ma tean , et sa ei valeta ? </s> <s> Sa ju hakkasid nüüd ka seletama , et sul tegelikult temaga midagi ei ole . " </s> </p>
<p> <s> " Tahad , ma räägin algusest ? " </s> </p>
<p> <s> " Ei taha . </s> <s> Jan , mul on sinust kõrini ja ma tahan siit minema . " </s> </p>
<p> <s> Jan põrnitses Marilyni tigeda näoga ja võttis siis minibaarist veini . </s> </p>
<p> <s> " Sa ei taha ? " </s> </p>
<p> <s> " Ei . " </s> </p>
<p> <s> Jan avas pudeli ja võttis sealt lonksu . </s> </p>
<p> <s> " Kui sa nüüd hoolega mõtled , musi , siis sa ju leiad , et meil on üsna palju ilusaid hetki ka olnud , kas pole ? " </s> </p>
<p> <s> Marilyn mossitas . </s> <s> Jälle lööb ta kohe kõige nõrgemasse kohta , mõtles ta . </s> </p>
<p> <s> " Selle nimel võiksid sa mind ju ära kuulata ? " pakkus Jan . </s> </p>
<p> <s> " Olgu . </s> <s> Aga anna siis mulle ka midagi sealt baarist . </s> <s> Siidrit näiteks . " </s> </p>
<p> <s> Jan ulatas talle siidripurgi . </s> </p>
<p> <s> " Vaata , " alustas Jan . </s> <s> " Ma olen eluaeg mõelnud , et mu naine peab olema eelkõige ilus . </s> <s> Sina olid esimene naine , kes nägi minu meelest ilus välja ja kes mulle kohe närvidele ei hakanud käima . </s> <s> Sellepärast ma tahtsingi , et sa minu juurde koliksid . </s> <s> Ja , kui nüüd aus olla , siis ma armastan sind tõesti . </s> <s> Selliseid naisi , nagu Tairi , polnud ma elu sees selles mõttes naisteks pidanud , et nendega mingit liini aretada . </s> <s> Tead , kui naine on tark ja ei näe eriti hea välja , siis kipub mingi vastik feminismijoon juttu ja olemisse sisse , ja minu arust on see rõve . </s> <s> Tavaliselt olen ma ka tööle võtnud just selliseid tibisid , kes ei pruugi küll kuigi taibukad olla , aga nad on usinad ja näevad head välja . </s> <s> Miks ma peaksin üldse tahtma tööle minna , kui seal ootab mind mingi hirmutis , keda isegi mõttes panna ei taha ? </s> <s> Aga kui ma tegin siin Tartus konkursi ja nägin , et Tairi-suguseid oli ikka paras ports - no siin on neid tarkpäid , kes ülikooli on läbi saanud , aga normaalset töökohta pole leidnud , jalaga segada - siis tuli mulle mõte , et äkki olekski just seda tüüpi tüdruk õige valik . " </s> </p>
<p> <s> " See , kui tööle võtad , ei peaks ju tähendama , et temaga kohe magada , " arvas Marilyn . </s> <s> " Või magad sa tõesti kõikide oma töötajatega ? " </s> </p>
<p> <s> " Ei maga . </s> <s> Ma pole kunagi ühegi oma töötajaga maganud . </s> <s> Ja ma poleks võibolla Tairiga ka maganud . " </s> </p>
<p> <s> " Miks sa siis magasid ? " </s> </p>
<p> <s> " Üks põhjus olid muidugi sina . " </s> </p>
<p> <s> " Mina ? " </s> </p>
<p> <s> " Jah . </s> <s> Vaata , ma olin tegelikult ammu mõelnud , et mul võiks olla sinusugune naine , ja kui ma siis sind nägin , hakkasin ma sind jahtima . </s> <s> Ja äkki sel suvel , mingil hetkel , avastasin , et see käis ikka liiga kähku . " </s> </p>
<p> <s> " Mis asi käis kähku ? " </s> </p>
<p> <s> " Et ma nägin nii natuke vaeva ja juba sa olidki minu . " </s> </p>
<p> <s> " Sa oleksid tahtnud rohkem vaeva näha ? " </s> </p>
<p> <s> " Ma ei teagi . " </s> </p>
<p> <s> " Ühesõnaga , see , et sa mulle meeldima hakkasid , oli viga ? " </s> <s> Marilyn ei uskunud oma kõrvu . </s> </p>
<p> <s> " Ma ei mõelnud seda nii . " </s> </p>
<p> <s> " Ja sa hakkasid Tairiga magama sellepärast , et mina nii kiiresti ära armusin ? " </s> </p>
<p> <s> " Ei , Marilyn , sa ei saa aru . " </s> </p>
<p> <s> Marilyn ei saanud tõesti aru . </s> <s> Kas siis armastus on puue ? </s> <s> See tähendab , tema armastus Jani vastu oli viga , Jani armastus tema vastu loomulik ? </s> <s> Kas siin ei lõhnanud mitte madalalaubalise meesšovinismi järele ? </s> </p>
<p> <s> " Kui see jaht oleks saanud kauem kesta , siis poleks ta niiviisi lõppenud , nagu ta lõppes ; sest järelikult poleks ma sind siis tahtnud , " ütles Marilyn . </s> </p>
<p> <s> " Olgu , võib ka nii . " </s> <s> Jan võttis tubli lonksu . </s> <s> " Igal juhul oli nii , et kui ma suvel siin seda värki käima hakkasin lükkama , igasugu töömehi värbama ja reklaami tegema , et sügisel oleks igal viimasel kui idioodil ka teada , kelle kaudu tuleb põrandaid tellida , siis mingil hetkel avastasin , et selle Tairiga on mõnus juttu rääkida . </s> <s> Ausõna , algul ma võtsin teda kui sõpra . </s> <s> Rääkisime raamatutest ja filmidest ja Ma pole mitte kunagi ühegi naisega niiviisi rääkida saanud ! " </s> </p>
<p> <s> " Võibolla pole sa tahtnudki , " arvas Marilyn . </s> <s> " Sa oled kogu aeg naistega teistmoodi rääkinud kui meestega . " </s> </p>
<p> <s> " Mnjah , kah õige . </s> <s> Aga igal juhul oli Tairi esimene naine , kellega ma maailma asjadest just niimoodi rääkisin . " </s> </p>
<p> <s> " Ja siis hakkasite seksist rääkima ja rääkisite teineteist ära ? " küsis Marilyn . </s> <s> Oh , kui mürgine ma ikka olen , mõtles ta . </s> </p>
<p> <s> " Ei . </s> <s> Selleni läks aega . </s> <s> Kunagi sügisel , peale minu sünnipäeva , pakkus ta , et võiksin tulla temaga kaasa tema mingite tuttavate poole , et huvitav muusika ja huvitavad inimesed , et sinna võib ööseks jääda , kui tarvis . " </s> </p>
<p> <s> " Ja sina kohe läksidki ? " </s> </p>
<p> <s> " Muidugi läksin . </s> <s> Mis sa arvad , et mulle tegelikult õudselt meeldis magada töö juures diivanil ? </s> <s> No läksimegi siis . </s> <s> Aga seal sai nii muuseas väikest piipu tehtud ja nii see läks . " </s> </p>
<p> <s> " Läks ja jäi ? " </s> </p>
<p> <s> " Jah . " </s> </p>
<p> <s> " Pidi ikka kõva piip olema , kui nii pikaks ajaks kokku keppima pani . " </s> </p>
<p> <s> " Marilyn , ära ole nüüd nii kuri . </s> <s> Oli jah kõva piip , mingi päris kange kraam , aga ... </s> <s> Ma poleks uskunud , et selline naine võib voodis nii hea olla . " </s> </p>
<p> <s> " Ei , nüüd aitab . </s> <s> Ma ei kavatse kuulata seda , kuidas mingi hall hiireke hästi kepib ! </s> <s> Jumala eest , mul tuleb okse peale ! " </s> <s> Marilyn jõi suurte lonksudega siidrit . </s> </p>
<p> <s> " Marilyn , ma räägin sulle , nagu asi on . </s> <s> Et sa pärast ei ütleks , et ma olen jälle valetanud või midagi rääkimata jätnud . " </s> </p>
<p> <s> " Sa valetad ju kogu aeg . </s> <s> Terve meie suhe on üks suur vale . </s> <s> Minule aitab . " </s> </p>
<p> <s> " Rahune maha . " </s> </p>
<p> <s> Marilyn jõi veel paar suurt lonksu . </s> <s> Kui nii hooga juua , hakkab isegi see lahja kraam päris kenasti pähe , avastas ta . </s> </p>
<p> <s> " Kui ma nüüd hoolega järele mõtlen , " rääkis Jan , " siis jah , sul on õigus , eks ta vist tahtis jah minust rohkemat kui lihtsalt seksi . </s> <s> Sinu vastu tundis huvi . </s> <s> Ja mitte eriti sõbralikult . </s> <s> Et mida sa teed ja mida sa loed ja . " </s> </p>
<p> <s> " Sellest siis sinu huvi minu tegemiste vastu ? " </s> </p>
<p> <s> " Jah . </s> <s> Ja mingi hetk ma tõesti mõtlesin , et sa oled nagu liblikas , ilus , aga igav . " </s> </p>
<p> <s> " Sa oled ikka nõmedalt nõrk mees . </s> <s> Mingil keldrikakandil lased oma ajud pehmeks teha . </s> <s> Ja mina istun kodus nagu idioot . " </s> </p>
<p> <s> Jan oli vait ja jõi veini . </s> </p>
<p> <s> " Okei , " üritas Marilyn juttu kokku võtta . </s> <s> " Kepib hästi , räägib asjalikku juttu - milleks pean mina seda kuulama ? " </s> </p>
<p> <s> " Sest ma tahan , et sa kuulaksid . " </s> </p>
<p> <s> " Ei tea , milleks ? " </s> </p>
<p> <s> " Et äkki sa saad aru , miks ma nii tegin . " </s> </p>
<p> <s> " Kindlasti sellepärast , et Tairi tundis huvi , et kuidas ma reageerin sellisele jutule , eks ? </s> <s> Ja siis sina lähed nüüd ja kannad talle ette ja siis on teil pikaks ajaks lõbu laialt . " </s> </p>
<p> <s> " Marilyn , keela rõõmu . </s> <s> Ma ei taha teda , jõuab see sulle kohale ? " </s> </p>
<p> <s> " Noo , aga kogu Eesti rahvas sai täna näha , kui rõõmsad te täna olite , käsikäes ja puha . " </s> </p>
<p> <s> " Ma ütlesin , et mul on temaga huvitav rääkida . " </s> </p>
<p> <s> " Siis sellepärast tuleb käsikäes kõndida ? " </s> </p>
<p> <s> " Libe oli . " </s> </p>
<p> <s> " Jan , sa muutud tõesti vastikuks . " </s> </p>
<p> <s> " Marilyn , ütle , mis ma tegema pean , et sa mind ilma irooniata ära kuulaksid ? " </s> </p>
<p> <s> " Midagi ei pea . </s> <s> Ma lihtsalt ei taha sind kuulata . " </s> </p>
<p> <s> " Tahad , ma kõnnin käte peal ? " </s> </p>
<p> <s> " Hammusta endal pea otsast . " </s> </p>
<p> <s> " Aga tegelikult ? </s> <s> Kas tõesti pole mingit võimalust , et me saaksime normaalselt rääkida ? " </s> </p>
<p> <s> " Vist ei ole jah . </s> <s> Jan , kuidas sa aru ei saa , et ma pole mingi jupp sitta , kellele suvalise kartuli-iduga sarvi tehakse ? " </s> <s> Marilyn lonksas siidrit . </s> <s> See hakkas otsa saama . </s> <s> Nutt kippus jälle peale . </s> <s> Kõik oleks olnud ju hästi lihtne , kui poleks olnud ühte asja : kui ta poleks Jani armastanud . </s> <s> Kui ta oleks suutnud teda tema käitumise pärast vihata . </s> <s> Aga ta ei suutnud . </s> <s> Kuigi püüdis ülbelt käituda . </s> </p>
<p> <s> Jan istus talle lähemale . </s> </p>
<p> <s> " Marilyn , anna mulle andeks , ah ? " </s> <s> Ta pani käe ümber Marilyni . </s> </p>
<p> <s> " Sõida põrgusse , " ütles Marilyn . </s> <s> Aga tema hääl polnud üldse nii kuri kui ta tahtis , et see oleks . </s> <s> Ta oli suurema viha endast juba välja karjunud , mingi osa oli leevendanud ka siider . </s> <s> Nüüd tundis ta end lihtsalt tühja ning kurvana . </s> <s> Alatu boifrendi ja nõmedate sugulastega rumal tüdruk oli ta . </s> </p>
<p> <s> Jan puudutas sõrmega ta kaela . </s> <s> Niiviisi õrnalt , nagu ta alati teinud oli . </s> </p>
<p> <s> " Mis sa arvad , kui prooviks selle kõik ära unustada ? " küsis Jan sosinal . </s> </p>
<p> <s> Marilyn mõtles natuke . </s> </p>
<p> <s> " Ja sa lõpetad selle Tairiga suhtlemise ? " </s> </p>
<p> <s> " Loomulikult . </s> <s> Üks põhjus , miks ma eile siia jäin , oligi , et ma püüdsin seda kuidagi viisakalt teha , ma ei tahtnud mingit tüli või murtud südameid , ja siis see asi muudkui venis ja venis " </s> </p>
<p> <s> " Oot , sa lõpetad Tairiga päevapealt kõik suhtlemise ? " küsis Marilyn uuesti . </s> </p>
<p> <s> " Selles mõttes küll . </s> <s> Tööle jätan ma ta ikka , ma ei viitsiks hakata uut inimest välja koolitama . </s> <s> Aga jah , sul oli õigus , ma ei pea töö pärast nii palju Tartus olema kui ma viimasel ajal olin . </s> <s> Kuidas siis jääb ? " </s> </p>
<p> <s> " Ma ei luba sulle midagi , " ütles Marilyn . </s> </p>
<p> <s> " Ma käin korra kempsus , " tõusis Jan voodilt . </s> </p>
<p> <s> Jani telefon helises , kui ta oli just ukse seestpoolt kinni pannud . </s> </p>
<p> <s> " Võta vastu ! " hüüdis Jan läbi ukse . </s> </p>
<p> <s> " See on Tairi , " hüüdis Marilyn vastu , kui oli helistaja nime vaadanud . </s> </p>
<p> <s> " Mis siis ! " </s> </p>
<p> <s> Marilyn mõtles hetke , aga võttis siis kõne vastu . </s> </p>
<p> <s> " Jani telefon , " ütles ta telefoni . </s> </p>
<p> <s> " Aga kus Jan ise on ? " </s> </p>
<p> <s> " Teda ei ole hetkel siin . " </s> </p>
<p> <s> " Sa oled Marilyn , jah ? " </s> </p>
<p> <s> " Olen . " </s> </p>
<p> <s> " Tegelikult on isegi hea , et Jani pole . </s> <s> Kuule , ma tahtsin küsida , miks sa täna siia Tartusse tulid ? " </s> </p>
<p> <s> " Jan kutsus . " </s> </p>
<p> <s> Väike paus . </s> </p>
<p> <s> " Ah Jan kutsus ? " küsis Tairi uskmatult . </s> </p>
<p> <s> " Kutsus jah . </s> <s> Mis selles nii imelikku on , ma ei saa aru ? " </s> <s> Marilyn tundis , et vihkab seda tüdrukut . </s> </p>
<p> <s> Jan tuli kempsust välja ja istus vaikselt Marilyni kõrvale , et juttu pealt kuulata . </s> <s> Isegi vett polnud ta peale tõmmanud , et mitte kuuldavust häirida . </s> </p>
<p> <s> " Sa ju saad väga hästi aru , et su siiatulekul polnud mingit mõtet , " rääkis Tairi . </s> </p>
<p> <s> " Kuidas , palun ? " </s> </p>
<p> <s> " Sinu rong on läinud , tibuke , " ütles Tairi mesimagusa häälega . </s> <s> " Sa mine heaga tagasi oma missimaailma . " </s> </p>
<p> <s> Marilyn oli hetke vait . </s> <s> Vaatas , kuidas Jani nägu värvi muutis . </s> </p>
<p> <s> " Nüüd ma nutan küll silmad peast , " tegi Marilyn kurba häält ja ajas eemale Jani kätt , mis püüdis telefoni haarata . </s> </p>
<p> <s> " Vist on hilja . " </s> <s> Tairi hääl oli kahjurõõmust ehitatud . </s> </p>
<p> <s> " Aga äkki sa aitad mul ta tagasi võita , " nuuksus Marilyn telefoni ja ronis voodist välja , et Jan telefoni enda kätte ei saaks . </s> </p>
<p> <s> " Miks peaks ma tahtma , et sinusugune beib nii hea mehe saaks ? " </s> </p>
<p> <s> Marilyn lõpetas lollitamise . </s> </p>
<p> <s> " Ja miks peaksin mina tahtma , et sinusugune kartuli-idu ta endale saaks ? " küsis ta täiesti tavalise häälega . </s> </p>
<p> <s> " Mida ? " ei uskunud Tairi kuuldut . </s> </p>
<p> <s> Jan sai telefoni enda kätte . </s> <s> Marilyn ronis lähemale , et kuulata . </s> </p>
<p> <s> " Tairi . " </s> </p>
<p> <s> " Jan ? " </s> </p>
<p> <s> " Tairi , meil oli jutt . " </s> </p>
<p> <s> " Jah . </s> <s> Oli . " </s> </p>
<p> <s> " Ja ma ütlesin , et nagunii ei tule meil midagi välja . " </s> </p>
<p> <s> " Jah , aga ... " </s> </p>
<p> <s> " Mis " aga " ? </s> <s> Ja sa hakkad sedasi Marilyni solvama ? </s> <s> Ausalt , ma poleks uskunud . " </s> </p>
<p> <s> " Aga ... " </s> </p>
<p> <s> " Tairi . " </s> </p>
<p> <s> " Jah ? " </s> </p>
<p> <s> " Teeme nii , et ära enam mulle niisama helista . </s> <s> Ainult tööasjus . " </s> </p>
<p> <s> " Tead , Jan , sa täiesti väärid oma lolli beibi ! " </s> </p>
<p> <s> " Keela rõõmu . " </s> <s> Jan lõpetas kõne ja vaatas Marilynile otsa . </s> </p>
<p> <s> " Kurat küll , ma olen ikka viimane siga olnud , " ütles ta . </s> <s> " Ja mina püüdsin veel viisakalt asja lõpetada Marilyn , lase mind maha ! " </s> </p>
<p> <s> Marilyn hakkas naerma . </s> </p>
<p> <s> Hommik oli ilus ja selge . </s> <s> Päike paistis hotellitoa aknast sisse , otse silma . </s> <s> Marilyn ringutas ja puutus käega kogemata vastu Jani õlga . </s> <s> Jan ärkas ja haaras Marilyni endale kaissu . </s> </p>
<p> <s> " Kuidas sa magasid , musi ? " küsis ta . </s> </p>
<p> <s> " Hästi , " nurrus Marilyn . </s> </p>
<p> <s> " Mis sa unes nägid ? " </s> </p>
<p> <s> " Mitte midagi . </s> <s> Aga sina ? " </s> </p>
<p> <s> Jan mõtles hetke , siis hakkas naerma . </s> </p>
<p> <s> " Na nägin mingit täielikku jura . </s> <s> Sind nägin , sa rääkisid midagi rohelistest rottidest , kes on kuhugi ära läinud . - Kuule , kas läheme alla sööma või tellime toidu üles ? " </s> </p>
<p> <s> " Mul on täitsa ükskõik . </s> <s> Minu pärast võiks selle söömise üldse ära jätta . " </s> </p>
<p> <s> " Aga hommikvõimlemise ? " </s> <s> Jani silmad särasid kavalalt . </s> </p></div2>
      </div1>
    </body>
  </text>
</TEI>
</teiCorpus>
</teiCorpus>
