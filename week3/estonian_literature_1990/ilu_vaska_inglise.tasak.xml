<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> RIIKLIK ÕPPEASUTUS INGLISE KOLLEDŽ </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> RIIKLIK ÕPPEASUTUS INGLISE KOLLEDŽ </head>
<p> <bibl> <author> <s> Lauri Vaska </s> </author> </bibl> </p>
<p> <s> Meenutusi ühest eripärasest koolist </s> </p>
<p> <s> Tallinn 2002 </s> </p>
<p> <s> Selle suhteliselt lühiealise ( 1936–1940 ) kooli lugu on peaaegu täiesti unaruses . </s> <s> Ei ole temast kirjutatud raamatut niikui paljudest tuntud koolidest , ei meenu ka muid tutvustavaid ning laiemalt levinud sõnavõtte . </s> <s> 1 Ometi vääriks ta omaette tähelepanu , ka uurimust , oli tal ju üsna ainulaadne positsioon eestiaegsete koolide mosaiigis . 2 </s> </p>
<p> <s> Esiteks , kool oli ainuke riiklik alg- ja keskhariduslik õppeasutus Eesti Vabariigis . </s> <s> Ja oma üürikese eksistentsi jooksul muutis ta oma nime kaks korda : esialgsele , pealkirjastatud pikale ning kohmakale järgnes Riiklik Inglise Kolledž , võib-olla küll ainult ebaametlikult ning suupärasemaks tarvituseks , ja siis Riiklik Kolledž , lühendatult RIK , mis juba asutamisest peale kujunes kooli üldtutvustavaks märgiks . </s> <s> Algsest nimest jäi nõnda siis riiklik , mille seotust EV bürokraatiaga ei tea küll täpsustada . </s> <s> Jäi ka kolledž , et ehk pisutki ära märkida algupoolset tugevat , siis aga kahanevat inglise mõju . </s> </p>
<p> <s> Oleks muidugi huvitav tuvastada nimemuutmiste tagapõhja . </s> <s> Esimene oli arvatavasti üksnes süütu keelekonaruse silumine , kuid teisel , " inglise " kukutamisel võis olla ka ( välis ) poliitiline maik man . </s> <s> Riikliku õppeasutusena peegeldas kooli silt ju ka riigi enda hoiakut , ja kolmekümnendate lõpupoole nihkus see neutraliteedi suunas , või , nagu on ülelihtsustatult väidetud , saksasõbralikumaks , eriti kaitseväeringkondades . </s> <s> Ja viimastel võis küll olla oma roll RIK-i asutamise ja saatusega seoses ( vide infra ) . </s> <s> Ajaloole pakuks järelikult huvi , millal just ja millise instantsi otsusel lõplik nimemuutus toimus . </s> <s> 3 Ega's ometi Kaitsevägede staabi või koguni Pätsu-Eenpalu valitsuse tasandil ? – Noh , niisama spekulatiivne hüperbool , ja pealegi ehk mitte kõige kohasem sissejuhatus RIK-i ajalukku . </s> </p>
<p> <s> Olgu lisatud , et Tallinnas tegutses toona veel erakool nimega A. Tõrvand-Tellmanni Inglise Kolledž , samuti Õhtukolledž , keskkooli/gümnaasiumi tasemel õppeasutus poolelijäänud haridusega õpihimuliste tarvis , vanusele vaatamata . </s> </p><div2 type="alaosa">
<p> <s> Käesolev on ühe endise õpilase meenutus ta koolipõlve ühest etapist ja haarab aastaid 1936–1941 . </s> <s> Mis RIK-i n.-ö. faktilisse ajaloosse puutub , 4 siis on see siinkohal paratamatult lünklik ega pretendeeri isegi mingile katkendlikule visandile " kuidas kõik tegelikult oli " . </s> <s> Keskendun üksnes või peamiselt ühe klassi loole ja puistan sekka isiklikumaid ääremärkusi , mis ajakaugusest esile tükivad . </s> </p>
<p> <s> Kirjutise aluseks on autori mälu ja aegade jooksul tehtud ülestähendused . </s> <s> Viimasel ajal on lisandunud kaasõpilaste meenutusi ning muudki olulist , mille allikad vastaval kohal äramärkimist leiavad . – Ja veel üks vajalik märkus : kõikides memuaarides tuleb silmas pidada mitte ainult meenutaja vanust meenutataval perioodil , vaid ka kirjapanemise ajal , 5 ning loomulikult vastavaid aastaarve . </s> <s> Siinkirjutaja ja ta klassikaaslased kuuluvad aastakäiku 1925±1 , tol 1936–41 ajavahemikul olid nad seega vanuses ca 11–16±1 ehk enam-vähem murdeeas . </s> <s> Mis teadagi vajutab mällu tugevamaid muljeid kui hiljem kogetu ( varase lapsepõlve mälestused kuuluvad omaette peatükki ) . </s> </p>
<p> <s> Selle loo panin suurtes joontes kirja 1985. a. , aga see jäi tookord sahtlisse . </s> <s> Uuesti võtsin asja käsile ja hakkasin täiendama vahepeal kogunenud andmetega 2001. a. oktoobris . </s> <s> Umbes samal ajal õnnestus mul koolivenna Harry Kõlari vahendusel saada koopiad RIK-i Kultuurringi ajakirjast , mis ilmus 1938–40 . </s> <s> Ei hakanud neid aga enne lugema , kui mälestuslik lugu oli lõpetatud , vältimaks võimalikku interferentsi algupäraselt allikalt . </s> <s> Isiklikud mälestused ja ajajärgu dokumendid ei sobi alati läbisegi ühte ja samasse teksti . </s> <s> Nii et järgnev on ja jääb üksnes memuaarideks ( pluss kaasõpilaste meenutused ) . </s> <s> Täiendava info RIK-i Kultuurringi ajakirjast toon ära eelviimases peatükis . </s> </p>
<p> <s> Ei ole vast üleliigne lisada , et mu lugu on kirjutatud eksiilis . </s> <s> Seega on asjal välismaal elanu ( 58 aastat ! ) märk loomulikult man , nii keeleliselt , meeleolult , hinnanguliselt ... – Kui alljärgnevas kasutan väljendeid " tänapäeval , nüüdisajal , hiljuti " jms. , siis on selle all mõeldud ajajärku alates umbes üheksakümnendate algusest peale . </s> </p></div2><div2 type="alaosa">
<p> <s> Riikliku Kolledži ametlik eluiga lõppes koos Eesti Vabariigiga neljakümnenda suvel , kui punavõimud selle sulgesid . </s> <s> Kuid õpilaskond jätkas oma kooliteed enam-vähem samas koosseisus ka järgnevatel okupatsiooniaastatel , küll erineva koolinimetuse all . </s> <s> Sügisel 1940 ühendati RIKi-i ja Tõrvand-Tellmanni Inglise Kolledži progümnaasiumi ja gümnaasiumi klassid üheks kooliks nimega Tallinna IX Keskkool . </s> <s> Mõlema kooli terviklikkus aga säilis paralleelklasside näol . </s> <s> Seega ei olnud RIK-i järjepidevus ning " vaim " selle ühinemisega veel kadunud . </s> <s> Sama tohiks väita meie uute naabrite kohta : eks nemadki pidanud endid oma traditsiooni jätkajaiks , ja võib-olla kogu selle inglise hariduse õigemaikski pärijaiks . </s> <s> Saime hästi läbi , mingeid hõõrumisi rikilaste ja tõrvandilaste vahel ei mäleta . </s> <s> Pigem vastupidi , uued koolikaaslased tõid uudsust , uusi sõprussidemeid jne. </s> <s> Ja peale selle oli veel esimene võõrvõimu aasta , mis kogu õpilaskonda patriootlikult ühendas . </s> </p></div2><div2 type="alaosa">
<p> <s> Ah et miks sellisesse uude , tundmatu iseloomuga kooli ? </s> <s> Isa otsus , mis muud , et on vaja keeli õppida , ja Inglise orientatsioon oli päevakorral nagunii , või nii ma toda olukorda mäletan . </s> <s> Ka mu vend Vootele järgnes mulle paar aastat hiljem . </s> </p>
<p> <s> Uue õppeasutuse asutamise ajendiks paistis olevat tahe luua midagi eliitkooli taolist , riigiametnike ja -tegelaste ehk nn. kõrgema seltskonna laste tarvis . </s> <s> ( Vene okupatsiooni algul ristiti RIK " klike " kooliks , mis käis küllap ka erakoolide kohta . ) </s> <s> Kooli lühike eluiga ei lubanud aga esialgseid eesmärke , mistahes need ka olid , ( soovitud viisil ) elu viia . </s> <s> Ei puudunud küll n.-ö. prominentide võsud , kuid " sotsiaalse päritolu " poolest oli õpilaskond mitmepalgeline . </s> <s> Ja mis õppetasemesse puutub , siis selleski sektoris ei saadud tõusta nii-ütelda kõrgemale juba staažikatest koolidest nagu Vestu , Kusti , Reaal , Komme jmt. , 6 kuid konkureerimise võimalus oli muidugi olemas . </s> <s> Igal juhul koosnes õpetajaskond parimatest pedagoogidest , keda Eesti ajal oli pakkuda . </s> <s> Nn . tase on teadagi ebamäärane termin , ja selle tagantjärele meenutus veelgi ebamäärasem . – Tekib veel küsimus võimalikust konkurentsist juba olemasoleva Tõrvand-Tellmanni Inglise Kolledžiga , erakooliga , mille inglise keele õpetusel oli juba oma traditsioonike olemas . </s> <s> Nagu ülal viidatud , RIK-i asutamise peamine põhjus näis olevat n.-ö. poliitilist laadi , mitte ainult keeleõpetus ( kuid vt. viide 4 ) . </s> <s> Lisame veel ühe väljapaistva haridustegelase , A. Veiderma kommentaari : " Hüljates avalike keskkoolide seaduse sätted , asutas haridusministeerium sarnaselt Prantsuse Lütseumiga Riikliku Inglise Kolledži , milles inglise keelele , kirjandusele ning kultuurile anti tähtis koht . </s> <s> See pidi kujunema eesti eliidi taimelavaks . / ... / Kuna ma julgesin haridusministeeriumi uut suunda avalikult arvustada , sain ma haridusminister Jaaksonilt tubli peapesu ja range hoiatuse . </s> <s> " 7 </s> </p></div2><div2 type="alaosa">
<p> <s> Hiiu algkooli kolmanda klassi lõpetamise järel astusin RIK-i neljandasse ( algkooli ) klassi , samal kooli asutamise aastal ( 1936 ) . </s> <s> Koolireformid olid selleks ajaks kujunenud nõnda , et neli klassi algkooli , siis viis keskkooli- ehk progümnaasiumi- ja lõpuks kolm gümnaasiumiklassi . </s> <s> ( Kuueklassiline algkool jäi endiselt tegutsema ja sealtki võis suunduda kõrgema astme koolidesse . ) </s> <s> 8 </s> </p>
<p> <s> Minu mälu järgi käis mu koolivahetus ilma formaalsusteta , ei eksamit ega midagi sarnast . </s> <s> Kuid mõne klassiklaaslase meenutuse põhjal nii lihtsalt see vastuvõtmine ei läinud , katsuti ikka läbi ka . </s> <s> Võimalik , et on tegemist mu mäluauguga või rakendati nõudeid individuaalselt , näiteks eelneva kooli tunnistust ( ja/või soovituskirja ) arvesse võttes . </s> <s> Samuti ei ole mul meeles , et üleminek RIK-i neljandast algkooli klassist viiendasse , s.t. progümnaasiumi esimesse , oleks olnud seotud eksamiga ; tundub , et määravaks oli üksnes õppeedukus , kuid siingi võin eksida . </s> </p>
<p> <s> Esimesse klassi sisseastujatel tuli aga läbida võistluseksamid . </s> <s> Mu vend Vootele meenutab , et 1938. a. sügisel toimusid need kahel päeval , esimesel kirjalik – loomulikult eeldati lugemise , kirjutamise ning rehkenduse ( alg ) oskust – , ja teisel suuline . </s> <s> Viimasest on tal meeles õpetajast eksamineerija küsimus : mis on kassil nina all ? </s> <s> Eksaminand mõtles ja vastas siis , et suu . </s> <s> Suu küll , aga mis veel , ei andnud eksaminaator rahu . </s> <s> V. ei osanud midagi lisada ; tuli välja , et " õige " vastus pidanuks olema " vurrud " ! </s> <s> Mis on muidugi nonsenss , koduloomadega üles kasvanud poiss , nagu kõik kassiga näost näkku suhtlejad teavad , et vurrud on tal nina kõrval , mitte all ! </s> <s> Vootele sai RIK-i sisse sellegipoolest , jäi aga 26-ndaks ca 45 vastuvõetu hulgas . </s> <s> Võimalik , et ta tagasihoidlikku paremusjärjestust mõjutas eksamineerija puudulik haridus zooloogias , või lihtsalt , kes teab , momendi hajameelsus.9 Et sisseastumiseksamid olid krõbedad , on toonitanud ka Hellar Grabbi , kes aasta varem ( 1937 ) RIK-i esimesse klassi vastu võeti . </s> <s> Igal juhul oli noil aastail tung meie kooli suur . </s> </p></div2><div2 type="alaosa">
<p> <s> RIK-i algkodu asus Imanta tänav nr. 6 , endises , äsja oma tegevuse lõpetanud Kaarli ühisgümnaasiumis , mille õpilased võisid jääda RIK-ki edasi õppima.2 , 4 Selles ehitises , vist sajandivahetuse aegu püstitatud puumajas , käis meie klass kaks aastat , siis kolisime allüürnikena Reaalkooli hoonesse , pealelõunasse vahetusse algusega kell kaks ; nooremad klassid jätkasid tööd algses majas . </s> <s> Muuseas , Imanta tänava koolihoone hoovipoolse plangu taga asus Kubu Tütarlaste Eragümnaasium ; erilisi suhteid meil nendega ei olnud , kui , siis vaid üle tara kiikamisi , ja mäletatavasti kasutasime mõnikord nende võimlat . </s> </p>
<p> <s> RIK-i oma koolimaja hakati ehitama Narva maanteele , kuid see valmis alles millalgi neljakümnenda kevadel või suvel , nii et RIK-i kool sellesse ei jõudnud . </s> <s> Esimese Vene okupatsiooniaasta sügisel 1940 asus sinna Tallinna Õpetajate Seminar , mille algkooli suunati ka osa RIK-i algkooliklasside õpilasi ( sh. </s> <s> Vootele Vaska , vt. ülal ) . – Too 1919. a. asutatud Tallinna Õpetajate Seminar läbis nimemuutusi nii Eesti ajal kui ka okupatsiooniaastatel ( E. Vilde nimeline ... etc . ) </s> <s> ; pärast taasiseseisvumist tunneme teda kui Tallinna Pedagoogikaülikooli . </s> </p>
<p> <s> Mäletan , kuigi uduselt , meie uue koolimaja nurgakivi paneku tseremooniat Narva maanteel ( vt. fotod 4 , 5 , 6 ) . </s> <s> Uduselt võib-olla ka sellepärast , et ilm ise oli udune , tibutas vihma . </s> <s> Nüüd aga silman fotodelt , mis koolikaaslased mulle hiljuti läkitasid , mitte vihma , vaid et maad kattis kerge lumekord ! </s> <s> Kohal oli kogu õpilas- ja õpetajaskond , kindlasti ka nn. tegelinskeid võimukoridoridest . </s> <s> Fotod jällegi täiendavad : haridusminister kolonel Jaakson , kindral Reek et al. ( vide infra ) ja koguni Tallinna Garnisoni puhkpilliorkester . </s> <s> Meelde on jäänud metallist toru ja selle asetamine nurgakivisse , mis siis tsemendiga täideti . </s> <s> Toru sees olid papüüruserullid , kuhu me kõik olime eelnevalt oma nime jäädvustanud . </s> <s> Pidulik sündmus leidis aset 28. novembril 1938. </s> <s> Too toru istub tänagi sealsamas kinnimüüritult , ootamas avalikustamist kas tuleviku maaväringu või , tõenäolisemalt , buldooseri abi ( ja pakuks oh kui põnevaid teemasid magistritööks tulevastele põlvedele , eeldades , et jätkub magistrante ja tulevik ise endale lõppu ei tee ) . </s> </p>
<p> <s> Minule jäi uus koolimaja vaid väljastpoolt imetlemiseks , imposantne ning moodne suurhoone , nii see tollal paistis . </s> <s> Siiski sattusin korra sisse , kuid see juhtus inimpõlv hiljem , kui aastal 1972 kodumaad külastasin . </s> <s> Koridorid , trepid , klassitoad jätsid armetu mulje , kuidagi kulunud , koristamata . </s> <s> Uuemal ajal olen vanast koolimajast vaid mööda sõitnud , paaril korral ka jalutanud . </s> <s> Nüüd tundub ta kasarmutaolisena , justkui valesse asupaika ehitatuna . </s> <s> Miks ei püstitatud EV kõige uuem koolimaja rõõmsamasse , rohelisemasse linnaossa ? </s> <s> Narva maantee oli ja on ikkagi üks kõle , kivine magistraal . </s> <s> Kui aga oletada , et Kindralstaap oli tõesti ristiisana RIK-i hälli juures – niikui ülal tangentsiaalselt ja võib-olla vildakalt vihjatud – , siis ehk polegi üllatav koolihoone sarnasus betoonist militaristliku mürakaga , ja ta paigutus sinna , kus ta oli ja on . </s> <s> Võib-olla ülepakutud ning ehk ka ebaõiglane märkus , kuid lipsas lihtsalt suust nagu mingi kadeduse ajendil – , et maja , mille nurgakivis mu enda allkiri , võeti vägivaldselt ära . </s> <s> Ja tekibki küsimus , kelle omand too hoone siis ikkagi on ? </s> <s> Eesti ajal oli ta EV oma , siis rekvireeriti ebaseaduslikult ENSV/NL-i valdusse , nüüd siis taas Eesti riigi oma , või kuidas ? </s> <s> Kuid mis on üldse riik ? – Eaka meenutaja tühised targutused , ei muud . </s> <s> RIK-i aegu ei läinud sellised marginaaliad kellelegi korda , kõige vähem õpilastele . </s> <s> Nendele torkasid silma hoopis uue kooli iseärasused . </s> <s> ( Muuseas , koolihoone projekti autor olevat olnud meie klassiõe Made Vandereri isa.10 ) </s> </p></div2><div2 type="alaosa">
<p> <s> Koolis , ametliku nimega Riiklik õppeasutus " Inglise Kolledž " , valitses kõva kord . </s> <s> Viitan siin meie klassi kogemustele , kes me kolmekümne kuuenda sügisel algkooli neljandasse klassi astusime . </s> </p>
<p> <s> Juba esimestel päevadel või peatselt seejärel asuti meesõpilaste juukseid pügama . </s> <s> Öeldi , et ühel džentelmenil ei tohi olla üleliia karvu , et kõrvad peavad selgelt paistma , mainiti vist ka täide ohtu . </s> <s> Ühel poisil aeti maha peaaegu number nulliga . </s> <s> Suuremaid poisse klassis , andis välimuselt ja olemiselt teistele aasta paar ette . </s> <s> Tal olid pikad , kollakad-blondid salgud , ei olnud kahupea , pigem siledad , korralikult kammitud juuksed . – Ühel teisel jäi õlgadeni ulatuvast paksust parukast järele nudipea . </s> <s> Enamik poistest , kes soenguga ei hiilanud , pääses kärpimisega , siinkirjutaja nende seas . </s> <s> Friseerimine oleks nagu toimunud otse klassiruumis , frisöörist eksekuutor sealsamas skalpeerimas . </s> <s> Võib-olla siiski kuskil kõrvaltoas , või anti käsk seda kooliväliselt toimetada . </s> <s> Igatahes vapustav sündmus nii mõnelegi . </s> <s> Kogu aktsiooni kupjaks näis olevat kooli ( kardetud ) inspektor Ratassepp ; mäletan teda klassitoas pingiridade vahel liikumas ja näpuga ühe-teise peanupule osutamas , ka postmortaalselt inspekteerimas . </s> <s> Kuivõrd too aktsioon haaras ka teiste klasside õpilasi , ei ole mu mälus ; arvatavasti puudutas üksnes algklasse . </s> <s> ( Kui nüüd keegi kujutleks selle ürituse taga " Kindralstaapi " , siis oleks ehk juba paranoiaga tegemist . ) </s> </p>
<p> <s> Seda karmi juustepügamise reeglit ei rakendatud tüdrukutele . </s> <s> Mõnele ehk soovitati oma soengut kohendada , kuid sinna mu mälu ei ulatu . </s> <s> Eks nad ise tea sellest täpsemalt jutustada . </s> <s> Ja too veider poiste " vaenamine " kadus peatselt kus seda ja teist . </s> <s> Järgmisel kevadel ( 1937 ) tehtud klassifoto näitab ( vt. foto 2 ) , et poiste au on taastumas , tollel " nulliga " karistatud poisil on juba korralik siilipea . </s> </p>
<p> <s> Ja seal me nimetatud fotol kõik istume-seisame , kogu klass , 21 tüdrukut ja 25 poissi , teise rea keskel direktor Paul Vaarask koos kuue ( nais ) õpetajaga , direktori paremal käel inspektrissid pr. Paaver ja pr. Jaakson . – Enamik tüdrukuid kannavad koolivormi tumedat kleiti laia valge kraega , poisid on aga veel " tsiviilis " ( vide infra ) , juhuslikes ülikondades või kampsunites , pluusides , kes milleski . </s> <s> Ja seinalt vaatavad vastu suured fotoportreed : keskel ja kõrgemal Konstantin Päts , temast paremal ja madalamal Laidoner , ja vasakul , umbes samal horisontaalsel tasandil tollane haridusminister kolonel Jaakson . </s> </p>
<p> <s> Teine säilinud ühisfoto ( vt. foto 1 ) pärineb järgnevast aastast , kevadest 1938. </s> <s> Pilt on tehtud esimese progümnaasiumi klassi lõpetamise puhul . </s> <s> Nüüd poseerime Imanta tänava koolimaja seina taustal . </s> <s> Üks aken on avatud , mõned poisid istuvad aknaraamistuses . </s> <s> Valdavalt rõõmsameelsed näod , mossitajaid ei paista . </s> <s> Pildi järgi otsustades võis olla hommikupoolik või keskpäev ( varjude järgi fotol võinuks tuvastada kellaaega , kui oleks säilinud hiljem mahapõlenud koolihoone täpne geograafiline asend ) . </s> <s> Päike on suunatud nägudele , ilm on soojavõitu , või nõnda tohiks oletada tüdrukute rõivastusest . </s> <s> Poiste soengute järgi otsustades polnuks nagu toda ligi kahe aasta tagust nekrutite pügamist olnudki : igal on oma isikupärane juustesalk peas , tihe , tugeva kasvuga ning hästi hoolitsetud . </s> <s> Mille juurde kuulus seitel , vasakul peapool , nii näis olevat kombeks . </s> <s> Käputäis individualiste ei olnud aga moega kaasa läinud , lasksid juustekasvu langeda segamata , nii otsaette kui ümber pea ; ei puudunud ka üks või kaks üle pea kammijat . </s> <s> Tüdrukute frisuurist ei hakka silma midagi erilist , täiesti loomulik ehk ootuspärane sirguvatele neidudele , vanuses ca 13. </s> <s> Kolm-neli on patsidega , poisipäid ei hakka silma . </s> <s> Nüüd loen fotolt 24 tüdruku- ja 26 poisinägu ; keskel istub õpetaja hr. Kimmel . </s> </p></div2><div2 type="alaosa">
<p> <s> Kooli vormiriietus oli täpipealt reeglistatud , jalatallast peakatteni . </s> <s> Välja arvatud ehk jalanõud , mis ülalnimetatud fotol ( 1 ) ei ole esireas istujatel kõik ühesugused . </s> <s> Pilt on must-valge , värvid tuleb mälust otsida , ja seal nad muidugi on . </s> <s> Plikad kannavad helesinist või sinakashalli pluusi , tumesinisel seelikul on traksid , mis rinna ees on ühendatud rõhtpaelaga . </s> <s> Ja RIK-i lips ( vide infra ) kõigil ees . </s> <s> Sukad on heledavärvilised , mõnel ainult põlveni ulatuvad , teistel nagu " ei tahagi lõppeda " . </s> <s> Tüdrukute peovormi täiendab klassiõde Maimu ühes oma hiljutises kirjas10 ja paneb juurde ekspertse moejoonistuse : tumesinine villane kleit , seeliku osas mõned voldid , valge krae plisseeritud äärega , keskel RIK-i märk , hõbedane sõlg . – Kui esimesel aastal olid poisid veel " tsiviilis " ( vormiriietuse nõue poistele hilines võib-olla vastava riidesordi " defitsiidi " tõttu ? ) , siis nüüd on neil seljas tume ülikond ( mustjashall , kas selle riidesordi nimi ei olnud morengo ? ) </s> <s> : üherealine kolme nööbiga pintsak , lühikesed püksid ( pikad sanktsioneeriti aasta-paar vanematele ) ja põlvsukad . </s> <s> Vasaku rinnatasku peale on õmmeldud iseloomustav RIK-i embleem . </s> <s> Laiade revääridega pintsaku kaelus ulatub peaaegu lipsusõlmeni , nii et päevasärk ei paista välja ; kuid sinakas ta on , mäletatavasti samast materjalist kui tüdrukutelgi . </s> </p>
<p> <s> Ja siis see lips ehk kaelaside , nõutav ning ühine mõlemale soole ( unisex ! ) </s> <s> : punase-sinise-hõbeda vöödiline , mis pidi vist viitama Briti Impeeriumi lipuvärvidele . </s> <s> Tavalise koolipäeva riietuse juurde kuulus ka kittel , tindimust või -sinine , samuti unisex . </s> <s> Kuid see oli arvatavasti vabatahtlik lisand , mitte osa koolivormist . </s> <s> Kittel võttis vastu , mis argipäev pakkus ; fotol juhtub seda kandma paar poissi . </s> </p>
<p> <s> Müts oli poistel ( nii nagu üldiselt kombeks ) läikiva musta nokaga , pealt ( tume ) sinine , äär rukkilillekarva sametist , kuldne pael peal . </s> <s> Mütsipõhja riie lotendas veidike , ei andnud end aga soovitud määral tahapoole tõmmata , mingi papist või traadist võre oli sees . </s> <s> Oli nimelt traditsioon või põhimõte , et müts paistaks kulununa/vanutatuna , mis pidi ka kandja vanust upitama – poiss ju ihkab olla " suur " , suurem kui tal aastaid kukil . </s> <s> Ja nõnda me siis muljusime peakatte raami ja venitasime riiet , et olla solidaarne näiteks Kusti või Vestu poistega , nende müts oli rohkem päädligi . </s> <s> Meie oma seevastu , enne " töötlemist " , kuidagi paraaditsev , ei meeldinud hästi , ei olnud seda sorti kui teistel Tallinna koolipoistel . </s> <s> Vähemalt osale meist näis kõige rohkem imponeerivat realistide muru- ehk juudimütsitaoline nokats , mida , muuseas , oli hädaohu puhul kerge tasku poetada ( vide infra ) . </s> </p>
<p> <s> Tüdrukud kandsid minu arust baretti , niikui vist kõik keskkooli-gümnaasiumi neiud . </s> <s> Tuleb aga välja , et hoopis viltkübarat , tumesinist , mille küljel pael-šleif kuldsete triipudega ja selle peal kuldne RIK-i märk , sarnane sõlega ; nii selgub Maimu kirjast ja ta lisatud fotost . </s> <s> Ja muuseas , mu õde Juta mäletab , et ka Prantsuse Lütseumi tüdrukutel olnud kübar , samuti erinevalt teiste koolide tütarlastest . </s> <s> Kui juba koolilaste peakatteist juttu , siis lubatagu meenutada , et Tallinna Linna I Tütarlaste Gümnaasiumi neidude mustalt baretilt rippus ratsaväelase mütsile omane hõbedane tutt , mistõttu kool sai hüüdnimeks Ratsagümna – kes neid tüdrukuid kolmekümnendate tänavapildis ei mäletaks ! </s> <s> Kooliõde Heljo Ernesaks aga kommenteerib : " Kui olla täpne , siis meie ajal Ratsagümnas tüdrukutel enam seda kuulsat tutti polnud , baretil oli ainult valgetest paeltest kolmnurk . </s> <s> " 11 </s> </p>
<p> <s> RIK-i vormiriietusest ja embleemidest kirjutab ka ( meist kolme klassi võrra vanem ) koolivend Harry Kõlar.12 Temalt sain muu materjali kõrval kooli märgi foto ( vt. foto 9 ) : ringikujulises sõõris kolm tähte , RIK , ja nende all tammelehekesed , ringi ( tegelik ) läbimõõt ca 30 mm . </s> <s> Selline kullakarva ( veidi väiksemamõõdulisem ) märk olnud ka poiste mütsi vasakul küljel kuldse paela peal . </s> </p>
<p> <s> Koolil ei puudunud oma lipp : sini-must-valge trikoloor EV vapiga ( keskel ) ja järgneva kirjaga ( must-valge fotode mitte väga selgete koopiate alusel ; vt. foto 8 ) : RIIKLIK ÕPPEASUTUS ( sinisel ) , 1. IX – vapp – 1936 ( mustal ) ja INGLISE KOLLEDŽ ( valgel ) . </s> </p>
<p> <s> Ei puudunud ka õppemaks , erinevate meenutajate järgi 70 või 75 , 80 või 85 , või 90 krooni aastas . </s> <s> Lõpuks sain dokumentaalse kinnituse , et oli täpselt 70.11 Erakoolides olnud see pisut kõrgem , Tõrvand-Tellmannis näiteks 90 kr. </s> <s> Avalikes ( linna ) keskkoolides-gümnaasiumides seevastu ca poole väiksem , Tallinna Linna Tütarlaste Kommertsgümnaasiumis õe Juta mäletamist mööda 50 kr. </s> <s> Nõnda siis , " hinna poolest " kuulunuks RIK kuskile vahepeale . </s> <s> ( Ja miks mitte lisada Juta mälus säilinut , et kilo võid maksis 2 kr. , ooperipilet 3 kr. , teater õpilastele 30 senti ... ) . </s> </p>
<p> <s> INGLISE VÄRK </s> </p>
<p> <s> RIK-i asutamise aegu oli koolis tunda tugevat Inglise puhangut . </s> <s> Küll kaugel " ajuloputusest " – toda terminit toona ju ei tuntudki – , kuid ikkagi midagi harjumatut , võõrastavat . </s> <s> Imanta tänava koolimajja sisenedes hakkasid sedamaid silma seintel rippuvad Inglise kuningate/kuningannade pildid , või nõnda mu mälusalves seisab . </s> </p>
<p> <s> Ja kohe ilmus õppekavasse tund nimega English Conversation , kord nädalas , õpetajaks proua Kansberg , punapäine , õigemini punablondikas keskealine daam ( juuksevärv pidi olema ehtne , sünnipärane , vaevalt et tol ajal olnuks kombeks koloriiti kunstlikult muuta , vastupidiselt tänapäevale : Tallinna tänavail jalutades on iga teine-kolmas naissoost vastutulija oma salgud punakaks-pruunikaks-lillakaks võõbanud ) . </s> </p>
<p> <s> Pr . </s> <s> Kansberg puistas ainult inglist . </s> <s> Et me tema jutust mõhkugi aru ei saanud , kuulus nagu asja juurde , et uus kool , uued kombed . </s> <s> Ja muuseas , tal oli alati mingisugune kompvek suus , mida imes või lutsutas , küll tagasihoidlikult , kuid siiski selgelt nähtavalt ( kohati ka kuuldavalt ) , mis ta juttu sellegipoolest ei seganud . </s> <s> Mäletan , aegajalt võttis oma käekotist uue kompu , vadistas siis edasi . </s> <s> Pr. Kansbergi monoloog täitnuks nagu kogu tunni , millest ta kõneles , on kadunud olematusse . </s> <s> Ta ei küsitlenud kedagi , ei olnud klassi- ega kodutööd , kuid võin ka eksida , mälu on igatahes tühi . </s> <s> Mingi hinde pidime ju saama , või kuidas ? </s> </p>
<p> <s> Kes ta õieti oli , mis rahvusest , kas oskas eesti keelt ? </s> <s> Tollal ei olnud meist kellelgi vaistu tabada õpetaja hääldusviisi omapära . </s> <s> Ta päritolule viitaks ehk asjaolu , elimineerivalt , et meile oli ta mäletatavasti ( kui ikka oli ) , just proua K. , ja mitte missis ; pärastisi konversatsiooniõpetajaid tituleerisime üksnes kui mister , puhastverd britlased nagu nad olid ( vide infra ) . </s> </p>
<p> <s> Kui pr. Kansbergi tunnist muud sisulist ei ole meeles , siis ta õpetatud laulud ometi . </s> <s> Üks esimesi pidi olema God Save The King , või kuidas muidu oleks Suurbritannia hümn mu mälus jäädavalt settinud , viis on muidugi üldtuntud , kuid sõnu mäletan ka . </s> <s> Tagantjärele tekib aga küsimus , et keda me siis tegelikult säästma-päästma vanajumalalt palusime , kas Edward VIII , kes astus troonile jaanuaris 1936 , kuid loobus sellest juba sama aasta detsembris ? </s> <s> Või ta venda George VI , kes talle järgnes ? </s> <s> Toonased Briti kuningakoja nn. skandaalid , Edward ja mrs . </s> <s> Simpson etc . </s> <s> , lahvatasid ka Eesti ajalehtede pealkirjades , mis ei lähe meelest , ja küllap olid jutuaineks ka RIK-i õpilasteperes . </s> </p>
<p> <s> Proua Kansberg millelegi niisugusele muidugi ei viidanud . </s> <s> Ta õpetas meile teisigi laule , millest eriti üks seostub kogu mu auditiivse mäluga tollest daamist . </s> <s> Ja mida ta innustas või sundis kaasa laulma ning sai sellega suurepäraselt hakkama : </s> </p>
<p> <s> Oranges and lemons ... </s> </p>
<p> <s> Nõnda see algas , ja kuigi järgnevates sõnades pole enam kindel , siis laulu viisi ümisen eksimatult tänagi . </s> </p>
<p> <s> Ja siis see teine , lihtne lastelaul : </s> </p>
<p> <s> One man went to mow / went to mow the meadow / one man and his dog / went to mow the meadow / two men went to mow / went to mow the meadow / two men and their dog / went to mow the meadow / three men ... ja edasi ad infinitum ... </s> </p>
<p> <s> Või too kolmas : </s> </p>
<p> <s> Where have you been all the day , Billy Boy , Billy Boy / where have you been my Billy Boy / I have been all the day with my charming Nancy Gray / and my Nancy tickled my fancy / oh my charming Nancy Gray .. </s> </p>
<p> <s> Need kaks viimast kuulusid küll juba järgneva õpetaja repertuaari . </s> <s> Eks neid ingliskeelseid laulukesi sattunud enamgi õpilaste suhu , ei mäleta just , kelle taktikepi all või millal . </s> <s> Igatahes nood kolm ei ole kadunud ajahõlma , panen nad praegu kirja esmakordselt pärast ca kaht inimpõlve ( ei mingeid vahepealseid ülestähendusi ) . </s> <s> Mis on kooskõlas mäluteoreetikute " tõestusega " , et varase ea teatud võntsutused naljalt ei kao . </s> <s> Etc . </s> </p>
<p> <s> Hüvasti pr. Kansberg ! </s> <s> Mälestused Teist ei paina . </s> </p></div2><div2 type="alaosa">
<p> <s> Enter mr . </s> <s> Charles R. Hewer , pesueht inglane , uus õpetaja aines English Conversation , endiselt tund nädalas ( või oli neid kaks ? ) . </s> <s> Võimalik , et kutsusime teda tagaselja Charley'ks . </s> <s> Ta ilmus meie klassi pärast pr. Kansbergi . </s> <s> Ja seal ta oli , clean-shaven inglise gentleman , ilusa väljanägemisega , pikavõitu , sportliku olemisega , hea inglise ülikond seljas , aastatelt vast kolmekümne kandis . </s> <s> Ka tema praotas suud ainult inglise keeles , ootuspäraselt , nii oli ju selle " konversatsiooni " mõte . </s> <s> Tolleks ajaks olime juba rudimentaarset inglist omandanud , nii et iga ta sõna ei pidanud tingimata kaotsi minema . </s> <s> Eesti keelt me temalt ei kuulnud ka klassiväliselt ; polnudki loomulik , et ühe suure impeeriumi kodanik hakkaks ühte pisikest maakeelt õppima . </s> <s> Aastaid hiljem käis aga kuuldus , et mr . </s> <s> Hewer olevat siiski kohaliku keele mõnevõrra omandanud , et tegutsenud Eestis ka Briti luure ülesannetes . </s> <s> Olgu kuidas oli , seda võimalikku luure asjandust puudutame veel allpool , kuid ta eesti keele oskust pole enam võimalik tuvastada . </s> </p>
<p> <s> Väliselt läbi ja läbi džentelman , seda küll , kuid ta käitumine klassitunnis ei vastanud ootustele , pigem šokeeris . </s> <s> Olime harjunud inglast ette kujutama kui rahulikku , nonšalantset härrasmeest , positiivset tüüpi , midagi eeskuju väärivat , kasvõi ainult valitseva " Inglise orientatsiooni " mõjul . </s> <s> Mida täiendasid või võimendasid Gori või kellegi ta kolleegi karikatuurid monokliga ja kõvakübaraga isandast ( vältimatu ( avamata ! ) vihmavari kaasa arvatud ) . </s> </p>
<p> <s> Mr . </s> <s> Heweri võõrastav maneer ilmutas end juba esimestel tundidel : ta nimelt tavatses laua peale istuda , väiksele õpetajalauale , mis asetses klassi ees , veidi kõrgendatud poodiumil . </s> <s> Ja ei ole võimatu , et ilmus veel selline imepärane vaatepilt : ta istus küll toolile , kuid samas sirutas oma pikad jalad lauale , samale õpetajalauale , jalasääred hallikates pükstes ( hallikat , " kallist inglise riidest " ülikonda kandis ta kogu mu meenutuse perioodil ) , ja läikima viksitud mustad kingad , mis ulatusid üle kitsa laua ääre . </s> <s> Või olen sellise pildi hiljem juurde mõelnud ? </s> <s> Kui nõnda , siis ikkagi peaaegu võimaliku , mis sobinuks mr . </s> <s> Heweri olemusse . </s> <s> Tuleb aga välja , et on teisigi tunnistajaid : klassiõde Laine on kirjutanud , et " mr . </s> <s> Heweril olid alati jalad laua peal " . </s> <s> Võib-olla olime sellisest nähtusest varem kuulnud , lugenud , filmides näinud , kuid isiklik kogemus kindlasti esmakordne . </s> <s> Tänapäeval seostatakse seda ameerikaliku käitumisega , ei tea , kas ka juba toona . </s> <s> Igatahes vastik maneer , väärib hukkamõistu mistahes vormis . </s> <s> Jääb veel küsimus , kust too " originaal " pärines , kas äkki mitte Briti Impeeriumist ! ? </s> </p>
<p> <s> Nii või teisiti , mr . </s> <s> Heweri " tagumik laual " , võimalik , et ka jalad , oli alles algus . </s> <s> Peatselt saime tunda briti kasvatust või oli see üksnes õpetaja isiklik pedagoogika ? </s> <s> Sven Malm mäletab , 13 et inglismann " oli kõva piibumees , kui tundi tuli , siis piibulõhn käis ees " ja tal " oli moeks kõik tundides ettetulevad võõrkehad ( " Ajude Gümnastikad " , teised raamatud , vihikud jm. ) prügikasti visata , kust siis pärast tundi sai prügikast ümber pööratud ja omad asjad üles otsitud " . </s> <s> Minule on mällu sööbinud ta äkiline käitumisviis : kui keegi õpilane segas tundi , kas või pinginaabriga sosistades , viskas ta süüdlase suunas kättejuhtuva esemega . </s> <s> Üheks ohvriks sattus meie toonane klassivanem René Rätsnik : mr . </s> <s> Heweri pihus olnud märg tahvlilapp tabas Renéd vastu pead . </s> <s> Poiss oli aga kange , jalutas klassist välja , otse kooli direktori Vaaraski juurde . </s> <s> Tulemuseks oli briti džentelmeni vabandus Renéle , tema vanematele ja võib-olla ka avalikult kogu klassi ees . </s> <s> Või nii ma toda intsidenti arvan mäletavat . </s> <s> Aastakümneid hiljem kirjutasin sõbrale , et palun täpsusta , kas ehk eksin oma meenutusega . </s> <s> René vastas : Kord õpetas ta [ mr . </s> <s> Hewer ] meile tunnis üht vana inglise rahvalaulu . </s> <s> Noh , mul jäid juba siis viisid hästi meelde . </s> <s> Kõlas vahetunnikell . </s> <s> Meie kobisime kiiresti pinkidest välja , tema aga istus õpetajalauale , jalg üle põlve . </s> <s> Mina läksin temast mööda ja vilistasin tasakesi ( ! ) seda viisi . </s> <s> Ja äkki käis mulle vastu kõrvu niisugune kõmakas , et mul läks momendiks silme eest mustaks ! </s> <s> Küsisin " why ? " ja vastuseks sain ( kuidas see inglise keeles kõlas , ei tea enam , aga umbes nii ) , et see on nii vana inglise rahvalaul , et seda lauldakse püsti seistes , ja " sina vilistad seda " !!! </s> <s> Ja kõik . </s> <s> Vaat , see obakas on mul siiamaani meeles ! ( sõna-sõnalt René kirjast 9. dets. 1996 ) . – Et mu kadunud sõber tolle intsidendi järeldusi minu meenutuses ei vaidlustanud , pidi ta nähtavasti nendega nõus olema . </s> </p>
<p> <s> Minul aga seisab palju tugevamani meeles – ja kuidas saakski teisiti – mulle isiklikult adresseritud " obakas " , tollesama inglismanni ettevõte . </s> <s> Kutsuti tahvli ette , pidin sellele midagi kirjutama , kui äkki , mingi kuratlik hetkeotsus sundis koerust tegema . </s> <s> Ja vot ei mäleta mõhkugi , mis see võis olla , ei ole kunagi mäletanud . </s> <s> Võimalik , et sodisin tahvlile midagi lollakat või lihtsalt ignoreerisin õpetaja käsku . </s> <s> Ja üsna tõenäoliselt on mu ebasobiva ülesastumise jäädavalt mälust pühkinud pauk , mis peatselt järgnes : laksatus vastu kukalt ! </s> <s> Seisin näoga tahvli poole , ja mr . </s> <s> Hewer lajatas selja tagant , palja käega . </s> <s> Ütleksin , et rängim löök , mida olin kogenud , vähemalt noores eas . </s> <s> Et lõi silme ees mustaks , seda niikuinii , ja jube valu ka . </s> <s> Vaarusin suriseva peaga tagasi oma pinki , ei hakanud aga Réne eeskujul protestima ega kellelegi kaebama ( tema intsident võis ka hiljem juhtuda ) , ei tea , kas argusest või arvasin karistuse kuriteo vääriliseks . </s> <s> Et olid juba teada mr . </s> <s> Heweri äkilised reaktsioonid , et kuidas , pagan võtaks , võisin üle pakkuda , et oma süü . </s> <s> Muide , eks õpetaja kerge nöökimine olnud omamoodi tavaks nagunii , ikka mõeldi välja midagi teda häirivat , olime ju selleks parajas eas , ega tal kerge olnud võõral maal ning võõrkeelses seltskonnas orienteeruda . – Ja muuseas , või hoopiski mitte muuseas , kuidas suhtusid tüdrukud mr . </s> <s> Hewerisse ? </s> <s> Käesolevad memuaarid on meessookesksed , vastassugu paratamatult varjus , ometi möödus mu koolipõlv läbinisti segakoolides . </s> <s> Võimalik , isegi väga loogiline , et plikad , või osa neist , " armusid " võõramaalasesse , hea välimusega , nagu ta oli ! ? </s> <s> Kuid laseme neil endil pajatada . – " Mina küll mitte , ei olnud minu tüüp , " vastab üks mu kirjalikule küsimusele . </s> <s> Teine kommenteerib : " Mr. Hewerisse armumisi ei mäleta . </s> <s> Ei teagi , et oleksin isiklikult mõnda meesõpetajat imetlenud ; pigem filminäitlejaid . </s> <s> Küll aga on meeles , et mr . </s> <s> Heweri lemmik oli Ira Tingas , keda ta armastas tihti küsida . </s> <s> Mille puhul tagant pinkidest poiste käest kostis hääli nagu " ahhaa , haa ... " </s> <s> Ira oli sellejuures alati surmtõsine . " </s> <s> Kolmas klassiõde mäletab jälle oma perspektiivist : " Mr. Hewer armastas liiga sageli Evi ja minu pingi taga maailma uurida , toetudes ühe jalaga meie tagumisele tühjale pingile . </s> <s> Eks meie siis püüdsime oma " imetlust " mitmel moel väljendada ... " </s> </p>
<p> <s> Kui nüüd keegi hakkaks eespool kirjeldatud " triibuliste " alusel RIK-i " Inglise puhangust " järeldusi tegema , siis laseks ta mööda . </s> <s> Mainisin hakatuseks , et meie kool oli eripärane , seda küll . </s> <s> Kuid mr . </s> <s> Hewer oli selles eripäras vaid üheks pisikeseks , olgugi et meeldejäävaks etturiks . </s> <s> Ta käitumine võis pärineda ta enda koolipõlvest või õpetajakogemusest oma kodumaal . </s> <s> Ihunuhtluse kehtimise kohta toonastes Briti koolides ei ole mul andmeid käepärast , ei ole aga võimatu , et mõnes erakoolis jätkati vanu traditsioone ( mis minu arust sobiksid tänasessegi distsipliinilagedasse ühiskonda , muidugi mõõdukates piirides – pardon , sellinegi on poliitiliselt ebakorrektne ! ) . </s> </p>
<p> <s> Kokkuvõttes võiks mr . </s> <s> Heweri hoiakut iseloomustada kui ülemusliku koloniaalpoliitiku või asehalduri poosi Impeeriumi ääremail . – Siinkohal meenub Paul Saagpaku intervjuu The New York Times'is ( 12. </s> <s> 07. 1978 ) seoses ta tööga oma kuulsa sõnaraamatu kallal . </s> <s> Muu jutu hulgas sarjab Saagpakk Nõukogude okupatsiooni ja vastandab selle inglaste vallutustele : Kolm britti , istudes kõige paremas hotellis ja juues kallist viskit võivad koloniseerida terve maa , ilma et ründaksid kohalikku kultuuri või sellesse segaksid , aga venelased ... </s> </p>
<p> <s> Ometi oleks raske ette kujutada meie õpetajat nonde viskijoojate rollis seal " kõige paremas hotellis " , selleks oli ta liiga impulsiivne . </s> <s> Samal alusel ei sobinuks ta hästi ka võimalikku spiooniametit pidama , millele vihjasin ülal . </s> <s> Pole aga põhjust kahelda , et ta Briti luurega vähemalt mõnel määral tegeles . </s> <s> Ühe allika alusel olevat mr . </s> <s> Hewer ise pihtinud meie kooli omaaegsele võimlemisõpetajale – sõja-aegses Kairos ( ! ) – , et tema ja mr . </s> <s> Billows ( vide infra ) saadetud Eestisse Intelligence Service'i poolt.12 Ja muuseas , keegi meie õpilastest olevat näinud Aafrikas pildistatud fotot Heweriga elevandi seljas ! </s> <s> Nii et viide koloniaalpoliitikale ei ole päriselt märgist mööda . – Lisaks eelnevale ja tolleaegse rahvusvahelise olukorra loogikale andis Heweri salateenistuse rollist mõista ka Paul Saagpakk , kui ta omas vanas eas seda aega meenutas . </s> <s> Ta nimelt tundis Hewerit , oli temaga umbes samaealine , liikus britlaste ja nende sõprade seltskonnas ja jutustas ühte-teist toonastest oludest ( kaasa arvatud intiimsemat laadi seiklustest : ta käinud koos Heweriga Dunkri tänava asutusi uurimas ... ebatsensuurne paljastus , lipsas suust ... ) . </s> </p>
<p> <s> Epiloog . – Mr. Hewer ilmutas end taas üle pooletosina aasta hiljem , anno 1946 ; locus : Briti okupatsioonitsoon Lääne-Saksamaal . </s> <s> Täpselt kus ja kuidas ta esmalt mu silmapiirile sattus , on mälus tuhmunud . </s> <s> Ühel mälupildil näen teda Detmoldi linna sümfooniaorkestri kontserdil , Briti ohvitseridele reserveeritud loožis , ja tunnen näo järgi ära . </s> <s> Kuid see tunduks liiga lineaarsena , veelgi rohkem selline variant , et oleksin läinud ta juurde ning lausunud " how do you do " . </s> <s> Pidi olema mingi eellugu . – Vist keegi jutustas või oli kuskil kirjas , et meie endine konversatsiooniõpetaja teenib Briti okupatsioonivägede ühes harukontoris , ja nimelt intelligence office'is ( näis klappivat ! ) . </s> <s> Ja et käisin tal külas koos RIK-i klassivenna Arved Laevaga , selliselt justkui koidab ühel teisel mälupildil . </s> <s> Pole aga mõtet oletustega heietada , vähemalt ühest kohtumisest on säilinud dokument . </s> </p>
<p> <s> Õppisin tollal Balti Ülikoolis , 14 üritasin aga õpinguid jätkata mõnes Saksa universiteedis , nii kui mitmed teisedki kaasmaalastest tudengid . </s> <s> Oli kuulda , et Inglise võimude soovitus aitavat avaldusele kaasa . </s> <s> Ja selleks ajaks olin juba teada saanud , et Briti halduse haridusosakonna ülemaks või asjameheks ei ole keegi muu kui mu kunagine õpetaja . </s> <s> Nõnda siis , 16. augustil 1946 asusin Hamburgist teele koos kaastudengeist sõprade Ruudi ja Valteriga , kõigil sama eesmärk põues . </s> <s> Sihtkohaks pisilinnake Bünde , tänaselt maakaardilt vaevalt loetav . </s> <s> Aga seal ta oli , nii Bünde kui ka Briti okupatsiooni Education Branch , Zonal Executive Offices . </s> <s> Ja ülemus ise , sama mees , kes mulle kunagi vastu kukalt lajatas . </s> <s> Loomulikult tuletasin talle toonast intsidenti meelde , oli see ju meie visiidi minupoolseks ajendiks , et teeme nüüd tasa ... </s> <s> Ei mäleta oma puukeelses inglises öeldut ja ei ole kindel , kas mr . </s> <s> Hewer sellest aru sai . </s> <s> Ta siiski punastas , näis , et talle meenus midagi ebameeldivat . – Meie soov abi saada jäi rahuldamata ; selgus , et too office ei olnud pädev selles küsimuses . </s> <s> Nõnda ta mulle kirjutas , daatumiga 20. august 1946 , allkirjastatud C. R. Hewer , Controller-General , Education Branch . </s> </p>
<p> <s> Niisiis ikkagi pedagoog ja mitte luuraja , või mingi kombinatsioon neist kahest , või kuidas ? – Ta vormiriietus ei reetnud ühte ega teist : kandis tavalist Inglise ohvitserimundrit , pagunid peal , aukraadi ei osanud määrata , nii mäletan teda kas juba Detmoldist ( vt. ülal ) või konkreetsemalt Bündest . </s> <s> Samuti tunnusmärki BAOR ( British Army Over Rhine ) , mis seisis ta varruka ülaäärel , punasega õmmeldud tähed rohelisel ribal ( ca 2 x 3 tolli ) , kuid see oli kogu Briti okupatsiooniväe tunnuseks , reamehest kindralini . </s> <s> Viimane on üksnes oletus , vaevalt , et oleksin kohtunud kõrgeima kraadiga britlasest sõjamehega ; tavasoldati puhul pole aga kahtlust , neid liikus piisavalt kogu Põhja-Saksamaal . </s> <s> Ja olgu lisatud , enamikus olid nad väikest kasvu , mr . </s> <s> Hewerist tublisti lühemad , ka džentelmenidest karikatuuridel . </s> </p>
<p> <s> Exit Charley . </s> <s> Ei pea viha , pole kunagi pidanud . </s> <s> Oma aja laps ( nagu me kõik ) . </s> </p></div2><div2 type="alaosa">
<p> <s> English Conversation polnud sellega veel lõppenud . </s> <s> Uueks õpetajaks saime ühe teise inglase , punajuukselise ja samavärvi , peaaegu pilsudskilike vuntsidega härrasmehe . </s> <s> ( " ... punased juuksed ja vuntsid , roosa nägu , sinised silmad , roostepruun pintsak " , kinnitab mu meenutust klassiõde Laine ) . </s> <s> Mr. Billows oli hoopis teisest puust . </s> <s> Esiteks , ta istus toolil , õpetajalauda kasutas vaid oma küünarnukkide toetuseks . </s> <s> ( " Mul on aga mr . </s> <s> Billowsist mälestus , kuidas ta pintsaku seljast viskas ja trakside väel lauale istus . </s> <s> " ) 11 Väga maheda iseloomuga , omamoodi poeetilise olemusega , oleks oma rollist umbkeelse õpetajana otsekui piinlikkustki tundnud . </s> <s> Nõnda ma ta sinisilmalist , kohati kurvameelset pilku mäletan . </s> <s> Võib-olla juhtus temagi ajal ebakohaseid ülesastumisi , mis minu mälus ei ole säilinud . </s> </p>
<p> <s> Oli nimelt õppeaasta 39/40 , viimane RIK-i ametlikus elus . </s> <s> Olime ka ise kaela kasvatanud , nii et üleannetusteks veidi vähem pealehakkamist . </s> <s> Ja baaside aeg peale selle , lisaks Soome Talvesõda , poliitiliselt suruv , riiklikult väga delikaatne ajavahemik . </s> <s> Õpilased aga teadagi ei jätnud suud praotamata , suunati poliitilisi küsimusi ka õpetajaile , nagu oleksid nemad olukorra eest vastutavad . </s> <s> Nii ka mr . </s> <s> Billowsile , Eestit ähvardavast Vene survest , et kuidas suhtub sellesse Inglismaa , kas on abi loota . </s> <s> Või midagi sarnast . </s> <s> Ei ole meeles küsija , inglase vastusest ainult niipalju , et püüdis vastata diplomaatilise mõistukõnega , milles polnud küll kahtlust meile kaasatundmises . </s> </p></div2><div2 type="alaosa">
<p> <s> Inglise keele oskust püüti edendada ka kirjavahetusega omavanuste inglise noortega . </s> <s> Minu kirjasõbraks sattus umbes 11-12-aastane poiss Harrow School'ist , tollest kuulsast õppeasutusest , Briti riigimeeste ning vaimuinimeste taimelavast.15 Koolil oli/on oma sajanditepikkune ajalugu , ta vilistlaste hulka on kuulunud sellised suurused nagu lord Byron , John Galsworthy ja sir Winston Churchill . – Harrow poisiga vahetasime mõned kirjad ja saatsime teineteisele fotosid . </s> <s> Mis on teadagi kõik jäädavalt kadunud , kaasa arvatud kirjasõbra nimi . </s> <s> Kuid üks ülesvõte seisab mu silme ees ilmeksimatult : naerusui blond poiss valges keebitaolises ürbis ( ilmselt kooli esinduslik vormiriietus ) , peas eriomane Harrow õlgkübar ( Harrow straw hat ) . – Ja nüüd ei saa mööda heietamast tema võimalikust saatusest . </s> <s> Ei ole võimatu , et poisist sirgus Briti valitsuse nõunik või portfellita minister või kõrgemgi asjamees . </s> <s> Võib-olla istub ta praegugi Ülemkojas pärast peaministri ameti mahapanemist . </s> <s> Või loeb oma kogutud luuletuste korrektuure . </s> <s> Või kirjutab memuaare ja sirvib kolletunud kirjapabereid aastaist 1936–1938 . </s> <s> Ja leiab oma lossi arhiivikambrist paar vigases inglises kirjutatud kirja postitempliga " Tallinn/Estonia " ja mõlgutab oma vana pead , et mis võis küll tollest kauge tundmatu maa poisist saada . </s> <s> Võimatu pole aga seegi , et mu kirjasõbrast sai Nõukogude Vene spioon , mis on juhtunud mitme briti eliitklassi ( ja väidetavalt queer'ist ) džentelmeniga Teise ilmasõja ja külma sõja aegu.16 – Noh , niisama tühisest tühisem mõlgutus . </s> <s> Harrow kasvandikust võis saada hoopis kuulsusetu kontoriametnik , nüüdseks ammu pensioneeritud , kes alles eile jalutas vihmases Londonis , avamata vihmavari käevangus . </s> </p></div2><div2 type="alaosa">
<p> <s> Inglise mõju ilmnes ka kooli sportlikes üritustes . – Tagapõhjaks : Suurbritannia tudengid elasid/elavad teatavasti ( peamiselt ) ühiselamutes ja igat sellist hoonet kutsutakse seal House , " Maja " , koos vastava eritleva lisanimega . </s> <s> Ja kolledži või mistahes internaatkooli õpilaskond jaguneski majade kaupa ühikuteks , House'ideks ning nende elanikeks , kes omavahel konkureerisid , eriti spordis . – Ja kujutage nüüd ette , ka meie RIK-i meesõpilaskond jagati britlaste eeskujul Majadeks ! </s> <s> Küllap mr . </s> <s> Heweri algatusel või õhutusel . </s> <s> Tegelikult sai meist kaks " maja " , nimedega " Kalev " ja " Lembitu " . </s> <s> Mis alusel ja kes oli määrajaks , ei ole meeles . </s> <s> Aga seal me olime , valgetele spordisärkidele õmmeldud suured tähed K ja L ( üks oli sinine , teine kollane , ei mäleta aga , kumb oli kumb ) . </s> <s> Kord või paar käis majadevaheline ( ! ) võistlus koguni Kadrioru staadionil , jooksime , hüppasime etc . </s> <s> Miitingu patrooniks ei olnud keegi muu kui Briti saadik või chargé d'affaires Wilfred Hansford Gallienne . </s> <s> Muuseas , kergejõustikuvõistlusi nimetati just selliselt ; kes tolleaegseist spordihuvilistest ei mäletaks " õhtumiitinguid " ! </s> <s> Kõnesolev RIK-i üritus toimus aga päise päeva ajal , ja olgu ta siis juba meeting , kuna inglise värgist me ju räägime . </s> <s> Mäletan hästi meie patrooni , kes istus kuskil kõrgemal staadioni loožis . </s> <s> Ka seda , et ta ei plaksutanud , kui ma oma 60 meetri eeljooksu kehva ajaga ( 9,0 ) lõpetasin , tõendiks kasvõi ainult see , et mitte keegi ei aplodeerinud ! </s> </p></div2><div2 type="alaosa">
<p> <s> Niipalju " Inglise puhanguist " Riiklikus õppeasutuses " Inglise Kolledž " . </s> <s> Mõningatele inglise virvendustele viitan võib-olla edaspidigi , kuid siinkohal on vaja kinni naelutada tõsiasi , et kogu see Inglise mõjusfäär oli pinnaline , omamoodi naljakas või veidergi , ja seegi haihtus aja jooksul . </s> <s> Kuningate ja kuningannade pildid kadusid seintelt koos kooli nimemuutustega , või juba enne seda . </s> <s> Kogu toda inglise värki võtsime meie , õpilased , tugeva huumoriga , ka paraja tögamisega . </s> <s> Nii nagu mistahes propagandat , ikka tekib vastuseis . </s> <s> Ja RIK ei kasvatanud meist seega inglaste imetlejaid teps . </s> <s> Mis käib vähemalt siinkirjutaja ja ta kamraadide kohta , kogu õpilaskonna nimel ma sõna võtta loomulikult ei saa . </s> <s> Küll aga võin kinnitada , et koolis valitses tugev eesti vaim , mida õhutas Eesti Vabariigi rahvuslikult meelestatud õpetajaskond ja meie enda kodune kasvatus . </s> <s> Sisuliselt läbi ja läbi eesti kool , samad õppeained ja üleüldine raamistik kui teisteski EV koolides . </s> <s> Oma eripära jäljed jättis aga RIK sellegipoolest . </s> </p>
<p> <s> KOOLITEE </s> </p>
<p> <s> Minule tekitas teatud vastuseisu mitte ainult too inglise värk , vaid ka asjaolu , et Imanta tänava kooli esimene tund algas hommikul kell üheksa , mitte kaheksa , nii kui teistes koolides . </s> <s> Magada sai tunnikese kauem , kuid see ei kompenseerinud meie " klikelikku " ebameeldivat eristaatust ; tahtsime olla nagu kõik teised , mida dikteerib inimloomuse karjavaim , eriti nooruses . – Elasime Nõmmel , elektrirong Tallinna väljus millalgi kaheksa paiku ja see oli suhteliselt tühi , ei õpilaste kära-müra , mis iseloomustas Nõmme jaamast väljuvat rongi kell 7 : 12. Haapsalu rong , suure suitseva veduriga , vagunite punakakarva puidust ( ? ) välisseinad tuhmunud-tolmunud ( elektrirong käis ainult Pääskülani ) . </s> <s> 7 : 12 oli mõiste , ja on kestnud tänapäevani , mil iganes toonased Tallinna koolides õppinud nõmmekad oma koolipõlve meenutavad . </s> <s> Rongis 7 : 12 olid nad kõik koos oma värvikate mütside-barettide-kübaratega , vestud , kustid , reaalid , kommed , kubud , ratsagümnasistid et al. Puudus RIK-i sinine , mis mind puudutas . </s> <s> Tund hiljem väljuvas " RIK- rongis " oli igav , kaassõitjateks ehk ainult üksikud rikilased omaette konutamas , klassiõdedest mäletatavasti Eda ja Made , ja Järvelt tuli peale Sven . </s> <s> Et ma oskan vedurirongi 7 : 12 iseloomustada , ei tulene kamraadide jutustustest , sattusin ka ise aegajalt samasse rongi ja õpilaste kampa , kui oli vaja mingil põhjusel varem kooli jõuda . </s> <s> Nii et nostalgitsemisel on oma tõepõhi all . </s> </p>
<p> <s> Koolitee Balti jaamast Imanta tänavale kulges via Nunne , Voorimehe ja Raekojast mööda , siis Virust alla , õigemini vist kõverpidi Suure- või Väikese Karja kaudu – kõike ei ole ju meeles . </s> <s> Ja sealt edasi vanade puumajade rajooni , mida tänapäevasel kaardil Sibulakülaks nimetatakse . </s> <s> Puha põlenud need tunased tänavad ja hooned , punakotkaste töö tol õudsel neljakümne neljanda 9. märtsi ööl , ja nii ei oska ma oma ülejäänud teekonda kooli jõudmisel täpsustada . – Muuseas , Raekoda oli tollal , nagu teada , kollaka krohvi all , ja kui ma sellest mööda astusin , seisis vahetevahel suure hoone ees kari noori õpilasi , nähtavasti ekskursioon kuskilt provintsist , koos õpetajaga , kes andis seletusi . </s> <s> No mis nad nüüd ... mõtlesin , mis siin vaadata ? </s> <s> Tänaseks on Raekoda ja ta seinad mitmet pidi klanitud , restaureeritud , juba aastaid ja aastaid , ja ikka veel pesevad , küürivad . </s> <s> Ja kui ma nüüdisajal Raatuse platsile sattun – ja sellest ei saa kunagi küllalt – , siis ikka seisatan ja vaatan ja imetlen ja saan aru toonaste kooliõpilaste rännaku eesmärgist , ei mõtle enam teps , et " no mis nad nüüd ... </s> <s> " . </s> </p>
<p> <s> Teise marsruudina Balti jaamast koolimajja kasutasin Rataskaevu tänavat ja sealt edasi mälus kadunud käänakuid tehes . </s> <s> Kumb tee oli lühem või meelepärasem , kas Raekoja või Rataskaevu kaudu , ei oska enam ütelda , kuid paistab , et astusin mõlemat pidi nagu võrdselt , kord ühte , kord teist . </s> <s> Ja Rataskaevu on mu mällu kinnistunud kahel põhjusel . – Esiteks , jaama poolt tulles vasakul asus hotell-restoran Du Nord , mille lõhnad juba kaugelt ninasõõrmeid ärritasid ja mis uksest möödudes – seest puhunuks nagu sooja tuuletõmbust – pahinaga mu peale vajusid : head , mingi kalli toidu lõhnad . </s> <s> Ja peale mõnusate aroomide on mu teadvusse eluks ajaks settinud lõhnaga kaasnev äraseletamatu " kosmiline puhang " , et selle ukse taga toimub midagi kõrget ja kauget , aristokraatset , diplomaadid ja ooberid frakkides etc . – Saatus tahtis , et sain ka ukse taha vaadata , kuid see juhtus ligi paar põlvkonda hiljem ( 1994 ) : läksin restorani ( ikka veel nime all Du Nord ) õhtustama koos RIK-i klassiõe Eviga . </s> <s> Nüüd lahvatas vastu midagi hübriidset , segu nõukogulikust standardist ja punnitusest sellega arveid õiendada . </s> <s> Ei enam " kõrget ega kauget " , omaaegsed kosmilised aroomid olid degradeerunud odavaks praelõhnaks , kelnerite frakisabad lühenenud ... </s> <s> Nad võisid küll kanda mingit smokingu taolist kuube , mis aga ei paistnud küündivat kuulsa lokaali nime vääriliseks , samuti nagu kogu söögisaali õhkkond ja sisustuski . </s> <s> Sic transit ... </s> </p>
<p> <s> Teiseks meeldesööbinud seigaks Rataskaevu tänaval kujunes kohtumine kõndijaga , kes tuli vastassuunast . </s> <s> " Kohtumine " on muidugi vale sõna , jalutasime teineteisest mööda ja tema minusugust koolijütsi teadagi ei märganud , mina aga teadsin täpipealt , kes ta oli . </s> <s> Umbes kolmveerand üheksa paiku tuli mulle vastu August Rei , tollal välisministri abi ( 1936–37 ) , lühidavõitu mees , laia äärega must viltkaabu peas , suur portfell käeotsas ja teda iseloomustavad näpitsprillid ninal . </s> <s> Nagu öeldud , trehvamise kellaaeg võis olla umbes 8 : 45 , aga peaaegu muutumatu päevast päeva . </s> <s> Sest Nõmme rong saabus Balti jaama täpselt sõiduplaani järgi ( jah , eestiaegsetel rongidel ei olnud kombeks ettenähtust kõrvale kalduda ! ) ja minu lonkimine või kiirustamine ei tohtinud üle minuti varieeruda . </s> <s> Ja tagantjärele võiksin oma vastutulijale omistada koguni Königsbergi filosoofi uuri ilmeksimatuse ! </s> <s> Nii et kolmveerand üheksa , mille sünkroniseeritust aitab kinnitada kohtumise konstantne locus , üsna Du Nord'i lähedal , tema sammus küll tänava teisel poolel . – Hr. Rei pidi nõnda siis siirduma välisministeeriumi , kuid kus see asus ? </s> <s> Kui Toompeal , siis seisis tal ees kõnnak Pikast jalast üles , Nunne nurgalt vasakule . </s> <s> Kuid miks ta just sellise teekonna valis ja kus ta üldse elas ? </s> <s> Jäägu need küsimused diplomeeritud poliitajaloolaste uurimisvalda . – Nüüd ei tundu aga viisakana jätta üks tähtsamaid Eesti riigimehi sinnapaika , vaid viidata ka meie päriskohtumisele , mil ütlesime tere ja surusime kätt , Eesti Rahvusnõukogu koosolekul Stockholmis 1950. a. detsembris . </s> <s> Rei oli toona ERN-i esimees , mina külaline ning aruandja " eesti tudengite olukorrast Saksamaal " . </s> <s> Teist ja viimast korda vestlesime põgusalt Chicagos , Rei ja Arvo Hormi külaskäigu puhul Põhja-Ameerika mandrile 1957. </s> <s> Korraldasime riigimehele kõnekoosoleku , Karl Aun ja mina , teatud määral poleemiline üritus eesti pagulaskonna vaatekohast . </s> <s> Eksiilpoliitika vastuolude arutamine ei kuulu siia ; mainiksin vaid seda , et tol ajal olin nn. valitsuse vanema liikme järjepidevuse pooldaja , s.t. tunnustades Reid ( ja hiljem tema järglasi ) kui peaministri asetäitjat presidendi ülesannetes . – No vaata , mis see Rataskaevu tänav kõike esile ei kutsu ! </s> <s> Aga kaev ise ei istu mu mälusalves üldsegi mitte , alles uuemal ajal olen toda Tallinna vanalinna reliikviat lähemalt silmitsenud ja ta ümber takseerides möödunusse süvenenud . </s> </p>
<p> <s> NÄITEMÄNGUD </s> </p>
<p> <s> Lõpuks oleme päral , Imanta tänava koolimajas . – Meie klassi esimesel RIK-i õppeaastal , 1936/37 , oli klassijuhatajaks proua Parikas , võimalik , et Kaarli gümnaasiumi kaadrist . </s> <s> Rahuliku ja sõbraliku olemisega keskealine daam , mälus ei oska teda lähemalt iseloomustada , kui ehk siis ta emaliku suhtumisega õpilastesse . </s> </p>
<p> <s> Samal esimesel aastal sai alguse mu karjäär näitlejana , juba detsembris 1936 toimunud kooli jõulupeol , mis toimus Kaubanduskoja saalis ja mille atmosfäär meenub " baroksena " , kõrge lagi , seintel kitšikad dekoratsioonid , rasked kardinad , valgustus hämaravõitu . </s> <s> Etendati näitemängu nimega , mis ei ole meeles , kuid peaosas , Külmataadi rollis ei keegi muu kui siinkirjutaja . </s> <s> Kostüümi oli kokku seadnud ema , vastavalt näitejuhi näpunäidetele : raske kasukas , lumivalge võltshabe ja muud külmataadile omased atribuudid , sätendavad kunsthelbed üle pea ja kogu torso , kõik kuidagi külge kleebitud . </s> <s> Külmataadi liikumised ja lausumised seisnesid jutlemises-sõitlemises metsloomakestega , jänesega , rebasega ja kes nad kõik olid . </s> <s> Näitemängu pani kokku ja juhendas meie koduloo- ja eesti keele õpetajanna . </s> <s> Ta nägu ja olemine on ilmselgelt silme ees , fotoltki vaatab vastu omainimesena ( vt. foto 2 ) , ta sõnadki kumisevad tänaseni kõrvus , kui ta pärast etendust kõrvalruumis tähendas , et polnud viga , kuid " peaproovil mängisid sa palju-palju paremini " . </s> <s> Mis ühtis minugi enesehinnanguga , päev enne olin läbinisti sõiduvees , " esietendusel " aga närvis . </s> <s> Ja veel üks mälumoment tolle proua või preiliga seoses : õppeaasta lõputunnistusel sain temalt " viie " , mida ma justkui ei väärinud , ja läksin siis teda selle eest tänama ! </s> <s> Tund oli just lõppenud , ta seisis sealsamas tahvli kõrval ja vastas , kergelt punastades , mis pidi tulenema ta loomupärasest ärritusest ebameeldivat kuuldes ( ta oli nimelt pisut punapäisusse kalduv ) , ja mitte piinlikkusest johtuv – ta vastas , ja üsna karmilt , et hinde oled sa oma õppetööga ise ära teeninud , selle eest ei tänata ! </s> <s> Umbes nõnda . </s> <s> Asja moraal või minu prohmakas on muidugi selles , et oleksin temalt nagu mingi ( olematu ) heateo vastu võtnud ! </s> <s> Jaa , jaa , selliseid asju ei tehta , ei tohi teha , sellepärast ei ole too õppetund siiamaani mälust kustunud . – Nüüd aga andke andeks , õpetaja nime ei suuda ma momendil välja kaevata , usun , et tuleb pärastpoole meelde . – No kus ta pääses , teiste abiga tuli välja : pr. L. Järvet . </s> </p>
<p> <s> Ja siis see teine näitemäng , " Alice imedemaal " , tegelikult ingliskeelne , Lewis Carrolli tuntud raamatu " Alice in Wonderland " alusel lavastatud . </s> <s> Nüüd pandi mind Ärtukuninga ( King of hearts ) rolli , keskne kuju laval , kuid suhteliselt vähese jutuga . </s> <s> Peategelaseks muidugi Alice ise , keda kehastas suure energia , osavuse ja voolava inglise keelega tüdruk , meist klass-kaks taga , ta nimi ei tule kahjuks meelde ( tundub , et kohtasin teda ESTO-84 aegu Torontos ? ) . </s> <s> – Minu vastasmängijat , Ärtuemandat ( Queen of hearts ) , näitles klassiõde Vilma Metstak . </s> <s> Tema esindas n.-ö. kurja eite – nõudlikus osas ja minu meelest väga õnnestunult – , kes närviliselt ja järelejätmatult tõreles Alice'iga . </s> <s> Ärtukuningas seevastu vanapapalikult rahulik , püüdis oma emanda sõitlemist tasandada-mahendada : Consider my dear , she is only a child – lausung , mis mu kasinast retoorikast pole kadunud ajahõlma . – Olgu lisatud , et " kuninganna " ja " kuningas " tituleerivad teineteist selliselt tänapäevani , kirjavahetuses , ka näost näkku , kui nostalgitsemiseks tuju . </s> </p>
<p> <s> Ja kuidas saakski unustada toda pompoosset etendust , ja veel " Estonia " kontserdisaali laval ( vt. foto 7 ) ! </s> <s> Seoses mingi RIK-i peo või aastapäevaga . </s> <s> Viimistletud kostüümid särasid , kogu ettevõte üks toretsev näitemäng . </s> <s> Omaenda garderoobi mäletan kui suursugust , kuninglikku rüüd , mille valmistamisega ema palju vaeva nägi . </s> <s> Seisin püünel peaaegu liikumatult , higistasin raske rojalistliku ürbi all , kokkutraageldatud riideosad hõõrusid-torkisid siin-seal ; ei olnud mõnus olla , verbaalne osatäitmine õnneks aga napivõitu , ei läinud meelest ära . </s> </p>
<p> <s> Ärtukuningas lõpetaski mu karjääri lavakunstnikuna , nii lühike see oligi . </s> <s> Kui mitte arvestada aastakümneid kestnud " sõnakunstniku " rolli auditooriumide ees pärastises elus . </s> <s> Ja muide , kah inglises , aga tugeva aktsendiga , ei enam lihvitud ja lihvitud consider my dear ... </s> </p>
<p> <s> LILLI </s> </p>
<p> <s> Toonase lihvijana toimis prl. Lilli Randma , inglise keele õpetaja ja meie peatne klassijuhataja , kelleks ta jäi kogu RIK-i eluajaks ( v.a. ehk pooleaastase vaheajaga ) ja sealt edasi . </s> </p>
<p> <s> Kui äkitselt unest äratataks ja päritaks koolipõlvest RIK-is , siis suure tõenäosusega hüüataksin : Lilli ! </s> <s> Omajagu ülepakutult , seda küll , kuid usun , et ei lase palju mööda , kuna teisedki klassikaaslased toonitavad klassijuhataja keskset rolli ning mõju meie toonasele koolielule . </s> <s> Ta oli ju päeviti meie ees ja seas ( inglise keele tund igal koolipäeval ; mitte ära segada kord nädalas toimunud " konversatsiooniga " , millest ülalpool ) . </s> <s> Tagaselja oli ta meile Lilli , avalikult preili Randma , kuid oma hüüdnimest oli ta muidugi teadlik . </s> <s> Ta innustas ja karistas , vahel ehk kiitis ka , rohkem siiski kärkis ehk kõneles valjult ning rõhuga , või nii ma tema üsna sagedat sellesarnast ülesastumist mäletan . </s> </p>
<p> <s> Kuidas teda täpsemalt iseloomustada ? </s> <s> Esiteks , nagu öeldud , preili , mis ei ütle muidugi midagi , käib nii plikatirtsu kui ka vanatüdruku kohta . </s> <s> Välimuselt andnuksin talle , kolmekümnendate teisel poolel , ca kolmkümmend . </s> <s> Nii et igatpidi nooruslik naisterahvas , tänapäeva vaatekohalt mitte veel lootusetult meest otsimas . – Ja nüüd meenub Paul Saagpaku jutustus , kui ma temalt Lilli Randma kohta pärisin , et mida ta teab , kui vana võis Lilli olla jne. </s> <s> Nad tundsid teineteist , mõlemad inglise filoloogid ja Tallinna koolide keeleõpetajad , ka kohalikus britlaste seltskonnas liikudes . </s> <s> Tagapõhjaks seda , et Paul Saagpakk oli olnud British Council scholar Inglismaal 1936. aastal ( Southampton University College ) , ja et tollal anti see rahvusvaheliselt tuntud stipendium esmakordselt ka Balti riikide inglise keele õpetajaile . </s> <s> Nõnda ta mulle pajatas ja lisas , et ka Lilli Randma viibis Inglismaal sama asutuse stipendiaadina , " kuid enne mind , ta on minust vanem " . </s> <s> Saagpaku sünniaastana seisab 1910 , Lilli oma nii siis ühekohalise lõpuga ... </s> <s> Selle jorutuse tulemus ei tee Lillit küll tublisti vanemaks , aga mõned aastad ikkagi , mis lubab talle omistada markeeringu " hästi säilinud " ( kahjuks ei ole leidnud ta kohta kriipsugi teatmeteoseist ) . – Ja muuseas , tollest British Council scholar'i stipendiumist juttu tehes vihjanuks Saagpakk ka mingile seosele , mis tänapäeva ameerika keelde mõistukõneliselt tõlgitult võiks kõlada umbes there is no free lunch ... </s> </p>
<p> <s> Šatään , sarvraamidega prillid ( pisut suuremad kui toona tavaks ) , ümara poole kalduv hästihoolitsetud nägu , tahtejõuline lõug , torso heas proportsioonis , keskmist kasvu , laitmatus kostüümis , igatepidi tip-top , võiks ütelda , et isegi särava väljanägemisega – nõnda ma Lilli Randmad mäletan ja nõnda ta füsiognoomia vastu vaatab ühelt väikselt klassifotolt kevadest 1942 ( vt. foto 3 ) . – Kas ka ilus ? </s> <s> Pigem sümpaatsete näojoontega . </s> <s> Iseteadva rühi ning olemisega daam , ja tänapäeva terminoloogiat kasutades tohiks talle ehk ka midagi feministlikku külge pookida . </s> </p>
<p> <s> Oma õpetajatööd võttis ta täie tõsiduse ning andumusega , tundis oma ainet läbi ja läbi ning oskas seda mõjusalt serveerida . </s> <s> Kuid oma pedagoogilise võimega , mis distsipliini ning kasvatusse puutub , ei saanud ta kiidelda . </s> <s> Niikui ülal viidatud , oli tal sageli kombeks pragada , mitte harva ei läinud ta verest välja , näolapp tõmbus siis punakaks-tõmmuks , koguni sinaka suunas . </s> <s> Teisisõnu , ta nähtavasti lootis-uskus energilise hääletõstmisega korda luua , ei olnud seda tüüpi , kes ainuüksi oma lihtsa hoiakuga suutnuks poisse-tüdrukuid ohjeldada . </s> </p>
<p> <s> Nagu näiteks proua Püss , kes aasta või pool prl. Randmad asendas . </s> <s> Juba esimesel-teisel tunnil tabasime ta isiksuse erakordset võimet distsipliini luua ning hoida . </s> <s> Väikse kehaehituse ja vaikse häälega mustajuukseline keskealine daam ( kas tal polnud mustakad udemed nina all ? ) ei kulutanud ainsatki sõna korra loomiseks . </s> <s> Alguses , kui keegi üritaski " vallatleda " ehk õpetajat proovile panna , korjas ta sedamaid õpilase teatevihiku , peaaegu sõnatult , ja jätkas häirimatult õpetamist . </s> <s> Neid teatevihikuid kogus õpetajalauale vast mõningaid , kuid seejärel võis klassis kuulda üksnes nõela kukkumist , nii-ütelda . – Geenide anne , mida Lillile polnud antud . </s> <s> Kuid ega siis temagi hakanud selgest taevast kärkima , me ju ikka ärritasime teda oma trikkide-nöökimistega , nii kui õpilastele kombekohane . </s> <s> Aga ime küll , pr. Püssi klassis kadusid sellised kombed kui vits vette . – Eda meenutab : " Sümpaatse pr. Püssi eripära on mulle meelde jäänud sellega , et ta alati ise klassitööde vihikud meile kätte jagas , kõndides läbi klassi . </s> <s> " 17 </s> </p>
<p> <s> Minu suhted Lilliga kujunesid mingil moel ambivalentseks , ülekantud mõttes umbes nii , et " armastab , ei armasta ... " , mis kah ei ole adekvaatne , ülekantud või mitte . </s> <s> Juba esimesel RIK-i õppeaastal , neljandas klassis , tekkis mul temaga midagi konfliktikese sarnast . </s> <s> Ta nimelt laenutas õpilastele kooli kasinast raamatukogust ingliskeelseid lasteraamatuid , täiesti algelisi , pildid teksti dešifreerimas . </s> <s> Mul tekkis millegipärast komme noid raamatuid järjepanu välja võtta ja siis päev-paar hiljem tagastada . </s> <s> Võib-olla tahtsin õpetajale imponeerida oma " kiirlugemisega " ; ega ma kõiki sõna-sõnalt ju lugenud , arusaamine niikuinii kehv , piltide järgi sai siiski natuke sotti . </s> <s> Ühel päeval raamatuid tagastades võttis Lilli mu käsile , nõudis karmilt , et jutustaksin lühidalt raamatu ( te ) sisu , et mis siis seal juhtus . </s> <s> Jäin vahele , pomisesin midagi , mis aga polnud küllaldane . </s> <s> Tollest päevast ma enam noid lasteraamatuid ei laenanud . – Ja muuseas , raamatukogu kui niisuguse ( an sich ) erilist sõpra või austajat pole must saanud . </s> <s> Kuid päris kindlasti ei tulene mu suhtumine biblioteeki tollest intsidendist Lilliga , ei juhtunud ju midagi traumataolist , ei lähedastki . </s> </p>
<p> <s> Ja seejärel " Imedemaa " lugu , millest eespool pikemalt . </s> <s> Mainisin , et mind pandi Ärtukuninga rolli . </s> <s> Ja panijaks ei olnud keegi muu kui Lilli , ja kategooriliselt : sina saad selle osa ... </s> <s> Mis mulle sugugi ei meeldinud . </s> <s> Esiteks , mu inglise keel oli viletsam kui ühel või teisel poisslapsel , see oli mulle ilmselge ja teadagi ka Lillile , kes ju seda ainet õpetas . </s> <s> Teiseks : keeleharjutused ja proovid hakkasid toimuma pärast tunde , päevast päeva , nädalaid . </s> <s> Kuid selles eas ei saa õpetaja-autoriteedile vastu . </s> <s> Ei mäleta , kes oli lavastaja ; teksti ja hääldamise treeneriks , nagu öeldud , Lilli , ka proua Kansberg ; võimalik , et nad ka kogu näitemängu kokku panid . – Muide , see oli meil alles teine aasta inglist õppida ( progümna I klass , 1937/38 ) , kuid " Wonderlandi " osad said selgeks , ei läinud laval meelest ära , tänu põhjalikule lihvile . </s> </p>
<p> <s> Aga miks siis Lilli ikkagi just minu tolleks vähemalt visuaalselt väljapaistvaks osatäitjaks välja valis ? </s> <s> Tagantjärele riskin oletusega , et teatud nn. freudiaanlikud aspektid võisid olla mängus . </s> <s> Jaa , ärgem unustagem tuntud nähtust , et täisealistel naisterahvastel ei pea puuduma sümpaatia noorte poiste vastu – ka ümberpöördult . </s> <s> Viimasesse rolli ma praegusel juhul ennast küll ei sea , sest aasta-paar hiljem tekkisid mul Lilliga üsna tõsised arusaamatused . </s> <s> Ei oleks küll õige väita , et ta mind justkui kiusanuks , kuid pragada ma ta käest sain , kord läks ta päris verest välja , ega minagi säilitanud cool'i ( tänapäevastatult torgates ) . </s> <s> Juhtus see Reaalkooli maakaartide toas , kolmandal korrusel , kuhu ta oli kutsunud mind aru andma , nelja silma all . </s> <s> Ja löö või maha , aga põhjust või tagapõhja ei mäleta , kahjuks või õnneks . </s> <s> Ainult niipalju , et olin mingisuguse pehmelt öeldes ebasobiva tembuga hakkama saanud . </s> <s> Ja kuna presideerisin samal aastal klassivanemana , siis sain topelt , asja organiseerimise vms. eest ; tähendab , tegemist pidi olema mingi ühisettevõttega . – No ma ei pidanud ennast sugugi ülekäte läinuks , nõnda ka praegu toda aega meenutades . </s> <s> Meie klassis oli kriukamaid poisse , ka peente trikkide toimepanijaid . </s> <s> Kuid nüüd näis midagi tõsist lahti olevat , sest järgnevalt konfrontatsioonile maakaartide toas – või juhtus see ühe teise intsidendi puhul – kutsuti isa kooli või läks ta ise Lilliga konfereerima teatevihus tehtud märkuse puhul ( millal ja millise , ei ole meeles ) . </s> <s> Mäletan selgesti : istusime või seisime Reaalkooli aulas , õhtu hakul ( käisime ju koolis pärast lõunat ) , ei-tea-mis sündmuse või sündmusetuse puhul , kui pinginaaber Ago Ormiste müksas külge , et vaata üles : aula rõdul , sammaste vahel ja massiivsele marmorist barjäärile toetudes seisid Lilli ja isa , " elavas vaidluses " . </s> <s> Kui ütleksin , et võpatasin , siis oleks see pisut liiast , sest mingi eelaimdus ju oli , isa koolikutsumine oli teada ; aga et just nüüd , kogu kooli nähes ! </s> <s> Pinge aga alaneb vahel ootamatult : kodus ei saanudki tõrelda . </s> <s> Isa arvates , või nii ma ta napist jutust hoomasin , võis viga , mis iganes see ka oli , osaliselt Lilliski peituda ( " feministlik " kättemaks ( ! ? ) , no kuulge , nii lollisti küll ei tohi oletada ! ) . </s> <s> – Nii või teisiti , kõige otsa sain käitumise eest – mälu ühe versiooni järgi – päris enneolematu " puuduliku " , kahe ; küll üksnes veerandi tunnistusel , mis ei jätnud jälge . </s> <s> Mälu võib siiski petta , sest toona ei olnud isegi " neli " sisuliselt kaugeltki " hea " , pigem n.-ö. häbistav märk . </s> <s> Olgu kuidas oli , poolaasta lõpuks olin mäletatavasti taas puhas poiss , normaalne " viis " mustvalgel . </s> </p>
<p> <s> Ütlesin , et tembu või tempude iseloomu ei mäleta , mis on jumala tõsi , kahjuks või õnneks . </s> <s> Õnneks , kui oli tegemist ebasündsaga , mida ei ole meeldiv taastoota . </s> <s> Kahjuks aga siis , kui tegin-tegime midagi vaimukat-põnevat , mida oleks lustiline kirja panna , kas või omaette lühijutuna . </s> <s> Võimalik , et kogu afäär või osa sellest oli seotud tantsukursustega , mida taotlesime , kuid mille Lilli ära keelas , põhjendades seda meie " küpsuse vajakuga " või umbes nii . </s> <s> Üks konfliktidest klassijuhatajaga oli igatahes just tantsukursuste küsimuses . </s> </p>
<p> <s> Lilli ei kao veel päriselt siinseist memuaaridest , kuid nüüd oleks kohane viidata meie viimasele kohtumisele . </s> <s> Mis ei toimunud küll näost näkku , aga mõttes peaaegu et niimoodi . </s> <s> Kui ma aastal 1972 kodumaad külastasin , pärisin klassikaaslastelt ta saatusest , ja sain teada , et ta töötab õppejõuna Pedas . </s> <s> Teda ma läksingi otsima meie " natsionaliseeritud " RIK-i hoonesse , millist käiku olen eespool kirjeldanud . </s> <s> Ta ei juhtunud kohal olema , jätsin kellegi sekretäri kätte oma nimekaardi . – Neli aastat hiljem sain pühadekaardi : " Head uut aastat ! " </s> <s> ( pluss sama trükitud tekst vene ja inglise keeles , s.t. oludekohaselt poliitiliselt korrektne ) – soovib Lilli Randma ja lisatud kirjakese : </s> </p>
<p> <s> Armas ... </s> </p>
<p> <s> Oma aadresside hulgast leidsin täna Teie nimekaardi , mille Teie mulle olite jätnud oma kodumaa reisul . </s> <s> Mul oli väga kahju , et ma tookord Teie ja Teie perega kokku ei saanud . </s> <s> Kasutan täna juhust soovida Teile ja Teie perele rõõmsaid pühi ja head uut aastat . </s> </p>
<p> <s> Mina jätkan piiratud ulatuses tööd T.P.I-s ja kodus tunnen rõõmu oma kasupoja lastest , Liia ( 5½ a ) ja Olav ( 2 a ) . </s> <s> Mitmed meie klassi õpilastest on praegu minu kolleegid T.P.I-s. LR </s> </p>
<p> <s> 10 . </s> <s> dets. 1976 </s> </p>
<p> <s> Vastasin talle kohe ja pikemalt , möödunut ei ilustades ega ka tumestades , vaid asjalikult , aga loomulikult tuletasin põgusalt meelde tema olulist panust mu esimese inglise keele õpetajana jms. </s> <s> Ja tuli välja , et see jäigi jumalagajätuks ; ta pidi siis juba olema eas three score and ten . </s> </p>
<p> <s> Armas Lilli Randma , andke andeks mu tembud-vembud või mis see või teine ka oli . </s> <s> Ajakaugusest kaedes – või juba toona – ei saa ma salata ka minupoolset sümpaatiat , mitte küll romantilist laadi – kuid kes teab , äkki sedagi ? ! – aga teatud atraktiivsust sellegipoolest . </s> <s> Egas muidu poleks ma meievahelisi pingeid nii üksikasjalikult meenutanud . </s> <s> Eelkõige aga mõtlen teile kui mu embrüonaalsete " tormi ja tungi " aastate sisustajale . </s> </p>
<p> <s> Olen oma isiklikke muljeid ehk üleliia paisutanud . </s> <s> Lillist oleks meist igalühel pajatada , kuid " igaühe " meenutus ei mahuks ettevõetud raami , pealegi on käepärast vaid mõne üksiku klassikaaslase mälukillud . </s> <s> Näiteks Maimu oma Lilli sünnipäeva tähistamisest10 ( olnud 34-s , aastat küll ei mäleta ) , mis omajagu ilmestab meie vahekorda klassijuhatajaga . </s> <s> Üks hakkaja tüdruk toonud kingiks kaktuse , keegi teine kehvast paberist lilled – nõnda sooviti õnne , mida saatnud Kalju Reesalu akordionimäng . </s> <s> Lillil tulnud pisarad silma , teadagi mitte rõõmust . </s> <s> Ja meenutaja koos Astaga ( kes on samuti sellest kirjutanud ) hakanud kah vesistama , piinlikkusest ja nagu häbistki . </s> <s> Ja korraga olnud enamikul õpilastel väga piinlik ... </s> <s> Organiseeriti siis alpikann , mis sünnipäevalapsele koju toimetati . </s> <s> Järgmisel päeval küsinud Lilli , et mis see siis kõik tähendab . </s> <s> Ja saanud vastuseks : rõõm ja mure on kaksikvennad ! </s> </p>
<p> <s> Koolivend Kõlar meenutab : " Lilli Randma oli viimane meie kooli õpetaja , kes RIK-i õpilaste kokkutulekust 1981. a. detsembris restoranis " Kevade " osa võttis . </s> <s> " 12 </s> </p>
<p> <s> SPORT </s> </p>
<p> <s> Vahetame teemat , vaatleme kehakultuurialast tegevust . </s> <s> Meie klassi staaridest meenuvad kõigepealt kolm : Jaan Feldmann , René Rätsnik , Kalju Reimets , kõik mitmekülgsed mehed . </s> <s> Jaan domineeris korv- ja võrkpallis , René kiirjooksus ( 60 meetris 7,5 – esikoht tolle " majadevahelise " võistluse vastavas klassis ) , Kalju peaaegu et igal alal , ka uisutamises , allrounder , nagu ta oli . </s> <s> Tema ja René osalesid , kooliväliselt , Ernst Idla eliit-võimlemisrühmas , suur tunnustus nende võimetele . </s> <s> Küllap oli teisigi võimekaid spordipoisse , kes momendil mälus justkui ei sära . </s> <s> Ah jaa , Hendrik Arrost sai hiljem Eesti meister vehklemises , 18 kuid koolipõlves polnud see ala vist päevakorras ( ? ) . </s> </p>
<p> <s> Kevadeti-sügiseti ( soome ) pesapallimängud sealsamas Reaali spordiväljakul , kus ühekorra kõva pall mu silmaaugus maandus : olin kolmandas pesas , päike paistis otse vastu , ei näinud palli tulemas ... </s> <s> Samal väljakul , mälus hiigelsuurel , uuskohtumisel tublisti ahenenud , mängisime ka maa- ehk muruhokit ning rugby't , kasutades varustust , mis oli kuuldavasti mr . </s> <s> Heweri poolt Inglismaalt tellitud.13 Talvel võimendus too plats ülelinnaliseks koolilaste liuväljaks . </s> </p>
<p> <s> Kergejõustikku harrastasime Schnelli tiigi staadionil . </s> <s> Ja teadagi pole ma unustanud , et tulin teiseks 1000 meetri jooksus , aeg 3 : 05 , kolm minutit ja viis sekundit , tähendab . </s> <s> Või olen selle tulemuse hiljem õhust võtnud ? </s> <s> Ei taha oma koolipõlve kehakultuuriliste saavutustega kelkida , tegelikult polegi millegagi uhkeldada , aga alahinnata kah ei tasu . </s> <s> 3 : 05 pole küll teab mis saavutus , ka siis , kui ta ikka tõele vastab , selle üle võivad asjatundjad itsitadagi , kuid kasvava poisi kohta ometi midagi . </s> <s> Ja kas polnud tol päeval Schnelli tiigi tellispunasel rajal tegemist mingi koolidevahelise võistlusega ? </s> <s> Nii et " hõbemedal " vastavas vanuseklassis ! </s> <s> Nüüd aga kipub kumama : äkki koosnes kogu võistkond ainult kahest poisist ! ? </s> <s> Nii või teisiti , lühidistantsidel ei kuulanud jalad sõna , pikamaajooksudes oli teine asi ( uuemad uurimused on näidanud , et sprinterite ja mailerite saavutisi mõjutavad nende erinevad geenid ! ) . </s> </p>
<p> <s> Pallimängudes platseerusin klassi meeskonda , osavuselt võib-olla viimase või eelviimasena , vahel ehk ainult varumehe rolli . – Nojaa , sport oli toona kooliõpilaste seas populaarne , ka nn. memmepojad ei jäänud puudutamata , kasvõi üksnes " teoreetiliselt " , teati peast rekordeid jms. </s> <s> Mis minu põlvkonnal pole arvatavasti kellelgi mälust kustunud . </s> <s> Tiivustajaks , muuhulgas , Berliini Olümpia ( 1936 ) , kus ka meie omad suurused osalesid , Ruudi Toomsalud , Arnold Viidingud , Gustav Suled ja need teised . </s> <s> Olgugi et nad ei pääsenud seal õieti löögile . </s> <s> Nagu ka teivashüppaja Äärmaa . </s> <s> " Äärmaa , press peale ! " hüüdis keegi Berliini staadionil sulaselges eesti keeles . </s> <s> " Juba läbi , " vastas latiga koos maandunud Eesti meister ( omas rekordi koos Kiipsaarega , 4,02 m ) . </s> <s> Toonasest " Päevalehest " loetu , imekombel sõna-sõnalt meeles , need ütlemised nimelt . – Mu enda spordiharrastus läks isegi niikaugele , et ühel või paaril suvel väänasin-keerasin oma käsi-jalgu-kaela-keret igal hommikul Paavo Nurmi raamatukeses leiduvate juhendite järgi ( fotod Nurmist sees , kõikides nõutavates poosides ) . </s> <s> Sellele vaatamata spordimeest must ei saanud . </s> <s> Kahjuks või õnneks pole enam oluline , ei ole kunagi olnud . </s> <s> Kehakultuurist pean aga jätkuvalt lugu , ka vanas eas , ja mitte ainult teoreetiliselt . </s> </p>
<p> <s> Kogu ulatuses ei olnud RIK võistlusspordis just kõige väljapaistvam – uus kool , oma nägu ja meeskondade seostatus veel välja kujunemata . </s> <s> Pallimängudes olime siiski esiridades . </s> <s> Kas me ei tulnud koguni Tallinna meistriks võrkpallis ? </s> <s> Või vähemalt peaaegu . </s> <s> Kuid see võis toimuda alles 1940/41 , nõnda siis IX keskkooli nime all , mäletatavasti aga ikkagi peamiselt RIK-i põhikoosseisuga meeskonnaga . </s> <s> Mäletan põnevaid matše Gustav Adolfi gümna võimlas , serve , surumisi ja kolme pika mehe pikkade käte " müüri " võrgu ees ( andestust , ei tunne oskussõnavara ) . </s> <s> Meiepoolsete tippmängijatena on mu mälus alles Igor Tamm ja Ilmar Laan . – Ja sõber Kalju kirjutab ( dets. 2001 ) , et " tulime koolidevahelistel võistlustel 1942. a. esimeseks korvpallis . </s> <s> Koosseisus Harri Sepik , Dimitri Seisler , Harald Laupa , Hillar Laupa , Kalju Reimets " . </s> <s> Jällegi mitte enam RIK-i nime all , seda küll , kuid kolm viiendikku poistest olid algselt meie kooli kasvandikud . </s> </p>
<p> <s> Võimlemistunnid Reaali võimlas , pallimängud ja riistvõimlemine , mida õpetaja hr. Kütt asjatundlikult juhendas , oli ta ju selle ala meister , eriti kangi peal , mille akrobaatikat ta meile demonstreeris . </s> <s> Nooremas keskeas mees , täpsemalt raskesti määratava vanusega , kuidagi flegmaatilise olemisega , valged harjasjuuksed pealael , kannatas kroonilise nohu all , ta pidev " ninakinnisus " võis olla midagi külgesündinut . </s> <s> Võttis oma õpetajarolli justkui muuseas , hinded " neljad " ja " viied " , ei vähemad , nõnda oli kombeks . </s> </p>
<p> <s> Ülal on juttu ainult poistest , tüdrukute võimlemistundidest või spordist üldse ei tea ma suurt midagi . </s> <s> Ainult niipalju , et neil olid omad huviringid nagu iluvõimlemine , rahvatants jne. </s> <s> Naiste kehakultuur oli toona meeste omast hoopis teistmoodi – graatsiline , võiks üldsõnaliselt iseloomustada . </s> <s> Võimatu oleks ette kujutada meie RIK-i plikasid vutti tagumas , nagu mu pojatütar praegusajal soccer'is loorbereid lõikab . </s> <s> Naiste võistlussport oli alles hoogu võtmas või ka mingil moel isegi ebakohane " õrnemale soole " . – Tüdrukutele õpetas võimlemist Alice Vesterblom , kes ühtlasi juhtis meie kooli eliitvõimlejaid , samuti üleriiklikke võimlemispidusid koos Ernst Idlaga . </s> </p>
<p> <s> Tagantjärele paneb mõtlema , et seal me istusime ja õppisime , neiud ja peiud , samas klassiruumis , olime ühine pere , suhtlesime kamraadlikult , kuid kõik " kehasse " puutuv kuulus kahte erinevasse ilma . </s> <s> Loomulikult . </s> </p></div2><div2 type="alaosa">
<p> <s> " Mõttesport " . – Uuematest sõnaraamatutest sellist märksõna ei leia . </s> <s> Üksvahe viidanuks see ristsõnamõistatustele . – Muide , viimaste lahendamist ei ole ma harrastanud , ehk siis ainult mõnel igavusetunnil poisipõlves . </s> <s> Hilisemas elus on mind sellise mõttespordiga tegelevad indiviidid aga millegipärast häirinud , eriti kui nad mu silma all oma mõttekate nägudega poseerivad – kas siis tõesti midagi targemat , kasulikumat teha ei ole ! </s> <s> Näiteks mu väimees Peter , kes võib tundide kaupa ristsõnade kallal oma mälu treenida ja kellele ei saanud jätta suskamata : kogu inimkonna võib kategoriseerida kaheks : need , kes seda " ajusporti " harrastavad ja teised , kes seda ei tee . </s> <s> Mille peale tema : jaa , kaheks või pooleks saab jagada ka sedaviisi : kategoriseerijad ja ülejäänud , kes sellise hobiga ei tegele . – No mitte just vaimukas kõrvalepõige ja kontekstiväline peale selle , kuid kuhugi pean ju tolle meenutuse sisse torkama . </s> </p>
<p> <s> " Mõttesporti " nimetasin põhjusel , et selline väljend haaranuks kunagi ka malet , milles siiski tuleb vist kahelda ? </s> <s> Olgu kuidas oli , malemängust ma siinkohal pajatan . </s> </p>
<p> <s> Paul Kerese fenomeni mõjul ja kaudu lahvatas üleüldine maleharrastus kogu Eestimaale , eriti koolinoorte sekka . </s> <s> Mängiti kodus ja koolis , pärast tunde , ka tunni ajal. </s> <s> Nõnda ka RIK-is . </s> <s> Klassiturniirid , klasside- ja koolidevahelised turniirid , ülelinna ja üleriigilised turniirid etc . – Et ma tolle ajajärgu vähemalt ühte episoodikest üsna üksikasjalikult mäletan , pärineb asjaolust , et ühel või paaril õppeaastal saavutasin meie klassi meistritiitli – egas siis muidu ! </s> <s> Eelvoorudes osalesid tõenäoliselt kõik poisid ( tüdrukute kohta pole taas andmeid , kas ka nemad maletasid , võistlesid ... ? ) . </s> <s> Finaali pääses viis ; usun , et ei eksi nimedega , kuid surmkindel ei saa olla , ülestähendusi pole kuskilt otsida : Arved Laev , Sven Malm , Sulo Aunver , Ants Vasar ja siinkirjutaja . </s> <s> Igaüks nimetatuist mängis igaühega kaks matši , kooliruumides või ka asjaosaliste kodudes , üks mäng ühe , teine teise juures . </s> <s> Ei vahekohtunikku , ei malekella , aumeeste mäng . </s> <s> Tollel viimasel ja otsustaval olin vastamisi Ants Vasaraga tema pere korteris . </s> <s> Visa matši järel andis sõber alla . </s> <s> Järgnevad klassidevahelised võistlused on udusemalt meeles , mis viitab mu ebaedule . </s> </p>
<p> <s> Rida malemänguga seotud pildikesi meenub aastast 1940/41 , IX keskkooli aegu , kui olime Tõrvand-Tellmanni kooliga ühinenud . </s> <s> Õhtul , pärast tunde , käis mingi turniir meist klass kõrgemal poistega , kellest eriti mäletan paralleelklassist Harri Sepikut ja Vahur Linnustet . </s> <s> Esimene meenub kui harukordne isiksus , nii vaimsete kui sportlike võimete poolest . </s> <s> Mäletan , ta kandis sini-must-valge vapiga sõrmust , mitte igapäevane nähtus tol esimesel Vene okupatsiooniaastal . </s> <s> Ja pärast sõda sai ta hakkama hulljulge teoga , põgenedes NKVD tribunalist . </s> <s> Millest on jutustanud teine vapper mees , Harri saatusekaaslane ja mu klassivend Kalju Reimets , kes on tolle põneva loo kokkuvõtlikult kirja pannud.19 Uskumatuna tunduv lugu , seda küll , kuid läbinisti usutav , sest käis kokku Harri Sepiku iseloomuga , niipalju kui ma teda põgusalt tundsin , ja Kalju vastuvaidlematu usaldusväärsusega . </s> </p>
<p> <s> Too teine meeldejäänud maletaja noist õhtu-seanssidest , Vahur Linnuste , vääriks omaette peatükki või novella't , kuid mitte toonaste nappide kontaktide alusel . </s> <s> Valgepäine ja vaikne , peaaegu sõnatu poiss , paistis välja vaid oma rahuliku , mõttessevajunud olekuga . </s> <s> Tõstis malenuppe , näis täpselt teadvat , mis tegi . </s> <s> Paistab , et jäin alla nii temale kui ka Sepikule ... </s> </p>
<p> <s> Mainisin Paul Kerese innustavat mõju , mis ei piirdunud mõttelisega , ta astus üles simultaanidega siin ja seal , ka koolides . </s> <s> RIK-is oli Keresel vastas ca kolmekümnene ülekooliline valikmeeskond ; teadagi kaotasin , paar poissi viigistasid , üks vist võitiski . </s> <s> Meenub ka simultaan teise Eesti suurmeistri Paul Schmidtiga . </s> <s> Lisaksin – ja kuhu mujale seda mälukillukest kiiluda – , et isiklikult kohtusin temaga ligi inimpõlv hiljem , millalgi kuuekümnendate algul Pittsburghis . </s> <s> Sain teada , et keegi tehnikadoktor Paul Schmidt töötab terasekompanii US Steel uurimislaboris ; helistasin , ja oligi õige mees . </s> <s> Teadsin , et ta oli 1939 baltisakslasena ümber asunud . </s> <s> Käisin tal kontoris külas , algasime oma malemeenutusi inglises , tema aga soovis jätkata meie ühise sünnimaa keeles , mida ta polnud üle paarikümne aasta kasutanud ; läks korda . </s> </p>
<p> <s> RIIGIKAITSE </s> </p>
<p> <s> Ametlikult riigikaitseline õpetus ( nagu ühe sõbra 1940. a. lõputunnistuselt juhtusin lugema ; see pärines küll Võru gümnaasiumist , kuid nimetus pidi olema üleriigiliselt ühtlustatud ) . </s> <s> Meie õpetajaiks ( osaliselt erinevatel aastatel ) olid leitnant Lehola , kapten Oja ja leitnant Kurvits . </s> <s> Viimane noorevõitu , esimesed kaks pisut eakamad . </s> <s> Kõik kolm ehtsas ja eeskujulikult klanitud EV kaitseväe mundris . </s> <s> Oma ala tundvad ohvitserid , või nii me hoomasime , aga ka kooliõpetajad , millele olen alles tagantjärele hakanud mõtlema ; nõnda siis ka vastava pedagoogilise haridusega . </s> <s> Igatahes hästi õigesti välja valitud mehed noortele isamaalikkust ning ornungit sisendama . </s> <s> Ütleksin , et Eesti kaitseväe uhkus , selliselt ma neid härrasid ohvitsere mäletan . </s> <s> Ja ka täna , n.-ö. kainemalt läbi kaaludes , ei võtaks sellest kriipsugi maha . </s> <s> Vääramata autoriteedid poistele , ka mehelikkuse eeskujuks . </s> <s> Mida kõike kokku soodustas meie teismeline iga ja sellele omane vastuvõtlikkus . </s> <s> Aga ka rahva üldine patriootlik hoiak , mille puhang käis üle maa , literatuuritsevalt sõnades . </s> </p>
<p> <s> Oli nimelt Eesti Vabariigi kõrgaeg , kolmekümnendate teine pool . </s> <s> Jaa , Pätsu autoritaarne režiim , seda küll , kuid meisse , koolipoistesse see eriti ei puutunud . </s> <s> Puutus muidugi üldises plaanis , millega nüüdisajal mõned agarad arhiivitolmutajad üritavad karjääri teha . </s> <s> Riigikaitseõpetust pole nad kuuldavasti siiski tihanud maha teha . </s> <s> Ja " vaikiva ajastu " tuntud kriitikud , Tõnissoni mõttekaaslased et al. , Jaan Kross , Ain Kaalep jt. avaldasid mõne aja eest üleskutse taastada koolides riigikaitseõpetus , teraapiaks tänapäeva noortele , vastukaaluks nende loga-laga käitumisele . </s> </p>
<p> <s> Õppeala haaras tunni või kaks nädalas , jagunedes loenguteks ja praktikaks . </s> <s> Klassitoas võeti põgusalt läbi peatükke Eesti ajaloost , Vabadussõjast , tollasest rahvusvahelisest olukorrast . </s> <s> Peamiselt aga , nagu juba öeldud , sisendas õpetaja isamaalist hoiakut , kodaniku kohustusi , ja eriti rõhutatult eetilist käitumist . </s> <s> Üksikasjad on ununenud , meenub aga teatud lahe atmosfäar , ei olnud üksnes ohvitseri ex cathedra , õpilaste küsimused-arvamused kuulusid asja juurde . – Kõik eelnev käib valdavalt leitnant Kurvitsa kohta , kes oli mu õpetajaks peaaegu kõik need aastad . </s> </p>
<p> <s> Klassi poisid jagati kaheks rühmaks , esimese ülemaks oli Hendrik Arro , teist " juhtis " siinne memuarist . </s> <s> Ei mäleta , kas valiti või määrati , tundub , et ltn . </s> <s> Kurvitsal oli oma otsustav sõna ütelda . </s> <s> Rühmaülema amet õpetas mulle varakult käsuandmise kunsti , millest on hilisemas elus nii kasu kui ka kahju tulnud . </s> <s> Tegelikult asub selle " kunsti " alge pärilikkuses , kuid treeningul on oma kindel osa . </s> <s> Sealtpeale algas mu " ühiskondlik karjäär " , võib-olla juba veidi varem , kui mind kaasõpilaste poolt klassivanemaks valiti . </s> </p>
<p> <s> Riigikaitse praktika seisnes kerges rividrillis ja väliõppustes kuskil liivaluiteil Ülemiste järve läheduses . </s> <s> Peamiselt aga märkilaskmises selleks otstarbeks varutud Reaali keldris . </s> <s> Lasksime õhupüssist , hiljem väikesekaliibrilisest . </s> <s> Meenutagem , et toona oli laskesport populaarne , inspireerijaiks Eesti ülemaailmsed meistrid , Argentiina karika ja teiste tiitlite võitjad . </s> <s> Nii et täpsuslaskmine ei olnud ainult rutiinne paugutamine , eeskujuks meie omad suurused . </s> <s> Muide , sellel alal platseerusin esimeste hulka , kui mitte rühma või klassi meistritiitlile ; aga püssistlaskmise harrastus kadus koos riigikaitsetunniga jäädavalt , millest ehk mujal pikemalt . – Meist vanemate klasside saavutustest kirjutab Harry Kõlar : " Riigikaitse õpetaja kapten Oja tegi süstemaatilise treeninguga poistest eeskujulikud laskurid . </s> <s> 1939. a. koolinoorte sõjaväelistel õppustel saavutasid keskmise kursuse õpilased , meie omast aasta võrra vanemast klassist , Saidlo meisterklassi ja Pihlak erimeistri laskurite tiitlid ; noorema kursuse omadest mina meisterklassi tiitli . </s> <s> Ühtlasi tulin 1939. aastal Tallinna koolide nooremate kursuste üldvõitjaks ... " 12 </s> </p>
<p> <s> Ülaltoodut üle lugedes tungiks esile justkui teatud kenastamine , õppeaine idealiseeriminegi , kuid teisiti kah ei saa . </s> <s> Niimoodi meid kasvatati ja niimoodi me ise kasvasime , midagi ära võtta ei käiks ajalooga kokku . </s> <s> Ja üks asi , midagi iseärasuse taolist , tõuseb pinnale : kogu see riigikaitse värk ei sisendanud militarismi ! </s> <s> Kõlab ehk paradoksaalselt , kuid nõnda see mulle tundus ja tundub tagasivaateski . </s> <s> Ütleksin , et tugev annus demokraatiat ehk kodanikuõpetust oli asjal sees , vaatamata nn. autoritaarsele korrale ja tänapäeva kriitikute ettekujutuslikele heiastustele . </s> <s> Paremat sõna leidmata sobiks õppeaine kokkuvõtlikuks iseloomustuseks , küll osaliseks – mäng ! ( aga tõsine ! ) . </s> </p>
<p> <s> Oma mentorit , leitnant Otto Kurvitsat meenutan kui otsekohest , no-nonsense , n.-ö. talupojamõistusega eesti meest , heasüdamlikku , ka sõbramehelikku õpetajat . </s> <s> Ta hilisemast elukäigust kuulsin klassivennalt Uno Saagimilt , kes on samas kandis ( Washingtoni osariigis ) elanud Kurvitsaga sageli koos kalal käinud ... – Ajaleht " Teataja " ( 30. </s> <s> 06. 1990 ) : " Leitnant Otto A. Kurvits suri 25. mail Salemis , Oregonis . </s> <s> Ta oli sündinud 15. märtsil 1908 Helmes , Valgamaal . </s> <s> O. Kurvits töötas iseseisvusajal mh . riigikaitse õpetajana Riiklikus Inglise Kolledžis Tallinnas . " </s> <s> – Kapten Oja saatusest kuulsin , et ta hukkunud Velikije Luki all , sattudes juhuslikule miinile.12 </s> </p>
<p> <s> Kui poisid joondusid rivvi või sihtisid märklauda , mida tegid siis tüdrukud ? </s> <s> Keetsid suppi ... ? </s> <s> " Ei , tüdrukud ei keetnud suppi . </s> <s> Meie kudusime , heegeldasime , õmblesime , tikkisime . </s> <s> " 11 </s> </p></div2><div2 type="alaosa">
<p> <s> Nii et militaristlikke ideid või hoiakut riigikaitse meisse ei istutanud . </s> <s> Ja nõnda tohiks väita üleüldse selle õppeaine kohta eestiaegsetes keskkoolides/gümnaasiumides , kuigi mul sellist volitust ei ole . </s> </p>
<p> <s> Kui ma aga kogu RIK-i ajale tagasi vaatan , siis ometi ei saa päriselt lahti pildist , et kuskil telgitaga valitsenuks kooli Eesti sõjaväe mõjukas eliit . </s> <s> Viitasin sellele poolhuumorlikult eespool , nüüd siis natuke konkreetsemalt . – Mälupildil domineerib kindralleitnant Nikolai Reek , toona kindralstaabi ülem , siis sõjaminister . </s> <s> Korpulentne härra Eesti kaitseväe säravas vormis , ja fotodel ikka esimeses reas ja keskel . </s> <s> Asi oli selles , et Reegi tütar Tiiu oli RIK-i kasvandik ja kindral ise kooli lastevanemate komitee esimees . </s> <s> Ja sellisena paistis ta pürgivat esindama tervet RIK-i asjandust . </s> <s> Olen teda meenutanud mujalgi oma memuaarides , siinjuures ühest episoodikesest lähemalt . </s> </p>
<p> <s> Mingi aktus , RIK-i aastapäev vms. " Estonia " kontserdisaalis . </s> <s> Kas mitte samal üritusel , kus ma Ärtukuningana näitlesin ja/või orkestris klarnetit puhusin ? </s> <s> Igatahes nägin/vaatasin/kuulsin kindralihärrat lavalt , tema selja tagant , kui ta puldis oma oraatorliku kõnega esines . </s> <s> Ja raksatades lõpetas : vara kaotand , mitte midagi kaotand ; elu kaotand , palju kaotand ; au kaotand , kõik kaotand ! </s> <s> No imponeeris väga ! </s> <s> Aastaid hiljem , kui vend Vootelele toda Reegi lausungit meenutasin , viskas ta suunurgast , et see on ju üldtuntud Spruch Johann Wolfgang von Goethelt ! </s> <s> Ei mäleta , et kõneleja oleks allikat nimetanud , ( literatuuris ignorantsele ) kuulajale tundus , et ta omast astjast . </s> <s> Vaevalt et tol ajal palgati kõnekirjutajaid ( speechwriters ) ; mees ütles , mis pähe tuli , mida oli kuskilt lugenud , meelde jätnud . </s> </p>
<p> <s> Teine prominentne mundrikandja oli haridusminister kolonel ( hiljem kindralmajor ) Aleksander Jaakson . </s> <s> Temal ei olnud minu mäletamist mööda küll otsest seost RIK-iga , kuid haridusministrina teatud määral ometi , tema kompetentsi kuulusid ju kõik õppeasutused . </s> <s> Ja peale selle NB : olime riiklik kool – tähendab , Vabariigi valitsuse liikmena oli ta seotud enamgi kui teatud määral . </s> <s> Nõnda siis sattus kolonelihärra RIK-i õpilaste silma alla ehk sagedamini kui mujale koolidesse . </s> <s> Isiklikult mäletan teda vähemalt ühel korral näinud/kuulnud , ja samas kõnepuldis , kust hr. Reek oma meeldejäävad sõnad lausus . </s> <s> Kas just tollesama sündmuse aegu , kuid igatahes jällegi kontserdisaali lavalt . </s> <s> Ta kõnest ei mäleta midagi , kuid ta sõjaväe vormikuub ja hõredavõitu lagipea on silme ees küll . </s> </p>
<p> <s> Kolonelist haridusministri kohta on siin-seal nalja visatud – juba tollal , hilisemast kriitikast rääkimata . </s> <s> Mitte ta isikusse puutuvat , vaid EV hariduspoliitikat nagu naeruvääristada püüdes , et vaat , sõjaväelane pandi koolipapade ülemaks ! </s> <s> Tegelikult oli Jaakson läbinisti haritud mees , lõpetanud Tartu Õpetajate Seminari , tegutsenud kooliõpetajana , ja lisaks kahele sõjaväeakadeemiale ( Eesti ja Prantsuse ) lõpetanud Tartu Ülikooli ( juristina , keskeas ja eksternina ) . </s> <s> Eelnevat infot , pärit teatmeteostest ja mu endagi kuuldut on täiendanud-kinnitanud Jaaksoni ristipoeg Hellar Grabbi . </s> <s> Ja täiesti usutavalt , s.t. mitte godfather'likele emotsioonidele toetudes . </s> </p>
<p> <s> Mis tänapäeva vaatekohast veidi veider tundub , on tolleaegsete ohvitseride mundrilembus , õigemini küll ajajärgu diktaat . </s> <s> Sõjaväelased nad ju olid , seda küll , kuid oma ühiskondlikes funktsioonides – ja neis need vähemalt kõrgema kraadiga pagunikandjad omajagu osalesid – ei jätnud nad oma tärnitatud ürpi maha teps , koguni mitte ( kallist juhtnahast treitud ) säärikuid ! </s> <s> Või nõnda tunnistavad fotod : näiteks Eesti Teaduste Akadeemia avamisel 22. okt. 1938 demonstreerivad oma läikima viksitud säärsaapaid ülemjuhataja Johan Laidoner ja sõjaminister Paul Lill.20 Muide , peorõivana võis kanda kalifeede ja säärikute asemel pikki pükse , mida nimetatud härrad aga nähtavasti ei eelistanud tol kõrgakadeemilisel üritusel . </s> <s> Samast raamatust tabame , ühelt teiselt fotolt ( lk. 31 ) , ka haridusministri istumas , ootuspäraselt muidugi kolonelimundris , kuid temal on jalas , erandlikult ta sõjaväelastest kolleegidest , nood pikad ( " demokraatlikumad " ) püksid ! </s> <s> Nii et Jaakson on seega pisut-pisut rehabiliteeritud , nii-ütelda ! </s> <s> Kuidas aga ta säärtekatted välja nägid tol ülalmainitud aktusel " Estonia " kontserdisaalis , kas kah " tsivilistlikumalt " , jään ma vastuse võlgu : lava äär varjas alakeha garderoobi ; nõnda ka kindral Reegi puhul . </s> </p>
<p> <s> Siinkohal ei oleks vast üleliigne tuvastada , et n.-ö. paraaditsev mundri-ihalus ei olnud teadagi Eesti Vabariigi leiutis , valitses see ju kogu Ida-Euroopas , ja operetlikumaltki , rääkimata diktatuurimaadest . </s> <s> Ja ega ta ole kuhugi kadunud , vahest muudab vaid natuke värvitooni . </s> <s> Inimloomule omane ta ju on , täpsemalt , kogu loodusele ( vt. nt. kukesaba ja -harja , rääkimata paabulinnust ! ) – Lääne demokraatiates oli/on too väline sära siiski omajagu summutatud . </s> <s> Ja muuseas , eks sealgi ole kindralid , admiralid et al. tükkinud haridusellu või on neid sinna tiritud institutsioonile läikivama plakati tarbeks . </s> <s> Meenub viie tärniga kindral David Eisenhower , kes pärast sõda kutsuti Columbia ülikooli ( New Yorgis ) presidendiks ( rektoriks ) . </s> <s> Tema aga kandis oma ametis tsiviili ! </s> <s> Kuigi jah , militaristlikke kombeid polevat ta siiski maha jätnud . </s> <s> Nõnda jutustas mulle kolleeg Frank Goodrich , toona Columbia doktorant ja äsjane II ilmasõja veteran . </s> <s> Rektor teatanud oma ametisse astumise kõnes , et tema uks on lahti kõikidele endistest sõduritest tudengeile . </s> <s> Soovinud siis mu sõbergi kutsele järgneda , asja oli muidugi ka . </s> <s> Eesruumis aga istunud seersant , seisusele omases vormiriides , ja käratanud , et nii lihtsalt see ka ei lähe , ei avanud ust ... </s> <s> Pardon süütu kõrvalepõike eest . </s> </p>
<p> <s> Panen tähele oma följetonistlikku tooni , kohati iroonilistki , kirjeldades kindrali ja koloneli osalemist RIK-i elus . </s> <s> Sisuliselt ei mänginud nad mingit rolli , nende mõju oli tühine , kui midagi sellist oligi . </s> <s> Ainult üks väline raamike , mis kooli õppetöösse , igapäevasesse elusse-olusse ei puutunud . </s> <s> Ja seepärast lubasingi endale vestelise lähenemise , viitamaks asjaolule , et seda nn. militaristlikku puhangut ei võetud tõsiselt . </s> <s> Samuti nagu toda inglise värkigi . </s> <s> Mis aga sellegipoolest , kõik kokku , kuulus RIK-i omapärasse . – Ka Reegi ja Jaaksoni kuri saatus olnuks nagu osa sellest omapärast : Nõuk . okupatsioonivõimud arreteerisid nad peatselt pärast RIK-i enda ametlikku matust ja hukkasid vangilaagris , mõlemad alles tegusas keskeas . </s> </p>
<p> <s> ÕPETAJAD/ÕPPEALAD </s> </p>
<p> <s> Aastal 1994 panime paberile meeste-naiste nimed , kes meid kunagi õpetasid ja kes mälus säilinud ; samuti koostasime , fotode alusel , meie klassi õpilaste nimekirja ( vide infra ) . </s> <s> Kohtusime , s.t. meie klassi nii-ütelda riismed , Tallinnas " Kloostri Aidas " ( vt. foto 19 ) . </s> <s> Meid oli koos kolm poissi ( taati ) , ja kaheksa plikat ( daami ) . </s> <s> Ja tuli välja , et koguni ümmargune aastapäev : kuuekümnes pärast ametlikku abituuriumi ( 1944 ) . </s> <s> Minul on kasutada Vilma koostatud nimekirjad , mida Hendrik ja üks kui teine on hiljem täiendanud/korrigeerinud , viimati Maimu.10 Dokumentide puudumise tõttu ei ole aga ammendavus ( või ka nimede õigekirjutus ) garanteeritud . </s> </p>
<p> <s> Õpetajad vaheldusid sageli , eriti sõja-aastatel , mis on siinsesse nimekirja sisse võetud ( ja viis-kuus mulle seega tundmatud , kuna lahkusin koolist pärast õppeaastat 1940/41 ) . </s> <s> Osal puuduvad eesnimed , kõnetasime ju õpetajaid üksnes perekonnanime järgi ; mitme puhul nõnda siis ainult pr , hr , prl ... </s> <s> Koondnimestik on tähestikulises järjekorras , haarab aastaid 1936–1944 . </s> </p>
<p> <s> Aaremäe , Alma ( prl ) looduslugu </s> </p>
<p> <s> Amitan ( pr ) keemia </s> </p>
<p> <s> Arro , Anna ( pr ) ajalugu </s> </p>
<p> <s> Billows ( mr ) inglise keele konversatsioon </s> </p>
<p> <s> Ernesaks , Gustav koorilaul </s> </p>
<p> <s> Hewer , Charles inglise keele konversatsioon </s> </p>
<p> <s> Hion , Xenia ( prl ) käsitöö </s> </p>
<p> <s> Holzmeier ( hr ) saksa keel </s> </p>
<p> <s> Jaakson , Helmi ( pr ) inspektriss </s> </p>
<p> <s> Järvet , L. ( pr ) eesti keel </s> </p>
<p> <s> Kansberg , Mary ( pr ) inglise keele konversatsioon </s> </p>
<p> <s> Kerem ( hr ) matemaatika ja füüsika </s> </p>
<p> <s> Kiiler ( pr ) matemaatika </s> </p>
<p> <s> Kimmel , Andres ajalugu ja ladina keel </s> </p>
<p> <s> Kurvits , Otto ( leitnant ) riigikaitseline õpetus </s> </p>
<p> <s> Kütt , J. ( hr ) võimlemine / poisid </s> </p>
<p> <s> Lehola ( leitnant ) riigikaitseline õpetus </s> </p>
<p> <s> Mihkelsoo ( pr ) maateadus </s> </p>
<p> <s> Mitt , Emma ( pr ) saksa keel </s> </p>
<p> <s> Nurm , Ernst eesti , ladina ja vene keel </s> </p>
<p> <s> Nõu ( hr ) konstitutsioon </s> </p>
<p> <s> Oja , Voldemar ( kapten ) riigikaitseline õpetus </s> </p>
<p> <s> Paaver , Blandine ( pr ) inspektriss / maateadus </s> </p>
<p> <s> Parikas ( pr ) klassijuhataja </s> </p>
<p> <s> Peters , Oskar direktor </s> </p>
<p> <s> Prass ( prl ) võimlemine / tüdrukud </s> </p>
<p> <s> Päts , Riho laulmine </s> </p>
<p> <s> Püss , Eleonore ( pr ) inglise keel </s> </p>
<p> <s> Randma , Lilli ( prl ) klassijuhataja / inglise keel </s> </p>
<p> <s> Ratassepp , Karl inspektor </s> </p>
<p> <s> Roos , Ants konstitutsioon </s> </p>
<p> <s> Saagpakk , Paul konstitutsioon </s> </p>
<p> <s> Saarse , Kurt usuõpetus </s> </p>
<p> <s> Serebrjakova , Lydia ( pr ) inglise keel </s> </p>
<p> <s> Soots , Amalie ( prl ) joonistamine </s> </p>
<p> <s> Tiikma , Boris matemaatika </s> </p>
<p> <s> Trakman , Anette ( pr ) eesti ja vene keel </s> </p>
<p> <s> Treffner , Konstantin matemaatika ja astronoomia </s> </p>
<p> <s> Uhke , Rein usuõpetus </s> </p>
<p> <s> Ussisoo , Peeter matemaatika </s> </p>
<p> <s> Vaarask , Paul direktor </s> </p>
<p> <s> Vanik , Konstantin ajalugu </s> </p>
<p> <s> Vesterblom , Alice võimlemine / tüdrukud </s> </p>
<p> <s> Viires , Paul eesti keel </s> </p>
<p> <s> Võrk , Leho laulmine / orkester </s> </p>
<p> <s> Nimekirja võiks või peaks sorteerima ka õppealade alusel . </s> <s> Teemegi seda , lisades vastava aine õpetaja ( te ) iseloomustusi ning mõnda meeldejäänud juhtumustest . </s> </p>
<p> <s> Inglise keele õpetajaist oleme juba pikalt-laialt pajatanud – Kansberg , Hewer , Billows , Randma , Püss ; samuti riigikaitsest – Kurvits et al. , ja kõrgemas sfääris hõljunud Reek ja Jaakson ; riivamisi ka võimlemisest/spordist – Kütt , Vesterblom . </s> </p>
<p> <s> Eesti keel . </s> <s> Siin astub esile värvikas isiksus , autoriteetne Ernst Nurm . </s> <s> Keeleteadlane ning eesti ja ladina keele õpetaja mitmes koolis läbi aastakümnete . </s> <s> Teda on meenutanud ta arvukad õpilased , peamiselt ta omapärase füsiognoomia ( nasus ! ) alusel , aga ka naljaka-tõsise-looduslapseliku olemise tõttu . </s> <s> Treffneris , kus ta pool inimpõlve õpetas , oli ta Nokk ( koos juurdekuuluva vemmalvärsiga ) 21 , meil Piilu ( part ) ehk Pluto , ka ( Nurme ) Ruts . </s> <s> Kord oli keegi ta hüüdnime vaheajal tahvlile maalinud , ei jõudnud aga ära kustutada enne õpetaja sisenemist . </s> <s> Hr. Nurm vaatas ja muheles , lausus siis , et kes on mu nime nöökamisi kirjutanud või midagi sarnast . </s> <s> Eks õpetajail olnud üldiselt teada , kuidas neid tagaselja hüüti . </s> </p>
<p> <s> Klassiõde Vilma kirjutab ( 9. </s> <s> 07. 1996 ) : " Pühapäeval mälestasime Rahumäel meie keeleteadlast ja seletava sõnaraamatu idee autorit ja meie armast õpetajat RIK-ist – Ernst Nurme . </s> <s> Oli tema 100. sünniaastapäev . </s> <s> Mäletad , mis meie klassi poisid tüdrukute toetusel tema tundides tegid ? </s> <s> Üks möll ja mäsu ja Ernst Nurme ärritatud hääl , mis oli mõnikord peenike , kõrge ning kiunuv , ja mida poisid jäljendasid . </s> <s> Lapsed on julmad . </s> <s> Aga Ernst Nurm oli väärt mees . </s> <s> Peale teaduse armastas ta seltskonda , tantsis , talle meeldis hea vein ja eriti – ja surmani – ilusad noored naised . " </s> <s> ( Teatud ajavahemikul töötasid V. M. ja E. N. kolleegidena Keele ja Kirjanduse Instituudis . ) </s> </p>
<p> <s> Eesti keelt õpetas ka pr. Trakman , tsaariaegse põhiharidusega , mis kujunes ta " Achilleuse kannaks " . </s> <s> Mitte ta pädevuses õppeaines , mida ta meie arust vastuvaidlematult tundis . </s> <s> Tema omapära seisnes ta lembuses meenutada oma kooliaega , et kuidas vanal ajal kõik oli , et hoopis parem , kõrgemal tasemel jne. </s> <s> Mida õpilased armutult ära kasutasid : kui oli karta kodutöö kontrolli või õpetaja ebameeldivaid küsimusi , poetas keegi , et pr. Trakman , kuidas siis tsaariajal ikka oli etc . </s> <s> Ja läks lahti proua sõnadevool , algul kaheldes , piinlikult naeratades ( ja paari kuldhamba vilkudes , kui õigesti mäletan ) , et kas ikka sobib , siis aga ei saanud pidama . </s> <s> Meie rõõmuks , et oleme jälle pääsenud ... </s> </p>
<p> <s> Mälus justkui seisaks veel üks emakeele õpetaja , kuid ülaltoodud nimekirjas teda ei ole . </s> <s> Oli naisterahvas , nooremapoolne ja uuemaaegse ülikooliharidusega , iseteadev oma võimetes . </s> <s> Saledavõitu ja hästi , ütleksin elegantselt riides , paneksin talle selga beežika või siis helerohelise kostüümi , kuid mitte pükstega ( mille aeg polnud veel tulnud ) , seelikuga , tähendab . – Ja mu kõige olulisem eesti keele õpetaja . </s> <s> Nii grammatikas kui lauseehituses , eriti aga väljenduslaadis . </s> <s> Sest temalt ju pärineb too peaaegu et diktaat , et kõrvuti asetsevais lauseis , rääkimata ühes ja samas , ei tohi korrata n.-ö. põhisõnu , noomeneid ja verbe , ka omadussõnu , et tuleb kasutada sünonüüme . </s> <s> Mis on kujunenud tüütuks kombeks , olgugi et enamjaolt teostamatuks . </s> <s> Samuti nagu mõttekriips , mille inflatsioon mu kirjasõnas kipub segama , olen püüdnud vältida , aga päriselt lahti ei saa . </s> <s> Ja selle otsa reegel , millal koma mõttekriipsu järel ja millal mitte jne. – Kes too õpetaja oli ? </s> <s> Kas ikka RIK-is või siis hiljem Rakvere II gümnaasiumis ? </s> <s> Või siis hoopis unenäoline koondkuju ? </s> <s> Pr. Trakman on igatahes välistatud . </s> <s> Sest too , beežikas või helerohelises kostüümis , oli kuidagi õitsvas eas , ehkki kahanevas – ka ilus ! </s> <s> Viimane täiend on võib-olla õhust võetud nagu ta make-up'ita nägugi , mis on tegelikult mu meeles tuhmunud . </s> <s> Kuid mitte ta sugereeriv pedagoogika . – Kui pingutaks , ehk leiaks ta nime , kui ei , pole kah suurt katki , oma ülesande on ta juba täitnud . </s> </p>
<p> <s> Saksa keelt õpetas baltisakslane hr. Holzmeier , tagaselja Puit . </s> <s> Ja kui oleksimegi tema kuuldes ta süütut hüüdnime hüüatanud , poleks ta arvatavasti tolle tähendust taibanud , alles levinema hakanud tuletis , nagu see oli . </s> <s> Mustajuukseline härrasmees , kuldraamidega prillid roosakal ninal-näol , tip-top pressitud tumesinine ülikond üll . </s> <s> Herr Puit kõneles soravat , baltisaksa aktsendiga laitmatut eesti keelt , s.t. õ oli tal loomulikult ö . </s> <s> Ja selle kaudu ta mu auditiivses mälus istubki . – Klassitöö , verbide pööramise ülesanne kõlas nõnda : die erste Gruppe – öppima ; die zweite Gruppe – ögima . </s> <s> Tähendab , kaheistmeliste pinkide üks pikutine rida pidi pöörama lernen ; teine , pingis kõrvalistuvate oma fressen . </s> <s> Muuhulgas õpetas ta meile toda kuulsat laulukest " Ich weiss' nicht was soll es beuten ... " , ise seda oma lauluhäälega eksponeerides ja samas justkui piinlikkusest punastades ... </s> <s> 10 – Kolmekümne üheksanda sügisel kadus Herr Holzmeier Saksamaale , Umsiedler'ina . </s> </p>
<p> <s> Õpetust jätkas proua Mitt , väga sümpaatne keskealine daam , pärit tuntud Murrikute soost . </s> <s> Esmajoones aga õpetaja mustertüüp , autoriteet nii omas aines kui pedagoogikas . </s> <s> Nii et tema tundides käis kõik nagu kord ja kohus , müra-kära jäi juba eos ukse taha . </s> <s> Mis aga ei tähendanud surmtõsist õhkkonda , sõbralik huumor kuulus asja juurde . </s> <s> Olen teda meenutanud teisal , seoses kohtumisega Stockholmis 1959 , ja samas ka pajatanud ühest intsidendist , mida luban endal siinkohal korrata . </s> </p>
<p> <s> Juttu on jällegi pöördsõnadest . </s> <s> Pr. Mitt andis kätte tegusõna põhivormi ja õpilane pidi verbi temale määratud ajavormis konjugeerima . </s> <s> Ühe tunni jooksul prooviti nõndamoodi läbi – viiekümne hulgast – umbes poole tosina oskust . </s> <s> Ohvriks sattumise tõenäolisus polnud seega eriti suur , aga ka mitte kaduvväike . </s> <s> Vastaja tõusis püsti , krapsti , lasi kuulda , mida õppinud . – Ormiste ! kuulutas proua Mitt . </s> <s> Mu pinginaaber Ago juhtus tegelema millegi muuga , " oli ära " . </s> <s> Püsti aga kargas ja viskas silmanurgast küsiva , veidikese hirmunud pilgu minu poole . </s> <s> Üks kuradike istus sealsamas – sosistasin : ich habe geschlafen ... </s> <s> Ja Ago sedamaid valju häälega , aeglaselt , rõhuga : ich haabe geschlaafen , du hast ... </s> <s> Klassi naeruplagin lämmatas ülejäänu . </s> <s> Ka pr. Mitt ei suutnud tõsiseks jääda , püüdis noomida , et seda ma näen , et te magasite ... kuid naeruvõru suu ümber andis ära . </s> </p>
<p> <s> Vene keel käis must üle peaaegu märki jätmata . </s> <s> Mõni anekdot õpikust oleks nagu meeles , kuid vaevalt muud . </s> <s> Oli õppeaasta 1940/41 , ja vastuseis Vene okupatsioonile määras õpilaste suhtumise ka keeleõpetusse . </s> <s> Õpetajaiks samad , juba nimetatud tsaariaegse gümnaasiumiharidusega hr. Nurm ja pr. Trakman , nii et nende käitumisse pole suurt lisada . </s> <s> Välja arvatud teatud tasakaalukas solidaarsus , mis valitses õpetaja ja õpilaste vahel , jagasime ju kõik sama rõhutust . </s> </p>
<p> <s> Matemaatikat õpetas Boris Tiikma , läbi ja läbi teadusemehe tüüp . </s> <s> Sihvakas noorhärra , heas tumehallis ülikonnas . </s> <s> Muide , kõik meesõpetajad kandsid korralikult pressitud pükse-pintsakut ja triiksärki lipsuga , või nii mulle paistis . </s> <s> Ja ei hakka seega sellist väljanägemist teiste puhul kordama , kui just mõni erand meelde ei torka . </s> <s> Borka – nii me teda omavahel kutsusime – võttis oma ülesannet tõsiselt , ehk ülemääragi , ei olnud aga kursis , kuidas teismelisi kantseldada . </s> <s> Tema tunnis lonkas distsipliin , pehmelt öeldes , ja nõnda tuli tal korrarikkujaid alatasa noomida . </s> <s> Mis käis umbes niimoodi : " ta ( vahel ka nimi ) ei ole kodutööd teinud ja segab veel tundi ka ... " ; variatsioonidega , kuid nimetatavaks mitte kunagi teie ... </s> <s> Ta nimelt kõnetas õpilasi kolmandas isikus . </s> <s> Muidu oli progümnaasiumi õpetajatel kombeks õpilasi teietada , Borka oli aga pöördumisega hädas . – Matemaatika meeldis mulle , samuti hr. Tiikma kui kompetentne ning entusiastlik õpetaja , nii et oli kahjugi üldisest suminast/saginast . </s> </p>
<p> <s> Esimesel venelaste okupatsiooniaastal ( 1940/41 ) tuli matemaatikaõpetajaks Peeter Ussisoo . </s> <s> Mustade raamidega prillidega asjalik noormees , tema tunnid möödusid rahulikult , midagi erilist ei juhtunud , välja arvatud üks märkimisväärne intsident . </s> <s> Mille tunnistajaks ma küll ei olnud , kuna puudusin tol päeval koolist ( vide infra ) , nii et järgnev pärineb teiste vahendusest . – 24. veebruaril ilmus hr. Ussisoo klassi sini-must-valge lipsuga ! </s> <s> Õpilased reageerisid imetlusohkega . </s> <s> Õpetaja ei lasknud end segada , jätkas oma tavakohast koolmeisterdamist . </s> <s> Nõnda juhtus ka Reaalkoolis , kus ta samuti õpetas . </s> <s> Järgmisel päeval oli ta kadunud , kartsime halvimat . – Pool sajandit hiljem tutvusin ta venna Uno Ussisooga , kes Peetri saatust selgitas . </s> <s> Teda siiski ei arreteeritud , määrati vaid Tallinnast eemale Vändra kooli . </s> <s> Järgnenud sõjasuvel leiti ta vene sõdurite poolt hukatuna ( U.U. kirjast 15. </s> <s> 06. 1992 ) . </s> </p>
<p> <s> Ussisoole järgnes või eelnes proua Kiiler , kelle kohta ei oska meenutada ei head ega ka halba , kui mitte mainida ta igavat õpetamismeetodit . </s> <s> Ka ta garderoob ei olnud esmajärguline , kui õigesti mäletan . </s> </p>
<p> <s> Mis nüüd naisõpetajate garderoobi puutub , siis teistele , juba mainituile ja veel mainitavatele asetaksin ülle kui mitte just tolle nimetu emakeele õpetaja oletatava beežika või helerohelise kostüümi , siis vähemalt samaväärse . – Ja nüüd äkki küsin endalt , kuidas kõik need õpetajannad lõhnasid ? </s> <s> Aga vaat , ei ole meeles ! </s> <s> Ometi , oma lõhnast ei saa keegi mööda ega ümber , lõhnama nad ju pidid , kas siis topsutatud parfüümi hõngust või loomulikest kehalistest eritistest , tavaliselt nende segust . </s> <s> Haistmismälu olevat üks kõige tugevamaid ja mul endalgi hästi arenenud , kuid koolipõlvest mäletan peamiselt poiste higihaisu , tüdrukute oma rohkem aimatavalt . </s> </p>
<p> <s> Loodusteadustest alustame keemiaga , mida õpetas proua Amitan , kerge ( vene ) aktsendiga keskealine daam . </s> <s> Et tollest õppeainest sai mu hilisem elukutse , ei ole pr. Amitani süü . </s> <s> Sest ime küll , õigemini häbi , et kõige eredamalt on mul noist keemia tundidest meeles üksainus sõna , ja milline veel ! kusi ! </s> <s> Kohe seletan . </s> <s> Juttu pidi olema füsioloogilisest keemiast , ainevahetusest , eritustest , kaasa arvatud too kollane vedelik . </s> <s> Pr. Amitan võinuks ju öelda uriin , kuid ta eelistas toda igapäevast , aga ka teaduslikus keelepruugis tavakohast terminit . </s> <s> ( NB : sõnaraamatuis ei ole kusi vulgaarsena märgistatud . ) </s> <s> Asi oleks sellega lõppenud ja oletatavasti mu mälust hajunud , kui minust kaks pinki eespool istuv Vello Kampman , kuuldes õpetajaproua suust oma arvates ebakohast või naljakat , poleks pahvatanud naerma ja suure häälega hüüdnud : kusi ! </s> <s> Ka selline pisiintsident oleks ehk ajahõlma vajunud , kui pr. Amitan poleks hakkama saanud järgneva dramaatilise lühietendusega . </s> <s> Ta astus otse Kampmani ette ja lausus retooriliselt , samas veidi ärritunult , ka õrnalt roosatades : kusi , Kampman ... kusi , Kampman ... kusi , Kampman ! </s> <s> Mäletan hästi , just kolm korda , ja iga kord raske rõhuga esimesel sõnal . </s> <s> Ja oligi kõik . </s> <s> Ei enam itsitamist , kui muudki sellised oskussõnad õpetaja suhu sattusid . </s> <s> Tuli niisiis välja , et pr. Amitan ei olnud võhik teismelisi taltsutama , omal erilisel moel , jaa , kuid igatahes tulemuslikult . </s> <s> Olgu lisatud , et Vello Kampman oli meie klassi toredamaid naljahambaid ( ja muuseas , kui õigesti mäletan , tuntud kirjandusmehe Kampmanni soost , kes teatavasti eestitas oma nime Kampmaa'ks , Vello isa aga Kampman'iks ( ühe n'iga ) ) . – Too uriini sünonüüm tõestab ilmekalt mälu valikulisust . </s> <s> Mis momendil mingil viisil erutab , kipub säilima . </s> <s> Eks pr. Amitan õpetanud ka n.-ö. päriskeemiat , küllap kirjutas tahvlile võrrandeid , nõudis sulfaadi ja salpeetri vormeli pähetuupimist jne. , kuid sellest on vaevalt märki jäänud . </s> </p>
<p> <s> Õppeaine nimi oli looduslugu . </s> <s> Teemad muutusid ühest aastast teise , kuid klassi ees seisis , istus või liikus üks ja seesama õpetaja , Alma Aaremäe . </s> <s> Kui hakata tõsielulisi anekdoote jutustama , siis tema tundidest pärit juhtumeist saaks neid terve rida . – Esiteks , preili Alma oli , nagu täheldatud , vallaline . </s> <s> Tollal ütlesime vanatüdruk , mis viisaka seltskonna kõnepruugis pole just kõige viisakam . </s> <s> Ja iseenesest ei ole selline silt üleüldsegi adekvaatne . </s> <s> Sest eriti vana meie õpetaja ju ei olnud , alles keskeas , ehkki omajagu üle selle . </s> <s> Ja nõnda siis kindlasti mitte enam tüdruk ! </s> </p>
<p> <s> Vahemärkus : taban end oma õpetajaid sageli " keskikka " asetama , mis on teadagi üks ebamäärane vanus , kuid nõnda nad meile end ilmutasid , vaatasime neile alt üles , kuid vanakesed nad ju ka ei olnud . </s> </p>
<p> <s> Alma Aaremäe kuulus juba toona mõnevõrra taanduvasse , traditsioonilise koolmeistri tüüpi . </s> <s> Kuidagi idealistlik , sõbralik , uskus inimloomuse , eriti laste headusse . </s> <s> Ja siis ta õrnuke nahk , nii kehaline , näo järele otsustades ( kuigi osaliselt kortsude varjus ) , kui ka psühholoogiline : reageeris tundeliselt mistahes ebameeldivale , segavale . </s> <s> Punastas veidike , tõreles , pragas , kuid pigem selliselt , et lapsed , olge nüüd mõistlikud etc . </s> <s> Mida meie , oma nn. ulakas eas , ära kasutasime . </s> <s> Näiteks sellise " poolehoiuavaldusega " , et tema sünnipäeval viidi plekist pärg tema korteri ukse taha ( Vilma meenutus ) . </s> </p>
<p> <s> Teiseks . </s> <s> Kujutage nüüd ette : selline õrnahingeline " eluvõõras vanatüdruk " ( pardon ! ) pidi meile õpetama seksuoloogiat ! </s> <s> Pole aga parata , loodusloo alla see kuulub , õieti ta pärisossa . </s> <s> Algas see muidugi kõige elementaarsemast , mitte selliselt , et seda teevad ka birds and bees , nagu ingliskeelses seksiõpetuses käivat . </s> <s> Vaid botaanikast , lilledest ! </s> <s> Kuid kus sa pääsed , neilgi tupp , emakas ja selle otsa veel tolmukas ! </s> <s> Mida kõike prl. Aaremäe asjalikult kirjeldas , kuidas tolmuterad emakasse tungivad jne. </s> <s> Kerge see talle ei olnud , piinlikkusetunne paistis läbi . </s> <s> Mida ärgitasid paari üleannetu poisslapse kavalad-rumalad küsimused-torked , mis õpetaja aeg-ajalt segadusse viisid ... </s> <s> pr. Amitani masti ta ei olnud . </s> <s> Kõige lõpuks veel õpilaste aimatav sisenõrede pinge , mis sellest rääkida , või nii tohiks toda omamoodi erutuslikku atmosfääri klassis tõlgendada . </s> <s> Imetajate anatoomia ja organite funktsioonid etc . tulid hiljem , võib-olla kellegi teise taktikepi all . – Oma õpetajat kutsusime Aarekaks , imekombel ei osanud me midagi vaimukamat välja nuputada või oli too õpilaste nürivõitu , žargoonikas hüüdnimi just hinnangulisena mõeldud . </s> <s> Ta riietus , muide , oli tsipake vanamoodne , ei käinud just kokku tolle elegantsusega , mida olen naisõpetajaile omistanud . </s> <s> Kui lisaksin , et ta pärapool – mille ta tahvli ees seistes klassi poole pööras – paistis rõhutatult n.-ö. polsterdatud , siis astuksin juba üle sündsuse piiri . </s> <s> Kuid mis teha , poisinolgile jääb ka ebakohane meelde ja meeldejäämisest me ju pajatame . – Nii või teisiti , kõike kokku võttes ja igatpidi heatahtlikult resümeerides : Alma Aaremäe jääb meelde kui looduslaps loodusloo kammitsais ... </s> </p>
<p> <s> Maateadust õpetas pr. Paaver . </s> <s> Ta olemusest kiirgas midagi ideaalse kooliõpetaja-kasvataja taolist . </s> <s> Kõneles autoriteetse häälega , seda aga kunagi tõstmata . </s> <s> Mõistagi valitses tema klassis distsipliini musternäide . </s> <s> Ta meeldis meile , julgen väita ka teiste nimel . – Pärast eelneva kirjapanemist põrkasin aga üldtuntud nähtusele , et ühte ja sama asja mäletavad sellesama sündmuse tunnistajad erinevalt , kuid sellist diskrepantsi , mis järgneb , ei osanud küll oodata . </s> <s> Leidsin Laine kunagise märkuse : " Paaverit kohtasin 100 aastat tagasi teatris [ Stockholmis ] . </s> <s> Oli väga ebameeldiv tunne , ta oli minu vastu õel . " </s> <s> Ja selle otsa Vilma meenutus : " Maateaduse tunnis õpetaja ei meeldinud ja korda klassi ei saanud ... " </s> <s> No kus on " tõde " ? </s> <s> Võib-olla aga hoopis selles , et Vilma mõtles ühte teist maateaduse õpetajat , pr. Mihkelsood ( keda mina ei mäleta ) , ja kes tõepoolest ei olevat suutnud klassi valitseda , nagu Eda äsja kirjutas.17 Kui nõnda , siis kohtume taas mäletamiste " Pandora laekaga " . </s> <s> Üldistused on teadagi kardetavad , mõnikord ehk kurjastki . </s> <s> Kuid oma mälu ma loomulikult ei hülga , on ju käesolev mu enda lugu , ja samas vaimus ka jätkan . </s> </p>
<p> <s> Kooli inspektrissina oli pr. Paaveril arvatavasti oluline roll terve RIK-i asjaajamises-juhtimises , täienduseks või ehk vastukaalukski direktor Vaaraski emotsionaalsemale isiksusele ( vide infra ) , lihtsalt tagantjärele oletus . </s> <s> Märksa olulisemat pr. Paaveri isiksusest kuulsin alles nüüdsama : 17 ta nimelt korraldas saksa ajal poiste , nende hulgas mõne meie klassivenna ülelahe Soome minekut , mis oli teadagi riskiga seotud . </s> </p>
<p> <s> Ja muuseas , too beežikas kostüüm , mida olen ehk juba ülearu õpetajannadele selga riputanud , oleks pärinenud just proua Paaverilt . – Tasub meenutada muudki triviaalset : Aafrikat ja selle taimestikku läbi võttes pakkus õpetaja meile datlipalmi vilju , igaüks sai suhu magusa , kuivatatud datli , toona igatahes kallis import põhjamaale ( ja datlil pidi seeme sees olema , nii et seemne sülitasime välja , aga kuhu ? ) . </s> <s> Aafrikaga tutvusime nõnda siis peaaegu et vahetult , ja mitte üksnes mr . </s> <s> Heweri seikluste kaudu Mustal Mandril ( vide supra ) . </s> </p>
<p> <s> Ajalooõpetus ei olnud nõnda lineaarne kui meist vanematel aastakäikudel . </s> <s> Arvan mäletavat , et kolmekümnendate koolireformide tõttu jäi meie klassil vahele " pime keskaeg " ja " antiiki " saime selle asemel topelt . </s> <s> Sama uuendus puudutanuks ka maateadust : mõned saared , poolsaared või riigidki jäänuks nagu ära ; " kompensatsioon " ei ole meeles . </s> </p>
<p> <s> Teadupärast koosnes traditsiooniline ajalooõpetus suurelt jaolt jadamisi seatud nimedest , kõik kuningad ja vürstid , vallutajad ja tapjad , mõni valgustatud pea ( mitte tingimata mittetapja ) kogemata nende hulgas . </s> <s> Eesti aja lõpupoole tuli aga muutus : ajalugu õpetas meile õpetlase tüüpi pikk mees , Konstantin Vanik , kes pani rõhku kultuuriloole , kritiseeris tavakohast keisrite-sõjapealikute-daatumite aritmeetikat . </s> <s> Ja vahel naljatles või ironiseeris mõne ajaloolise juhtumi üle või kuidas on toda sündmust tavapäraselt serveeritud . </s> <s> Püüdis siis omaenda pealetükkivat naeratust maha suruda , sulges suu , mis päriselt ei õnnestunud , huulte vahelt purskas õhumullikesi kaasneva heliga " pop-pop-pop " ; tagaselja saigi temast Pop ( p ) . </s> <s> Mis on niisama jutujätkuks , sest kõige olulisemaks pean tema , ütleksin et paeluvat ajalookäsitlust ( olgugi et sisu ei mäleta ) . </s> <s> Õpikuna kasutasime ühte tuhmund-roosaka kaanega raamatut , mille autoriks oli minu arvates hr. Vanik ise . </s> <s> Nüüd aga leian leksikonist , 22 et ta oli küll koostanud õpiku Ajalugu gümnaasiumile . </s> <s> Uus aeg , kuid see ilmunud alles 1942 ( kelle/mille viga ? ) . </s> <s> Üllatuslikult loen samast teatmeteosest , et " õpetas koolis ka laulmist ning esines vokaalsolistina " !! </s> <s> Ei lähe küll kokku ta professorliku isiksusega ( ehk jällegi kellegi/millegi vääratus ? ) . </s> </p>
<p> <s> Enne Vanikut õpetas ajalugu hr. Kimmel , mäletatavasti esimesest progümnaasiumi klassist peale , mida toetab ta osalemine eespool kirjeldatud fotol ( 1 ) . </s> <s> Läbi ja läbi džentelman , üliviisakas ning rahuliku-sõbraliku suhtumisega õpetaja . </s> <s> Pisut-pisut korpulentsuse poole kalduv , mis ju olevatki mõnusa , heatahtliku iseloomu märgiks . – Kui nüüd veelkord lubataks meesõpetajate garderoobi kommenteerida , siis hr. Kimmelile anname vaieldamatu esikoha : püksid loomulikult viikis , perfektselt kammitud seitel , läikima löödud kingad . </s> <s> Ja julgeksin väita , et ta valge särgikrae pole mu mälus oma särast kaotanud kuuskümmend viis aastat hiljemgi , abiks muidugi mainitud päevapilt . </s> <s> Siiski , kuigi palju teistest härradest ees ei saanud ta olla , sest keegi neist ei kandnud tunkesid või lotendavaid pükse või siis pintsaku asemel kampsunit , mis on nüüdisajal kombeks näiteks ülikooli rektoril , konsulil et al. , rääkimata rahvameestest poliitikuist . </s> <s> Väärtustamisest oleme kaugel , tavade võrdlemine peaks aga omal kohal olema . – Hr. Kimmel õpetas antiikaega , tegi seda hoogsalt , samas suure pieteeditundega . </s> </p>
<p> <s> Laulmine – see õppeaine , tähendab – tuli RIK-is kui ilmutus ! </s> <s> Tänu Riho Pätsile , kes algusest peale paar aastat püüdis seda kunsti meile selgeks teha . </s> <s> Olen teda ja ta õppemeetodit teisal lühidalt iseloomustanud . – Siinkohal vaid ühest juhtumist klassiõe Maimu mälu järgi : 10 " Ühes tunnis hakkas ta [ R. P. ] siis hinde panemiseks meie laulmist ükshaaval kuulama . </s> <s> Tema loodud oli lastelauluke " Minu valge hani ... " , mida esimene õpilane siis kohe ka esitas . </s> <s> Õpetaja nägu lõi särama – õpilane ilusasti tema loominguga kursis . </s> <s> Järgmine esitas sama laulu . </s> <s> No hea küll . </s> <s> Aga siis veel kolmas ja neljas . </s> <s> Kõik kippusid tegema seda juba automaatselt , sest see helises ju kõrvus . </s> <s> Ajasime laulmise ajal omavahel juttu ja kui minu nimi kõlas , siis " plaat " kordus . </s> <s> Papi läks järjest rohkem pilve , kuni käis kärgatus ... </s> <s> Lia laulis siis midagi muud ja viis kukkus [ s.t. kõrgeim hinne ] . " </s> <s> Maimu jätkab , et " R. P. tütar Leelo , patsikestega ja tedretäheline väike piiga " , keda minagi hästi mäletan , " esitas kunagi koolipeol omaloomingu " Miki-hiir " . </s> <s> " </s> </p>
<p> <s> Riigihoidja nimekaimule , tugeva kehaehitusega heliloojale järgnes trimmis muusikateadlane Leho Võrk . </s> <s> Tedagi olen mujal meenutanud seoses mu algelise " muusikastuudiumiga " . </s> <s> Hr. Võrgu tundidest RIK-is on meeles ta väljapaistev rahvuslik hoiak , eriti just Soome Talvesõja aegu 1939/40 , mil ametlik poliitika ei lubanud vennasrahvale avalikku poolehoidu avaldada . </s> <s> Tema aga just sellest kõneleski , millega võitis kogu klassi sümpaatia . </s> <s> Samamoodi mäletab teda Sven , et sisendas vastupanu võõrvõimule . </s> <s> Hilisemas elus kohtusin Leho Võrguga Soomes , Jyväskyläs ( 1972 ) , kus ta sealses ülikoolis eesti keelt õpetas . </s> </p>
<p> <s> Koorilaulu õpetajana seisab nimekirjas Gustav Ernesaks . </s> <s> Teda mäletan üksnes ta kammimata juustepuhmast , omaette nohisemisest vms. </s> </p>
<p> <s> Joonistamist õpetas prl. Amalie Soots , rõhutatult mingitud daam , s.t. tookordsest vaatevinklist lähtudes . </s> <s> Nüüdisajal ei hakkaks ta üldsegi silma oma make-up'iga , isegi mitte külatänaval , rääkimata New Yorgi või Tallinna bulvaritest . </s> <s> Tema tundides valitses " vabakutseline " tegevus , tehti kodutööd , valmistati ette järgnevaks või ülejärgnevaks tunniks . </s> </p>
<p> <s> Ülejäänud persoonid õpetajate nimistus ( a ) tulid kas pärast mu lahkumist RIK-ist 1941 ( astronoomia , ladina keel etc . ) </s> <s> , ( b ) ei ole mälus sadestunud , nt. tüdrukute erialaõpetajad või ( c ) osutame neile tähelepanu alljärgnevas . </s> <s> Esiteks mõnda kooli juhtkonnast . </s> </p>
<p> <s> Inspektor Ratassepale viitasin juba alguses seoses poiste juuste pügamisega . </s> <s> Tunde ta meile ei andnud , kuid ilmus hiljemgi päevavalgele , jalutas vahetundidel , käed seljal , kuidagi hiilivalt , justkui otsides korrarikkujaid . </s> <s> Või sisenes ootamatult klassi mingi distsipliinirikkumise puhul või selle vältimiseks . </s> <s> Nagu öeldud , kardetud ta oli , käratas oma käratused , seda küll , kuid mitte vihaselt : kõigi nende käratuste sekka arvan mäletavat ta silmanurgast koguni midagi silmapilgutuse taolist ! – tore mees ! </s> </p>
<p> <s> Inspektrisse oli kaks : pr. Paaverist oli põgusalt juttu ülal , teisena tegutses pr. Jaakson , kes õpetas võimlemist4 ( küll vist mitte meie klassi tüdrukutele ? ) . </s> <s> Temaga on seotud vaid kurvad mälestused : ta sai autoõnnetusel surma ja tema matustel osales kogu kool . </s> <s> Muud ei oskagi tema kohta öelda , otseseid kontakte ei olnud . </s> <s> Aga see surmajuhtum on millegipärast meelde jäänud : ta sõitnud autoga , kas roolis või juhi kõrval , ja nende ees vuranud üks teine masin , arvatavasti veok , mille tagant ulatusid välja pikad raudlatid , otsad aga ( nt. punase lipukesega ) märgistamata . </s> <s> Autos istujad ei osanud kaugust õigesti hinnata ja sõitnud raudlattidele otsa , mis purustanud esiklaasi ja seejärel tunginud pr. Jaaksoni pealuusse . </s> <s> Nõnda seda õudset juhtumit jutustati , kas see just täpselt niimoodi aset leidis , on iseküsimus , samuti nagu minu meenutuse paikapidavus jutustatust . </s> * <s> – Matustel , nagu öeldud , olime kõik , õpetajad ja õpilased . </s> <s> Üks mälupildike on säilinud : teenistus kuskil hämaras kirikus ja seejärel marssimine puusärgisõiduki taga kitsal munakivitänaval ; sombune , vihmane päev ja mu jalanõud lasid vett läbi . – Miks nii pisiasjalikult ühest mulle tegelikult tundmatust õpetajast ? </s> <s> Aga no ikkagi RIK-i inspektriss , ja kas ta polnud ühe prominentse Jaaksoni abikaasa ? </s> <s> Nii või teisiti , igatahes üks märkimisväärne episoodike RIK-i lühikesest ajaloost , mida minu arust kõik asjaosalised peaksid mäletama . </s> <s> Kui mitte muud , siis kas või toda sünget vihmast ilma või hoopis olulisemat , minu mälus kustunut . </s> </p>
<p> <s> Paul Vaaraski , RIK-i direktori , pidanuksime ehk päris alguses esile tooma . </s> <s> Aga siin ta on ( " esimesed saavad viimasteks " ) ja temast ei saa loomulikult mööda ei üht- ega teistpidi . </s> <s> Sest kooli ihu ja hing ta oli , enamgi kui ülekantud tähenduses , või nii mulle tagantjärele tundub . </s> <s> Olgugi et ma teda mäletatavasti ei kõnetanud või ta kätt surunud , direktoril ei olnud ju alamate ja keskmiste klasside õpilastega suurt pistmist . </s> <s> Kuid ta oli nii-ütelda kõikjal , ei varjanud end kabinetiüksinduses , liikus õpilaste seas , oli omamoodi rahvamehe tüüp . </s> <s> Ja seega pole võimatu , et siiski vastamisi sattusime ja koguni mõne sõna vahetasime . </s> <s> Kui nõnda , siis oli ta pilk arvatavasti suunatud üle minu õla , järgmise kõnetatava man , tegelikult või mõttes – , või , kui ometi otse minu silmi , siis tõenäoliselt ikkagi kuidagi äraolevalt . </s> <s> Selline short attention span ehk tähelepanu üürike vältus on sageli iseteadvate tegelaste iseärasuseks . </s> </p>
<p> <s> Mälupilt hr. Vaaraskist pärineb esmajoones ta esinemisest kõnepuldis . </s> <s> Koolinädal algas ca 10-minutilise seisakuga Reaali saalis , eesmärgiks õpilaste eetiline innustus vms. , nii kui oli kombeks kõikides koolides . </s> <s> Tavaliselt astus üles keegi õpetajaist , kes lühikõnes oma inspiratsiooni välja valas , kas mingi päevasündmusega seoses või siis mõne üldinimliku tõetera ümber keerutades , ikka samal õpilaste tiivustamise otstarbel . </s> <s> Nagu näiteks matemaatikaõpetaja Boris Tiikma , kes jutustas loo Edisonist : kuulus leiutaja rõhutanud , et ta saavutused pärinevad ainult viis protsenti ( või oli see ainult üks ? ) andest või inspiratsioonist , kõik ülejäänu vaevast ja higist , tööst , tööst ... </s> <s> Muuseas , nagu teada , sellist vormelit on korratud ja korratud – ad nauseam – ja vormel ise paisutatud haarama peaaegu kõiki " loovisikuid " , ka poeete nende hulgas . – Hr. Tiikma esitas " Edisoni doktriini " otsekui pühalikul häälel ja ta lausutu ei läinud mul kõrvust mööda ja on seega lubatud sissekanne memuaaridesse . </s> </p>
<p> <s> Direktor Vaarask esines samadel kokkutulekuil , kas just igal nädalal , kuid siiski küllalt sagedasti . </s> <s> Nii et tema hoogne etteaste , üleskutse " suurtele tegudele " , aga ka noomimine või puhutine kurjustamine olnuks justkui kogu nonde esmaspäevaste ürituste tuum . </s> <s> Ta kõne oli laetud suure emotsiooniga , ta maneer sarnanes mõnevõrra kirikhärra paukumisele kantslist või siis poliitilisele agitatsioonile . </s> <s> Kui mälu ei peta , põrutas ta mõnikord oma vaatekoha rõhutamiseks puldile , ja kui ka eksin , siis selline teatraalsus polnuks talle just võõras . </s> <s> Kui hr. Vaaraski käitumist , iseloomu ühesõnaliselt märgistada , siis sobiks selleks energiline , või nii ta end meile eksponeeris . </s> <s> Sõnaraamatud tõlgivad selle kreekakeelse sõna kui " tarmukas , teovõimeline " ja niisugune silt istuks meie direktorile küll . </s> </p>
<p> <s> Ta kõnedes ei puudunud kiidulaul valitsevale korrale ehk nn. Pätsu-Eenpalu liinile . </s> <s> Mis on mõistetav , vastav ta positsioonile ühe riikliku asutuse eesistujana . </s> <s> Mäletan ta sõnavõttu , milles ülistas Riigihoidja/Presidendi tarkust , ettenägelikkust , kes on toonitanud vajadust riiklikku järjepidevust kindlustada , et inimesed kaovad , kuid asutused jäävad ja seepärast tuleb panna rõhku ühiskondlikule korraldusele ja mitte isikutele . </s> <s> Umbes nii , ja tõepoolest on Päts seda tuntud ja iseenesest triviaalset maksiimi – või midagi selletaolist – juba eeliseseisvuse perioodil kirja pannud , nagu äsja sellest lugesin ( " Tuna " nr. 1 , 2001 , lk. 149 jj. ) . </s> <s> Vaaraski sõnavõtt võis toimuda mõne EV tähtpäeva puhul või siis mingi uue " kutsekoja " asutamise äramärkimiseks . </s> <s> Need " kojad " olid kuuldavasti presidendi ( või tema ajutrusti ) lemmik-idee riigiasjanduse kordaseadmiseks . </s> </p>
<p> <s> RIK-i aegu oli meil muidugi teada direktori eriala , inglise keele filoloogia . </s> <s> Kuid tema vaheldusrikkast elukäigust ja ta karjäärist õpetajana mitmes koolis ja hiljem õpetlasena sain teavet alles hiljuti ilmunud leksikonist.22 Hakkas silma ta stažeerimine Inglismaal ( " ... lõpetas 1929 Londoni ülikooli suvekursuse inglise foneetika ja intonatsiooni alal . " ) . </s> <s> Kas äkki mingi seotus , mistahes kaudne , ta hilisema direktoriametiga ? </s> <s> Et britlaste silmis usaldusväärne mees või umbes niimoodi ? </s> <s> Ei , ei , sellistele vihjetele panime juba punkti ( vide supra : Lilli Randma , Paul Saagpakk ... ) , lihtsalt viide direktori hariduskäigu ühele etapile . </s> </p>
<p> <s> RIK-i sulgemisega 1940 kaasnes loomulikult ka anglofiilist Vaaraski vallandamine . </s> <s> Punavõimud suunasid või määrasid ta Jõhvi keskkooli direktoriks . </s> <s> Teadagi pidi ta tol hirmsal aastal 1940/41 uue partei loosungeid kuulutama . </s> <s> Vaimne terror , mille all eriti just kooliõpetajad tollal kannatasid , on omaette peatükk . – Pärast sakslaste tulekut neljakümne esimese augustis võtsid Omakaitse poisid " punase direktori " kinni ja ähvardasid mahalaskmisega . </s> <s> Oli ta ju Jõhvis varem tundmatu ja kohalike arvates pealinnast saadetud uue korra võimumees . </s> <s> Juhtus aga nii , et mu isa , kes oli äsja Virumaa Omakaitse Maleva ülemaks kutsutud , sattus Jõhvi just ajal , kui direktor oli vahi all . </s> <s> Isa tundis Vaaraskit RIK-i ajast , andis siis korralduse arreteeritu vabastada ja tegi omaalgatuslikele noormeestele peapesu . </s> </p>
<p> <s> Teatmeteosest loeme , et juba samal aastal siirdus Vaarask Rapla keskkooli direktori kohale ja tegutses seal Saksa okupatsiooniaja lõpuni , 1941–1944 . </s> <s> Ja uue Vene võimu saabudes sai temast mitmekülgne haridustegelane : 1945–50 Vabariikliku Õpetajate Täiendusinstituudi võõrkeelte kabineti juhataja ja Haridusministeeriumi võõrkeelte komisjoni esimees ja vene keele komisjoni liige ; 1945–72 TPI võõrkeelte õppejõud ( 1947–72 kateedri juhataja ) jne. jne. Kui nüüd kõiki neid aastaarve lähemalt silmitseda ühenduses vastava poliitilise taustaga , siis ei saaks nagu kahelda meie direktori erakordses kohanemisvõimes . </s> <s> Mida ruttame kohe mitte küll õigustama , kuid hukka mõistma veelgi vähem . </s> <s> Sest kaugeltvaatajal on võimatu hinnata individuaalseid käitumisi kommunistliku okupatsiooni haardes , elutahe etc . nõudis ju kohanemist kõigilt . </s> <s> Paul Vaarask igatahes väärib talle eespool omistatud " tarmuka ja teovõimelise " silti , ja kuidas veel : oma elu teisel poolel sai temast keeleteaduse õpetlane , ja seitsmekümnesena kaitses ta doktoriväitekirja , millele aasta hiljem lisandus professoritiitel . </s> <s> Tundub , et ta panus Eesti haridusellu oli vaieldamatu , nii RIK-i direktorina kui ka hiljem võõrvõimu kitsenduste kiuste . </s> </p>
<p> <s> Vahemärkusena üks oskussõnaline diskrepants : ühes eestiaegses publikatsioonis ( 1937 ) 4 nimetatakse Vaaraskit koolijuhatajaks ja pr. Paaverit juhataja abiks . </s> <s> Minu ja kaasõpilaste mälu järgi , aga ka leksikonides jne. oli keskastme kooli juhataja ikka direktor ja abi inspektor/inspektriss . </s> <s> Võib-olla kehtis vahepeal teistmoodi terminoloogia , sagedaste muutuste aeg nagu need kolmekümnendad olid . </s> </p>
<p> <s> Siinsete memuaaride ülesandeks ei ole ära tuua " mis meist/neist lõpuks sai " . </s> <s> Ühe-teise hilisemast saatusest ei saa aga mööda , eriti neist , kes on jätnud teatud jäljed , kas või ainult siinkirjutaja teadvusse . </s> <s> Vaarask on üks neist , oli ta ju , nagu öeldud , RIK-i " ihu ja hing " ning vajab seega lähemat tutvustamist . </s> <s> Ja õnneks sattus mu kätte too kooliõpetajate leksikon , mis lubas meie direktori elulugu täiuslikumalt vaadelda . – Muuseas , selles raamatus on peale Vaaraski leida vaid väike osa meie nimekirjas äratoodud õpetajaist ( vt. nimekiri ) : Nurm , Päts , Roos , Tiikma , Vanik , Viires . </s> <s> Teatmeteoste suureks probleemiks on teatavasti ikka ja alati valiku küsimus . </s> <s> Saatesõnas mainitakse , et " Koostajal tuli teha valik . </s> <s> Märksõnastikku võeti pedagoogid , kelle tegevus ulatus igapäevasest õpetajatööst kaugemale , oli seotud koolikirjandusega või mõne muu laialdasemat tähelepanu äratanud pedagoogilise tegevusega " . 22 </s> </p>
<p> <s> Meenub ka õpetajaid , kes meie klassile tunde ei andnud , aga paistsid mingil viisil silma . </s> <s> Näiteks saksa keele õpetaja Adolf Graf oma krahviliku välimusega või eesti keele õpetaja August Meiessaar , kes justkui sagedamini kui teised end vahetundidel korrapidajaõpetajana ilmutas , aga ka õhtusel Viru ja Harju tänaval , mis on omaette peatükike toonaste koolinoorte " kooliga seotud koolivälises " elus ( vide infra ) . </s> <s> Samuti võis vahetevahel näha meie n.-ö. pererahva , Reaalkooli õpetajaid , kelle päevatöö ei lõppenud enne meie õppetöö algusaega : meelde on jäänud direktor Koljo , inspektor " Habe " ( Särgava-Peterson ) , kuulus härra " Pudi " ( Ederberg ) , Kasemets , Resev-Resel jt. </s> <s> Muuseas , mõned meie õpetajad õpetasid ka Reaalis ehk vastupidi . </s> </p>
<p> <s> Lõpuks vajab äramärkimist haridusministeeriumi koolinõunik Johannes Aavik . </s> <s> Mäletan ta aeg-ajalisi nn. kontrollkäike : ilmus klassi oma tuntuks saanud saterkuues , seisis kuskil nurgas , jälgis toimuvat . </s> <s> Õpetaja teadagi närvitses , küsitles neid kõige targemaid , püüdis näidata õpilaste kõrget taset . </s> </p>
<p> <s> MEIE KLASS </s> </p>
<p> <s> Alljärgnev nimekiri peaks haarama kõiki ( ? ) meie klassi õpilasi , kes õppisid – kas või lühemat aega – 1936–1940 RIK-is ja 1940/41 IX keskkoolis , mis , nagu juba viidatud , kuulus sisuliselt RIK-i järjepidevusse ( Saksa ajal toimus uusi lahkumisi/koondamisi ja kooli ( de ) nime ( de ) muutmisi , millest mul lähemad andmed puuduvad ) . </s> <s> Üksikud olid ainult n.-ö. läbiastujad , käisid koolis ehk aasta või paar , mis on paisutanud nimekirja normaalsest koosseisust pikemaks ( 66 ) . </s> <s> Tavaliselt piirdus õpilaste arv umbes viiekümnega . </s> <s> Suurem osa tüdrukuist oletatavasti läbis ajavahemiku 1936–44 algusest lõpuni , enamik poistest aga lahkus umbes aasta enne ( ametlikku ) abituuriumi ( mobiliseeriti sõjaväkke vms. ) . </s> <s> Aga siin nad kõik on , vahet tegemata , millal keegi tuli või läks . </s> <s> Tüdrukud esinevad oma tookordse perekonnanime all . </s> </p>
<p> <s> Eks olnud ka hüüdnimed , kuid kes neid kõiki jõuab üles lugeda või mäletabki . </s> <s> Mõned on aga liiga selgelt meeles , et neist mööda minna . </s> <s> Ja huvitaval kombel ning vastupidi tänapäevasele eesnimede inflatsioonile , tulenesid need perekonnanimest . </s> <s> Näiteks : Kalju Reimetsast sai Reika , René Rätsnikust Räta , Hermine Vugtist Vuki , Silvi Pollerist Pollyanna , Uno Saagimist Seigim ( ingliskeelset häälduspärasust imiteerides ) jne. </s> <s> Hüüdnimi võis ka pilke- või naljanimena esineda , kuid selliseid mu mällu momendil ei kerki . </s> <s> Teatud kambas ( vide infra ) võis jälle omaette nimedevõrk kehtida , n.-ö. sisemiseks tarbeks . </s> <s> Enamik õpilasi aga säilitas minu arust omavahelisel pöördumisel oma pärisnime ( kohati ehk kerge väänamisega ) ja – suuresti üldistades – oli selleks poiste juures liignimi ning tüdrukutel eesnimi . </s> <s> Lihtsalt ühe isiku meenutus , mida teistel on õigus korrigeerida . </s> </p>
<p> <s> Mõnda klassikaaslast olen juba siin-seal maininud seoses mingi sündmuse või tegevusega . </s> <s> Mis järgneb , on katkendlikud ülestähendused lähematest kaaslastest , juhuslikult meelde jäänud episoodikesest või kellegi väljapaistvast esinemisest . </s> <s> Teadagi ei jõua kõigile viidata , rääkimata iseloomustamisest , mida ei oskakski , ja mis nagunii ei ole eesmärgiks . </s> </p>
<p> <s> Pinginaabrist kujuneb tavaliselt midagi püsivat , ja kui just mitte alati sõber , siis ikkagi teatud ajavahemiku elukaaslane , noore elu murede-rõõmude jagaja . </s> <s> Pinginaabrid sarnaneksid tsipa nagu abielulistega . </s> <s> Vahel tuntakse teineteist varem ja soovitakse siis pinki jagada ; enamikul juhtudel pannakse kaks võhivõõrast kokku õpetaja poolt või kes juhtub seda protseduuri esimesel koolitunnil korraldama : et sina istud siia , tema koht on sinu kõrval vms. </s> <s> Nii kui abielus , kus kah täiesti võõrad inimesed ruumiliselt lähestikku surutakse , et vaatame , mis saab ( mida võõramad , seda parem , nõnda vähemalt arranžeeritud abielude puhul , mis olevat need kõige õnnelikumad ? ) . </s> <s> Ja missugune abielu ei oleks sündinud üdini ilma sobitamatuseta ? ! </s> <s> Paari pigemini pannakse ( kas või nn. isekate geenide toel ) , kui et asjaosalised seda ise teevad . </s> <s> Ja siis see teine analoogia : kui juba istud samas pingis , ega siis naljalt muuta ei saa ; võid küll ihaleda kellegi teise kõrvale , kuid ornung ei luba ! </s> </p>
<p> <s> Mis jäi eelnevas poolikuks , on see soo küsimus , poisid ju istusid poistega ja tüdrukud tüdrukutega . </s> <s> Nii et kõrvutamine abieluga ei ole just kõige kohasem . </s> <s> Ennemini peaks rääkima vendlusest ja õelikkusest ( või " õelusest " , kui Jaan Krossi sõnademängu kuskil " Keisri hullus " meenutada ) . </s> <s> Mis omakorda puudutab küsimust vennaskonnast , õeskonnast ja nende sisemistest suhetest , kus ei puuduvat homoerootika , mistahes delikaatses või alateadlikus vormis . </s> <s> Kuid selline õrn ning ebamäärane teema ei sobi ühe koolipõlve memuaaridesse ja tegelikult ei olegi mul sellest kriipsuvõrdki pajatada . </s> <s> Sest kui meie klassi omavahelisi suhteid konkreetselt meenutada , siis poiste juures ma küll ei mäleta midagi peale kambajõmlike sümpaatiate või ka antipaatiate . </s> <s> Ja tüdrukute osas ei oskaks nagunii üht- ega teistpidi kommenteerida . </s> <s> Vanas eas võiks ju mõnelt kunagiselt klassikaaslaselt , nüüdselt taadilt-eidelt pärida , kuid see oleks sobimatu ( ja ei tihkaks ka ) ; ent kui ikkagi küsiks , siis vaevalt et saaks adekvaatse vastuse – ja õigusega , teatud asjad kuuluvad üksi asjade omanikule . </s> </p>
<p> <s> Marginaalne diskurss , ei muud , pealegi mittevajalik . </s> <s> Aga paneb ehk mõtlema kombele , mis jaotas/jaotab õpilased just paarilisteks . </s> <s> Mille algseid põhjusi , praktilisi-ruumilisi või pedagoogilisi ei viitsi hakata tuvastama . </s> </p>
<p> <s> Minu pinginaabriks sattus või määrati Ago Ormiste , omavahel Aks , kes jäi selleks kogu mu RIK-i ajaks , viieks aastaks . </s> <s> Vibalik poiss , punastas kergesti , mis oli ta füsioloogiline omapära . </s> <s> Mõnusa huumoriga , julge pealehakkamisega ning positiivse ellusuhtumisega nooruk . </s> <s> Kohati veidi lõõpiva , trotsiva , asjadest üleoleva hoiakuga , rohkem küll sordiini all , ei olnud esiletükkiv natuur . </s> <s> Temast sai sõber , kellega läinuks koos läbi tule ja vee . </s> <s> Mis aga ei juhtunud teoks saama , sest sellist teed tuli meil kummalgi omaette läbida . </s> <s> Ago astus vabatahtlikult Eesti Leegioni ja pärast sõda kadus Siberi teadmatusse . </s> <s> Kuid ta ei lähe mu silmist veel kuhugi , nagu ka ta erakordne perekond , isa , ema ja Ago kolm venda . </s> </p>
<p> <s> Mu teiseks lähedasemaks kaaslaseks kujunes René Rätsnik . </s> <s> Keskne tegelane meie klassis , igatepidi liidri tüüp . </s> <s> Tippsportlane mitmel alal , ka " naistesõber " , kui nii tohiks ühte teismelist poissi karakteriseerida , mahedas mõttes muidugi . </s> <s> René mängis klaverit ja paistis silma lauluhäälega , mis päästis ta elu , nagu ta mulle aastakümned hiljem jutustas : temast sai RAM-i tenor ja see amet vedas ta konarusteta läbi kogu okupatsiooniaja . – Meie sõprus kestis ka pärast kooliaega . </s> <s> Juhtusime nimelt koos sõjaväkke , kus väljaõppelaagris jagasime sama tuba ja kodust saadetud toidupakke ( " ahve " ) ja sealt edasi sõjaaegseid seiklusi . </s> <s> Kohtusime aeg-ajalt ka uuemal ajal , kuni ta hiljutise surmani . </s> <s> Temagi sattub mu teele veel mitmel puhul . </s> </p>
<p> <s> Ja siis Kalju Reimets , kellega kõndisime sama kooliteed mu viimasel Tallinna poolaastal . </s> <s> Semutsesime juba varem , nüüd oli päevakorras mh . teema , mis keerles vastassoo ümber , eakohaselt iseendastmõistetav , aga ka igikestev , nagu ta on . – Kalju kuulub nende väheste noorpõlvekaaslaste hulka , kes on tänapäevani jäänud ustavaks sõbraks , olgugi et kooliajast peale on meid lahutanud ookean , nii otseses kui ülekantud mõttes . </s> <s> Hindasin/hindan tema julget ja kindlameelset karakterit , ka bravuurset naljasoont , mis ei ole kaotanud oma värskust vanas easki . </s> <s> Vaatamata ta raskele elusaatusele , ligi tosin aastat vangipõlve Siberis . </s> <s> Millest , muide , on ta kirja pannud põneva meenutuse ( käsikirjas ) . </s> <s> Kõik vintsutused üle elanud , ei ole ta alla andnud kellelegi-millelegi . – Sama käib Hendrik Arro kohta , ka Siberi-kooli mees , kelle nii vaimse kui füüsilise selgroo seaksin eeskujuks nii noortele kui vanadele . </s> <s> Oma laagrielust on ta kirjutanud raamatu , samuti sõjamehe teekonnast , 18 ja on tänaseni rakkes teaduslikul tööl . </s> <s> Mis mind Reimetsa ja Arro puhul imponeerib , on nende elujaatav-isamaalik hoiak – valgusaastad kaugel virisemisest , et " kas siis sellist vabariiki tahtsimegi " jne. </s> <s> Samasse sirgejoonelisse kasti kuulub küüditatu saatusega Vilma Metstak ja kindlasti veel palju teisi , keda ei oska ega riski nimetada nimetamata jäänute arvel . </s> <s> Üldiselt aga paistab , et Siberi-kogemus soodustanuks kõrgemat hinnangut oma riigile , taastatud vabadusele . </s> <s> Paatoslikult pistetud , jaa , ka järgnevalt , kuid tunnen vajadust esile tõsta vähemalt mõnda klassikaaslast , kes on optimistlikult-patriootlikult meelestatud . </s> <s> Mis kõik kokku on omaette teema ja haarab loomulikult neidki , või eriti just neid , kelle hoiak ning teod on vajunud hämarusse , jäänud vaid nende endi teada . </s> </p></div2><div2 type="alaosa">
<p> <s> Kambad ! </s> <s> Oh need koolipõlvele iseloomulikud grupeeringud ! </s> <s> Rajatud teatud ühistele huvidele , millele lisandub midagi seletamatut , hingeelulist . </s> <s> Ja tekib nn. kambavaim , defineerimatu nagu kõik " vaimud " . </s> <s> Kamba mõõtmed varieeruvad : on duette , triosid , kvartette , vähemal määral kvintette , sekstette jne. </s> <s> Ja peale rühmituste muidugi solistid , " metsikud " , omaette nohisejad , kelle alla mahub nii " hullusid " kui ka " geeniusi " , enamasti mingi andega väljapaistvaid indiviide . – Mis nüüd otseselt meie klassi puutub , siis ei oskaks mina ega keegi teinegi meid kõiki grupikesteks või neist väljaspool seisjateks jagada . </s> <s> Kui üritaks , libiseksime ilukirjandusse , millest oleme kaugel . </s> <s> Ja kooliromaanides on noist kambakestest ja " metsikutest " juba palju ning kadestamisväärselt pajatatud . – Mõnda siinkirjutajasse puutuvat lisaksin aga küll . </s> <s> Minu ja Ago taga istusid René ja Uno Saagim ning mingil moel saigi meist neljast omaette kambake . </s> <s> Muide , René ja Uno garderoob oli justkui pisut-pisut peenemast klassist , mille juurde kuulusid kindad , nahast sõrmikud , mida hoiti ( vasakus ) käes ja jalutades kergelt vibutati . </s> <s> Tähendab , " kindad olid käes " , mitte " käed kindais " ( nagu on seda vahet eritlenud dr. Erik Linnolt oma mälestusraamatus " Linnu tiivul " ) . </s> <s> Vaat kus tühisest tühisem mälupildike , kuid ega mnemovõtted ei küsi ! </s> </p>
<p> <s> Kambad ei olnud alati püsikestvad , nende suletuse-avatuse-liikumise määr varieerus . </s> <s> Ühe vana-aasta õhtu veetsime Evalda ( Mons ) Normanni juures , René , Kalju ja koosolemise meenutaja , tüdrukutest Signe , Eda , Ira ja peretütar Mons . </s> <s> Nii et üks poiss oli vajaka ( küllap kutsutud , kuid ei saanud tulla ) , kõik kokku aga jällegi " kamp " , sedakorda sugudevaheline . </s> <s> Umbes sama seltskond , aga mõnevõrra paisutatud , käis koos muudelgi puhkudel . </s> <s> Mäletan paari tagasihoidlikku tantsuõhtut Reimetsa majas , kuid see pidi toimuma juba teismelise ea teisel poolel . </s> <s> Varasemast ajast on meeles talvine sõit regedel Sulo Aunveri juurde , ta isa pastoraati Jüri kirikumõisas . </s> <s> Üks fotogi on säilinud , " kamp " hullab lumes . </s> <s> Kust saadi hobused , sõiduriistad , kas mitte Kalju isa panus ? </s> <s> Ühel teisel korral sõitsime autoga , mis oli sündmus ja veelgi meeldejäävam see , et masinat juhtis Jaan Feldmann ( oma vanemate autot ) , kellel ( alaealisena ) puudus juhiluba ; vahele ei jäänud , põnevust aga parajal määral . </s> </p>
<p> <s> Olgu vahepalaks meenutatud , et " kodanlikul ajal " ei olnud auto igapäevane asi . </s> <s> Välja arvatud kindral Reegi ( vt. ülal ) tütrel Tiiul , keda toodi-viidi kooli sohvriga limusiinis . </s> <s> Ainuke selline nähtus RIK-is ja võib-olla koguni tervel toonasel Eestimaal . </s> * <s> Ei ole vist kedagi meie koolist , kes seda erakordset " numbrit " ei mäletaks . </s> <s> Tiiu oli meist kaks klassi allpool , ta tervisel olnuks nagu puudujääke , oli kuidagi puine ja kohmetukene . </s> <s> Ühe klassiõe meenutuse järgi pani õpetaja Vesterblom talle võimlemise eest " kolme " , mis teadagi kooli direktsioonile ei meeldinud , sest üldiselt olevat olnud kombeks teda pisut paremini hinnata . </s> ** <s> Nii et kindralist isa " vaimu " RIK-is ei saa siiski päriselt nullistada . </s> <s> Punane võõrvõim hävitas kogu Reegi pere , kindralile järgnesid ta abikaasa ja tütar , nad hukkusid Siberis . </s> </p>
<p> <s> Tagasi " kambakraatia " juurde , kuigi see poliitikamaiguline väljend õpilaste kohta ei sobi . </s> <s> Nõnda siis , segakoolis olid ka nn. segakambad . </s> <s> Esialgu muidugi eraldi , soo kaupa ; murdeeast peale kohati ka sugudevahelises koosseisus , mis aga algseid punte eriti ei kõigutanud . – Kuidas tekivad noorte inimeste duetid , triod etc ? </s> <s> Nn . sunnitud pinginaabrus võib kujuneda üheks lähtepunktiks . </s> <s> Psühholoogilisema teooria järgi valib ilus tüdruk oma kaaslaseks kellegi " vähem ilusa " , et sellega omaenda ilu võimendada ja tark poiss " lollima " , analoogsetel kaalutlustel . </s> <s> Või on hoopis vastupidi , et just " inetum/rumalam " on see valija , lootuses-ootuses " ilusa/targa " särast osa saada ? </s> </p>
<p> <s> Omamoodi kambaks võiks nimetada meie klassi ansamblit ehk tantsubändi , mille koosseis küll ei moodustunud mainitud teooria ( te ) alusel : lihtsalt sattusime kokku , viiekesi ; pillimängimise tase aga ulatus eksperdist algajani . </s> <s> Asja selgroona seisis akordionist Kalju Reesalu , kõige pikem poiss klassis . </s> <s> Kui nüüd teisi oskuse mõõdus järjestada , siis olen natuke kimpus : Hendrik Arro viiulimäng kuulus kindlasti õppinud asjatundja tasemele , ja peaaegu selliseks võiks nimetada ka Jaan Feldmanni , kes näppis kontrabassi , kuid ta võimalik meisterlikkus ei olnud võhikule päris selge . </s> <s> Järgmiseks seaksin René , kes puhus trompetit , mis tal alati hästi ei õnnestunud , tegi piiksu või paar , sageli vales noodis . </s> <s> Lõpuks tulen ise oma klarnetiga , kah algaja pillipuhuja ( tegelikult ehk Renést osavam , kuid viisakuse pärast panin sõbra ettepoole ; pealegi , trompetit on ju igatepidi raskem puhuda ) . – Kui nüüd tagantjärele oma nii visuaalset kui eriti just auditiivset mälu ergutada , siis bändi avataktid kõlasid enam-vähem ootuspäraselt , mida aga peagi segasid minu ja/või René pilli kriiksuvad toonid . </s> <s> Mille peale Reesalu lõõtspill sedamaid jõuliselt sekkus ja kõik ebakõlad summutas . </s> <s> Nii et laias laastus oligi tegemist peaaegu et akordioni soologa . </s> <s> Mida me mängisime ? </s> <s> Küllap midagi toonaste populaarsete šlaagrite taolist . </s> <s> Aga kas meil polnud ka trummar ? </s> <s> Ja kas ei olnud kambas ka Sven Malm , väljapaistev muusikamees , nagu ta oli ( ja on selleks jäänud terveks eluks ) ? </s> </p>
<p> <s> Meenutagem nüüd kogu kooli tantsupidusid ja nende seljatuge , professionaalsel tasemel kaasõpilastest muusikuid . </s> <s> Pärisin selle kohta täpsemalt Harry Kõlarilt , kes kirjutab : " Kooli tantsuorkestri loomise initsiaatoriteks olime koos klassivenna ja pinginaabri Endel Õunapuuga . </s> <s> Tema mängis I alt-saxofoni , mina klarnetit ja tenor-saxi . / ... / Pianistiks oli Egon Palts ... </s> <s> " 12 Viimast mäletan hästi kui entusiastlikku improviseerijat , ka timpanisti rollis ; samuti Õunapuud , kes mulle kord klarnetitunde andis . </s> <s> Ja loomulikult jalakeerutusi Reaali saalis . </s> <s> Fokstrott , aeglane valss , " päris " ehk Viini valss , tango ( mida vähesed piisavalt oskasid , meie klass jäi ju tantsukursustest ilma ! ) , ka perekonnavalss . – Saali seinaäärtel toolide rida , peamiselt tüdrukute tarvis , seal nad istusid ja ootasid . </s> <s> Poisid sõelusid siia-sinna ( mõni käis salaja peldikus suitsetamas ) . </s> <s> Kui kõlas avatakt , suunas noorsand oma sammud , kas või diagonaalselt üle saali , oma väljavalitu manu , tegi kummarduse , nii oli kombeks , ja eks ka pomisenud , et palun tantsima vms. </s> <s> Juba eemalt võis aimata neidude ootusärevust , et keda ta just kavatseb kutsuda , istuti ju tihedalt üksteise kõrval . </s> <s> Kui asi juba klaar , ilmnes reaktsioon kas rõõmsas äratundmises või mossitamises , mis vihjanuks korvile , kuid mitte alati . </s> <s> Tüdruk võis näiteks mõelda , et see poisinolk ei ole küll minu maitse , kuid too õige ei pane mind tähele , nii et olgu peale , muidu jään terveks õhtuks istuma ! </s> <s> Noh , niisama isase ebakohane mõlgutus , aga miks nad ise , tüdrukud , tähendab , sellest aru ei anna ! ? </s> <s> Ja siis see suursündmus , poistele nimelt : daamide valss ! </s> <s> Juba väljakuulutus pani südame kergelt põksuma , et kas üldse keegi ja kui , siis kes ? </s> <s> Korviandjat poissi oleks igatahes raske ette kujutada . </s> <s> Nn . daamide valik toimus vist ainult paar korda tantsuõhtu jooksul , täiesti ebademokraatlik komme , mille mõistan hukka , valitsema pidanuks võrdõiguslikkus ( mis on ehk nüüdisajal juba käibel ? ) . </s> <s> Tänapäeva kombeid ma ei tunne , kui neid ongi , rääkimata tantsudest , mis on asendunud kogu torsot haarava loksutamise-kargamise-trampimisega . </s> <s> Oh kui kaugel sahisevast libisemisest parketil , eriti elegantse , erootilise tango puhul ! </s> <s> Mida , muide , ei ole ma kunagi päriselt selgeks saanud , küll pingutamata , kuid kahjatsevalt ikkagi . </s> <s> Valsis seevastu pean end kui just mitte päris kompetentseks , siis peaaegu ometi ; alles mõne aasta eest noorima poja pulmas keerutasin , nii et keel vesti peal . </s> <s> Paraku , ainult ühtepidi , päripäeva , vastupäeva pole viitsinud õppida . </s> <s> Samuti kui omal ajal mäesuusatamises , pöörded käisid üksnes ühele poole ... </s> <s> Noh , ei ole need puudujäägid mu elu raskemaks teinud , kergemaks ka mitte . </s> </p>
<p> <s> Siiani olen jutustanud kõigest muust kui õpingutest . </s> <s> Ja nn. haridusevälist marginaaliat tuleb veel parasjagu . </s> <s> On ju kool üldisemas plaanis üks omaette ühiskonnake , kõigi oma risti-rästi suhetega ja suhtlemistega , kus õppetegevus ei ole ainuke , olgugi et väidetavalt see kõige olulisem . </s> <s> Nii või teisiti , meie klassi õppeedukuse priimused vajavad äramärkimist . </s> <s> Ja selles sektoris domineerisid tüdrukud . </s> <s> Minu mälu järgi konkureerisid esikohale Asta Luik , Maret Tamm , Aino Jürisson ... </s> <s> Nimesid on riskantne pillutada , ikka jääb keegi kogemata varju . </s> <s> Mainiksin veel kedagi , kui ei kardaks teenimatuid asjatult tülitada . </s> <s> Vastavaid kooli ürikuid ei ole nagunii alles . </s> <s> Võiks ju mõnelt võimalikult teadjalt küsida , aga kõik on kuidagi kaugel , enamus juba igavesel rahupaigal . </s> <s> Paremusjärjestus käis teatavasti hinnete alusel , priimusel viite hulgas üks või paar nelja või mitte ühtegi ; võib-olla juhtis ühel poolaastal üks , teisel teine . </s> <s> Ja hinded ise olenesid nii andekusest kui ka tuupimisest , mille vahekord , kuivõrd üht , kuipalju teist , on juba delikaatsem küsimus . </s> <s> Ja pisemal määral võisid hindeid mõjutada ka muud asjaolud , mis kuulunuks rohkem mitte eesrindlike , vaid muidu nutikate-veetlevate varamusse . </s> </p>
<p> <s> Ristikivi on kuskil kirjutanud , et mõni poiss sai ühest klassist järgmisse ainult " ja " -ütlemisega õigel kohal ja ajal , umbes nii . </s> <s> Ja nüüd olemegi poisslaste õppeedukust meenutamas . </s> <s> Nood ristikivilikud geniaalselt nupukad jätame praegu kõrvale , püüan pigem targemaid esile tuua , kuid nende järjestamisega on ületamatuid raskusi . </s> <s> Üks helgemaid päid oli igatahes Arved Laev , valgepäine vaikne poiss , hoidis oma teadmised enda teada , kuid üllatas mõnikord ka õpetajaid asjatundlike vahemärkustega . </s> <s> Ta istus meist pink eespool , naabriks Ants Vasar , kah omaette olemise ning lahtise peaga , mõlemad ka tugevad maletajad . </s> <s> Arvediga kujunes meil eluaegne sõprus , sattusime samu või lähedasi teid tallama mõlemal pool ookeani . </s> </p>
<p> <s> Sulo Aunver paistis silma nii oma targa pea kui ka joviaalsusega , samuti kehalise tüsedusega . </s> <s> Pastori/praosti pojana püüdnuks ta justkui oma ilmalikku iseseisvust rõhutada . </s> <s> Käis sageli kinos , kas mitte peaaegu päeviti/õhtuti või nii ma ta jutust mäletan . </s> <s> Võib-olla sellepärast , et kinopilet maksis raha , mida tavalisel koolilapsel ei olnud . </s> <s> Aunverite pere põgenes 1944 Rootsi , kus Sulo peatselt Uppsala ülikooli studeerima asus . </s> <s> Abiellus rootslannaga , sündisid lapsed , kirjutas ta mulle pärast sõda Göttingeni , saatis ka fotosid . </s> <s> Ühes kirjas ( 20. 01.1950 ) pajatab ta pikalt-laialt oma sotsioloogilistest õpingutest , aga ka tsiteerib üksikasjaliselt Rootsis valitsevat the law of prohibition'it ( alkoholi keeluseadust ) , mis talle ei meeldi . </s> <s> Nimetab Rootsi põgenenud klassikaaslasi Maret Pajustet , Laine Kallast , Uno Saagimit , Kalju Reesalu ja Oskar Kaunissaart , kes " vegeteerib patsiendina ühes Uppsala läheduses asuvas hullumajas . </s> <s> Parandamatu paranoia . </s> <s> Kardab pidevalt punaseid " . – Mõne aasta pärast saime teate Sulo surmast ( mälestasime teda Arvediga ajalehes ) . </s> <s> Palju hiljem kirjutab klassiõde Rootsist ( 1997 ) , tagasivaatavalt kaasõpilaste saatustest : " Sulo Aunver – õppis egüptoloogiks , tüdines ; õppis arstiks , tüdines , ja lasi end maha . </s> <s> So it goes . " </s> <s> – Kunagi aastakümnete eest vahetasime Sulo isaga mõned kirjad : praost Jakob Aunver oli " Eesti Kiriku " toimetaja , saatsin ajakirjale tõlke ühest Paul Tillichi jutlusest . </s> <s> Marginaalsed märkused , seda küll , kuid mujal ma oma elavalt meeldejäänud klassivennaga arvatavasti enam kokku ei sattu ; üks värvikas , ebatavaline isiksus , sellisena ta juba koolipõlves välja paistis . </s> </p>
<p> <s> Kes veel , s.t. õppimises edukamad klassivennad ? </s> <s> Küllap Sven Malm , Hendrik Arro ja ... </s> <s> Aga nüüd jätame nimed , mitte et nad oleksid " vihatavad " ( nomina sunt odiosa ) , pigem vastupidi , kuid nimedega võime suuresti vahele jääda . </s> <s> Võib oletada , et nii mõnigi vaiksema iseloomuga poiss- või tütarlaps ei avanud oma kaarte , ka väga hea tunnistuse puhul . </s> <s> Ja avalikud " autahvlid " olid veel tulemata . </s> <s> Nii jätan endagi mängust välja , olgugi et midagi varjata mul ei ole ( käitumise osas juba ekshibeerisin end pisut , vt. ülal ) . – ( Ei sobi küll siia , kontekstiväline ta on , kuid mitte päriselt , ja kuhu siis ikka : ühel kevadel pärast kooliaasta lõppu läksin vanaisa tallu Mõdrikusse . </s> <s> Sauna Anna seisis tee peal ees ja päris , et kuidas siis koolis läks . </s> <s> Vastasin pooleldi lõõpivalt , et kukkusin läbi . </s> <s> Ja läkski jutt lahti : Anna kuulutanud küla peal , et vaata , Jaagupist sai tark mees , aga poeg ei võta vedu ... </s> <s> Muide , Sauna Anna ei olnud saunik , ta residents nägi küll sauna moodi välja , mustunud palkidest maadligi vajunud hoone , õlgkatuski ammu-ammu sammaldunud , põrandad , nood vanataludele iseäralikud petrifeerunud mudast settinud või ka paeplaatidega kaetud , pisikeste akende taga lillepotikesed jne. </s> <s> Ja kunagi võib-olla oligi see eluase talu juurde kuuluv saun . </s> <s> Meenutatava intsidendi aegu aga midagi kudumisvärkstoa taolist , oli ju Sauna Anna üle kihelkonna kuulus ( võib olla liialdan ) vaipade ja muu sellise ekspertse tootmisega . </s> <s> Samuti Mõdriku küla jutusuuna ( võimalik , et taas pakun üle ) . </s> <s> Ja suurelt maanteelt vanaisa talu juurde ei pääsenud ei ühte ega teistpidi , ilma et Sauna Anna polnuks tee peal ees , kas siis isiklikult oma väärika kujuga või vähemalt ta " saun " , mis oli kohe teeserval ja mille aknast ei saanud mööda . ) </s> </p>
<p> <s> Õppimise või õppeedukuse juurde kuulus lahutamatult universaalne fenomen nimega spikerdamine . </s> <s> Mitte et kõik seda harrastanuks , võib-olla üksnes üksikud . </s> <s> Aga nähtus ise on laia amplituudiga , põgusast pilgust õpperaamatusse , vihikusse või naabri eksamipaberile kuni peenelt välja arendatud tehnikani . </s> <s> Kui püüaksin osaliseltki neid keerukaid võtteid taastoota , ajaksin ehk segamini mujalt kuuldu või loetuga , sest üldtuntud nad on , kuuluvad igaühe koolipõlve mälestuste hulka . </s> <s> Ühest , küllap mitte unikaalsest meetodist ehk siiski paar sõna . </s> <s> Konstrueerisime pingirea ulatuses ühenduse liigutatava pingialuse nööriga esimesest pingist viimaseni . </s> <s> Nööri külge riputati sedelikesi küsimuste ja vastustega jne. jne. Selge see , et tegemist oli vaid põneva spordiga , millest vaevalt kasu . </s> <s> Sest ka menetluse õnnestumise puhul ei olnud kindel , kas teadja oma teadmisi jagab , kadeduse momenti ei saanud välistada . </s> <s> Kokkuvõttes niisiis : lihtsalt amatöörsport ! – Huvitavam küsimus puudutab mahakirjutamisse suhtumist n.-ö. ühiskondliku eetika seisukohalt . </s> <s> Mulle tundub , et spikerdamine oli toona nii õpilaste kui õpetajate poolt mingil moel ootuspärane , teadagi mitte aktsepteeritav , kuid eriline kuritegu ka mitte , ei tohtinud vaid vahele jääda ! </s> <s> Ja tänapäeval ? </s> <s> Võib oletada , et tehnika poolest ollakse meie primitiivsetest mängudest tublisti ees , äkki on abiks isegi miniatuursed taskuarvutid ? </s> <s> Aga moraalinorm , on's see tõusnud või langenud ? – Ja mina ise ? </s> <s> Kooliajal , jah , sai ju neid kunsttükke mõnikord proovitud , rohkem huumori mõttes . </s> <s> Hilisemas elus , õpetaja rollis , vaatasin tudengite spikerdamisele loomulikult teise pilguga , olin " karm , aga õiglane " ! </s> </p>
<p> <s> Jätkame pisut frivoolsemaga . </s> <s> Mis põhiliselt , see koolielu kergemeelsem poolus nimelt , oleks justkui see ainuke , mida ilma pikemata mäletame või tasub mäletada . </s> <s> Kõik need Joosep Tootsid ja nende trikid ei puudu ju ühestki koolist , muidugi ajakohastatult ja teisendatud karakterites . </s> <s> Tootsi meie klassis ei olnud , kuid tema kaugeid hõimlasi igal juhul . </s> <s> Vello Kampmanile kui looduslapselikult süütule naljahambale viitasin ülal . </s> <s> Nüüd astub esile Olaf Nieman , viisakas ja igatepidi ordentlich poiss . </s> <s> Ja tõstab käe ja palub välja . </s> <s> Tunni ajal " väljapalumine " ei olnud just midagi ebatavalist , juhtus haruharva , aga juhtus , et oli äkki vaja põit tühjendada vms. </s> <s> Ja ei mäleta , et õpilasel olnuks oma " palun välja " vaja põhjendada . </s> <s> Olaf aga lisas , et on vaja suitsetada ! </s> <s> Õpetaja , kes ta ka oli , kohkus loomulikult . </s> <s> Mis järgnes , ei ole meeles , kuid lugu ise , andke andeks , ei kuulu otseselt just frivoolse hulka . </s> <s> Niemanil oli nimelt astma ja toona raviti või püüti seda tõbe leevendada mahorkalõhnaliste paberosside suitsu inhaleerimisega ( mäletan , ta näitas mulle vastavat suitsupakki ) . </s> <s> Kuid ta ei pidanud ju oma suitsetamise vajadust , mis pealegi olematu , kuulutama ; mõeldud oli see üksnes õpetaja šokeerimiseks . </s> </p>
<p> <s> Siis see teine Olafi tembuke . </s> <s> Tunnis oli juttu Hiinast , maateaduse tund see ei olnud , sest õpetajana meenub Alma Aaremäe või vähemalt keegi temasarnane , keda eriti ei peljatud tögada , ja pr. Paaveri juures oli see mõeldamatu . </s> <s> Ütleme , et preili Aaremäe loodusloo tund ja Hiinamaa tuli kõneks üksnes sealsete taimedega seoses ning mingil ajendil sai kohe jutuks ka hiina piltkiri . </s> <s> Kas keegi õpilane on sellest kuulnud ? </s> <s> ( Küsijaks ei pidanud olema õpetaja , teema tekkis otsekui iseenesest . ) </s> <s> Olaf Nieman oli , või nõnda ta oma teadmisega provotseeris : astus tahvli ette , õpetaja uuditseval loal muidugi , tõmbas horisontaalse kriipsu , pani punkti ülalpool kriipsu ja kuulutas selle tähenduseks " peal " . </s> <s> Hetkelise vaikuse järel tõstis käe Bruno Ehasalu , et temagi teadvat hiina kirjakeelseid sümboleid : tõmbas samasuguse kriipsu , aga pani punkti kriipsu alla , mõistega " all " . </s> <s> NB : oli vaja tunniga kuidagiviisi valmis saada enne , kui õpetaja saaks mahti kardetud küsimusi esitada . </s> <s> Appi tuli jällegi Olaf , läks taas tahvli juurde ja " sünteesis " kahest pildist ühe : tõmbas kaks kriipsu , ühe punkti asetas ülalpool joont , teise alla , ja selgitas : üks lamab all ja teine tema peal ! </s> <s> Konnotatsioon suguaktiga oli ilmne ... klassis kihin-kahin . </s> <s> See lugu võis ka natuke teistmoodi kulgeda , et " sünteesijaks " oli hoopis Bruno ja ka muud oletused-viited ei pea täpselt paika pidama . </s> <s> Kuid akti ennast ei saa võimalik mäluähmasus kõigutada . </s> <s> Samuti , nagu tagasivaade ikka enam kinnitab , oli see just preili Aaremäe klass , kuna see oli ju tema silmnägu , mis hiinakeelse akrobaatika eksponeerimise jooksul aina tumenes , piinlikult ning abitult , ei saanud aga suust musta ega valget . </s> </p>
<p> <s> O tempora ... ! </s> <s> Nüüdisajal käib kõik teisel nivool . </s> <s> Tänapäevastatud preili A ei kergitaks kulmugi , pigem lausuks tolle " all-peal " graafika kohta umbes nii : aitäh lapsed lustaka seksimängu eest , asugem nüüd taas õietolmu penetratsiooni uurima . </s> </p>
<p> <s> Olaf Niemani ja Bruno Ehasalu huumorisoon väljendus muudelgi puhkudel , irooniline ning nonšalansikas , nagu see oli . </s> <s> Ja Olafi kohta lisaksin , et aastaid hiljem abiellus ta mu kunagise lätlannast sõbratariga . </s> <s> Mis ei ole sugugi üleliigne märkus , sest kui oma klassivenda meenutan , siis kerkib mällu just too akt või fakt ja alles teises järjekorras RIK-i aegsed süütud seiklused . </s> </p>
<p> <s> Kaasõpilaste nimekirja silmitsedes oleks võib-olla peaaegu et igaühe kohta midagi lausuda . </s> <s> Ütlesin " võib-olla peaaegu " , sest nii kui igas ühiskonnakeses , oli ka meie klassis üksikutel kombeks igasugust tähelepanu tõrjuda , mitte tingimata nende endi poolt , nad olid lihtsalt n.-ö. laiemast ringist väljas . </s> <s> Ometi vääriksid ka nood vaiksed ning tõsised äramärkimist . </s> <s> Ei julge nimesid ära tuua , ikkagi paar inimpõlve möödas ja mälukene võib eksitada , aga silme ees nad on . </s> </p>
<p> <s> Karl Luik ei kuulunud ei ühte ega teise kategooriasse , tema istub mu mälus paariaastase ühise koolitee najal ; ta elas sealsamas Kassisaba-Lilleküla kandis , kus minagi ( 1938 kolisime Tallinna ) , aga üle raudtee , uuemat moodi eramus . </s> <s> Väike poiss , muidu vaiksevõitu , kuid omavahel jutukas , käisin tal paar korda külas malet mängimas . </s> <s> Sama kooliteed astusime Gabriele Meelakiga , niisiis kolmekesi . </s> <s> Ühel ajavahemikul kandsin õhtusel koduteel Gabi portfelli , oli selline kombeke , et poiss võtab plika kandami oma kätte , ei pidanud küll nii-ütelda austusavaldust tähendama . </s> <s> Temaga olen hilisemaski elus kohtunud , kõige meeldejäävamaks too rabav ning rõõmus äratundmine suure põgenemise aegu Kuressaares 1944. aasta oktoobri alguses . </s> <s> Saaremaa oli juba osaliselt venelaste käes , Gabi ( hiljem Linda ) aga istus rahulikult politseiprefektuuri laua taga ja kirjutas välja ( tsiviil ) isikutunnistusi kõigile soovijaile , nii ka minule ( olin pooleldi Saksa sõjaväest ära karanud ) . </s> <s> Too dokument on mul alles , ja võiks öelda , et aitas mul elugi päästa . </s> <s> Kuidas Gabi tolle ametilaua taha sattus ja kelle volitusel ta noid tunnistusi vormistas , on jäänud ajaloo avamata kambrisse . </s> </p>
<p> <s> Ka Igor Eplik elas nn. Kassisabas , temaga suhtlesin omajagu , kõne all peamiselt plikad ja suguelu küsimused . </s> <s> No millest siis isased ikka omavahel pajatavad , kaasa arvatud isaste hakatised , või eriti just nemad . </s> <s> Igor kõneles kerge aktsendiga , kodune keel emaga oli vene . </s> <s> Tore poiss , hea kamraad . </s> <s> Kadus siis silmapiirilt ja ilmus taas pool sajandit hiljem , kui lugesin temast kui 1949. aastal Rootsist Eesti metsavendadele abiks saadetud luurajast ; esialgu Leetu , kus tabati Leedu julgeolekumeeste poolt . </s> <s> " Eplik hukkus kokkupõrkes " . 23 </s> </p>
<p> <s> Endel Saareperest on meeles ta erakordne joonistusoskus , visandas tabavaid karikatuure õpetajaist ja õpilastest , nii paberile kui ka tahvlile . </s> <s> Andekas poiss mitmel alal . </s> <s> Teenis lennuväes , hukkus " Tšehhi põrgus " . </s> </p>
<p> <s> Oma vastassugu ei oskaks või ei tihkakski lähemalt vaadelda . </s> <s> Kui hakkaks pajatama ühest , võib tekkida kahtlus tema eelistamises teistele . </s> <s> Eelistusi loomulikult oli , üks pani südame rohkem põksatama kui teine , kolmas jättis rahule . </s> <s> Nii-ütelda õiget kuramaaži klassivendade-õdede vahel tolles eas justkui ei olnud , või alles eostumas . </s> <s> Üks või kaks paarikest hakanuks silma paistma , kuid sellise võimaliku peatüki , ähmane ta on , jätame ära . </s> <s> Kui aga nõutaks nimesid siinkirjutaja sümpaatiatest , siis sosistaksin , ja täiesti salamahti – Eda , kellega käisin samas klassis kauem kui kellegi teisega , juba Hiiu algkooli esimesest aastast peale , ja kõige lõpuks olime partnerid rahvatantsus . </s> <s> ( Samal ajal jätan nimetamata Silvi , Signe , Mareti et aliae , kõik vaid enam-vähem ühepoolsed Flamme'd . ) </s> </p>
<p> <s> Kui mälu pingutada ja eriti veel elusolevate klassikaaslaste " kõiki " meenutusi kaasa haarata , saaks kokku ühe " kogutud teose " juhtumustest RIK-i ühes klassis , nii sees kui väljas . </s> <s> Kuid selline ei ole eesmärgiks ega tegelikkuses võimalikki . </s> <s> Sest poolikuks jääks see nagunii , valdav enamus on oma mälestused igaveseks oma teada jätnud . </s> <s> Ja olgu rõhutatud , et siinkirjutaja meenutused , kõik nimed ja nendega seotud seigad on vaid ühe kaasasolija hetkelises mälus ( mis , muide , võib juba homme teistmoodi välja näha ) ja millega teised klassikaaslased ei pruugi nõus olla või heaks kiita ; igaühel on vabadus mu väiteid , viiteid , vihjeid korrigeerida või ka ümber lükata . </s> <s> Igal meist on ju oma isiklik , ainuomane mälu . </s> </p>
<p> <s> TEISED </s> </p>
<p> <s> Kool ei koosne ühest klassist . </s> <s> Teatud eestiaegseis erakoolides , näiteks Westholmis , Tõrvand-Tellmannis , Prantsuse Lütseumis oli neid koguni kaksteist , algkooli esimesest gümnaasiumi viimaseni . </s> <s> RIK-i lühike eluiga välistas traditsioone , kuid ka meil oli oma täiskomplekt klasse , igaüks omaette maailm , millest saab kirjutada ainult asjaosaline seestpoolt . </s> <s> Käesolevad memuaarid piirduvad , nagu öeldud , vaid ühe klassiga , kuid noist teistest ei saa ka päriselt mööda , õigemini mõnest üksikust õpilasest , kes paistis silma laiemas ulatuses või on siinkirjutajat kuidagimoodi puudutanud . </s> <s> Peamiselt vanematest klassidest , kellele vaatasid alt üles , nooremaid ei pannud suurt tähele ( ja vanemad jälle ei märganud sind ! ) . </s> </p>
<p> <s> Mõnda neist teistest ja nendega seotud nähtusist olen eelnevas põgusalt maininud . </s> <s> Lõpupoole viitan veel mitmele koolikaaslasele , tsiteerides RIK-i " Kultuurringi Ajakirja " . </s> <s> Siinkohal ühest vanast sõbrast , kes on mu mälus kindla koha sisse võtnud : Harri Kiisk , muusikamees ja kogu kooli õpilaskonna vanem 1940/41 . </s> <s> Tema julgest ülesastumisest tolle punase aasta sügisel vt. allpool . </s> <s> H. K. oli meist kaks klassi ees , mäletan teda ( tema mind toona mitte ! ) vahetundidel jalutamas ja alati kellegagi jutlemas/vaidlemas , samuti kooli ajakirjas sõna võtmas muusikaküsimuste üle ( vide infra ) . </s> <s> Tema elutöö kulmineerus paguluses , kus ta tegutses aastakümneid ajalehe " Teataja " toimetajana , eesti kultuuri ühe väljapaistvama talana ning mitmekülgse muusikuna . </s> <s> Meenub kunagine repliik " Teataja " ( tollase ) peatoimetaja Aksel Marga ja tegevtoimetaja Harri Kiiski vahel : Mark kurtnud Kiiskile , et niigi kasinate lehekülgede arvuga ajalehes kirjutad sa liiga pikalt-laialt muusikast ... </s> <s> Mille peale Harri vastanud : " Aga teist muusikalehte meil ju ei ole ! " </s> </p>
<p> <s> Sellel taustal polegi üllatav , et H. K. panus eesti kultuuriellu sai tuntuks ka kodumaal , eriti muusikaringkondades . </s> <s> Septembris 2001 toimus temale pühendatud mälestusõhtu Teatri- ja Muusikamuuseumis helilooja Alo Põldmäe korraldusel . </s> <s> Tutvusin seal minust vanema koolivenna Harry Kõlariga ( sünd. 1923 , lõpetas 1941 ) , kellel oli kaasas paar numbrit RIK-i " Kultuurringi Ajakirja " ; tema vahendusel sain hiljem koopiad ka ülejäänuist ; neid unikaalseid ajadokumente vaatlen eelviimases peatükis . </s> </p>
<p> <s> Harry Kõlarilt olen saanud muudki teavet RIK-i elust-olust , kaasa arvatud fotosid , eriti minust vanemate klasside õpilastest . </s> <s> Tema andmeid olen juba siin-seal ära toonud . </s> <s> Ta kirjutab veel " mõne sõna paremini meeldejäänud klassivendadest-õdedest ja teistest koolikaaslastest " , 12 kes on hilisemas elus välja paistnud , ning kommenteerib lühidalt nende saatusi . </s> <s> Enamus vanemate klasside poisse mobiliseeriti NL armeesse . </s> <s> Harry Kõlar ise küüditati 14. juunil 1941. </s> <s> Ta on oma keerulisest eluteest kirjutanud ajakirjanduses , viimati kokkuvõtlikult " Vaba Eesti Sõnas " ( nr. 21 , 23. </s> <s> 05. 2002 ) . </s> </p>
<p> <s> KOOLIVÄLISTEST TEGEMISTEST </s> </p>
<p> <s> Kes meist ei mäletaks kolmekümnendate Tallinna vanalinna erilist hõngu , toda Eesti Vabariigi kõrgaja atmosfääri , nii vaimset kui meelelist , mis lummas , vähemalt mälestustes kestab see igas sõõrmes . </s> <s> ( Lennart Meri on kunagi lausunud , et isegi Stalini aeg ei saanud päriselt jagu tollest linna lummavast pärandist . ) </s> <s> Vanalinn oli ka koolinoorte päralt , kuigi piirangutega , ja selles ta võlu ehk seisneski . </s> <s> Õhtune jalutamine Viru ja Harju tänaval , ka Musumäel , kuulus omaette elamuste hulka , pürgiti ju täiskasvanu ea poole , millest jäi puudu , aga just too puudujääk tõi kaasa riski , mis kõditas . </s> <s> Koolikord nägi nimelt ette , et õhtusel ajal tohtis tänavail viibida , ilma täisealise saatjata , ainult teatud vanuses ja teatud kellaajani ( ja loomulikult üksnes vormimütsiga ) . </s> <s> Kas polnud ajapiiriks noorematele kell kaheksa , vanematele kümme ja abituriendid vast ei kuulunudki režiimi alla ? </s> <s> Õpetajate kontroll oli väljas , nad patseerisid sealsamas kesklinnas või seisid kuskil varjus . </s> <s> Korra mäletan vastutulevat RIK-i õpetajat hr. Meiessaart mulle muhelevalt noogutamas . </s> <s> Muide , tervituseks tuli poistel vormimüts maha võtta või ettenähtud reegli järegi kergitada . </s> </p>
<p> <s> Enne ametlikku " õhturahu " võis tänaval silmata hulga värvimütse ; pärast vastavat kellaaega , kui juhtuti hiljaks jääma või ka meelega nõnda , n.-ö. spordi pärast , ja chaperon lähenes , suruti nokats mantlitasku , hüpati tänavaäärsesse ukseavasse , kangialusesse ... </s> <s> Paradoksaalsel viisil tõi Vene okupatsioon selles sektoris " vabaduse " , kadus koolivorm , vormimüts asendus soni või kaabuga , talvel läkiläkiga vms. </s> <s> Muuseas , ka Eesti ajal oli talvemüts suure pakasega lubatud , ja seda ei tarvitsenud tänaval tervituseks tõsta , või nii ma mäletan ; see tervituse värk oli igatahes kindlapiiriliselt reeglistatud . </s> <s> Ja lisaksin , et kuigi lubatud , püüti karvamütsi võimaluse piires vältida , poiss tahtis ju külma trotsides kangelast mängida , eeskujuks kas või EV mereväelased : kõrvad paljad , kerge tutiga müts pealael , ja mis kõige imepärasem , sügav kaelaava , mis võttis vastu ka karmimat jäist tuult ( ja käib mul tänaseni üle mõistuse , et tervis vastu pidas ) . </s> <s> Ja nõnda võis juhtuda , et mamma saatis poisi kooliteele küll läkiläkiga , kuid parajas kohas enne kooli vahetati see vormimütsi vastu , ei tahetud ju end memmekana näidata . </s> </p>
<p> <s> Nüüd aga jalutame õhtusel Viru tänaval või kuskil Raatuse kandis kõverlikel uulitsatel . </s> <s> Üks vanemate õpilaste grupike põrkab kohvikusse , ettevõtlikumad ( ja krooni-paari säästuga ) noorukid riskivad õllekeldrit külastada , mis oli teadagi keelatud . – Ja ongi õige koht kogu ülaltoodu sirgemaks rääkida . </s> <s> Täpsemalt : kellest just on juttu ? </s> <s> Ütleksin nii , et mõned sündisid liiga vara , et siinseid meenutusi omaks võtta . </s> <s> Teised jälle liiga hilja , ja said vaid riivamisi osa noist kolmekümnendatest või jäid hoopis ilma . </s> <s> Ja siis need " õiged " , kes lõpetasid gümna millalgi Eesti aja lõpu poole või ka aasta-paar hiljem . </s> <s> Ja nende liistudesse olengi püüdnud end asetada , kuigi nad mulle täiel määral ei istu . </s> <s> Nii et siinkohal kõnelen mõnevõrra noorema ihalusest end samastada mainitud n.-ö. õnnelike aastakäikudega ... </s> <s> Paraku , just nemad sattusid esimestena okupatsiooni rataste vahele , kes mobilisatsiooni korras Venemaale töölaagreisse ( ellujäänud Korpusesse ) , kes otse pokri või trellitatud vagunisse , kes imekombel mängust välja . </s> <s> Siinkirjutaja ja ta kaaslaste aastakäik , -käigud said omad vitsad pisut hiljem . </s> <s> Kuid need on teised lood , kaasa arvatud võimalus või tõsiasi , et sõja ajal seisid vastamisi kaks koolivenda , üks ühel , teine teisel pool rindejoont . </s> <s> Kummal poolel , tulenes vaid pisikesest vahest sünniaastates , ilmsüütud arvud , nagu need omaette võetuna on . </s> <s> Ja nende aastakäikudega on veel selline lugu , et vaid aasta-paar nooremad , kes jäid sõdurielust puutumata , kuulunuks justkui teise põlvkonda ; nähtus , millele nt. Ain Kaalep on kuskil veenvalt osutanud . </s> </p>
<p> <s> Kui nüüd veelkord kooliaegsesse õhtusesse Tallinna siseneda , siis polnud ma ometi päriselt kõrvalseisja , nagu mainitud liistude sobimatusest võiks järeldada . </s> <s> Korra astusime Aksi ja Rätaga , või oli veel keegi kaasas , kas mitte Seigim ja/või Reika või mitte ükski neist , hoopis teine kamp ... õllekeldri ukse taha , piilusime sisse . </s> <s> Teine kord , mis võis olla aasta hiljem , riskisime isegi lauda istuda . </s> <s> Mäletan : Harri Kiisk oli mõne kaaslasega juba platsis , elavas vestluses , sinepiga viiner näpus , õlletoober käeulatuses . – Möödus üle poole sajandi , kui küsisin Renélt : näita mulle toda kuulsat eestiaegset õllekat , kus ta õieti asus . </s> <s> Näitas , astusime läbi , rüüpasime oma rüüpamised . </s> <s> Aga võõras koht , hämar põnevus kadunud , aastakümnete tagune liivakell tühjaks jooksnud . </s> </p>
<p> <s> Eelnev ekskurss vanalinna ei kuulu kooliellu , seda küll , kuid koolipõlve ometi . </s> <s> Järgnevadki märkused viitavad väljaspool kooliseinu toimunule . – Poistele pakkus teeneid , nii vaimseid-kasvatuslikke kui spordialaseid , Noorte Meeste Kristlik Ühing , NMKÜ ehk " IMKA " ( YMCA , Young Men's Christian Association ) . </s> <s> Asus Roosikrantsi tänaval , linna poolt tulles vasakut kätt , vanas , nüüdseks maha põlenud või lammutatud puumajas . </s> <s> Kuidagi kodune paik , mõnus sisse astuda , olid nagu oodatud . </s> <s> Tagusime seal ping-pongi ja koroonat , vahel kuulasime loenguid , käisid ka arutelud rühmitistes . </s> <s> Teemad ei ole meeles , teatud vaimne ning hubane õhkkond aga küll . – Oli teisigi organisatsioone nagu ÜENÜTO ( Ülemaaline Eesti Noorsoo Ühenduse Tallinna Osakond ) , milles võimalikku osalemist ei mäleta , ja noorkotkad-skaudid , millest olen jutustanud mujal . </s> </p>
<p> <s> Võimatu oleks üle hinnata teatri ja kontsertide elamuslikku mõju teismelise elus . </s> <s> Just selles eas , aga ka varem , sööbib kuuldu-nähtu sügavale teadvusse ja selle alla , kust nad aastakümnetegi koorma all kuhugi ei kao . – Algas see lasteetendustega " Estonias " , " Kaval Ants ja Vanapagan " paneb praegugi kergelt võbisema , meenutades ühte stseeni poolpimedas saalis . </s> <s> Järgnesid tolleaegse teatri tipplavastused , mida noor hing avali vastu võttis ja elamusi eluks ajaks talletas . </s> <s> Kitzbergi " Libahunt " oma rusuva nõiduslikkusega ja Marje Parikasega peaosas . </s> <s> Siis sama näitlejanna Shakespeare'i " Tõrksa taltsutuses " koos Kaarel Karmiga . </s> <s> Ja Albert Kivikase " Nimed marmortahvlil " , osades Teet Koppel , Ants Eskola , Ants Lauter , Arnold Vaino jt. </s> <s> Samuti on hästi meeles need teised staarid ühes või teises näidendis , nagu mõnusa huumoriga Hugo Laur , kuivavõitu Albert Üksip , korpulentne Paul Pinna ( muide , PP-d nägin korra Raua tänava saunas , kus teda masseeriti , toibutati ... ) et al. Kergemalt poolelt mäletan komöödiat " Ameerika Kristus " , operette " Kaluri neiu " Milvi Laidiga ja populaarset " Nahkhiirt " Aarne Viisimaaga . </s> <s> Ka koomik Agu Lüüdik ilmutas end siin ja seal . </s> <s> Oopereist tõuseb esile " Carmen " Els Vaarmaniga ja siis need sisult süngemad ( nii kui sellele žanrile omane ) , kuid igihalja muusikaga " Traviata " , " Don Carlos " , " Padaemand " , " Tosca " ning veel üks või kaks Puccinit . </s> <s> Kui jätkaksin , võiksin ehk mujal hiljem kuuldu-nähtuga ära segada , kuid nimetatud oopused kuuluvad kindlalt mu visuaalsesse ning auditiivsesse mälusse ja pärinevad just " Estonia " lavalt . </s> <s> Samuti nagu solistid Ida Loo-Talvari , Lydia Aadre , Benno Hansen , Martin Taras , Karl Ots ja küllap veel rida teisi . </s> </p>
<p> <s> Ah , et milleks selline loetelu , justkui millegagi eputamine , pealegi oleks nagu üldtuntud teatriloost maha kirjutatud ? </s> <s> Tegelikult kõnelen üksnes omaenda mälusalvest , ei muust , ja ei kiitle sellega teps , sooviksin vaid tõestada toda ülalmainitud maksiimi teatri ja muusika igikestvast mõjuvõimust inimesehakatisele . </s> <s> Ja nota bene ! just nimme ei võtnud abiks ühtegi teatmeteost , ei konsulteerinud kellegagi , ei olnud ka kunagi märkmeid teinud , nii et puhtalt käisest ... </s> <s> Andke andeks , on lihtsalt meeles , võta või jäta . </s> <s> Ja tuli ikka rohkem meelde toda aega meenutades , niikui sageli süvenemise jõud ise ja iseenesest asju päevavalgele toob . </s> </p>
<p> <s> Ja samas vaimus veel mõned märkmed : priimabaleriin Klaudia Maldutis " Luikede järves " , ja see ballett ise , noorele poisile iseäranis erutav . – Lõpetuseks astume " Estonia " hoone teise tiiba , kontserdisaali . </s> <s> Ema ja õde Juta ei jätnud vist ühtegi kontserti vahele , ka mind võeti aeg-ajalt kaasa . </s> <s> Sümfooniaorkester Olav Rootsi taktikepi all , mäletan ka Raimund Kulli samas puldis . </s> <s> Ühest mälupildist ei saa lahti : laval meie viiuldajate eliit , kordamööda : Vladimir Alumäe , Carmen Prii , Zelia Aumere , Evi Liivak , Villem Õunapuu ( pardon : tema eesnime ei teadnud , vaatasin järele ) . </s> <s> Oli mingi konkurss ( seda vene ajal juurdunud terminit toona veel ei tuntud ) , et kes neist pääseb kuhugi rahvusvahelisele võistlusele vms. </s> <s> Hubert Aumere kuulus eriklassi . </s> <s> Mida nad mängisid , ei mäleta , samuti seda , mis sai edasi . </s> <s> Kõik on kuskil kirjas , kindlasti ka mu õe mälus , kuid ei hakka temalt küsima , mängin hetkeks vaid enda omaga , mis loomulikult ei garanteeri tõepärasust . </s> </p>
<p> <s> " Estonia " kontserdisaali meenutamisega on omaette lugu . </s> <s> Eesti ajal oli ta suur ja ilus , ja kuna ei olnud millegagi võrrelda , jäi paratamatult mulje , et selline üks kontserdisaal ongi , peabki olema . </s> <s> Möödus aastakümneid taaskohtumiseni anno 1987. </s> <s> Aeg oli andnud arutust , olin tutvunud arvukate kontserdisaalidega , nii suurejooneliste-ülemõõduliste kui ka intiimsematega , mitmes linnas ja mitmel maal . </s> <s> Ja mõni neist istus hästi oma sobivusega kuulata ja näha . </s> <s> Nii et kui nüüd – see oli 25. septembril 1987 – " Estonia " kontserdisaali sisenesin , kõhelesin veidike , et kas ikka annab mälus säilinud mõõdu välja . </s> <s> Teadaolevalt võtavad aastad kunagise sära maha , ahendavad , toovad pettumuse . </s> <s> Pealegi ei olnud ju tegemist füüsiliselt täpselt sama saaliga , Stalini kotkad olid ta vahepeal purustanud . – Aga oh ime ! </s> <s> Vana armas helide tempel ( ilma hanejalgadeta ) oma suursuguses kõrguses ning majesteetlikus ( jällegi jutumärkideta ) olemises paistis nagu muiste , sama ilus kui mälus . </s> <s> Ja see ilu etc . on mu järgnevate külastuste jooksul aina kasvanud , kui sellist verbi saab kasutada tolle defineerimatu mõiste puhul . </s> <s> Lisaks saalile ei saa jätta nimetamata juurdekuuluvat : elegantne fuajee kõrvalolevate saalikestega , ja – last but not least – riietehoid ! </s> <s> Tegelikult esimene , mis meid sisseastumisel tervitab . </s> <s> Võib tunduda uskumatuna , kuid mujal maailmas ei ole kõik selline juurdekuuluv sugugi standard : pole ühte või teist , isegi mitte nn. kultuurimetropolides ; kasuka pead sülle kägardama , porised ( koerakakased ) kalossid-botikud jäävad jalga , nõnda vähemalt " minu ajal " , olgugi et piiratud vaateväljal . </s> <s> Ja kui esineski midagi riietehoiu taolist , siis nagisid oli vähem kui mantleid/jopesid ... etc . </s> <s> Nii et minu arust vaevalt leidub konkurenti " Estonia " kontserdisaali komplektile . – Toda uuskohtumist kaheksakümne seitsmendal aitas võimendada " Hortus Musicus " Andres Mustoneni taktikepi all ja järgmisel õhtul ( 26. </s> <s> 09. ) Tõnu Kaljuste Eesti Filharmoonia Kammerkoor , kes mh . esitas Cyrillius Kreegi " Vaimulikud rahvaviisid I " , vist esmakordselt okupatsiooniajal . – ( Tollele kontserdile olin varunud kaks piletit või oli keegi kinkinud , ei leidnud aga kaaslast ja nõnda sisenesin üksinda ; kassa taga pikk järjekord , noh annan teise ära , aga kellele ? </s> <s> Takseerisin sabasseisjaid , silma hakkas üksik daam , kuskil järjekorra keskel ... meeldis nii oma minkimata näo kui intelligentse olemise poolest , ehk kolmekümnetes , koolipreili moodi . </s> <s> Palun ! </s> <s> Neiu hakkas käekotist rublasid otsima ... viipasin , et pole vaja . </s> <s> Peatselt istusime saalis kõrvuti , üritasin paarisõnalist vestlust , ei õnnestunud , neiu ei avanud suud , näoilme justkui lõdvenes pisut , kuid samas märkasin midagi hirmukese taolist , et kurat , kes see vanamees on , äkki mõni välismaa provokaator , võis tal peas sähvatada ( eks ma andnud end mingil moel ära , et ei ole kohalik , ja ei maksa unustada aastaarvu , ikka veel sovetlik kord ) . </s> <s> Kui too tagasihoidlikus mustas kleidis daam juhtub siinseid ridu lugema , ehk tuleb talle too õhtu meelde , ta omapoolne meenutus , tähendab . – Jaa , ka selline pisijuhtum kuulub mu kontserdisaaliga taaskohtumise juurde , elamusi on ju mitmel tasandil . </s> <s> Pärast kontserdi lõppu , riietehoius , hoidsin silmad lahti , et äkki veel trehvame . </s> <s> Selle asemel põrkasin kokku Heino Susiga , kes tutvustas mulle oma õde Heli . </s> <s> Kaugemal , ikka sealsamas avaras , tantsusaali taolises riietehoius märkasime heliloojat Harri Olti , kamraadi " Vaba Eesti " päevilt . </s> <s> Kas lähme ja ütleme tere ? </s> <s> Las olla , lausus Heino , Olt oli just vestlemas Veljo Tormisega ... </s> <s> Ja oligi kõik , surusime Heinoga kätt ja tuli välja , et jäi viimaseks ... ) </s> </p>
<p> <s> Kui nüüd tuleb toimetaja ja tõmbab eelneva lohiseva heietuse maha – olgugi et sulgudesse surutud – , et sellel pole kübetki tegemist kooliga Riiklik õppeasutus Inglise Kolledž , siis meenutame talle meie RIK-i olulisi üritusi just sellessamas kontserdisaalis , " Alice in Wonderland " , kindrali ja koloneli etteaste jne. </s> <s> Ja peale selle : iga lugu vajab hingamisruumi , ei seisa ta alati püsti ilma kõrvalepõigeteta , kas või metsa poole , assotsiatsioonid ei küsi , käivad omaenda eraseaduse järgi ! </s> </p>
<p> <s> Kooliväline elu ? </s> <s> Eks ikka ( peamiselt ) kodus ! </s> <s> Ja kodusid oli sama palju kui õpilasi , igalühel omamoodi , teistmoodi . </s> <s> Pärastlõunased koolitunnid Reaalis lubasid hommikul kauem magada , kuid olid ka nuhtluseks , lühendasid päeva . </s> <s> Ei jõudnudki palju muud ette võtta kui kodutöös sorida . </s> <s> Ja seda anti parajal määral ehk rohkem , kui oli isu pähe panna : nimed , pärisnimed , kohanimed , kes ütles mida , millal ja kus ... aastaarvud , irratsionaalsed arvud , imaginaarsed arvud , sõnad , laused , laulud ... </s> <s> Või umbes nõnda ma noid igavaid tuupimise hommikupoolikuid mäletan . – Õnneks ei olnud TV end veel ilmutanud , raadio aga nõudis oma osa . </s> <s> Näiteks dr. Kask oma igahommikuse saatega " viis minutit tervisele " , kas mitte kell seitse-null-viis ? </s> <s> Millest on meelde jäänud too üldtuntuks saanud soovitus nohu ravimiseks : kui võtad rohtu , paraned seitsme päevaga , kui mitte , võib kesta koguni terve nädala ! </s> <s> Ja siis Felix Moor , unustamatu eestiaegne märk , veidi värisev-pidulik hääl , mis ka tähtsusetule sündmusele hinge sisse puhus . </s> <s> Õhtuses raadios kuuldemängud Gert Helbemäe ajaloolistel teemadel , Eerik Laidsaare " Kapral Pensioni " jandid jt. </s> <s> Riigi Ringhäälingul ( Siin Tallinn , Tartu ja Türi ! ) oli oma oluline roll toonases elus-olus ; muide , välireportaažideks soetas RR omale auto , millest sama Felix Moor jt. väljaspool stuudiot sündmusi raporteerisid ; ja kas polnud tolle uhiuue sõiduki nimeks " Hõbehall " ? </s> <s> Mälus kõiguvad ka Paul Rummo ja Karl Kesa raadiojutud , mille kohta keegi kriitik kirjutas , et " Kesa on kesine , Rummo vesine " . </s> </p>
<p> <s> Kino ! </s> <s> Oma panus tal oli koolivälise elu sisustamisel . </s> <s> Kui suurel määral , on raske ütelda , mõni võib-olla ei käinudki kinos , teistele jälle peamiseks meelelahutuse allikaks . </s> <s> Meeli see ekraan igatahes haaras , tõi argiellu muinasjutulise . </s> <s> Ja must-valge , nii värvilt kui ka n.-ö. lahenduselt , et kuidas kõik lõppes , " mis neist lõpuks sai " . </s> <s> Vastavas vanuses vaatasin suu lahti Andy Hardy seiklusi Mickey Rooney kehastuses . </s> <s> Kas tollal linastati ka Mark Twaini lugusid " Tom Sawyer " ja " Huckleberry Finn " või kuuluvad need mu hilisemasse repertuaari ? </s> <s> Samuti nagu romantilised " musitamise filmid " . </s> <s> Nii või teisiti , mu esimesed kinoelamused pärinesid Gloriast , üks viimaseid Heliosest , " Suur valss " Miliza Korjusega . </s> <s> Mis , muide , uusvaatamisel vanas eas ei olnudki nii kitšikas , nagu võis karta . </s> </p>
<p> <s> Kevadel , kui tunnistus käes ja isalt-emalt 25 senti peos , sai pühitsetud kooliaasta lõppu . </s> <s> Näiteks jäätisega kuskil kohvikus , mis ei olnud riskiga seotud , kuid ikkagi harukordne ettevõte . </s> <s> Tallinn oli kevadine , kogu elu veel ees ... </s> </p>
<p> <s> Oli kaunis päev ( Axel Munthe ) . </s> </p>
<p> <s> PUNANE AASTA 40/41 </s> </p>
<p> <s> Koolis alanuks see justkui Reaalkooli ees asetseva ausamba mahavõtmisega 23. septembril 1940 , kuigi õppetöö oli tolleks päevaks juba paar-kolm nädalat käigus . </s> <s> Sellest sündmusest , mis vapustas kogu Tallinna koolinoorust , on varem kirjutatud24 ( ja olen ka ise vastava meenutuse kirja pannud , " Poiss " võeti maha ja viidi ära , käsikirjas ) . </s> <s> Meie koolis kajastus see kõnekoosolekuga , millest kirjutasin Harri Kiiski 75. a. juubeli puhul ajalehes Teataja 25. </s> <s> 11. 1997 , ja mille alljärgnevalt ( lühendatult ) ära toon . </s> </p>
<p> <s> " Too esmaspäev , 23. september 1940 , oli Tallinna koolides ärev päev . </s> <s> Soveti okupatsioon lammutas ja viis ära Vabadussõjas langenud Tallinna kooliõpilaste ja õpetajate mälestussamba . </s> <s> Toimus meeleavaldus Reaalkooli õpilaste poolt . </s> <s> Punased võimumehed polnud aga päris arulagedad , kardeti võimalikku vastuhakku vms. </s> <s> Tallinna koolidesse saadeti Ždanovi-Varese-Lauristini valitsuse esindajaid aru andma , selgitama , juhtunut mahendama . </s> <s> Kõnekoosolekud toimusid kuulu järgi kõikides Tallinna keskkoolides , aruandjaiks rahvakomissarid , juunikommunistid , uue korra suurused . </s> </p>
<p> <s> Meie kooli , Tallinna IX keskkooli saabus/saadeti riigikontrolli rahvakomissar Arkaadi Uibo . </s> <s> Käisime toona Reaalkooli hoones pärast lõunat . </s> <s> Jõudsime kooli , nagu tavaks , kella kaheks . </s> <s> Mälestussamba tühjus haigutas vastu , tööga oldi lõpukorral , kohendati , rehitseti maapinda ... </s> </p>
<p> <s> Kogunesime kooli aulasse , kus Eesti ajal oli kombeks esmaspäeval enne õppetöö algust kuulata mõne õpetaja lühisõnavõttu . </s> <s> Nüüd astus kõnepulti rahvakomissar Uibo , sileda välimuse ning olemisega noorevõitu mees , aga pealagi juba paljas . </s> <s> Rääkis rahuliku häälega , püüdis õigustada ausamba mahavõtmist " ajaloolis-filosoofilisest " seisukohast lähtudes . </s> <s> Ei propagandakära ega solvavat tooni . </s> <s> Temasuguste kohta öeldi tookord , et " ideeline kommunist " . </s> </p>
<p> <s> Oma kõne lõpetanud , küsis rahvakomissar , et kas on küsimusi . </s> </p>
<p> <s> Vaikus . </s> <s> Kordas küsimust . </s> <s> Jälle vaikus . </s> </p>
<p> <s> Kinnitas siis , et küsijale ega tema perele " midagi ei juhtu " . </s> <s> Millega andis tunnistuse , et oli karta , et juhtunud oli juba mõndagi ! </s> </p>
<p> <s> Siis astus esile õpilane neiu Ester Sieberg , sammus kõnetooli kõrvale , mille taga rahvakomissar seisis , tegi reveransi ja ütles umbes nõnda : need mehed , kes langesid Eesti vabaduse eest , väärivad austust jne. </s> <s> Ja küsis ka , miks Konstantin Päts ära viidi . </s> <s> Järgnes õpilaskonna tugev aplaus . </s> <s> Uibo ei läinud verest välja , jorutas oma " ajaloo paratamatuse " juttu . </s> </p>
<p> <s> Järgnevalt jalutas rahvakomissari puldi ette Harri Kiisk . </s> <s> Ja lausus : Teie nimetate Vabadussõda klassisõjaks , aga millega seletada , et selline töörahva eestvõitleja kui Johannes Vares-Barbarus sellest vabatahtlikuna osa võttis ja Vabadusristi sai ? </s> <s> Jällegi tugev aplaus . – Uibo vastas umbes nii , et seltsimees Vares oli siis eksiteel , aga nüüd on ta oma eksimuse hääks teinud . – Igatahes julgustükk nii Esteri kui Harri poolt . </s> </p>
<p> <s> Sessiooni järgmine käik kulges nõnda : Uibo ikka veel kõneles , kui hakkasime taganema saali tagumise seina suunas , tagurpidi . </s> <s> Normaalselt seisime ridades umbes meetrise vahega ; nii täitis õpilaskond terve saali . </s> <s> Tol päeval seisis meie klass kuskil eespool , kui tagasikäik algas . </s> <s> Keegi ei küsinud miks või kuidas , lihtsalt astusime tagurpidi , pool sammukest korraga , nagu märkamatult . </s> <s> Kogu õpilaskond . </s> <s> Ja kui olime seina äärde tihedalt koondunud , hakkasime laulma " Kaunistagem eesti kojad ... " . </s> <s> Kõik kolm salmi . – Rahvakomissar Uibo kuulas püstipäi , seisnuks nagu valvel ( ei laulnud muidugi kaasa , kus nüüd sellega ! ) . </s> </p>
<p> <s> Kas meie ülesastumine oli spontaanne või kellegi poolt organiseeritud ? </s> <s> Mis vahet siin oli või on ! </s> <s> Vahest mäletab Harri Kiisk , kes meid tookord innustas ja kes peatselt pärast sündmust kogu IX keskkooli õpilaskonna vanemaks valiti . </s> <s> " </s> </p>
<p> <s> Saatsin ülaltoodud meenutuse umbes tosinale toonasele RIK-i klassikaaslasele ja palusin kommentaare , parandusi , täiendusi . </s> <s> Olen saanud vastused kuuelt klassiõelt ja kahelt klassivennalt : </s> </p>
<p> <s> Mis mina mäletan ? </s> <s> Mitte rohkem kui Sina , veel vähem isegi . </s> <s> Mis mul meeles on , oli see Suur Hirm . </s> <s> Ähvardav atmosfäär . </s> <s> Me laulsime , see oli keelatud . </s> <s> Mul oli tunne , et meid ähvardati ; olime hirmu täis . </s> <s> Näod peegeldasid paanikat , kui tänavale saime , oli sõdureid siin ja seal , kuulsime püssi pauku . </s> <s> Kiirustasin koju , olin meeleheites , paanikas , nutsin kogu tee ( Laine ) . </s> </p>
<p> <s> Sinu koostatud tekst oli väga ammendav . </s> <s> Nagu ütleb mu pinginaaber Asta , et pole meil RIK-ist helgemaid päid , kel oleks veel midagi lisada aastakümnete tagant sellele , mida Sina kirja panid . </s> <s> Nii see oli ( Aino J. ) . </s> </p>
<p> <s> Nüüd mis puutub Sinu tervitusse " Teatajas " , siis lugesin ja praegugi tuli veel kananahk ihule . </s> <s> Aga mina tol korral küll saalis ei olnud , kui muud ei oleks mäletanud , siis seda laulmist kindlasti . / ... / Ja mis puutub Arkaadi Uibosse , siis tema luges meile Tartus dialektilist materialismi , kadus salapärasel viisil Leningradi ja suri seal veelgi salapärasemal viisil ( Evi ) . </s> <s> [ Vt . </s> <s> ENE 8. kd. , Valgus , Tallinn , 1976 , lk. 192 : " Uibo , Arkaadi ( 9. VIII 1914 Viljandi v. – 19. VI 1957 Moskva ) ... ] </s> </p>
<p> <s> Mina küll sm. Uibo kõnet ei mäleta . </s> <s> Eks see näitab , mis jäi meelde poisile , mis tüdrukule . </s> <s> Kes kuidas kuulas ja kuulis . </s> <s> Tean , et sumisesime kogu aeg rahutult . </s> <s> Ja siis kattub mälestus Sinu omaga alates sõnadest : sessiooni järgmine käik kulges nõnda ... </s> <s> Kas ei avatud akent ( aknaid ) , kas ei loobitud punavalvureid millegagi ? </s> <s> Ning meid manitseti olema mõistlikud ? – Reaalkooli poiss on palju pisaraid põhjustanud . </s> <s> Kui teda enam üldse ei olnud , valvati esialgu ümbrust . </s> <s> Pildistati , uuriti ja vangistati . </s> <s> Aga ikka käidi salaja vaatamas ja lilli või oksakest panemas . – Poisi taasavamisel oli Toomkirikus mälestusjumalateenistus . </s> <s> Siis tuldi rongkäigus tõrvikute ja lippudega Reaalkooli juurde . </s> <s> Mina ka . </s> <s> Rahvast oli väga palju . </s> <s> Ronisin sellele madalale kiviaiale . </s> <s> Toetusin koolimaja seina vastu ja mõtlesin , et oli mis oli . </s> <s> Aga nüüd oleme tagasi – Sina ja mina . </s> <s> Ning nutsin seal üksinda . </s> <s> Mõeldes , et ka nii uskumatuid asju võib sündida , mida isegi loota ei julgenud ( Vilma ) . </s> </p>
<p> <s> ... mäletan Ester Siebergi väljaastet . </s> <s> Millegi pärast ei meenu mulle Harri Kiisk . </s> <s> Mil me taganesime [ viide koondumisele saali tagumise seina suunas ] , jooksis pr. Paaver edasi-tagasi närviliselt . </s> <s> Keegi õpetajatest hüüdis umbes nii : " ärge tehke rumalusi , meile ei andestata ! " </s> <s> Minu teada seisime eespool , meiega koos taganes veel üks klass . </s> <s> Nooremad kõhklesid , seisatusid . </s> <s> Vanemad õpilased-abituriendid ( kas mitte meesõpilane Maiste ) alustasid laulu ( Kalju ) . </s> </p>
<p> <s> ... mäletan neid sündmusi samamoodi , nagu oled neid kirjeldanud . </s> <s> See oli päikesepaisteline sügispäev . </s> <s> Keskpäeval koolimajja tulles äratas tähelepanu tegevus koolimaja ees . </s> <s> Vabadussammas oli juba ära viidud ja töömehed tasandasid platsi . </s> <s> Hekkide taga liikus reaalkooli poisse ja ka meie kooli õpilased uudistasid toimunut . / ... / Meie tollane IX keskkool moodustus ju kahest koolist – RIK-ist ja Anna Tõrvand-Tellmanni Inglise Kolledžist . </s> <s> Õpilasi oli arvukalt , nii et normaalolukorras koolisaali kogunemisel sai saal rahvast tihedalt täis . </s> <s> Mäletan rahvakomissar A. Uibo sõnavõttu toimunu õigustamiseks kui ka tema poolt õpilaste sõnavõttudele ärgitamist . / ... / Ja siis algas meie aeglane taganemine saali tahaossa , Kalevipoja kuju poole . </s> <s> Lõpuks oli suur osa saalist eespool tühi , õpilased kõik nutsakus koos . </s> <s> Õpetajad olid ehmunud , isegi kaamete nägudega grupina saali esiukse juures , uus direktor Peters kõige ees . </s> <s> Ja siis see meie õpilaste lauldud " Eesti lipp " . </s> <s> Minu mäletamise järgi järgnes laulule viiv vaikust . </s> <s> Siis ütles A. Uibo : " Teie olete lapsed ja te ei tea , mida teete . " </s> <s> / ... / Olen veendunud , et see meie ülesastumine oli spontaanne , sest saali aeti meid meile ootamatult ja ajaliselt lihtsalt ei jõutudki õpilaste meeleavaldust organiseerida . / ... / Arvan , et meie koolil vedas selle poolest , et meile saadeti selle punaürituse selgitajaks A. Uibo , kes küll oli ideeline kommunist , kuid mõnevõrra intelligentsem kui valdav enamus tookordseid punaasjamehi . </s> <s> Sest midagi repressiivset selle ülesastumise tõttu õpilastele nagu ei järgnenud ; millised jutuajamised õpetajatega toimusid , seda ma ei tea . – Edasi kirjutab klassiõde Uibo tegevusest Tartu Riiklikus Ülikoolis poliitainete õpetajana , kus ta pidas vastu vaid mõne aasta ; teda peeti liiga liberaalseks ja ta suunati mujale . / ... / Muide , mees oli lõpetanud Tartu Treffneri gümnaasiumi ning 1934 Tartu Ülikooli arstiteaduskonda astunud . </s> <s> Arstidiplomi ta sai , kuid arstina kunagi ei tegutsenud , jäigi parteisõduriks ( Aino K. ) . </s> </p>
<p> <s> ... ega seal palju lisada pole sellele , mis Sinul juba kirjas . </s> <s> Mäletan veel , et sel päeval ei olnud meil koolis tinti , kuna reaali poisid olid kõik potid ausamba röövlitele kaela saatnud . </s> <s> Seda Uibo kõnekoosolekut mäletan ka hästi , kuigi meelest on läinud , kas laulsime hümni või " Eesti lippu " ... </s> <s> ( Sven ) . </s> </p>
<p> <s> Sellest samba mahavõtmise päevast-koosolekust on meelde sööbinud meie tollase direktori [ Petersi ] nägu . </s> <s> Ta seisis paremal pool kõnepuldist , kus parajasti Ester ja Uibo oma küsimused-vastused lõpetasid ja tõstis mõlemad käed üles – kui meie olime lauluga alustanud – ja hirm-kahvatu näoga palus vaiksel häälel lõpetada ( Eda ) . </s> </p>
<p> <s> Nõndamoodi meenutavad ca 71–77-aastased ( 1997–2002 ) ühte ja sama sündmust 57–62 a. eest . </s> <s> Et mäluga on nii nagu on , ei vaja rõhutamist , ja siinkirjutaja oma ei pürgi teistest paremaks/täpsemaks . </s> <s> Näiteks ei olnud mul meeles Ester Siebergi ja Harri Kiiski Uibole esitatud küsimuste ( tegelikud ) sõnastused – sain need kunagi aastaid tagasi Harrilt endalt , kui oli kavas tollest päevast ülestähendusi teha . </s> <s> Ja mu mälus näis istuvat kindla peale , et laulsime Eesti hümni , mille Harri korrigeeris : see oli " Eesti lipp " ( no muidugi , tuli siis meelde ! ) . </s> <s> Kiisk oli asjale lähemal , seda küll , kuid tema erandlik mälu ning üldtuntud n.-ö. entsüklopeediline ajuarhiiv on omaette nähtus . </s> </p>
<p> <s> Veel üks äsja saabunud killuke : Sellel 23. sept. 40 lõi üks meie klassi poiss ausamba äravedajate autokummisse pussnoa – järgnes muidugi vangipõlv Siberis ( Harry Kõlar ) . </s> </p></div2><div2 type="alaosa">
<p> <s> Teise mälupildi järgi alanuks " punane kooliaasta " Stalini konstitutsiooniga Paul Saagpaku presideerimisel , kuid selline impressioon võib pärineda palju hilisemast tagasivaatest . </s> </p>
<p> <s> Juhtus nimelt nõnda , et kümmekonna aasta pärast , ühel reedesel õhtul , millalgi viiekümne teisel või selle lähedal , külastasin New Yorgi Eesti Maja . </s> <s> Reedene õhtu oli kombekohaselt varutud uusimmigrantide seltskondlikuks kokkusaamiseks . </s> <s> Alustuseks , nagu tavaks , nihutasin end baaripuki otsa ja heitsin pilgu kõrvalistujatele , et kas on mõni tuttav silmapiiril . </s> <s> Minust paremal pool küürutas tõepoolest mitte päris tundmatu kuju ... ja siis jäi suu imestusest ammuli : kurat , see on ju vana Zapik , alias Paul Saagpakk , sama mees , kes neljakümnenda sügisel mulle Stalini konstitutsiooni õpetas ! </s> <s> Ei olnud kahtlust , too silmatorkavalt imposantse välimuse , kergelt punetava jumega pikk härrasmees seostus koheselt tolle sünge kooliaasta algusega . </s> <s> Ja ilma pikemata tutvustasingi end kui tema tolleaegset õpilast , et mäletan hästi ta " konstitutsiooni " ! </s> <s> Mille peale tema – pärast mõningate õllekeste konsumeerimist ning " sinale " üleminekut , loomulikult vanahärra algatusel – mis vanahärra , Saagpakk oli alles tsipake üle neljakümne ( ! ) – lausus : " sa olid mu köige parem öpilane ! " – Tollest õhtust sai alguse meie eluaegne sõprus ja ka omavaheline tögav kõnepruuk : Stalini konstitutsioon ja köige parem öpilane jäidki meievaheliseks n.-ö. koodiks . </s> <s> Nii et nood hilisemad kokkupuuted kipuksid nagu segama toda esmakohtumist septembris 1940. </s> </p>
<p> <s> Paul Saagpakule olen juba eespool viidanud , ka varem temast kirjutanud ja ega ta edaspidigi kuhugi kao . </s> <s> Nüüd lisaksin vaid mõnda käesoleva meenutuse tagapõhjaks . </s> <s> Eesti aja lõpu poole oli ta inglise keele õpetaja Gustav Adolfi gümnaasiumis , suuresti hinnatud oma pedagoogiliste võimete , keele nii-ütelda selgekstegemise poolest . </s> <s> Nõnda on kirjutatud GAG-i mälestusraamatus , meenub ka vastavasisuline Vello Tohveri artikkel kuskil ajakirjas ( kumbagi ürikut ei leia , et täpsemalt viidata ) . </s> <s> Teine Kusti poiss , mu vana sõber ja kolleeg Georg Süld mäletab Saagpakku kui õpilastega hästi klappivat klassijuhatajat . </s> <s> Ja siis see hüüdnimi Zapik , mille müntisid sama Gustav Adolfi kasvandikud . </s> <s> Noorematele ajaloohuvilistele teadmiseks : tollal oli Tallinna loomaaias üks isalõvi nimega Zapik , ja kurikuulus peale selle ! </s> <s> Missugusel moel või ajendil too märk Saagpakule külge kleepus , on jäänud selgusetuks , ei osanud ta ise ega ka paar Kusti õpilast , kellega mul sellel teemal juttu olnud , aru anda . </s> <s> Igatahes läks nimi liikvele ja ilmus ka meie klassi , millest kohe allpool . </s> <s> Olgu muuseas lisatud , et toona ei tegelenud Saagpakk veel oma Eesti-Inglise sõnaraamatuga , mis talle aastaid hiljem kuulsuse tõi . – Ja et meelest ei läheks , uuemal ajal , üheksakümnendatel , olen kuulnud ühe-teise Tallinna intellektuaalse daami suust : lihtsalt vaimustav mees ! </s> <s> Omalt poolt täiendaksin , et tösi mis tösi ( Pauli kõneviisi matkides ) , temasuguseid ei tehta ülearu . </s> </p>
<p> <s> Nüüd aga tagasi septembrisse 1940. </s> <s> Uus võim tõi õppekavasse uue õppeaine , konstitutsiooni , oli ta ametlikult NSVL-i , Stalini- , või lihtsalt konstitutsioon , ei ole meeles ; kellel koolitunnistus alles , teaks täpsustada . </s> <s> Ja ei ole vist kedagi tolleaegse Eesti ( s.t. ENSV ) koolide õpilast , kellel poleks lugusid jutustada noist imepärastest tundidest . </s> </p>
<p> <s> Meie klassi ilmus pikk , umbes kolmekümnene roosaka näoga härra . </s> <s> Ja peatselt sosistati : Zapik ... juba tuntud kuju Tallinna koolielus ! </s> <s> Stalini ülistamisest hiilis ta mööda , kuid Hitlerile olid tal karmid sõnad . </s> <s> Mitte nimeliselt , sest tollal olid nood kaks vuntsi veel suured sõbrad , ametlikult tähendab . </s> <s> Kuid meeles on ta vihakas viide " köva häälega räuskajale Kesk-Euroopas " , ja niimoodi korduvalt , ja loomulikult ta saaremaalik ö mandrilise õ asemel . </s> <s> Ta hääletoon oli kuidagi dramaatiline , näoilme mornivõitu , žestikuleeris kätega , vibalik kuju ei püsinud paigal . </s> <s> Aastaid hiljem pärisin temalt , kas ta äkki mõnikord vintis peaga klassi ei tulnud , ta õhetav nägu nagu vihjanuks sellele ? </s> <s> Äi olnud , tuli saarlase kategooriline vastus . </s> <s> Üldse paistis talle too konstitutsiooni värk väga vastumeelt olevat . </s> </p>
<p> <s> Saagpakk õpetas – mis on muidugi vale sõna , ei olnud seal mingit õpetamist , niisama üks hüplev monoloog maast ja ilmast – ütleme , et sisustas meie tunde ainult kuu aega . </s> <s> Siirdus siis keeltekooli abidirektoriks , kellena , muide , osutas mitte ilma riisikota teeneid tööandmisega mitmele prouale , kelle mees oli arreteeritud või vallandatud ( siinkirjutaja ema kaasa arvatud ) . – Nagu öeldud , minu silmapiirile ilmus P. S. taas ca tosin aastat hiljem . </s> <s> Vahepeal tuli tal läbi elada raskeid päevi , millest kavatsen pajatada parajal ajal. </s> </p>
<p> <s> Jätkame konstitutsiooniga . </s> <s> Pärast Saagpakku õpetasid seda ainet järgemööda kaks härrat , ajakohastatult seltsimeest , Roos ja Nõu . </s> <s> Mõlema puhul sobib " õpetasid " , kuigi tingimisi . </s> <s> Sm. Nõu luges " piiblist " maha , tuhmunud sinaka-lillaka kaantega vihikust , ähmase sovetliku trükiga punased kirjad peal . </s> <s> Pabergi olnuks " Suure Kodumaa " kvaliteediga , või nõnda mu mälu registreerib . </s> <s> Paksuvõitu seltsimees õpetaja esitas oma jutu monotoonse , igava häälega , mis mõjus uinutavalt , ja seepärast võib-olla ei meenugi , et oleksime teda küsimustega vaevanud . </s> <s> Sven Malm aga mäletab teistmoodi : " Esitasime talle kogu aeg provotseerivaid küsimusi . </s> <s> Vahel ta ei mõistnudki meile vastata . </s> <s> " 13 Nii nende mäletamistega on , tagantjärele kipun klassivenna varianti õigemaks pidama . </s> <s> Sven jätkab : " Aga siiski polnud kuulda , et ta [ Nõu ] oleks sellest kaugemale teatanud – või mine tea ! " </s> <s> Tõsi , tema tagapõhja me ei teadnud , ei ole ka hiljem kuulnud , on jäänud kuidagi salapäraseks , et kas oli " õigeusklik " või sisesunnilt teeskleja niikui peaaegu kõik õpetajad tol punasel aastal , hilisemast ajast rääkimata . </s> </p>
<p> <s> Ants Roos oli teisest puust . </s> <s> Meil õpilastel oli ehk ainult kaudselt aimu ta mõõduandvast positsioonist eestiaegses hariduselus.22 Nüüd üritas ta oma uut kaelamurdvat rolli tagasihoidliku huumoriga sisustada , olgugi et kardetav balansseerimise akt see ju oli . </s> <s> Meeles on kellegi kaasõpilase küsimus : miks on sealiha poodidest kadunud ? </s> <s> Labane küsimus , aga tookord vägagi päevakorras . </s> <s> Nii tööstuskaubad kui ka teatud toiduained hakkasid aegamööda haihtuma , suur idanaaber nõudis oma osa . </s> <s> Kuid ikkagi loll ning noriv too küsimus , lausa õpetaja piinamine . </s> <s> Kuid ega noore hinge protestivaim hooli . </s> <s> Vana koolmeister ei löönud araks , langetas prillid ninale , hakkas lehitsema käesolevat " püha teksti " , samas pooltoonis arutades , et no vaatame , mida Stalini konstitutsioon selle kohta ütleb ... </s> <s> Too " sealiha fenomen " ilmutas end mujalgi tol aastal : ühes näidendis " Estonias " improviseeris Ants Eskola : õhus on peekoni lõhna tunda ( või midagi sellesarnast ) ! </s> <s> Saal reageeris naerupuhangu ja käteplaginaga ... </s> <s> Jaa , esimestel okupatsioonikuudel söandati selliseid süütuid nalju avalikkuses puistata , võimude taluvuspiir ei olnud veel viimistletud . </s> </p>
<p> <s> Tosina aasta pärast juhtusin härra Roosiga taas kohtuma . </s> <s> Täpsemalt : 1952. a. suvel märkasin vanahärrat New Yorgi Eesti kiriku ees pärast jumalateenistust . </s> <s> Ja ei jätnud siis teda tervitamata ning talle meenutamata toda " sealiha intsidenti " ega kiitmata ta julge ning osava käitumise eest . </s> <s> " Rehabiliteerimine " näis teda rõõmsalt üllatavat , kuigi selline väljend tema puhul ei sobi , käitus ta ju igatpidi laitmatult . – Mis toob meid vaimse vaenamise juurde , mis tabas kooliõpetajaid . </s> <s> Eriti ajalooõpetajaid , kes pidid üleöö valge mustaks määrima ja vastupidi . </s> <s> Kõige julmemalt koheldi neid , kes suunati – asja ees , teist taga – Stalini konstitutsiooni kuulutama . </s> <s> See käib nii Ants Roosi kui Paul Saagpaku , samuti kümnete või sadade nende kolleegide kohta . </s> <s> Ja peale selle kõik need muud meelevaldsed ümberpaigutused , ülendused ning alandused . </s> <s> Näiteks RIK-i direktori Paul Vaaraski lugu , millest kirjutasin eespool . </s> <s> Arvan , et ka meie uus IX keskkooli direktor hr. sm. Peters oli võimuvahetuse ohver . </s> <s> Vähemalt ta ilmest ei hakanud silma " bolševistlikku kurjust " , pigem sümpaatset arusaamist , aga ka hirmukest oma uues funktsioonis . </s> <s> Tema eestiaegsest ega ka hilisemast karjäärist ei ole mul andmeid . </s> </p></div2><div2 type="alaosa">
<p> <s> Riigikaitseline õpetus ei kadunud koheselt , või jätkus see teise nime all ( ? ) . </s> <s> Kas ja kuivõrd ka meie eestiaegsed ohvitserid selles osalesid , ei ole täpsemalt meeles . </s> <s> Igatahes käib silme eest läbi üks või teine Punaarmee mundrit kandev äsjane riigikaitse õpetaja . </s> <s> Vastavad vene tunnusmärgid peal , kuid vormiriietus ise samast eestiaegsest kvaliteetsest kalevist , mis eraldas neid suuresti üle piiri valgunud punakaartlastest , lotakil särk pükste peal jne. </s> </p>
<p> <s> Riigikaitse või mitte , sisuliselt muutus see õppeaine kommunistlikuks poliittunniks . </s> <s> Õpetajana või lektorina ilmus klassi nooremapoolne seltsimees punaarmeelase mundris , vist leitnandi aukraadis , kuid nota bene : samamoodi siledas , ülalviidatud eestiaegse tekstiiliga frentšis . </s> <s> Näo järgi mittemidagiütlev , natuke ehk uue korra kandiliste kanti kalduv ( tumedad juuksed siledalt tahapoole kammitud ) . </s> <s> Kuid ta jutt käis puhtas eesti keeles , nii et otse Peipsi tagant ei saanud ta tulla . </s> <s> Ja jutt ise oli sile , nii vormilt kui sisult , isegi omasoodu veenev . </s> <s> Kuulutas ning põhjendas uut ilmakorda , mitte pealetükkivalt , pigem põhjalikult treenitud-lihvitud misjonärina . </s> <s> Ei tea küll , kust selline imeloom leiti või välja otsiti , ilmselt kuskil kõrges ( partei ) koolis käinud mees . – Et ta mulle selliselt meelde on jäänud , pärineb ühest seigakesest poliittunnis . </s> <s> Lõpetanud peatüki oma propagandakõnest , lausus lektor veidikese vabandavalt , et võib-olla ei saanud te kõigest aru , et teie hulgas leidub ehk mõni vana korra pooldaja ... </s> <s> Millele mu pinginaaber Ago sedamaid reageeris , pooleldi irvitavalt ja üle klassi kuuldavalt , et meie oleme kõik samade vaadetega ... </s> <s> Seltsimees leitnant ei pannud nagu pahaks või kuulus see ta treeningu juurde ; igatahes Ago ta käsile ei võtnud , uue ilmakorra käerauad ei passinud veel kõigile . </s> </p></div2><div2 type="alaosa">
<p> <s> Tõsisemaks vahejuhtumiks kujunes , või oleks võinud kujuneda , või siiski kujunes – oktoobripühadega seotu . </s> <s> Eesti rahvale ilmutati midagi ennekuulmatut-nähtut – trummi taoti juba tükk aega varem , et nüüd läheme marssima , suurele Stalinile " palavat tänu " avaldama jne. </s> <s> Hiigelportreed pühakutest ( Marx , Engels , Lenin , Stalin ) ja nende kohalikest jooksupoistest ( Vares , Lauristin , Säre – ei mäleta , mis järjekorras , tundub , et Säre oli siis juba kõige tähtsama asevalitseja funktsioonis ) seati üles Vabadusplatsi ( uue nimega Võidu väljaku ) hoonete seintele . </s> <s> Ja marssima oli määratud kogu " töötav rahvas " , koolilapsed kaasa arvatud . </s> <s> Õpilasi aga eriti ei usaldatud , ja küllap õigusega , hakkavad äkki lollitama , ajavad rongikäigu sassi . </s> <s> Ja nõnda nuputati välja marssimise järjekorra generaalplaan : rühm tööstustöölisi , siis üks kool , järgnevalt jälle " proletariaat' , teine kool jne. </s> <s> Põhimõtteks oli koolid lahus hoida , et kui kõik koos , võib veel teab mis kära-müra või riigivastast juhtuda . </s> <s> Plaan nägi ette ka vastavalt eraldatud kogunemiskohti enne paraadi . </s> <s> Meie IX keskkool ja mingi lihakombinaat olid määratud kogunema selle ja selle tänava nurgale või lähedusse . </s> <s> Nii seisis ajalehes mõni päev enne rongikäiku , kõik näis olevat peensusteni ette valmistatud . </s> </p>
<p> <s> Mis meie klassis kajastus järgnevalt . – " Kas me peame siis minema koos nende lihunikega ? " – küsis keegi klassijuhataja Lilli Randma käest . </s> <s> Tegelik sõnastus võis olla veidi teistmoodi , kuid kindla peale väljus õpilase suust justkui alavääristav ning rõhuga esitatud lihunikega . </s> <s> Ja polnud see ju õieti küsimus , pigem nagu iseloomustus kogu punasele režiimile , impliitselt , seda küll , kuid kõigile arusaadavalt . </s> <s> Kaasa arvatud Lillile , kes jäi hetkeks sõnatuks , siis aga läks marru ning ähvardas , millega just , ei ole meeles . </s> <s> Oli ta ju klassijuhatajana omajagu vastutav õpilaste nn. riigitruu distsipliini eest . – Siiamaani oleme ühel nõul , kuid kes oli küsija ? </s> <s> Ühe või teise mälu järgi oli selleks Ilmar Niitsoo , juba tuntud oma protestivaimu poolest . </s> <s> ( " Küsija oli kindlasti Niitsoo . </s> <s> Mäletan end jäävat selle peale lausa soolasambaks ja see on selgelt mul mälus . </s> <s> " 10 ) Ja selle versiooni kohaselt midagi repressiivset ei järgnenud . </s> <s> Komnoori meie klassis ei olnud , seda mäletame ühtemoodi , nii et asi jäänuks nagu omavahele . </s> </p>
<p> <s> Minul aga kummitab mälus üks teine variant , et küsija oli hoopis Lepik . </s> <s> Ei mäleta õieti ta eesnimegi , oli meie klassis ainult aasta või paar , kuid meelde on jäänud ta kartmatu käitumine muudelgi puhkudel . </s> <s> Ja Lepik kadus päev pärast toda " lihunike " intsidenti , jäädavalt . </s> <s> Nii et hakkasime kahtlustama , vist ainult kitsamas ringis , et äkki on tegemist kellegi " salaga " . </s> <s> Ka Lilli tuli kõne alla , temast aga ei tahtnud seda uskuda . – Olgu kuidas oli , Ilmar Niitsoo meenub küll kui julge ülesastuja ühel või teisel puhul , kuid samas ei kahtle mu mälu Lepiku saatuses , ja just oktoobripühadega seoses . </s> <s> Kas me ei saanud koguni andmeid ta arreteerimise kohta ? </s> </p></div2><div2 type="alaosa">
<p> <s> Niikui mainitud , komnoorte osas oli meie klass puhas leht ja kogu kooliski uue korra jüngreid vaid üksikud , kes hakkasid silma oma punase kaelarätiga . </s> <s> Meelde on jäänud Ea Jansen , meist mõni klass ees , vahetundidel andis ta endast märku mingi aktiivse õiendamisega ; ta on ise tollest episoodist oma eluloos kirjutanud . </s> <s> 25 Kuidas või mis ajendil keegi komsomoli sattus , on omaette peatükk ; arvan , et määravaks oli lapse/noore vanema ( te ) tagapõhi või positsioon uues valitsevas aparaadis , hirmu aspekt kaasa arvatud . </s> <s> Seega võis üks või teine isegi piinlikkust tunda komsomoli kuulumise pärast , ei ole ju kerge valge varesena välja paista , eriti teismelises eas . </s> <s> Mäletan juudisoost poissi paralleelklassist , kes ei kandnud punast rätti ( viisnurk oli tal siiski revääri peal ) ja kirus kommuniste ning venelasi , andis mõista , et on sunnitud asjaga kaasa minema . </s> <s> Ta kuidagi otsis meiega sõprust , tahtnuks oma eestimeelsust rõhutada ; tore poiss , mäletan meie omavahelisi kõnelusi sel teemal . </s> <s> Mõni võis komnooreks hakata ka põhjusel , et ta ülekeev energia ei olnud varem rakendust leidnud . </s> </p>
<p> <s> Komsomoli peakorter või büroo asus koolimaja kõige alumisel või keldrikorrusel , koridori lõpus . </s> <s> Sain minagi toda " punast nurka " näha , keegi asjamees tutvustas . </s> <s> Pisike toake , ikoonid seintel , habemikud et al. Ka mingisugune tuluke pühapiltide all või kõrval , punakas valgus , hämaravõitu , kõhe tunne ... </s> <s> Kui jätkaksin , kukuksin ehk fantaseerima , hiljem mujalt kuuldut/nähtut/loetut sisse lülitama . </s> </p>
<p> <s> Sven Malm mäletab oma kokkupuuteist punase aasta eesrindlastega järgmist : 13 " Mulle meenub üks koosolek , kuhu olid kohustatud minema kõik Tallinna koolide klassiorganisaatorid ( klassivanemad ) ja komnoored . </s> <s> Meie klassist olin niisiis ainult mina kui tollane klassivanem , kuna komnoori meie klassis ju polnud . </s> <s> Koosolek toimus kusagil Laia tänava kandis . </s> <s> Mäletan , et saal oli rahvast paksult täis , olin tagapool seismas ja kõike hästi ei kuulnud , sest hõikasime kogu aeg vahele ja punastel tegelinskitel oli päris tegemist selle vaoshoidmisega . </s> <s> Peaesinejaks oli Neeme Ruus . </s> <s> Samuti võttis sõna Reaali " must lammas " Puusner . </s> <s> Üheks peamiseks küsimuseks oli : " Miks Eesti noorus ei lähe kaasa nende võimuga ? " </s> <s> Sellele vastas väga ilusti üks vanem õpilane ( vist ka realist ) umbes niimoodi ( sõnastust enam ei mäleta ) : eesti noored on kasvanud tõe vaimus ja ei saa kaasa minna nendega , kes igal sammul ainult valetavad ja ajaloolist tõde lausa võltsivad . </s> <s> See jutt oli palju pikem , aga põhilauseks oli see . </s> <s> Siis üritas Puusner seal midagi agiteerida ja rääkida , kuid minuni need sõnad ei jõudnud saalis toimuva lärmi tõttu . </s> <s> Punased tegelinskid igal juhul ei saavutanud oma eesmärki . – Meie koolis oli komnoori vist ainult käputäis . </s> <s> Mäletan vaid Ilmar Reidit , kes Harri Kiiskiga oli kõvas opositsioonis ja meist klass madalamal olevat Agnes Räitsakut . </s> <s> Viimast eriti seoses ühe episoodiga kommunistliku ajalehtede tellimise kampaaniaga . </s> <s> Ta tuli mulle turja , et miks meie klassist keegi " Noorte Häält " ei telli ... </s> <s> Ma ei tea , kas tema initsiatiivil või mingil muul ajendil ilmus hiljem ajalehes artikkel , kus oli märgitud , et IX keskkooli 8. b klassi organisaator ( s.t. mina ) ei saa aru kommunistliku ajakirjanduse levitamise tähtsusest jne. " Agnes Räitsaku tegemisi mäletavad teisedki koolikaaslased ; näiteks seda , et sõjasuvel 1941 kandnud ta vene mundrit ... </s> <s> Tagantjärele tundub , et too tüdruk oligi see " asjamees " , kes mulle kooli punast nurka näitas . </s> <s> Muide , Ilmar Reidist sai hiljem " Pravda " korrespondent Tallinnas . </s> </p></div2><div2 type="alaosa">
<p> <s> Järgnevalt paarist seigast , mis kah toda kooliaastat peegeldavad , olgugi et kaudselt . – Klassivend René käis nimelt leeris . </s> <s> Tavaline nähtus , aga miks just tolle usuvaenuliku režiimi tingimustes , ja pealegi veel ebatavaliselt noorelt , oli alles viisteist või kuueteistkümneseks saamas . </s> <s> Teenistusele kirikus järgnes koosviibimine Rätsnike kodus Koplis . </s> <s> Nii et leeripidu , asjaosalisel valge kikilips ees ja puha . </s> <s> Ja peolisteks peale pererahva ja mõne sugulase peotäis RIK-i klassikaaslasi ehk Renéga seotud " kamp " , umbes neli poisslast ja sama palju tütarlapsi . </s> <s> Nimed ning näod on hästi meeles , ei ole aga mõtet üles lugeda . </s> <s> Oli tore olla , peolauas pakuti klaas veini , leeripoisil ju ametlik luba käes . </s> <s> Teistel meist seda polnud , olime alles nn. alaealised ja leeris käimata ka . </s> <s> Kuid ainult üks klaas ... ja minu arust polnud tollal veel seadusi eristamaks , mis vanuses tohib võtta ühe klaasi ja millises poolteist või kaks . </s> <s> Pärast lauasistumist siirdus noorrahvas pisikesse kõrvaltuppa , kus mängisime " postimeest " , toda musutamise mängu ( muide , sõnaraamatus sellise tähendusega " postimees " puudub ) . </s> <s> Eks oldud toda kõditavalt šansikat mängu varemgi proovitud , noore erootika innotsentne väljendus , ja veinigi oli üks või teine suu ennemalt maitsnud . </s> <s> Seega ei midagi uudset , olgugi et iga uus puudutus on oma värskuselt omaette fenomen et cetera . – Klassivenna leeripidu ei minetanud aga küsimust , et miks just nüüd see leerinduse asi ... </s> <s> Võib-olla andis osalise vastuse René vanaonu , kes oma pikemas lauakõnes puudutas meessoo äsjast suurenemist Eestimaal , millega mõtles , läbipaistvalt , Vene okupatsiooniarmeed , loomulikult aga niiviisi nimetamata ; tollal polnud küll veel toda pealtkuulamise õigustatud hirmu , kuid ettevaatus oli omal kohal . </s> <s> Ja vanahärra täiendas : meeste suur ülekaal toob kaasa suurema konkurentsi naitumisel . </s> <s> Tähendab , poisid , ärge viivitage , ja leer annab ju selleks õiguse . </s> <s> Umbes nõnda . </s> <s> Natuke segane-ebamäärane jutt , pisut võõrastavgi . </s> <s> Teiselt poolt , René vanemad võisid arvata-oletada , et kommunistid kaotavad leeri nagunii , parem juba varakult ära teha . </s> <s> Nii või teisiti . – Torkan siia veel Eda märkuse tollest leeripeost : " Meenub Räta isa ütlus : kui sulle keegi meeldib ( armastad ) , siis pead teda küünte ja hammastega kinni hoidma . </s> <s> Ei tea , kas Räta järgis elus ka seda ? ! </s> <s> Tüdrukutel andis teda sellega tükk aega nöögata . </s> <s> " 17 </s> </p>
<p> <s> See teine seik olnuks normaalajal täiesti ebatõenäone . – Nimelt tegime koolist poppi , mu pinginaaber Ago ja asja meenutaja . </s> <s> Osalt nii-ütelda spordi pärast , osalt nagu valitsevat korda trotsides , aga ka kasusaamise eesmärgil . </s> <s> Kohe seletan . </s> <s> Esiteks aga seda , et ei varem ega hiljem polnud ma koolist puudunud ilma õige või ametliku põhjuseta . – Vabandust ! – nüüd tuleb meelde : see oli samal aastal , enne toda kevadist popitegemist in spe , täpsemalt 24. veebruaril 1941 või päev-paar varem , kui sõitsime ema ja õega Mõdrikusse isa viiekümnendat juubelit tähistama . </s> <s> Jaa , isa sünnipäev oli sattunud Vabariigi aastapäevale , õigemini vastupidi . </s> <s> Ja tol aastal elas isa maal , võimude silma alt ära , pärast ametist vallandamist ning korterist väljatõstmist sügisel 1940. </s> <s> Nii et otsustasime talle külla sõita , rongiga Rakverre ja sealt edasi . </s> <s> Aga kuidas sa koolist puudud just 24. veebruaril , mis 1941. aastal langes esmaspäevale . </s> <s> ( N.-ö. teoreetiliselt olnuks võimalik põhjendada minekut Punaarmee aastapäeva ( 23. </s> <s> 02. ) pühitsema ! </s> <s> Aga maakolkasse ? </s> <s> Ja pealegi oli samal kuupäeval K. Pätsi sünnipäev ... </s> <s> No niisama joonealune mõttetu mõlgutus , mis tollal kindlasti pähe ei karanud . ) </s> <s> – Pöördusin kooliarsti proua dr. Rostfeldi poole , et kas oleks kuidagi võimalik haigustunnistust saada . </s> <s> Ei mäleta abipalve sõnastust või põhjendust , kuid vististi mainisin isa sünnipäeva . </s> <s> Mu usaldus tema vastu oli loomulikult tingimatu , tuntud eestiaegne isiksus , nagu ta oli , ja kahekümne neljanda veebruariga ei saanud keerutada . </s> <s> Et proua doktor vastava sedeli mulle välja kirjutas , mitte just ilma pikemata , enne ikka natuke küsitles ning omaette arutas , oli tema poolt igatahes julgustükk . </s> <s> Aga küsimus , miks ta seda ometi tegi , on jäänud vastamata . </s> <s> Perekondlikke sidemeid meil ei olnud , võib-olla olime siiski mingil moel tuttavad , kuid mingisugust nn. kohustust tal ometi ei lasunud , mitte selle lähedalegi . </s> <s> Ainukese vastusena kumab mõttes doktori n.-ö. patriootlik žest ehk eestlaslik kokkuhoiutunne . </s> <s> Muidugi tänasin teda , harjumuslikult , kuid õige tänusõna või -tegu on jäänud ütlemata/tegemata , niikui see heategude puhul sageli hiljaks või päriselt ära jääb . </s> <s> Kaudselt õnnestus seda tasa teha pooletosina aasta pärast Göttingenis , kus toda lugu pajatasin , tänutundes , dr. Rostfeldi tütreile , Helenale ja Innale . </s> </p>
<p> <s> Kokkuvõetult tuleb seega välja , et ei olnudki tegemist popiga , ametlik kooliarsti propusk ju käes ( võimalik , et juba ENSV templiga varustatud ) . </s> <s> Nii et too seiklus Agoga , millest kohe-kohe , oli ikkagi esimene ( ning viimane ) koolist puudumine ilma loata . </s> </p>
<p> <s> Olime kuskilt kuulnud , et on võimalik juhutööga raha teenida , tööbörsi kaudu , või kuidas toda töövahendusasutust nõukogude ajal nimetati . </s> <s> Otsustasime naljaviluks ära teha , käisime kaks-kolm päeva tööl , koolitundide ajal , saime oma tšervoonetsid , mälu järgi ühe päevas , koolipoisile igatahes suur raha . </s> <s> Aga ikkagi , kuidas oli selline omavoli võimalik , ülaltoodud ajendid siiski ebapiisavad , et spordi ja/või raha pärast ? </s> <s> Ajaksin selle moraalilanguse kaela , mida vene kord kaasa tõi , ja suuresti möödalaskmist selles ei ole . </s> <s> Näiteks juba too mainitud kooli vormiriietuse kaotamine , mis lõdvestas distsipliini ; välisel raamil on oma kindel mõju ka sisemisele hoiakule . – Niisama tagantjärele õigustus , mälestused polegi muud kui möödaniku sirgemaks triikimine . </s> </p>
<p> <s> Tol kevadel 1941 oli mistahes võimalik süümepiin meist igal juhul kaugel – pigem ahoi ! , et vaatame , mis saab . – Tööbörs asus kuskil sadamakandis , kontor mingis puulogudikus , kuid võin ka eksida , nii geograafias kui arhitektuuris . </s> <s> Meeles on jahedad , kuid päikesepaistelised mai lõpu varahommikud , kui me end tööle meldisime , kell võis olla alles kuus . </s> <s> Huvitaval kombel ei uuritud , kes või mis , ainult nimi pandi kirja . </s> <s> Ja tagasivaates paneb ka imestama , et selline asutus vene ajal üldse eksisteeris , nõukogude korra järgi töötuid ju ei olnud ! </s> <s> Aga seal me seisime , järjekorras , tõsi küll , ainult käputäis meid " töötatöölisi " oligi . </s> </p>
<p> <s> " Kaks meest sadamasse kolu koristama , kolm X vabrikusse sm. N-i käsutusse " – umbes nõnda võis kõlada tööbörsi asjamehe korraldus . </s> <s> Ühel päeval saigi kuskil risu vinnatud , teisel käisime ühes ( endises ? ) kingavabrikus kaste tassimas , kõige ülemiselt korruselt alla õue ; olnuks nagu kuuendalt , kuid selliseid kõrgeid vabrikuhooneid toona vast ei olnud ( ? ) , kuues võis aga olla pööning . </s> <s> Kas polnud see asutus kuskil Tatari tänava kandis ? </s> <s> Või seal tassisime hoopis hävitamisele määratud raamatuid ? </s> <s> Võimalik , et ajan need kaks tööotsa segamini . </s> <s> Jäägem kingavabriku juurde , küllap kuskil kesklinna äärepool . </s> <s> Et see raskete kastide ( sees kingad-saapad või puust liistud ) kandmine mu meelest ei ole kustunud , pärineb küll kandami kaalust ning järskudest treppidest , mida mööda me neid puust kaste samm-sammult allapoole tirisime , käed ikka all , mitte libistades , noorele kondile piinavalt uudne kogemus . </s> <s> Sama uus oli maailm , mis avanes meie töökaaslases , kolmandas mehes , kellega koos need päevad toda juhutööd tegime . </s> <s> Vanamees võis olla umbes viiekümnene , pika- ning kõhnavõitu , eluaegne nn. töötatööline , hankis sissetulekut vajaduse järgi ja ainult tööbörsi vahendusel . </s> <s> Nii ta meile jutustas ; muide , ta rääkis kogu aja , maast ja ilmast , elutarkust , tal oli oma kindel vaade iga asja kohta , kaasa arvatud vana ja uus riigikord . </s> <s> Meie Agoga aina kuulasime , ei tihanud midagi peale või vahele ütelda . </s> <s> Et mehel ei olnud kindlat töökohta , võis tuleneda ta võimalikust hädisest tervisest , kuidagi pika toimega ta oli , manitses meidki aeglasemalt liigutama , koguni kurjustas , kui kukkusime tema arvates rabama . </s> <s> Kuid selline töösse suhtumine põhines pigem tunnitöölise elureeglil . </s> <s> Nii või teisiti , ta jutt aga voolas , mille sisu on kadunud olematusse , vana proletaarlase elutarkus ja kõik . </s> <s> Välja arvatud sõnavahetus tollesama kingavabriku õuel . </s> </p>
<p> <s> Meie käsutajana toimis keegi sm. N. , kiilaspea ja punane viisnurk rinnas , ilmselt uues korras veendunud mees . </s> <s> Tema jälle paistis alluvat asutuse ülemale või direktorile , juudisoost härrale , s.t. nüüdsele seltsimehele , kes sealsamas õiendas ja kogu kolimist juhendas . </s> <s> Ja utsitas tagant sm. N-i , ja viimane omakorda pahandas meiega , et kingakastide tassimine ei edene küllalt kiiresti . </s> <s> Mille peale meie vanem kolleeg , kes , nagu öeldud , ei teinud endale liiga , pidas iga voori järel suitsupausi jne. , hakkas tööandjatele selgitama , et trepist alla on raskem töö kui ülesse , samas demonstreerides kandami suuremat survet jalale trepiastmeil just allatassimise käigus . </s> <s> Ei lasknud end käsutajatest segada , kõnetas neid pisut üleolevaltki . </s> <s> Ja kui juut kuuldekaugusest eemaldus , lasi kuulda kriitikat selle rahvuse pihta , et nüüd on nad igal pool pukis jms. Sm. N. justkui võpatas sellise jutu peale , kuulutas siis rõhuga : juut on tark inimene ... </s> <s> Vanamees reageeris sedamaid , täiesti kontekstiväliselt , nagu selgest taevast : Laidoner oli kõige targem mees , teist nii tarka Eestis ei olnud ... </s> <s> Ootamatu pöörang , tundub ehk ülesoolatuna , kuid nõnda see oli , ja eks sellepärast see episoodike elavalt meelde on jäänudki , vanamehe suveräänne , kartmatu ülesastumine , ja üleüldse ta erakordne isiksus . </s> <s> Temasugusele võim peale ei hakanud , esialgu , ei olnud ju temast ehtsamat töölisklassi esindajat , ja see veel luges , esialgu ... </s> </p>
<p> <s> Mäluga on teatavasti selline lugu , et kui teatud sündmusse või ajajärku ikka rohkem ja rohkem süvened , siis avaneb äkki , võib avaneda , ka midagi varem varjushoitut , tungid läbi mingi vahepeal peale kasvanud kae ... </s> <s> Nõnda ka selle popitegemisega . </s> <s> Ülaltoodud meenutust kirja pannes hakkas tasapisi vaevama , algul niikui segav kärbes , mille käeviipega eemale pühid , siis aga tungivamalt : kas ei olnud tolle juhutöö aegu tavalised koolipäevad juba lõppenud ? </s> <s> Maikuu lõpupoole see oli , võimalik , et käisid lõpueksamid ja nende vahel mõni vaba päev või mitte just eriti sunduslikud tunnid ? </s> <s> Ometi on kogu mu lugu popitegemisest lähtunud , inspireeritud , nii et nullistada seda ei saaks või tohiks ? </s> <s> No võta nüüd " ajaloolise tõe " sabast kinni ! </s> </p></div2><div2 type="alaosa">
<p> <s> Kevad 1941. – Esimese punase okupatsiooniaasta lõpuni olid jäänud veel mõned kuud . </s> <s> Tol kevadel ei teadnud teadagi keegi , millal ta otsa saab , rääkimata ta palju hilisemast ristimisest " esimeseks " . </s> <s> Samuti ei teadnud mina , et õppeaasta 1940/41 jääb mul RIK-is resp. IX keskkoolis viimaseks , et kool jääb lõpetamata . </s> <s> Et kuuskümmend üks aastat hiljem pean seega punkti panema meenutustele koolist nimega Riiklik õppeasutus Inglise Kolledž . </s> </p>
<p> <s> Too ajakauge kevade käis aga oma rada . </s> <s> Kas ei valmistanud me ette " rahvaste sõpruse dekaadile " , mis pidi toimuma samal suvel Moskvas ? </s> <s> Harjutasime ju rahvatantsu selleks puhuks juba mitu kuud . </s> <s> Kui eksin üksikasjades , siis kindlasti mitte toona meile uudses sõnas " dekaad " , mida korrati ja korrati , kuid mille tähendus jäi ähmaseks ( tänaseni välja ) . </s> <s> Ja loomulikult ei lähe meelest noodsamad rahvatantsu keerutused Edaga , kes " hõljus mu käte vahel " , kulmineerides ülestõstmisega " Tuljaku " lõpus , neiu seeliku lenneldes ... ( lennukalt väljendades ) . </s> </p>
<p> <s> Saime lõputunnistuse nii kui igal hiliskevadel . </s> <s> Sedakorda progümnaasiumi IV ehk keskkooli II klassi oma ( uue korra alusel , nii et puudu jäi veel kolm ) . </s> <s> Hindeid ei mäleta , kuid läbi ma sain , võib-olla isegi heade/väga headega , ka Stalini konstitutsiooniga pidi kõik korras olema . </s> <s> Enne maalesõitu , nagu kombeks , tuli järgmisse klassi edutamist tähistada . </s> <s> Sedakorda sai selleks ooper " Traviata " Ida Loo-Talvariga Violetta osas . </s> <s> Etendus toimus päeval , õpilastele soodushindadega matinee . </s> <s> Päev ise oli pühapäevane , kui mitte ka kalendripühapäev , ja kui nõnda , siis tõenäoliselt 1. juuni . – " Estoniast " väljudes põrkasin kokku klassivenna Jaan Feldmanniga , mõlemad veidike imestasime kokkusattumise üle , et käisime sama asja vaatamas-kuulamas ( kui see ikka oli " Traviata " , kuid sellisena ta mu mälus istub , ooperielamusena , eriti aga seoses Jaani trehvamisega ) . </s> <s> Ja kuna mõlemad olime üksinda , hakkasime koos astuma , mööda Estonia puiesteed ja sealt edasi ei mäleta just kuhu . </s> <s> Nii oma tund või kaks , päike paistis , mõnus varasuvine ilm . </s> <s> Ja eks me arutanud läbi " kõik maailma asjad " , et mis meist saab ja muid selliseid muremõtteid . </s> <s> Ei puudunud ka lootus , et nii ei saa see jääda – olime ju nooruse trotsi täis . </s> <s> Umbes nõnda mäletan toda pikka jalutuskäiku ja eriti seda , et me sõprus kuidagi süvenes sel pühapäevasel päeval , kuigi olime ka varem samas kambas . </s> </p>
<p> <s> Ei mäleta , mismoodi meie toonane hüvastijätt kõlas , oma koolinoorte släng meil muidugi oli ; võib-olla kasutasime mõnda tuntud võõrkeelset laenu , kuid tundub , et midagi omapärasemat , mis ei tule meelde . </s> <s> Tänapäeval on mul mõnikord kombeks lausuda " kuni järgmise korrani " , ja kui ma ka tol 1. juunil 1941 oleksin nõnda ütelnud , ei oleks see nagunii täide läinud . – Vaevalt kaks nädalat hiljem viis tapirong Jaani ja ta pere Külmale Maale . </s> <s> Nii et järgmist korda ei tulnud . </s> <s> Või siiski ? </s> <s> Kas ei ole käesolev meenutus midagi selletaolist ? </s> </p>
<p> <s> RIK-I KULTUURRINGI AJAKIRI </s> </p>
<p> <s> Nagu alguses mainitud , sain ajakirja koopiad ajal , mil ülaltoodud kirjatükk oli juba suurelt jaolt paigas . </s> <s> Ja ei võtnud kätte enne , kui olin memuaaridele punkti pannud . </s> <s> RIK-i elu-olu huvides tuleks aga nimetatud arhiivimaterjaliga tutvuda , et mis siis juhtus , " kuidas tegelikult oli " . </s> </p>
<p> <s> Ajakirja ilmus viis numbrit , originaalid on säilitatud Rahvusraamatukogus ( küllap mujalgi ) . </s> <s> Esimese kolme koopiad saingi RR-ist ( H. Kõlari ja mu venna Vootele vahendusel ) ja ei ole ehk huvituseta märkida , et nende kolme numbri tiitellehel leiame järgnevad templid : Spetsiaalne fond . </s> <s> ENSV Riiklik Avalik Raamatukogu . </s> <s> ( Käsitsi lisatud : SP , ja vastav number ) . </s> <s> Esimesel kahel peale selle veel : Riigiraamatukogu No ... ; ja kolmandal Tallinna Keskraamatukogu ja sõõri keskel Arhiiv-Raamatukogu ; nendel eestiaegseil ( ? ) templeil on mahatõmbamise kriipsud peal . – Ajakirja nr. 4 ja 5 koopiad pärinevad H. Kõlari kogust ( ja raamatukogu templid seega puuduvad ) . </s> </p>
<p> <s> Kuidas ajakirja sisu siinkohal käsitleda ? </s> <s> Huvitatuile on väljaanne raamatukogu ( de ) s lugemiseks saadaval . </s> <s> Siiski tundub , et ajakirjas üllitatu on oluliseks lisandiks/täienduseks ( või ka korrektuuriks ) ülaltoodud mälestustele . </s> <s> Kogu teksti taastrükk oleks praktiliselt teostamatu , mõttetugi , kuna suur osa sisust koosneb õpilaste kirjanduslikest katsetustest , s.t. ei puutu otseselt RIK-isse kui kooli . </s> <s> Võimalikuks variandiks võinuks olla üks kokkuvõtlik referaat , kuid selliseks ei ole mul pealehakkamist , tegemist oleks ca 150 leheküljelise trükisõna ümberjutustusega . </s> <s> Pealegi on iga valik subjektiivne , ja subjektiivne on juba terve mu mälestuslik lugu . </s> <s> Nõnda valisin n.-ö. kompromiss-mooduse : toon ära kõikide numbrite sisukorra koos kirjutiste mõninga iseloomustusega . </s> </p>
<p> <s> Esiteks : ajakirja kaanel ja tiitellehel trükitu ( ning numbri maht ) : </s> </p>
<p> <s> RIK – Kultuurringi Ajakiri No 1 , 1938 ; tiitellehel : Riikliku Kolledzhi Kultuurringi Väljaanne Nr . </s> <s> 1 , märts 1938 ( 24 lk. ) </s> </p>
<p> <s> RIK – Kultuurringi Ajakiri No 2 , 1938 ; tiitellehel : Riikliku Kolledzhi Kultuurringi Väljaanne Nr . </s> <s> 2 , detsember 1938 ( 28 lk. ) </s> </p>
<p> <s> Kolmanda kaanekoopia puudub ; tiitellehel : Riikliku Kolledži Õppurajakiri Nr . </s> <s> 2 ( 3 ) , mai 1939 , II aastak ( 32 lk. ) </s> </p>
<p> <s> RIK – detsember 1939 ; tiitellehel : Riikliku Kolledži Õppurajakiri Nr . </s> <s> 1 ( 4 ) , detsember 1939 , III aastak ( 32 lk. ) </s> </p>
<p> <s> RIK – mai 1940 ; tiitellehel : Riikliku Kolledži Õppurajakiri Nr . </s> <s> 2 ( 5 ) , mai 1940 , III aastak ( 32 lk. ) </s> </p>
<p> <s> Kaasi kaunistavad tammelehekestega illustratsioonid . </s> <s> Märkame ka , et " Kultuurringi väljaanne " ( nr-d 1 , 2 ) muutus " Õppurajakirjaks " ( 3-5 ) , ja samaaegselt sai " Kolledzhist " ( ortograafilise pisiparandusega ) " Kolledž " . </s> </p>
<p> <s> Oluliseks teabeks pean ajakirja tiitlis esinevat nime Riiklik Kolledž . </s> <s> Siinse kirjutise alguses viitasin kooli nimemuutmistele ja et oleks huvitav teada , millal just too teine toimus , s.t. millal kadus " Inglise " nimest Riiklik Inglise Kolledž . </s> <s> Kui ajakirja nimes peegeldub ka kooli ametlik nimi – ja miks ei peaks ta seda näitama – , siis saime tollest " Inglisest " lahti hiljemalt märtsis 1938 , s.o. juba üsna varakult , pisut üle pooleteise aasta pärast asutamist . </s> </p>
<p> <s> Allpool toodud sisukordade tekst ( pluss lisandid ) tuli oodatust palju pikem , ka kirjum . </s> <s> Ainuüksi paljad sisukorrad võtnuksid oma alla paraja mahu , aga üldmulje saamiseks ei olnud sobiv neid kärpida . </s> <s> Ja veelgi kohatum olnuks sisukorrad n.-ö. alasti jätta , omaette on nad suhteliselt informatsioonilagedad . </s> <s> Väljavõtted ning lisatud kommentaarid tutvustavad mõnda teenekamat õpilast , peamiselt aga , ja detailsemalt , kooli üritusi . </s> <s> Nii et siiski ja ettekavatsematult natuke laiemalt RIK-i elust ja tegevusest , ja mitte ainult peegeldusi ühest klassist . </s> </p>
<p> <s> Mida ajakirja kohta kosta ? </s> <s> Osa kostmisi olen kiilunud kommentaaridesse . </s> <s> Üldises plaanis on sisu hüppeline , ebaühtlane , täidetud valdavalt nn. ilukirjanduslike katsetustega , mille tase varieerub algkooli kirjandikese tüüpi lugudest üksiku tüsedama palani ( nende eritlemine ei kuulu siia ) . </s> <s> Tänuväärselt on ära märgitud õpilase kuuluvus nimetatud klassi , mis osutab ta vanusele ja seega kirjutise oodatavale tasemele . </s> <s> Vanemate klasside õpilastelt on kohati tähelepanuväärseid esseid . </s> <s> Kroonika on juhuslik , kuid just mõnest sellisest artiklist saame olulist teavet kooli tähtsündmuste kohta . – Vajab rõhutamist , et vaatluse all ei ole kooli ajalugu käsitlev dokument , üksnes õpilaste Kultuurringi ajakiri . </s> <s> Ja sellisenagi ei antud talle aega areneda , n.-ö. oma näoni jõuda . </s> <s> Nii et ega siledamat kompositsiooni oodanudki . </s> </p>
<p> <s> Olgu ajakirja sisuga kuidas on , ühe väärtusena paistab läbi toonane atmosfäär . </s> <s> Lugedes – ja tegin seda rida-realt – elasin sisse ajajärku , milles ka ise paiknesin . </s> <s> Tekstidest ilmneb koolilastele omast enesekindlust , ka värskust , avatust . </s> <s> Ajajärgule tunnuslikku leiame näiteks vohavas i-mitmuses : kellile pro kelladele , klassest pro klassidest , autobuses pro autobussides jne. </s> <s> Lendavad ka uudissõnad : olbama , hunnitu , meevima ( viimast ei leia uuest ÕS-ist ; Saagpakus : " mitte omama , millestki ilma olema " ) . </s> <s> Eks need iseärasused tulene mõne toonase emakeeleõpetaja ( Meiessaar ? ) keeleuuenduslikust entusiasmist . </s> <s> Ja muuseas , tekstist hakkab silma , nagu kord ja kohus , et majal on ikka " kord , korrad " ja mitte " korrus , korrused " . </s> </p>
<p> <s> Et teatud prominentide võsud oma andekust ebaproportsionaalselt eksponeerivad , on omaette teema , mille jätame sinnapaika , läbipaistev ta juba on . </s> <s> Muuhulgas paneme tähele , et mr . </s> <s> Hewer on ajakirjas hoopis asjalikum ning taltsam kui minu ja klassikaaslaste mälus . – Kui nüüd kirjutiste alusel üritada väljapaistvamaid õpilasi esile tuua , siis kehakultuuris on nad siin-seal ära märgitud . </s> <s> Vaimsemal tasemel paistavad välja filosoofiahuviline Endel Kask , muusikamees Harri Kiisk ja ehk kõige eredamalt Ea Jansen , olgugi et ainult paari luuletuse ning ühe artikliga . </s> <s> Ja veel mõned , keda on riskantne esile tõsta teiste võimalike väärikate arvel . </s> <s> Pealegi esindab autorite nimistu sisukorras vaid aktiivsemat kilda , neid , kes võtsid vaevaks , puudub vaikiv talent . </s> <s> Näiteks mu klassivend Arved Laev , kellelt oodanuks vaat et kõrgintellektuaalset diskurssi ( viimane , diskurss tähendab , ei olnud toona küll meie sõnavaras ) . </s> <s> ( Meie klassikaaslastest esinevad pisipaladega Lia Helgas , Made Vanderer , Sven Malm ja ( H ) Endrik Arro ; René Rätsnik oli kahe viimase numbri toimetuses . ) </s> </p>
<p> <s> Kahe viimase väljaande päätoimetajana on kirjas Ilmar Reidi , kes on ka üht-teist ajakirjas avaldanud . </s> <s> Mõne kuu pärast kandus sellesama aktiivse noormehe ühiskondlik energia üle komsomoli , kus ta uue võimu teenistuses agaralt tegeles ( vt. mälestuslik märkus ) . </s> <s> Ei tea , kas see eelteadmine mõjutas mu muljeid tema juttude lugemisel , kuid midagi imelikku ( " revolutsioonilist " ) paiskus neist välja küll . </s> </p>
<p> <s> Viimase numbri ( 2 ( 5 ) ) lõpus seisab : " Ilmus trükist 8. mail 1940. " See daatum toob mällu midagi rõhuvat . </s> <s> Mitte üllitise sulgemise pärast , mille edaspidist saatust me tookord nagunii ei teadnud . </s> <s> Tagantjärele võiks seda päeva nimetada lõpu alguseks , õigemini lõpu alguse jätkuks , sest lõpu algus ise pärines juba 1939 sügisest ( mis , muide , mõnevõrra peegeldub ka RIK-i ajakirjas ilmunud " sõjateaduslikest " artiklitest ) . </s> <s> Päev pärast Õppurajakirja viimase numbri ilmumist vallutasid Saksa väed Taani ja Norra , ja kohe algas ka sakslaste pealetung Läänerindel ( 10. 05 ) . </s> <s> Noid sündmusi võis veel võtta kuidagi pealtvaataja seisukohalt , kuid peatselt ilmus " Pravdas " Eestit süüdistav artikkel , milles mh . meile saksavaenulikkust ( ! ) ette heideti . </s> <s> Või midagi sarnast . </s> <s> Asja ähvardav mõte oli aga selge , nõnda mäletan tollasest " Päevalehest " loetut . </s> </p></div2><div2 type="alaosa">
<p> <s> Alljärgnevalt ajakirja numbrite sisukorrad täies koosseisus ja ad verbum ( s.t. võimalikud vead kaasa arvatud ) . </s> <s> Märgin ära kirjutise laadi ja enamjaolt viitan ka sisule mõne iseloomuliku tsitaadiga artiklist ja/või omapoolse kommentaariga . </s> <s> Kirjutistest , mis lisavad olulisi fakte mu mälestustele ja/või iseloomustavad toonast olukorda/meeleolu , toon pikemaid väljavõtteid ; artikli autor ja kõik tsitaadid ajakirjast on kursiivis , kirjutise pealkiri poolpaksus kirjas . </s> </p>
<p> <s> NR . </s> <s> 1 , MÄRTS 1938 </s> </p>
<p> <s> ( Lühendid siin ja edaspidi : algk . </s> <s> , algkool ; prog . ja prg . </s> <s> , progümnaasium ; g . </s> <s> , gümnaasium ; kl. , klass ; a ja b , paralleelklassid ) </s> </p>
<p> <s> Toimetuselt ( üleskutse kaastööks jms. ) </s> </p>
<p> <s> Aino Küttis , prog . </s> <s> IV-b kl. : Talv ( luuletus ) </s> </p>
<p> <s> K . </s> <s> P. , V – b . </s> <s> : Suurim püha ( EV aastapäevale pühendatud mõtisklus ) </s> </p>
<p> <s> E . </s> <s> Tümps , I g . </s> <s> kl. : Vabaduspäevaks ( ... </s> <s> Vaba eestlane vabal pinnal on juba 20 aastat töötanud ... tuleme maailma ainult silmapilguks , et jälle kaduda , kuid rahvas ja tema teod elavad igavesti ! ... ) </s> </p>
<p> <s> Heljo Ernesaks , II-a prog . </s> <s> kl. : Pühendus lipule ( luuletus ) </s> </p>
<p> <s> H . </s> <s> Arakas , V g . </s> <s> kl. : Kooli aastapäev – Selles artiklis on ühte-teist , mis mu meenutuses puudub , samuti ajastule ( või autorile ) omast sõnakõlinat ; seega tsiteerime pikemalt . – 28. novembril [ 1937 ] oli suur pidupäev meie kooli elus . </s> <s> Sel päeval pühitseti kooli esimest aastapäeva ja anti üle hr. Riigihoidjalt meie koolile annetatud lipp . / ... / Kandvamaks osaks peo ettekannetest pidid saama kahtlemata väikeste ingliskeelne ja suurte eestikeelne näidend . / ... / See [ pidupäev ] algas kell 12 päeval " Estonia " kontsertsaalis . </s> <s> Saal oli täis suurimat pidulikkust . / ... / Usinasti võis näha askeldamas kultuurfilmi mehi ... / ... / Rõdul asetses Tallinna garnisoni orkester , tõstes suuresti pidulikkust . / ... / Saabusid spaleerid võimlemisõpetajate juhtimisel , et võtta vastu kõige kõrgemat külalist , härra Riigihoidja asetäitjat haridusministrit kol . </s> <s> Jaaksoni . </s> <s> Tervitusmarsi helide saatel saabus härra haridusminister teiste kõrgemate haridustegelaste saatel . / ... / Härra direktori kõnele ja segakoori ettekandele järgnevalt toodi saali härra Riigihoidja poolt koolile annetatud siidist lipp . / ... / Kõne lõpetanud , andis haridusminister lipu üle meie direktorile , kes palus edasi anda härra Riigihoidjale kogu kooli ja lastevanemate südamlik tänu lipu eest ning hoole ja armastuse eest , mida Riigihoidja on avaldanud kooli suhtes . / ... / " Meid tiivustab edukale tööle me riigi ja rahva hüvanguks selle lipu kõrgeaulise annetaja , Riigihoidja hr. Konstantin Pätsi elu ja töö ! " ütles gümnaasiumi esindaja abiturient Pürge . </s> <s> " Saagu uus lipp koolile ustavuse , truuduse ja aususe sümboliks , " soovis kindral Reek lastevanemate esindajana . </s> <s> Liigutavaks kujunesid momendid , kui algkooli õpilased – poiss ja tüdrukukene – andsid hr. haridusministrile ja kindral Reegile lilli nende kõnede lõppedes . – Väljavõtted on mõeldud tabamaks ka tollast paraaditsevat õhkkonda , retoorikat , kaasa arvatud nn. isikukultust – ometi , oh kui ilmsüütu ta oli ! </s> <s> Pidu algas õhtul kell 6. – Edasi on juttu ingliskeelsest näidendist " Alice in Wonderland " ( millest mälestuses pikemalt ) ja eestikeelsest Maarda Lepp-Utuste " Kosjamängust " , samuti tantsurühmade ettekandeist ning muust peosse puutuvast . </s> </p>
<p> <s> Ch . </s> <s> Hewer : Inglise koolid , tõlkinud Urve Noorlein , V g . </s> <s> kl. ( kirjeldab koolide tüüpe ja nendes õppimist , sporti , " majade " süsteemi ( vide supra ) jms. ) </s> </p>
<p> <s> M . </s> <s> M. : Vihmapereluudium ( mõtisklus Chopini vihmapreluudiumi taustal ) </s> </p>
<p> <s> T . </s> <s> K. : Kirjand ( kuidas kirjandi kirjutamine ei õnnestunud ) </s> </p>
<p> <s> Loit Vellerind ja Alfred Linkholm , II-a prg . </s> <s> : N.M.K.Ü. laager Koitjärvel ( reportaaž ) </s> </p>
<p> <s> Aino Küttis , prog . </s> <s> IV-b kl. : Lahkumine ( luuletus ) </s> </p>
<p> <s> Virve Viik , II-a prog . </s> <s> kl. : Ekskursioonil ( Ülgaste fosforiidikaevanduses ) </s> </p>
<p> <s> Kroonika </s> </p>
<p> <s> ( a ) Ch . </s> <s> Hewer : Kooli Inglise Ring , tõlkinud L. Pürge ( asutatud novembris 1936 , patrooniks Briti Chargé d'Affaires hr. W. Gallienne , presidendiks hr. P. Vaarask ; on peetud referaat-koosolekuid ) </s> </p>
<p> <s> ( b ) Ch . </s> <s> Hewer : Hoki ja Rugby Riiklikus Kolledžis , tõlkinud L. Pürge ( 1936.a. sügisel andis kohalik Briti esindus meie koolile üle hoki- ja rugbyvarustuse . / ... / Raskusi on olnud sobiva mänguväljaku leidmisega ) </s> </p>
<p> <s> ( c ) Helmut Arakas : Kilde kooli spordielust ( Ei saa just öelda , et sportlik tase me koolis oleks eriti kõrgel järjel . </s> <s> Järgneb reportaaž kergejõustikust ja käsipallist , milles siiski saavutati märkimisväärseid tulemusi . </s> <s> Kaks fotot : RIK-i Spordiringi juhatus ja käsipallimeeskond ) </s> </p>
<p> <s> Riikliku Kolledži gümn . </s> <s> V kl. " Abiturient L. " : Meie klass ( iseloomustusi 29-st klassikaaslasest ) </s> </p>
<p> <s> Saima Tasuja , Harri Kõlar , Olev Eensalu , IV-a prg . </s> <s> : IV-a kl. õpilastüüpe ( juttu on klassist ja klassikaaslastest koos vinjettidega ) </s> </p>
<p> <s> Ita Kongas , IV-a prg . </s> <s> : Tähelepanekuid rongis ( novellett ) </s> </p>
<p> <s> Kuno T. , II-a prg . </s> <s> kl. : Vaatepunkti ehitamine ( lühijutuke ) </s> </p>
<p> <s> V . </s> <s> Neidek : Male ( ülesandeid ja infot maleringist ) </s> </p>
<p> <s> A . </s> <s> Kalberg : Ristsõnad </s> </p>
<p> <s> Uno T. , II-b prg . </s> <s> kl. : Kuidas sain kartulikoorijaks ( paistab , et ruumitäiteks lisatud ) </s> </p>
<p> <s> Huumor . </s> <s> Koolitarkus ( kogutud õpilaste vastustest ) </s> </p>
<p> <s> Toimetus : A. Meiessaar , R. Kuntsel , Peterson , Kongas ja Kana . </s> </p>
<p> <s> NR . </s> <s> 2 , DETSEMBER 1938 </s> </p>
<p> <s> Toimetuselt ( muretsetakse ajakirja ainelise tasuvuse üle . </s> <s> ... toimetus on katsunud sisu mitmekesistada ja kaastöölistena kaasa tõmmata õpilasi võimalikult kõigist klassest . </s> <s> Nii esinevad selles ajakirja numbris esmakordselt oma kaastööga ka algkooliõpilased ... ) </s> </p>
<p> <s> Foto : Haridusminister kol . </s> <s> Jaakson asetab kohale uue koolimaja nurgakivi ; pärastpoole on veel kolm fotot sellest sündmusest </s> </p>
<p> <s> H . </s> <s> P. : Rahupühad ( jõulujutt ) </s> </p>
<p> <s> Aino Rosenvald , g . </s> <s> I kl. : Otsing ( luuletus ) </s> </p>
<p> <s> Helmi Mets , g . </s> <s> II kl. : Vaenelaps sügistormis ( poeem ) </s> </p>
<p> <s> M . </s> <s> M. : Sügismeloodia ( mõtisklus ) </s> </p>
<p> <s> Lia Helgas , prg . </s> <s> II kl. : Kui mul oleks nõiakepp ( soovunelm ) </s> </p>
<p> <s> Harri Maiste , g . </s> <s> I kl. : Nurgakivi asetamine kooli uuele hoonele – Oma mälu järgi olen toda sündmust kirjeldanud eespool , mis , nagu nüüd leian , vastab üldjoontes ajakirjas avaldatud pikemale reportaažile . </s> <s> Nagu näiteks , et ... oli jahe ja pilvine sügishommik ... </s> <s> Selles artiklis on aga enamat , detailsemat , millest mõnda järgnevalt . </s> <s> Tänavune 28. november [ 1938 ] , meie kooli II aastapäev , tähendab meile eriti suurt pidupäeva ... / ... / ... õpilased kogunesid Imanta tänavas asetsevasse koolimajja , et selle hoovis rivistuda ja siis ühises rongikäigus suunduda tulevase koolimaja ehitusplatsile . </s> <s> Enne seda toimus aga veel kontroll õpilaste riietuse suhtes , et ära hoida haigestumisi külmetuse tagajärjel lagedal ehitusplatsil . </s> <s> Sellest hädaohust tingituna ei olnud algklasside õpilased kohustatud ilmuma . </s> <s> Kuid siiski võis hiljem ehitusplatsil silmata väikesi kaasõppureid , kes olid oma vanemate saatel ilmunud jälgima pidulikku toimingut . </s> <s> Kontroll lõppenud , rivistusid õpilased hoovis . </s> <s> Kella veerand kaheteistkümneks oli kõik korras ja kogu õpilaspere hakkas liikuma tulevase koolimaja suunas . / ... / [ Ehitus ] platsi tagapõhjal lehvis kolm Eesti sini-must-valget trikoloori , nende ees , piiratuna ilupuudest , asetses kõnetool , millest ühel pool oli Tallinna Vahipataljoni orkester ja teisel – kooli lipp , hoitud kolme õpilase poolt . / ... / Oli ilmunud Tallinna koolide direktoreid , koolitegelasi ja rohkel arvul õpilaste vanemaid ja sõpru . </s> <s> Täpselt kell 12 saabus tervitusmarsi helide saatel haridusminister kol . </s> <s> Jaakson , kelle ilmumise järel algas ka kohe pidulik toiming vaimuliku talitusega . / ... / Õnnistamistalitus lõppenud koraaliga , astus kõnetooli direktor P. Vaarask , kes pidas lühikese hoogsa kõne ja luges ette nurgakivvi müüritava akti sisu . </s> <s> Selle järele võttis sõna haridusminister kol . </s> <s> A. Jaakson , kes oma sõnavõtus tähendas , et selle vaimusilma ette kerkiva uue valguse- ja õhurikka koolimaja juures , mida loodame näha täielikkuses juba aasta või pooleteise pärast , mõtleme me tänutundega president K. Pätsile , kelle kaudu on saanud võimalikuks kõnesoleva hoone ehitamine , mis on esimene riigi poolt ehitatav koolimaja Tallinnas . </s> <s> Kõneleja märkis , et samuti tunnustavat tööd maja ehitamise läbiviimiseks on teinud lastevanemate komitee esimees kindral Reek . </s> <s> Haridusministri kõnele järgnes hümn , mille lõppedes kol . </s> <s> A. Jaakson asetas metalltoru dokumentidega nurgakivvi ja pani ühtlasi kohale ka sümboolse nurgakivi . </s> <s> Esimeseks tervitajaks oli Briti esindaja H. W. Gallienne , kes soovis , et tulevane hoone saaks üheks ühendavaks sidemeks Eesti ja Briti vahel . </s> <s> Kõne lõppemisel kõlas Inglise hümn . </s> <s> Ülemlinnapea kindral Soots , kes tõi tervitusi Tallinna linnalt , rõhutas , et kuigi koolis valitseb inglise keel , seda suuremal määral valitsegu sääl ka eesti meel . </s> <s> Järgnevana lastevanemate komitee esimees kindral Reek tõi tervitusi lastevanemate komiteelt . / ... / Aktuse lõpetas Haridusministeeriumi kooliosakonna direktor V. Alttoa , kelle kõnele järgnes segakoori laul " Õitse , maa , ja müha , meri ! " </s> <s> Kiiresti tühjenes ehitusplats külalistest , sest kogu toimungu kestel andis end tunda jahe ja niiske sügisene ilm . – Pikalt , jaa , kuid ka triviaalsed üksikasjad on olulised toonase meeleolu ning poliitilise hetkeseisu esiletoomiseks . </s> <s> Taas hakkab silma too " Kindralstaabi " taust ( mida olen algupoolel pikemalt eritlenud ) , ka " isikukultuslikku " . </s> <s> Ja siis see " inglise värk " ( esimese tervitajana Briti esindaja , Inglise hümn ! ) , mis pidi selleks ajaks olema vähemalt vormiliselt kukutatud ( ajakirja nimi , vide supra ) – või kuidas ? </s> <s> Igatahes kordan oma mälestuslikku vaadet , et kõik need nn. välismõjud ei puudutanud kooli õppetööd ega rahvuslikku kasvatust . </s> <s> Olgugi et jah , vana mulk kindral Soots tolle inglise värgi üle muret tundis . </s> </p>
<p> <s> Silvia Rüütel , prg . </s> <s> III-a kl. : Mõnda Berliinist ( reisikiri ) </s> </p>
<p> <s> Endel Kask , g . </s> <s> II kl. : Mu kauneimad hetked ( mõtisklus raamatuist ... </s> <s> Oo raamatud , milliseid kõikehaaravaid mõtteid võite te äratada minus ! ) </s> </p>
<p> <s> R . </s> <s> Vellerind , algk . </s> <s> IV kl. : Sügis ( luuletus ) </s> </p>
<p> <s> Aino Küttis , prg . </s> <s> V-b kl. : Pääsuke ( luuletus ) </s> </p>
<p> <s> Ilmar Reidi , g . </s> <s> I kl. : Vana kapten ( literatuuritsevalt pretensioonikas romantiline lugu meremehest , ta armudest , kurvast saatusest jne. ; tikitud paari tosina uudissõnaga ) </s> </p>
<p> <s> Heljo Ernesaks ja Elo Parlo , prg . </s> <s> III-a kl. : Meie ekskursioon Pakerorti ja Pakri ( reisikirjeldus ; muide , ka meie klass ( prg . </s> <s> II ) oli sel sõidul kaasas ) </s> </p>
<p> <s> Tiiu Reek , algk . </s> <s> IV kl. : Äikese õhtu metsas ( jutuke ) </s> </p>
<p> <s> Karmen Rooth , algk . </s> <s> II kl. : Minu lind ( ... ) </s> </p>
<p> <s> Ed . </s> <s> Tümps . g . </s> <s> II kl. : Riik , sport ja ühiskond ( hoogne , juhtkirjalik üleskutse ... </s> <s> Vabadussõja-aegne julge ja otsustusvõimeline meelsus peab elama igavesti edasi . </s> <s> Parimaks abinõuks teiste keskel on kehaline kasvatus , sport , mis võimalusi annab kasvatada noortest tugevaid , selgesilmalisi julgeid inimesi ... keha on vaimu korter ; selles teadmises kasvatagem endid ja teisi kodumaa kasuks ja auks ! ) </s> </p>
<p> <s> " Abituriendid " , g . </s> <s> II kl. : Meie klass ( saržikad iseloomustused klassi 23-est õpilasest ) </s> </p>
<p> <s> Georg T. , prg . </s> <s> III-b kl. : " Spordipalavik " ( äpardus sportimisel ) </s> </p>
<p> <s> H . </s> <s> T. , prog . </s> <s> I kl. : Suveöö ( kuu paistab ... etc . ) </s> </p>
<p> <s> Lilian Vahtramäe , algk . </s> <s> IV kl. : Kuu ja päike . </s> <s> Müüt ( ... ) </s> </p>
<p> <s> H . </s> <s> Jürisson , algk . </s> <s> III kl. : Kiisu ja Kutsu , Pontu ja Mutsu ( ... ) </s> </p>
<p> <s> Aili Vaarask , algk . </s> <s> III kl. : Minu kilpkonn ( Isa tõi mulle Londonist kilpkonna ( ! ) ) </s> </p>
<p> <s> Kroonika </s> </p>
<p> <s> E . – k. : Meie kultuurringi eluavaldusi ( Elu meie kooli Kultuurringis algas 23. septembril [ 1938 ] , mil peeti avakoosolek . </s> <s> Sportlikud organisatsioonid , olgu siis vabatahtlik Spordiring või õppenõukogu poolt Mr. Hewer'i algatusel loodud inglise koolide eeskuju taotlevad ja kõiki poisse , alates progümn . </s> <s> II klassist , haaravad nn. " Majad " , algasid oma tegevust pisut varem . / ... / Tehti ettepanekud korraldada deklamatsioonide võistlus , kõnevõistlus , kirjanduslik kohus , kirjanditevõistlus , vaidlusõhtuid ja mitmesuguste ettekannete õhtuid ühes tantsuga ... / ... / 16. nov. vaidlusõhtu teemaks oli : " Kas keha või vaim ? " </s> <s> Peareferendina esines õpil. </s> <s> Endel Kask , g . </s> <s> II kl. , kes , võtnud seisukoha vaimu poolt , leidis ägedat ja rohkearvulist oponeerimist sportlastest kaasõpilaste poolt . </s> <s> Vaimu pooldajaid oligi õhtul ainult mõningaid , nii et peareferent pidi sportlaste pealetungid vastu võtma peaaegu üksinda . – Kurdetakse , ka mõnes teises artiklis , et ürituste läbiviimiseks puudub aeg , kuna kool töötab õhtuti ja pääle tunde on õpilased hilise aja tõttu küllaltki väsinud . ) </s> </p>
<p> <s> Ed . </s> <s> Tümps , g . </s> <s> II kl. : Kilde kooli spordielust ( ... oleme arvatavasti saanud üle sellest " sportlikust surnud punktist " . </s> <s> On olemas teatavaid kindlaid viipeid sellele , et sport meie koolis sammub pideva tõusu tähiseil . </s> <s> TKSÜ meistervõistlustel poksis saavutati kõikide kaasavõistelnud koolide hulgast esimene koht ; ka kergejõustikus saavutati häid tulemusi . – Omaette peatüki moodustab Riikliku Kolledži spordiajaloos kooli spordipäev , mis toimus 30. sept. s.a. [ 1938 ] Kadrioru Staadionil . </s> <s> Puht sportliku naudingu kõrval lisas sellele päevale veel pinget ja põnevust see , et üksikvõistlejad moodustasid kaks võistlusleeri – Kalevimaja ja Lembitumaja . </s> <s> Toda spordipäeva olen lühidalt meenutanud eespool ; nüüd lisab reporter , et üllatavalt häid tagajärgi saavutasid mu klassivennad Ehasalu ja Rätsnik . </s> <s> Ja muuhulgas , et Õunapuu jooksis 1000 m ajaga 3,0 ( vt. mu enda oletatav tulemus sellel distantsil ühel teisel võistlusel , vide supra ) ) </s> </p>
<p> <s> P . </s> <s> B. : Maleringi tegevusest ( Äsjalõppenud kooli-esivõistlusil 8 osavõtjaga võitis I. Schulz ( V-b ) , teiseks tuli P. Bürger , kolmandaks L. Vucht ja neljandaks R. Kõrgemägi ) </s> </p>
<p> <s> Tulevikukroonika ( ... jõulupuul esineb esmakordselt Riikliku Kolledži sümfooniaorkester , mille organiseerijaks ja juhatajaks on lauluõpetaja hr. Võrk ; laulukoor esitab laule gümn . lauluõpetaja hr. G. Ernesaksa juhatusel ja õpilased deklameerivad nii eesti kui inglise keeles . / ... / Meie kooli uue hoone müürid kerkivad kiiresti ja võib-olla juba kevadel näeme oma uut koolimaja täies suuruses ) </s> </p>
<p> <s> R . </s> <s> N. Coudenhove-Kalergi gentlemanist ( Gentlemani-ideaal on totaalne , kuna ta hõlmab inimest ta kolmes dimensioonis : keha , karakterit ja vaimu – etc . etc . ) </s> </p>
<p> <s> Toimetus : O. Hapsal , E. Kana , H. Saidlo , M. Muulmann , E. Kask . </s> </p>
<p> <s> Ilmub 17. detsembril 1938 </s> </p>
<p> <s> NR . </s> <s> 2 ( 3 ) , MAI 1939 </s> </p>
<p> <s> Aino Rosenvald , g . </s> <s> I kl. : Kevad ( luuletus ) </s> </p>
<p> <s> Magda Muulmann , g . </s> <s> II kl. : Tuli kevad ( luuletus ) </s> </p>
<p> <s> Erik Hansen ( Tammsaare ) , algk . </s> <s> II kl. : Noor kangelane ( just nõnda on autori nimi ära toodud , ei tea , kas Tammsaare oli lisatud autori või toimetuse ( kooli ) poolt . </s> <s> Jutustus " noorest kangelasest " Vabadussõja aegu ; poiss laskis koltrevolvriga maha vene komissari ... ) </s> </p>
<p> <s> Harry Tomingas , g . </s> <s> I kl. : Tuisus II auhind kirjanditevõistlusel ( pikem jutustus episoodist Vabadussõjas ) </s> </p>
<p> <s> Magda Muulmann , g . </s> <s> II kl. : Talveunelm III auhind kirjanditevõistlusel ( poisi-tüdruku muinasjutuline " õnnetu armastus " ) </s> </p>
<p> <s> Ella Kana , g . </s> <s> I kl. : Tõus mäkke ergutusauhind kirjanditevõistlustel ( lühendatud ) ( ühe noore pere kurb lugu ) </s> </p>
<p> <s> Helgi Jürisson , algk . </s> <s> III kl. : Kevad ( luuletus ) </s> </p>
<p> <s> Prog . </s> <s> II kl. õpilaste arvamusi oma klassist ( meie ( L.V. ) klass ) : </s> </p>
<p> <s> Made Vanderer ( Meie klassis on viiskümmend neli õpilast : nagu näha , suur klass . </s> <s> Ja ongi kõige suurem klass meie koolis . / ... / ... kui härra inspektor K. Ratassepp oma pää ukse vahelt sisse pistab , on klassis kohe surmavaikus . </s> <s> Samuti juhtub ka siis , kui inspektriss proua B. Paaver sisse astub . / ... / Järgneb paari ( varjunime all ) õpilase iseloomustus ) . – Sven Malm ( üht-teist saržikat kümne ( pseudonüümse ) klassikaaslase kohta ) </s> </p>
<p> <s> Tiiu Reek , algk . </s> <s> IV kl. : Koolipoisid Narva all ( lühijutuke Vabadussõjast ) </s> </p>
<p> <s> Endel Kask , g . </s> <s> II kl. : Spordi tähtsus riigi või ühiskonna ja üksikindiviidi seisukohalt – Vastuseks Ed . </s> <s> Tümpsi artiklile " Riik , sport ja ühiskond " ( vt. ülal ) ( Kahtlemata on keha ja vaimu probleem omandanud suure tähtsuse tänapäeva elufilosoofias : mõned mõtlejad pääd näevad noorsoo spordiandumuses otse inimkonna degeneratsiooni tähiseid , teised tunnustavad küll spordi tähtust , kuid rõhutavad selle teisitimõistmise vajadust , kuna veel kolmandad ütlevad , et las inimesed teevad võimalikult kõik , mis neile endile aga meeldib . </s> <s> Neid erinevaid seisukohti omaksvõtnute vahel tekib siis vaidlusi kõikjal seltskonnas , ilma et jõutaks mingile konkreetsele ja ümberlükkamatule tõele . – Pärast pikemat arutlust spordi funktsioonist ning mõtlemise vabadusest , jõuab autor järgmisele seisukohale : ... sport on otseselt tähtis ainult üksikindiviidile , mitte aga riigile . </s> <s> Alles siis muutub ta riigile tähtsaks , kui tema harrastajais on enam filosoofiomadusi vabaduse mõnudest arusaamiseks . / ... / Sisendagem tänapäeva noortesse eeskätt filosoofilist arutlemisvaimu , ja pole kunagi tarvis muret tunda nende käitumise pärast , ükskõik millise ajaviite- või tööala nad endale valivad ! ) </s> </p>
<p> <s> Kroonika </s> </p>
<p> <s> Ilmar Reidi , g . </s> <s> I kl. : Märkmeid " Estonia " muusikalavastustest 1938/39 . </s> <s> a. teisel poolel ( Esimesena tuli lavale 12. jaanuaril Ivan Džeržinski " Vaikne Don " , mis osutus esimeseks meie lavadel mängitavaks NSVL-st pärit olevaks ooperiks ... , mis saab kiitva arvustuse . </s> <s> Edasi on juttu veel neljast lavastusest ) </s> </p>
<p> <s> Bernhard Rostfeld , g . </s> <s> II kl. : Ülevaade majade loomisest ja tegevusest Riiklikus Kolledžis – Neid " majasid " olen ise meenutanud ja neist on ka ajakirjas ülalpool juttu olnud , kuid mõni aspekt on jäänud ähmaseks , mida B. Rostfeld nüüd selgitab ; seepärast tsiteerime pikemalt : Nagu teame , loodi 10. septembril 1938. a. </s> <s> Kalevi ja Lembitu Maja , mis oli esimene selline üritus mitte ainult Riiklikus Kolledžis , vaid kogu meie maal . / ... / Päris põnev oli olukord , kui kord teatati , ei ainult poisid kogunegu saali ... / ... / Hr. Kütt tutvustas poisse siis lähemalt nende kahte majasse jaotamise kavatsusega , märkides aga ühtlasi , et idee siiatoojaks on Mr Hewer , kuna Inglismaal , kust viimane pärit , peaaegu iga poistekool evib selliseid majasid . </s> <s> Pääle seda kutsuti poiste seast välja gümn . </s> <s> II kl. õpilased B. Rostfeld ja H. Jürgens ning tehti neile ülesandeks valida terve õhtupoolse kooli poiste hulgast kordamööda ühekaupa neid , keda nad ise eelistasid , ning nii , et kõrgem klass oleks enne täies koosseisus värvatud , kui järgmise juurde asutakse . / ... / Huvitav oli jälgida poisse , kes püüdsid kohaneda uue olukorraga , olles lahutatud kahte leeri ja tundes end nüüd omavahel rohkem sõpradena , ja teise maja poistega vastastena . </s> <s> Varsti pärast seda pani Mr Hewer oma " English Board'ile " välja andmed majade juhtkondade kohta , nagu neid kooli õppenõukogu oli määranud . </s> <s> Varsti oligi poiste uudishimu rahuldatud : A-maja ( praeguse Kalevi Maja ) poiste kapteni kt-ks oli Eduard Tümps gümn . </s> <s> II kl. ja prefektideks Bernhard Rostfeld gümn . </s> <s> II kl. ning Rudolf Kõrgemägi gümn . </s> <s> I kl. ; B-maja ( praeguse Lembitu Maja ) poiste kapteni kt-ks aga Endel Kask gümn . </s> <s> II kl. ja prefektideks Gustav Freimann gümn . </s> <s> II kl. ning Rein Aru gümn . </s> <s> I kl. Üldse oli A-majal 76 ja B-majal 79 poissi . </s> <s> Siis algas uus etapp : majadele nimede otsingud . </s> <s> Korraldati hääletamisi majade liikmete seas ja peeti nõu juhtkondades ning lõpetati see lõppeks õppenõukogu resoluutse otsusega : majad saagu endile nimekaimudeks kaks vägevaimat eestlast ja nimelt – A-maja olgu Kalevi ja B-maja Lembitu Maja . – Edasi viidatakse spordipäevale 30. sept. , millest juba ülal juttu , ning lisatakse : Ei saa kuidagi jätta nimetamata kohaliku Briti saatkonna huvi ja ergutavat suhtumist sellesse päevasse : oli välja pandud mitu väärtuslikku auhinda , mis pärast võistluse lõppu kätte jagas Briti saadiku abikaasa Mrs Gallienne . </s> <s> Ka Briti saadik Mr Gallienne ise oli kogu spordipäeva kestes staadionil ning lausus võistluse lõppsõnas tervitusi mõlemale majale . </s> </p>
<p> <s> Too " majade " moodustamise protseduur oli mul kadunud ajahõlma , kuid Bernhard Rostfeldi kirjelduse alusel hakkab koitma küll . </s> <s> Muide , B. R. oli meie kooliarsti proua doktor Rostfeldi poeg , keda , arsti tähendab , olen meenutanud oma " popitegemisega " seoses ( vide supra ) . – Ajakirja numbris on ka foto mõlema " maja " ülalnimetatud juhtkonnast , kõik mulle hästi meelde jäänud näod . </s> <s> Samal pildil istuvad veel dir. Vaarask , Mr Hewer , Lembitu Maja vanem , ja võimlemise õpetaja hr. Kütt , Kalevi Maja vanem ; viimane , muuseas , paistab normaalse soenguga ja mitte harjasjuustega , nagu olen vist varem meenutanud . </s> </p>
<p> <s> E . </s> <s> Kask , g . </s> <s> II kl. : Kultuurringi elu – ... ringi viimase aja tegevus on möödunud mitmesuguste võistluste tähe all . </s> <s> Sellega on tahetud näidata , kuivõrd palju võimalusi võistluste korraldamiseks leidub ka vaimsel alal ... / ... / Mõningalt poolt on küll kuuldud rahulolematust sellepärast , et enamasti alati on meie kultuuriõhtud lõppenud tantsuga . / ... / Noorte inimeste " hukkaminekut " pole peagu kunagi põhjustanud tants , vaid see , et nad iseloomu nõrkuse tõttu ei oska määrata ega pidada üheski asjas õiget piiri . / ... / Esimene ringi üritus sel poolaastal tekitas kohe kuuma meeleolu peagu kõigi õpilaste juures , kuna see oli esimene võistlus Riiklikus Kolledžis , mis kandis vaimset ilmet , nimelt deklamatsioonivõistlus . / ... / ... tõsiselt südamel oli Kultuurringi juhatusel ajakirja " RIK " välimus ja sisu : taheti sel alal läbi viia ulatuslikum reform , kuna seni kirjastatud numbrid ei vastanud küllaldaselt neile pandud esteetilisile nõudeile . / ... / Uue kaanejoonise saamiseks kuulutati välja auhinnaline võistlus ... / ... / Ühes kaaneküsimusega paistis paratamatusena parema kaane alla parema sisu muretsemine . </s> <s> Korraldati kolmas võistlus , kirjanditevõistlus ... / ... / Järgnevalt märgitakse ära , et sisse tuli 8 kirjandit , esimene auhind otsustati välja andmata jätta , ülejäänud tulemused olid : II , kaks III ja üks ergutusauhind . </s> <s> Neist kolm on ära toodud käesolevas numbris ( vt. ülal ) . žürii arvates on enamasti kõigis kirjandeis raskesti eksitud kompositsioonireeglite vastu . </s> <s> Edasi analüüsib E. Kask kõiki auhinnale tulnud kirjandeid ja konstateerib : Eelmainitud kompositsiooniliste eksimuste ( sündmustiku katkendlikkus , ebasümmeetrilisus , loidus ) ... kõrval ei saa märkimata jätta ideede selgusetust : lugeja vaevalt taipab , mida autor õigupoolest on tahtnud ütelda ( rõhk lisatud , L. V. ) . </s> <s> Ja siinne kommentaator sooviks lisada : kas mitte tänaste " loovisikute " eelkäijad , kes on " selgusetuse " äärmuseni arendanud , õigemini asetanud selle ( ainu ) eesmärgiks ? / ... / Tuleviku suhtes on nende ridade kirjutajal kavatsus asutada Kultuurringi juurde filosoofiasektsioon ... </s> </p>
<p> <s> Kultuurringi deklamatsioonivõistlus : </s> </p>
<p> <s> Heljo Ernesaks , prog . </s> <s> III-a kl. , II auhinna võitja ( närvitsemisest ja muljeist võistlusest ) </s> </p>
<p> <s> Valli Talur , prog . </s> <s> III-a kl. ( muljeid võistlusest ) </s> </p>
<p> <s> Loit Vellerind , prog . </s> <s> III-a kl. ( muljeid võistlusest ) </s> </p>
<p> <s> Hansa Paulmeister , g . </s> <s> II kl. : Meie kooli pidu – 24. märtsil [ 1939 ] toimus " Estonia " kontsertsaalis meie kooli piduõhtu , mis tähistas ühtlasi ka kooli aastapäeva . </s> <s> Terve kuu kestsid hoogsad ettevalmistused selleks suursündmuseks . / ... / Pidu õnnestus üldiselt hästi , kuigi eeskava näis venivat terve tööpäeva pikkuseks . / ... / Kava esimeses osas oli ingliskeelne ettekanne " Snow White and the Seven Dwarfs " Walt Disney samanimelise filmi järele . / ... / Näidendis leidus palju muusikasõpradele , samuti pakkus tegelaste kirev pilt silmale huvitavat vaatamiseks . / ... / Teise numbrina kava esimeses osas olid kooli orkestri ettekanded . / ... / Kava teises osas oli Maarda Lepp-Utuste rahvuskommete näidend " Eesti pulm " , mis oli eelmisel aastal ettekantud " Kosjamängu " järg . / ... / Ettekannete kolmandas osas esines kooli segakoor . / ... / Teiseks esines kooli lastekoor ... / ... / ... kava viimses osas [ olid ] võimlemisettekanded tütarlaste võimlemisrühmalt ja Spordiringi rühmalt . / ... / ... lõppes pidu eeskava ja algas tants . </s> <s> Hoogsate fokside ja tangode saatel möödus pidu seltskondlik osa . – Artiklis antakse ülevaade ettekannetest ja mainitakse tähtsamaid osatäitjaid ; kokku oli neid mitukümmend pluss orkestris , laulukoorides ja võimlemisrühmades esinejad ; nii seisab piduõhtu kavas , mille sain Harry Kõlarilt . </s> <s> Isiklikult mul erilisi mälupilte sellest suursündmusest esile ei tüki , v. a. mu enda klarnetipuhumine orkestris : Mozarti " Menuett " etc . </s> <s> Leho Võrgu taktikepi all . </s> </p>
<p> <s> Dr . </s> <s> Lin Yutang , moodne hiina filosoof : Oleme kaotanud iseenda ! </s> <s> Inglise keelest tõlkinud E. Kask ( mõttetera ... ) </s> </p>
<p> <s> Tänuavaldused ( Kultuurringi juhatuse ja ajakirja " RIK " toimetuse poolt soodustava suhtumise või väärtuslike teenete eest – järgneb ca tosin nime ) </s> </p>
<p> <s> Mitmesugused teated ( muuhulgas : 1. mail s. a. toimus Riikliku Kolledži ja J. Vestholmi eragümnaasiumi laskurite vahel ... laskevõistlus , kus Riiklik Kolledž saavutas võidu vana ja kuulsa J. Vestholmi gümn . laskurmeeskonna üle . </s> <s> Punktide vahekord 1270 : 1266 ... </s> <s> 1. kohale tuli Lembit Pihlak g . </s> <s> I kl. ... ja 2. kohale Harry Kõlar ... ) </s> </p>
<p> <s> Väljaandja : Riikliku Kolledži Kultuurring </s> </p>
<p> <s> Pää- ja vastutav toimetaja : August Meiessaar . </s> <s> Tegevtoimetaja : Endel Kask . </s> <s> Toimetus : M. Muulmann , D. Trimm , E. Kana , K. Bredo , H. Saidlo , O. Hapsal . </s> </p>
<p> <s> NR . </s> <s> 1 ( 4 ) , DETSEMBER 1939 </s> </p>
<p> <s> Gunda Rannas , g . </s> <s> I kl. : Mina laulan , mina leelon ( luuletus ) </s> </p>
<p> <s> Ea Jansen , g . </s> <s> II kl. : Kaebelaul ( luuletus ) </s> </p>
<p> <s> Harry Tomingas , g . </s> <s> II kl. : Kirikuteel ( lumine jõulujutuke ) </s> </p>
<p> <s> Helmi Mets , g . </s> <s> III kl. : Helid jutustavad ( kooli- , kirikukellade jms. helinast ) </s> </p>
<p> <s> Uus koolimaja ( 1939. aastal jõuti ehitustöödega niikaugele , et sügiseks viidi hoone katuse alla . </s> <s> Käesolev kirjutus püüab anda väikese ülevaate uues hoones ettenähtud ruumidest ja nende otstarbest . </s> <s> Järgneb üksikasjalik kirjeldus ) </s> </p>
<p> <s> Eha Leinjärv , prog . </s> <s> V-a kl. : Asutagem endile kodused raamatukogud ! </s> <s> ( Raamat ei anna meile mitte ainult tarkust eluks , vaid ta muudab meid paremaks ja kultuursemaks ) </s> </p>
<p> <s> Gunda Rannas , g . </s> <s> I kl. : Piibel ( eestikeelse piibli saamisloost , mis käesoleval aastal pühitseb oma 200 a. sünnipäeva ) </s> </p>
<p> <s> Ilmar Reidi , g . </s> <s> II kl. : Ühe elu loojangul ( ... ta on ainult lihtne inimene , rahvuselt juut , kes on rännanud siin maailmas juba kuuskümmend seitse aastat , olnud selle kestes liigkasuvõtjaks-pandimajapidajaks , teravasuleliseks ajakirjanikuks ... osavaks spiooniks ... </s> <s> Pikem ilu ( ? ) kirjanduslik lugu ... ) </s> </p>
<p> <s> Endel Kikerpuu , g . </s> <s> II kl. : Pudemeid klassidest ( lühidalt ühte-teist õpilaskonnast mitmes klassis ) </s> </p>
<p> <s> Ilmar Vaher , g . </s> <s> I kl. : Õnnelind ( luuletus ) </s> </p>
<p> <s> Väikeste nurk </s> </p>
<p> <s> Tiiu Reek , prog . </s> <s> I kl. : Minu kollaservaline ujur ( lookene loomakesest ) </s> </p>
<p> <s> Erik Hansen ( Tammsaare ) , algk . </s> <s> III kl. : Ikka , ikka lõuna poole ( rändlindudest muinasjutuliselt ) </s> </p>
<p> <s> Urve Taimsalu , prog . </s> <s> II kl. : Minu jänesejaht ( Laual lebaski jänesepraad , mis alles kahe tunni eest oli olnud elus ... </s> <s> Tundsin , et mul ei lähe alla suutäitki sellest jänesest ) </s> </p>
<p> <s> Valli Maide , algk . </s> <s> IV kl. : Minu pinginaaber ( ... ) </s> </p>
<p> <s> H . </s> <s> Arro , algk . </s> <s> III kl. : Koer ja vares ( ... ) </s> </p></div2><div2 type="alaosa">
<p> <s> J . </s> <s> Tarmas , prog . </s> <s> IV-a kl. : Külaskäik Helsingi Olümpiastaadionile ( See on küll ehituskunsti meistriteos . </s> <s> Terve maailma spordisõprade ja -huviliste pilgud on pööratud siia , 1940. a. </s> <s> Olümpiastaadionile ) </s> </p>
<p> <s> H . </s> <s> Raag , prog . </s> <s> V-a kl. : Klassikaline muusika ja džäss ( autor esitab klassikalise muusika päritolu ja põhilised omadused ning jätkab : Suur revolutsioon tekkis muusikavormidesse pärast Maailmasõda ... – džässimuusika . / ... / Kui tahaksime ennustada selle ... sünnituse püsi ( teised sel ajal tekkinud " ismid " on ajahammas juba hävitanud ) , siis arvatavasti džässi iga küll pikaks ei või kujuneda . </s> <s> Arvan isiklikult , et kui kunagi tuleb muudatus praegu tantsitavais moodsais tantsudes ... peab džäss paratamatult kaduma , andes ainuõiguse aastasadu inimkonda teeninud kultuurilisele klassikalisele muusikale ) </s> </p>
<p> <s> S . </s> <s> R. : Turus ja Soome skäärides ( selle piirkonnaga tutvumine ) </s> </p>
<p> <s> Ülo Rikko , Heljo Ernesaks ja Heljo Kilk , prog . </s> <s> IV kl. : Ekskursioon Laiusele ja Tartu ( reisikirjeldus ) </s> </p>
<p> <s> Enrik Arro , prog . </s> <s> III-b kl. : Gaasikaitsenädal ( ... </s> <s> Harilikult ehitatakse varjendid majade alla keldrisse . </s> <s> Normaalne varjend on varustatud abinõudega enda väljakaevamiseks juhul , kui majarusud on matnud ukse kinni , toidutagavaradega ning joogiga ja pinkide ning naridega istumiseks või lamamiseks . </s> <s> Istumine ja lamamine on vajalikud selleks , et nagu teada , tarvitab inimene kõige vähem õhku lamades , mistõttu ka ei ole karta õhupuudust normaalse õhupumpamise juures . / ... / Kuna nüüdisaja sõdades on rahva moraali päämisiks hävitajaiks kiired ja tulemusrikkad õhurünnakud , siis on rahva väljaõpe väga tähtis . </s> <s> Gaasikaitsenädalalt [ 24. </s> <s> 09. 39 ] võis õppida paljugi . – Tükike lähiajalugu ! ) </s> </p>
<p> <s> A . </s> <s> Kruusimaa , g . </s> <s> II kl. : Robert Louis Stevenson ( ülevaade tema elust ja tööst ) </s> </p>
<p> <s> Gustav Freimann , g . </s> <s> III kl. : Mõningaid dimensioone maailma suurima reisilennuki kohta ( Seattle Boeningi tehaseis ( USA ) on valmimas maailma suurim lennuk , mis pannakse käiku reisilennukina " Pan American Airways " ookeaniliinil . </s> <s> ... lennuk võtab pääle 72 reisijat jne. jne. ) </s> </p>
<p> <s> E . </s> <s> L. : Fotoraku tarvitamisest tänapäeva tehnikas ( ... fotoraku abil on võimalik muuta valgusenergia elektrienergiaks etc . ) </s> </p>
<p> <s> Kroonika </s> </p>
<p> <s> Harri Maiste , g . </s> <s> II kl. : Spordipäev ( 27. sept. [ 1939 ] toimus meie kooli sportliku suurüritusena spordipäev , mis peeti Rannavärava mäe uuel spordiväljakul . </s> <s> Tulemustest mainiksin vaid , et meie klassivennad Rätsnik ja Ehasalu olid taas edukad ) </s> </p>
<p> <s> Harri Kiisk , prog . </s> <s> V-b kl. : Muusikast koolis ja väljaspool kooli ( ilmub mõttevahetuse korras . </s> <s> Toimetus . ) </s> <s> Selle artikli sisu on mul üldjoontes meeles juba ta ilmumise ajast , kuna tekitas õpilaskonnas elavaid vaidlusi ; see käib ka kahe samateemalise kirjutise kohta järgmises numbris ( vt. allpool ) , nimelt klassikalise muusika esitamine saksofonil , džässist jms. </s> <s> Too arutelu jätkus ka järgmisel õppeaastal ( 1940/41 ) , mil nii RIK kui ta ajakiri olid uue võimu poolt suletud . </s> <s> Nii et tegemist oli õpilasi küllaltki haarava küsimusega . – Mõned tsitaadid Kiiski artiklist . </s> <s> Koolis on muusikalisi ettekandeid olnud üsna rohkesti . / ... / Solistidena esinesid õpilased Kasvand ( viiul ) , Koljo ( klaver ) ja Õunapuu ( saksofon ) . / ... / Suurima menu saavutas Õunapuu ja kordas suure aplausi pääle . </s> <s> Just tema puhul tahaksingi oma rahulolematust avaldada . </s> <s> Mis mulle tema esinemise juures ei meeldi , on saksofon kui kontsert-instrument . </s> <s> Saksofon jäägu ikka sinna , kuhu ta kuulub – kabareesse . / ... / Meie suurmeister Artur Kapp on kaugelt sisukam ja huvitavam kui Sibelius , kuid ometi ei tunta tema meistritöid isegi mitte oma rahva seas . </s> </p>
<p> <s> Teateid : 15. nov. s. a. peeti Riikliku Kolledži ja V Reaalkooli vaheline korvpallivõistlus , mille võitis ülekaalukalt Riikliku Kolledži meeskond tagajärjega 32 : 18. </s> </p>
<p> <s> Väljaandja : Riikliku Kolledži Kultuurring </s> </p>
<p> <s> Vastutav toimetaja : August Meiessaar . </s> <s> Päätoimetaja : Ilmar Reidi . </s> <s> Toimetus : Lembit Roose ja René Rätsnik . </s> </p>
<p> <s> NR . </s> <s> 2 ( 5 ) , MAI 1940 </s> </p>
<p> <s> Ea Jansen , g . </s> <s> II kl. : Melanhoolia . </s> <s> Mees uksel ( kaks luuletust ) </s> </p>
<p> <s> Helmi Mets , g . </s> <s> III kl. : Loova evolutsiooni filosoofia ( ülevaade Henri Bergson'i mõtteist ) </s> </p>
<p> <s> Ea Jansen , g . </s> <s> II kl. : Kristjan Raua nimeline Kunstiaasta ( Kui inimene või rahvas võitleb oma eksistentsi säilitamise eest , siis tõuseb esiplaanile instinkt ja taandub vaim . </s> <s> Sellist olukorda näeme ka praegu enda ümber , aga me teame , et see , mis siiski edasi kestab , on loov vaim , et ainukesed püsivad ja absoluutsed väärtused on loova vaimu väärtused resp. kultuuriväärtused . </s> <s> Hinnatagu neid hetkeliselt ümber nii palju kui tahes . </s> <s> On aga meevimatu tõik , et rahva poolt pole kultuuriväärtusi kunagi küllaldaselt hinnat ja looval vaimul pole kunagi olnud täiesti vabu ja avaraid tegutsemistingimusi , olgu ajad erakordsed või mitte . </s> <s> Kultuuri kandjad on alati olnud üksikud , ja seda eriti kunstide aspektilt . – Autor kiidab K. Raua nimelise Kunstiaasta üritusi ja tutvustab programmi . </s> <s> Artikli juures on koopia autori linoollõikest " Saksofonimängija " . ) </s> </p>
<p> <s> Ilmar Reidi , g . </s> <s> II kl. ja Hella Raag , prog . </s> <s> V-a kl. : A. H. Tammsaare " Põrgupõhja uuest vanapaganast " ( kaks arvustust ; Reidi ambitsioonika kirjutise motoks on " Vastu voolu ! ... </s> <s> " ) </s> </p>
<p> <s> A . </s> <s> Ruga , g . </s> <s> I kl. : Kadunud karja otsimas ( luuletus ) </s> </p>
<p> <s> Väikeste nurk </s> </p>
<p> <s> Erik Hansen , algk . </s> <s> III kl. : Meie angoora Gri-Gri ( lugu kassist ) </s> </p>
<p> <s> H . </s> <s> Jürisson , algk . </s> <s> IV kl. : Muinasjutt ( ettekujutus koolielust aastal 2220 ) </s> </p>
<p> <s> A . </s> <s> Maastik , algk . </s> <s> IV kl. : Mälestusi minu sõidust kodumaale ( laevasõit Austraaliast – Kenimate linnadena looduse poolest paistsid mulle mu reisul olevat Tallinn , Malta ja Sydney ) </s> </p>
<p> <s> Tiiu Reek , prog . </s> <s> I kl. : Vesivaksik ( lugu veepinnaloomast ) </s> </p>
<p> <s> Ants Haasma , algk . </s> <s> I kl. : Jõuluvaheaeg maal ( ... ) </s> </p>
<p> <s> Ott Ojamaa , prog . </s> <s> II kl. : Huvitav pühapäev ( ... ) </s> </p></div2><div2 type="alaosa">
<p> <s> Olev Eensalu , prog . </s> <s> V-a kl. : Ingise ja Saksa merejõud ning sõjapidamise viisid ( ülevaade ) </s> </p>
<p> <s> E . </s> <s> Vilbert , g . </s> <s> III kl. : Allveelaeva arengust ( ülevaade ) </s> </p>
<p> <s> Gunda Rannas , g . </s> <s> I kl. : Kultuurringi tegevusest ( korraldati hõimuõhtu ja kirjandus-muusikalisi õhtuid ; kavas peamiselt eesti kirjanike tooteid ja muusikapalasid . </s> <s> Tähtsamaks sündmuseks oli deklamatsioonivõistlus , millest antakse üksikasjalikum ülevaade : I koht , Maimu Laarmaa ; II , Heljo Ernesaks ; III , Iia Tarmas . </s> <s> Oli välja kuulutatud novelli- ja luulevõistlus ; võistlejaid oli vähe ja tööde tase alla keskmise . </s> <s> Tegutses kõneklubi ) </s> </p>
<p> <s> L . </s> <s> R. : Majade süsteem Inglise kooles ( veel üks tutvustav kirjutis sellest süsteemist , mida autor ( Lilli Randma ? ) kiidab ning seab eeskujuks ) </s> </p>
<p> <s> Heljo Ernesaks , prog . </s> <s> IV-a kl. : Anton Hansen – Tammsaare leinaaktus meie koolis ( aktuse kirjeldus ) </s> </p>
<p> <s> E . </s> <s> Kana , g . </s> <s> II kl. : Koolipidu 1940 ( Selleaastane koolipidu peeti 16. märtsil " Estonia " kontsertsaalis . / ... / Eeskava esimene osa pakkus valitud palu muusikast ja teine osa oli täidetud võimlemisettekannete ja rahvatantsudega . </s> <s> Esinesid kooli sümfooniaorkester ( Mozart , Brahms , Merikanto , Kapp ) , lastekoor , R. Kasvand ( viiul , Beriot ) , Ea Jansen ( laul , Aavik , Saar ) , H. Koljo ( klaver , Sibelius ) , E. Õunapuu ( saksofon , Schubert ) , algkooli poistekoor ... eriti väärivad mainimist tütarlaste hästi valitud ja võrdlemisi puhtad [ võimlemis ] ettekanded ] . </s> <s> Samavõrd ka poiste võimlemine rõngaga ... / ... / ettekannete osa lõpetasid meeldivalt rahvatantsijad ... / ... / Pidu lõpposa , nagu ikka koolipidudel , moodustas tants ) </s> </p>
<p> <s> Harri Kiisk , prog . </s> <s> V-b kl. : Muusikast koolis II ( Ilmub mõttevahetuse korras . </s> <s> Toimetus . ) </s> <s> ( Jõuluõhtu avapalaks E. Õunapuu esitas saksofonil J. S. Bach'i " Aaria " ... / ... / Õunapuu mäng rahuldab ka ja tuleb tunnustada , et ta saksofonil kaunis soliidselt mängib . </s> <s> Kontsertinstrument saksofon aga siiski pole . / ... / Tundub kurioosumina , et isegi Bach'i juba saksofonil mängitakse . </s> <s> Meil peaks olema siiski respekti helilooja vastu . / ... / Saksofon on tuim ( kui sellel ei veidrusteta nagu tavaliselt – ja siis on ta päris labane ! ) ja mingi vastiku nasaalselt-magusa värvinguga . / ... / Pääle kooli segakoori esinemist hr. Ernesaksa juhatusel esines uudse ansamblina väike segakoor hr. Billows'i juhatusel . </s> <s> Lauldi inglise jõululaule hoo ja värskusega ... / ... / Vabariigi aastapäeva puhul korraldatud aktusel oli uudiseks E. Janseni esinemine lauljana . </s> <s> Jansen esitas Enn Võrgu " Hümn Eestile " . / ... / ... ta teenis suure aplausi ja poolehoiu tänu oma puhtale , selgele ja otsekohesele laulmisviisile ning loomulikule tõlgitsusele . / ... / Kiitvalt tuleb mainida eesti heliloomingu väärika koha andmist kavas . </s> <s> Nii oleme muusika alal astunud suure sammu kunstile lähemale ja Artur Kapp ütleb , et " kunst on usk " . – Autor kirjeldab teisigi kooli muusikaüritusi , hindab esinejaid ning mängitavat , ja toonitab klassikalise muusika primaarsust ja vajadust eesti heliloojate töid tutvustada . </s> <s> Olgu lisatud , et Harri Kiiski sellised vaated saatsid teda elu lõpuni , ja leidsid äramärkimist ka tollel ülalmainitud mälestusõhtul ) </s> </p>
<p> <s> Kaljo Kasuri , g . </s> <s> II kl. : Muusikast ja saksofonist ( Ilmub mõttevahetuse korras . </s> <s> Toimetus . ) </s> <s> ( ... igale ajastule on omane eriilmeline muusika ja igale muusikale omad pillid . </s> <s> Nii on praegusele ajastule omane džäss-muusika ja selles kasutatavad pillid . / ... / Kirjutises [ ... ] ollakse eriti kuri saksofonile ja tahetakse vägisi seda pilli minema ajada , ja kuhu ? – Kabareesse ! </s> <s> Kust pärineb üldse niisugune viha saksofoni vastu ? / ... / Imelik , et suurem osa kooli muusikast tiirleb ühe saksofoni ja selle mängija ümber . – Pikemas arutelus vaidleb autor vastu Kiiskile ( teda küll nimetamata ) ja selgitab/õigustab nii saksofoni kui džässi . </s> <s> Ka see artikkel oli õpilaskonnas suuresti kõneaineks . </s> <s> Ja et need küsimused mul hästi meeles , tuleneb osaliselt ka sellest , et toosama saksofonist Endel Õunapuu õpetas mulle ühevahe klarnetimängu ; pikk , valgete lokkidega noorsand , sõbraliku ning maheda olemisega minust vanem koolivend ) </s> </p>
<p> <s> Teateid </s> </p>
<p> <s> G . </s> <s> Rannas , g . </s> <s> I. kl. : Inglisekeelsed raadiosaated ( tegutseb kooliraadio , mille ingliskeelseis saateis on esinenud RIK-i inglise keele õpetajad prl. L. Randma , mr . </s> <s> Billows ja pr. M. Kansberg ; on esitatud ka ingliskeelseid kuuldemänge ) </s> </p>
<p> <s> Maleringi tegevusest ( peeti malevõistlusi kooli meistri nimele ; korraldati ka simultaanseanss , mille andis hr. Vendelin ) </s> </p>
<p> <s> Laskevõistlus ( toimus RIK-i ja Kommertskooli gümn . </s> <s> II klassi vaheline laskevõistlus ; võitis RIK-i meeskond ) </s> </p>
<p> <s> — io . </s> <s> : Üks kontsertidest ( Hugo Lepnurme orelikontserdist , kiitvalt ) </s> </p>
<p> <s> Väljaandes on fotod järgmiste tiitlitega : Kooli lipp ; 1940. a. abituriendid ( grupipilt ) ; Pilte ekskursioonidelt ( 2 ) ; Kooli segakoor laulmas ; Peagi ootab meid uus valmiv koolimaja ... </s> <s> ( 2 pilti tellingutes hoonest ) </s> </p>
<p> <s> Väljaandja : Riikliku Kolledži Kultuurring </s> </p>
<p> <s> Vastutav toimetaja : August Meiessaar . </s> <s> Päätoimetaja : Ilmar Reidi . </s> <s> Toimetus : Lembit Riik ja René Rätsnik . </s> </p>
<p> <s> Ilmus trükist 8. mail 1940 </s> </p>
<p> <s> EPILOOG </s> </p>
<p> <s> Umbes kolmkümmend aastat pärast RIK-ist/IX keskkoolist lahkumist kohtusin klassikaaslastega taas aastal 1972 , kui esmakordselt pärast põgenemist kodumaal käisin ( seda episoodi olen üksikasjalisemalt meenutanud mujal ) . </s> <s> Võtsin ühenduse Renéga , kohtusin Hendrikuga , kes korraldas jällenägemise ca kümne meie klassi kunagise tüdruku-poisiga " Pegasuses " . </s> <s> Samal kevadel õnnestus Aino Jürissonil Helsingit külastada , kus ma tookord ajutiselt resideerisin ja kus me ühe pika päeva koos veetsime . </s> <s> Sealtpeale hakkasid kontaktid arenema , esialgu kirjateel . </s> <s> 1986. a. juhtus selline tore üllatus , et Vuki ( Hermine Vugt ) käis meil külas Norwoodis , seoses oma reisiga Ameerikasse . </s> <s> Aasta pärast külastasin kodumaad teist korda . </s> <s> Nüüd , 1987. a. sügisel võeti mind vastu peoga " Kännu Kukes " , võõrustajaks ligi paarkümmend klassiõde-venda . </s> <s> Sain kingiks panoraamse kunstiteose " Eesti Kirjanduslooline Kaart " . </s> <s> Vabaduse tuuled olid hakanud tasapisi puhuma ( Hirvepark jne. ) ja peatselt läksid ka piirid lahti . </s> <s> Esmalt nn. üleminekuaja raames , siis juba taastatud iseseisvuse õnnistusega . </s> </p>
<p> <s> Ka mu kõikidel järgnevatel kodumaareisidel oleme kokku tulnud – 1989 , 1990 , 1991 , 1992 , 1994 , 1996 , 1999 , 2000 , 2001 , 2002. </s> <s> Koosseis on aastast aastasse kahanenud , kuid viimati istus laua taga siiski veel ligi kümme ätti-mutti . </s> </p></div2><div2 type="alaosa">
<p> <s> Kuidas seda lugu lõpetada ? </s> <s> Põhimõtteliselt võiks ju üritada vastata küsimusele " mis meist kõigist sai ? " . </s> <s> Kuid selline küsimus , ka juba varem toonitatud , ei ole käesoleva kirjutise kavas , ka mitte mu suutlikkuse piires . </s> <s> Mitme klassikaaslase saatusele olen küll viidanud , aga suurema osa kohta puuduvad mul andmed , ja veel elavate kohta tohiks oletada , metafooriliselt , küllap vildakaltki , et istuvad tugitoolis , masseerivad jalasääri või sügavad reit ... tõrjuvad vikatimeest ... </s> </p>
<p> <s> Mingi kokkuvõte meie omaaegse laialipillatuse kohta oleks siiski omal kohal ( järgnev ei pretendeeri küll täpsusele ega kõikehaaravusele ) . </s> </p>
<p> <s> Juunis 1941 küüditati Jaan Feldmann ja Vilma Metstak . </s> </p>
<p> <s> Arreteeriti ja Siberi vangipõlves olid Hendrik Arro , Bruno Ehasalu , Kaljo Lepik , Sven Malm , Ilmar Niitsoo , Ago Ormiste , Kalju Reimets . </s> </p>
<p> <s> Välismaale põgenesid : Rootsi ( kas otse , Soome kaudu või muul viisil ) : Sulo Aunver , Igor Eplik , Oskar Kaunissaar , Maie Kalberg , Laine Kallas , Maret Pajuste , Kalju Reesalu , Uno Saagim ( edasi Ameerikasse ) . </s> <s> Saksamaale ja sealt edasi Ameerikasse : Vello Kampman , Arved Laev , Gabriele Meelak , Olaf Nieman , Made Vanderer , Lauri Vaska , Tenno Villemson ; Saksamaalt Austraaliasse : Evalda Normann ; Saksamaalt Kanadasse : Harriet Paas . </s> </p>
<p> <s> Meie klassi poiste aastakäik ( 1925±1 ) ei kuulunud Vene 1941 a. mobilisatsiooni alla . </s> <s> Saksa sõjaväe vormiriietust tuli aga peaaegu meil kõigil kanda , kellel vabatahtlikult , kellel " vabatahtlikult sunniviisil " ( nagu kõlas toonane fraas ) – välja arvatud Soome põgenenuil* ( mõnele neistki tõmmati hiljem selga Saksa munder ) või kõrvalehoidjail . </s> <s> Igaüks käis läbi oma isikliku teekonna , kes pääses terve nahaga , kes mitte . </s> <s> Mis kõik ei kuulu siinsesse kirjatükki . – Nendes mälestustes oleme veel kõik " priskelt vurhvis ning vunki täis " ! </s> </p></div2><div2 type="alaosa">
<p> <s> Lugu võib lõpetada ka küsimusega , õieti peabki , et mis siis lõppude lõpuks RIK kui kool mulle andis , et " kas sain ka kasu " ? </s> <s> Kerge see küsimus ei ole , ja tuleb välja , et ei oskagi adekvaatselt vastata . </s> <s> Eespool osutasin riivamisi mõnele õppeainele/õpetajale kui meeldivale , kuid ei mäleta , et ükski neist olnuks midagi vaimustuse taolist esile kutsunud . </s> <s> Võib-olla peitub viga tuhmunud mälus , et aeg on kunagise võimaliku inspiratsiooni kustutanud . </s> <s> Tõenäolisemalt on tegemist nähtusega , et kool ei olegi paik , kus n.-ö. äratust pakutakse . </s> <s> Ruttan kohe täpsustama : mõisted nagu " äratus , inspiratsioon " etc . on ülimalt individuaalse iseloomuga , ei allu nad üldistamisele teps . </s> <s> Siiski väidaksin , et ( alg- ja kesk ) kool on esmajoones sissejuhatuseks laiemasse ( perekonnavälisesse ) ühiskonda , suhtlemise/käitumise n.-ö. näpuharjutuseks , ja justkui teises järjekorras teadmiste istutamise taimelavaks . </s> <s> Kui mälu ei peta , mu nn. intellektuaalsed huvid tulid kuidagi kooliväliselt , ei mäleta täpsemalt kuidas ma nt. " Elava Teaduse " , " Suurmeeste elulugude " jms. peale sattusin , võimalik , et vanemate kaudu , koduse raamatukapi toel , kuid oma sädemeke võis ka koolist alguse saada . </s> <s> Klassikaaslastest tuleb meelde Arved Laev , ka Sulo Aunver , kellega noid " mõtteteaduse " küsimusi arutasime . – Siinkohal tohiks ehk tsiteerida Oscar Wilde'i , et nothing that is worth knowing can be taught , kuid selline uperpallikas sentents ei sobi vist koolipõlve memuaaridesse . </s> <s> Nii või teisiti , oma õpetajatele mõtlen ma ikka tänumeeli , tunnustusega ! </s> <s> Üks asi on õppeaine sisendamise tehnika , hoopis olulisem aga mentori isiksus ning eeskuju . </s> </p></div2><div2 type="alaosa">
<p> <s> Riiklik õppeasutus Inglise Kolledž ! – Kas neil sõnadel kooli algses nimes on ka omaette tähendust ? </s> <s> No proovime . – Kõigele vaatamata – ja küllap ka vastandlikult mu eespoolsele mõnevõrra iroonilisele käsitlusele – ei maksa unustada ( riigivanema/riigihoidja/presidendi ) riiklikku hoolitsust ( vt. reportaažid " Kultuurringi Ajakirjas " ) . </s> <s> Õppeasutus võtab kokku ühiskondliku-seltskondliku kasvatuse ja ainealase õppetöö , sama mündi kaks külge . </s> <s> Ja siis see Inglise värk , mistahes roll tal oligi , oma unikaalse märgi ta igatahes jättis ! </s> <s> Nõnda ei ole vast sugugi kohatu lõpetada RIK-i algpäevil õpitud laulusõnadega ... </s> <s> God Save The King ! – Olgugi et toona ei olnud päriselt selge , kas oli see nüüd Edward VIII – enne kui mrs . </s> <s> Wallis Warfield Simpson ta oma kaissu võrgutas – või juba ta noorem vend George VI ? </s> </p>
<p> <s> Norwood , New York </s> </p>
<p> <s> 1985 ... 2001–2002 </s> </p>
<p> <s> <gap rend="viited"/> </s> </p></div2></div1>
    </body>
  </text>
</TEI>
</teiCorpus>
</teiCorpus>
