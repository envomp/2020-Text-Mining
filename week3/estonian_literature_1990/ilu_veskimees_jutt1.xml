<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Chadis </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Chadis </head>
<p> <bibl> <author> <s> Siim Veskimees </s> </author> </bibl> </p>
<p> <s> Kuu Ordu Sisukord Proloog Chadise päevik 26. juuni 2123. aastal 27. juuni 2123. aastal 9. november 2123. aastal Skandinaavia Zombie-derzava Marss Chadise päevik 3. august 2124. aastal Koiduvalgus Demobilisatsioon Chadise päevik 5. aprill 2130. aastal Märkused Proloog </s> </p>
<p> <s> Suur ruum uppus hämarusse . </s> <s> Üks seintest tõusis poolviltu tahapoole kaldudes , nii et lagi oleks olnud palju suurem põrandast , kui siin vaid oleks olnud selgeid piire nende vahel , ja peaaegu kogu selle kumera pinna võttis enda alla ümmargune aken — või õigem oleks öelda illuminaator , sest selle taga oli kosmose must põhjatus ja ruumi kogu valguse moodustas aknast paistva Maa sinakas helendus . </s> <s> Mees illuminaatori ees ei pööranud pead , kui uks kõrvale libises ja teine kogu koridorist tulvavas valguses ruumi uuris . </s> </p>
<p> <s> " Doktor Oddchand ? " </s> </p>
<p> <s> " Kent ? </s> <s> C Hatch Kent . </s> <s> Tule sisse . </s> <s> Sa näed pimedas küll . " </s> </p>
<p> <s> Tulija astus edasi ja uks ta kannul libises taas kinni . </s> <s> Hetkelise kõhkluse järel läbis ta kiirustamata need kümmekond sammu , mis teda aknast lahutasid , jäi teisest paari meetri kaugusele seisma ja silmitsedes küsivalt ta profiili . </s> </p>
<p> <s> " Kohvi ? </s> <s> Viskit ? </s> <s> Muud ? " küsis too pead pööramata . </s> <s> Täpiline must samet libises aegamisi mööda , Maa kuma moodustas seintel ja laes roomavaid varje . </s> </p>
<p> <s> " Ei , tänan . " </s> </p>
<p> <s> Lõpuks pöördus peremees aknast ära ja peatas omakorda pika uuriva pilgu tulijal , samal ajal osutades käega tugitoolide suunas ning kõrvale vaatamata ka ise eksimatult ühte neist laskudes . </s> </p>
<p> <s> " Ma kuulan sind . " </s> </p>
<p> <s> " Ilmselt on spetsiaalselt mainimata arusaadav , et tulin enne Maale minekut sinu juurest läbi selleks , et garanteerida meie jutuajamise konfidentsiaalsus . </s> <s> Nagu ma mainisin , tahan ma esitada küsimusi ühe sinu patsiendi kohta . </s> <s> Tema nimi on Chadis . " </s> </p>
<p> <s> " Chadis ? </s> <s> Jah , ma olen tema arst , ent niipalju , kui mina mäletan , ei ole tema sisuliselt " patsient " olnud . </s> <s> Üks hetk . " </s> </p>
<p> <s> Ta vaatas ruumis ringi , pomises siis : " Klaviatuur , " ja naksutas kannatamatult sõrmi , kui see talle lähemale hõljus . </s> <s> Akna serva oleks ootamatult nagu sulametalli valatud , piidal laienes pimestavalt valge triip . </s> <s> Doktor vajutas mõnele klahvile ja vaatas siis kõrvale . </s> <s> Kent teadis , et kuhugi tema kõrvale on tekkinud ainult teise mehe positsioonilt jälgitav kujutis . </s> <s> Ta ei vaevunud pead pöörama ja märkas siis , et doktori silmad peatusid aeg-ajalt näiliselt temal — kujutis oli ilmselt otse ta peal . </s> <s> Pimestav hõõgus laienes kiiresti , kasvades palju rutem , kui silm adapteeruda jõuab . </s> <s> Kent tõstis peo kaitseks silmadele , kui hele valgusvoog temani jõudis . </s> </p>
<p> <s> " Vabandust , " mühatas Oddchand tõustes . </s> <s> Ta astus käsikaudu akna juurde ja vajutas klahve selle piidal . </s> <s> Aken hakkas tuhmuma , kõigepealt kadusid tähed , siis Maa ja mõne sekundi pärast jäi ka päikesest vaid ähmane laik . </s> </p>
<p> <s> " Automaatika tõrgub ? " </s> <s> Kenti küsimuses oli muuseas poetatud heatahtlik ükskõikne huvi , mis tegelikult ei kohustagi vastama . </s> <s> Ent Oddchand raputas pead ja muigas vaevutabatavalt suunurkadega : </s> </p>
<p> <s> " Ei ... </s> <s> Kaitsekate oli nullitud — mulle meeldib mõnikord ... nii otse , loomulikult kui võimalik Maad vaadata . " </s> </p>
<p> <s> Kent noogutas arusaavalt , sellal kui teine mees oli taas oma arhiivi süvenenud , ta luges kiiresti , ise samal ajal pomisedes : </s> </p>
<p> <s> " Chadis . </s> <s> Õige nimega Sadiokis Kosteupulos ... nüüd on ta kakskümmend seitse ... </s> <s> Sündinud Mengé vanglas Põhja-Aafrikas . </s> <s> Meie hullul ajastul tavaliselt ebatavaline lugu ... </s> <s> Vanemad surnud , sugulasi pole ... </s> <s> Jah , see oli Ammanhrie Konventsioon , siis ta toodi ära ... ... </s> <s> Haridus Madagaskaril , Endümionis ... </s> <s> Viimane aste Areses , akadeemiaski enamik kursust Marsil ... </s> <s> Traumasid praktiliselt ei ole ... </s> <s> Kaitseensüümid , koli siirdamise operatsioonid , kompleksne kilp ... " </s> <s> Doktor naaldus toolis tagasi . </s> <s> " Jah , nüüd ma mäletan teda kaunis hästi . </s> <s> Seda kõike , mis on siin , tead sa ilmselt peast . </s> <s> Milles on küsimus ? " </s> </p>
<p> <s> " Praegu on ta Pooluse kaitse välimises vöös ja seal hargneb üks kummalisevõitu lugu . </s> <s> Me ei ole tahtnud sekkuda , aga pea ainus lahendusvariant , mis ei sisalda suuri ja õigustamatuid riske , näeb ette Lähetust . </s> <s> Küsimus on tema emotsionaalses vastupidavuses . </s> <s> Tal on üks pisut ebatavaline harjumus , mis mulle ( võib-olla vaid sellepärast , et ma ei ole spetsialist ) muret teeb . </s> <s> Kas sa aimad , millest on jutt ? " </s> </p>
<p> <s> " Ma vabandan , " pomises doktor . </s> <s> Ta kirjutas midagi klaviatuuril , Kentist jälle läbi vaadates . </s> <s> Viimane otsustas seda ignoreerida ja ootas kannatlikult . </s> </p>
<p> <s> " Päevik ? " küsis Doktor umbes minuti pärast . </s> </p>
<p> <s> " Jah . " </s> </p>
<p> <s> " Palju sina tead ? " </s> </p>
<p> <s> " Meie . </s> <s> Peale minu partneri Tamaco ka Pooluse Koordinaator ja Judge . </s> </p>
<p> <s> Seda , et ta kirjutab seda kreeka keeles ja et see on adresseeritud ta õele , kaksikõele , keda ei ole kunagi olemas olnud . </s> <s> See peaks olema kirjanduslik segu päevasündmustest , mõtisklustest , fiktsioonidest ja — väga võimalik — tööasjadest kuni majapidamisaruanneteni . " </s> </p>
<p> <s> " Nii et te ei ole seda lugenud ? " </s> </p>
<p> <s> " Järelikult ma eksin ? </s> <s> Ei ole . " </s> </p>
<p> <s> " Miks ? " </s> </p>
<p> <s> " Peamiselt eetilistel kaalutlustel ; ja asi pole nii tõsine , et me peaksime korralikult üritama ... </s> <s> Mis aga võib raskeks osutuda , sest ta hoiab seda kogu aja korralikult kodeerituna . </s> <s> Milles ma eksisin ? " </s> </p>
<p> <s> " Kõigepealt üks teine küsimus . </s> <s> Legendi järgi oli tal kaksikõde , kes sündis surnuna . </s> <s> On keegi proovinud uurida , milline oli tõde ? " </s> </p>
<p> <s> " Kui see asjaolu võib osutuda tähtsaks , siis tuleb sellega muidugi tegelda , kuid tulemusi vaevalt oodata on . </s> <s> Vanadest dokumentidest on meil koopiad . </s> <s> Minu teada põhineb väide ühe mehe , Webberi aruandel — ta oli Põhja-Aafrika resident 2093 kuni 2108 — ja ta nimetab taas omakorda teisi isikuid ; arvuti andmetel on nad kõik ammu surnud . " </s> </p>
<p> <s> " Selge . </s> </p>
<p> <s> Ta kirjutab seda mitte kreeka , vaid vana-kreeka keeles . </s> <s> Kuigi ta oskab ka nüüdiskreeka keelt , ei ole see mitte ta emakeel , vaid hiljem õpitud — niisamuti kui vana-kreeka keel . </s> <s> Ma loeksin nii seda keelteõppimist kui ka päevikupidamist normaalsuse piirest mittehälbivaks originaalitsemisvajaduseks . </s> <s> Kui sa kirjeldaksid mulle lähemalt probleemi olemust ? ... " </s> </p>
<p> <s> Varjud roomasid üle toa . </s> <s> Illuminaator oli vaid süsimust pind , kust ebaloomulik tuhm päike kiirgas filtri tõttu veidrat , haiglaselt hallikat tooni valgust . </s> <s> Kent langetas enne vastamist korraks pea . </s> </p>
<p> <s> " Seda ei ole nii lihtne teha . </s> <s> Ent ma küsiksin nii — mis juhtub , kui tema lähedusse satub inimene , kellega teda seob emotsionaalne side ja kes oskab nimetatud keelt ? </s> <s> Ja kui ta niiöelda oma hinge avab , kuivõrd võib see osutuda relvaks tema enda vastu ? " </s> </p>
<p> <s> Doktor vaikis mõne sekundi . </s> </p>
<p> <s> " Ma pean selle üle mõtisklema . </s> <s> On selline oht , või tahate te korraldada ? " </s> </p>
<p> <s> " See on juhtunud . </s> <s> Milliseks sa hindad tõenäosust , et kaks kreeka keele oskajat keset Arktikat kokku saavad ? " </s> </p>
<p> <s> Doktor kergitas kulme . </s> </p>
<p> <s> Kent tõusis . </s> </p>
<p> <s> " Ma võtan ühendust . " </s> </p>
<p> <s> Ta viipas käega ja lahkus , jättes Oddchandi mõtlikult tühjusse põrnitsema . </s> </p>
<p> <s> Kent astus lifti ja kuna ta oli sihi juba varem sisestanud , hakkas see mingit erilist korraldust ootamata liikuma . </s> </p>
<p> <s> " Mis ta ütles ? " ilmusid Kenti teadvusse sõnad , mida häälena kusagil olemas ei olnud . </s> <s> Mees tundis nii määrangutest kui ka toonist ära Tamaco ; ilmselt oli sõber oodanud , ja niipea kui ta jälle üldkasutatavatesse ruumidesse jõudis , oma küsimuse esitanud . </s> </p>
<p> <s> " Et ta mõtleb . </s> <s> Ta aitas mind ja tema antud informatsioon sobib skeemi isegi paremini , kui meie spekulatsioonid . </s> <s> Praegu jookseb Tethisele meie vestluse lindistus , pärast vaatad protokolli . " </s> </p>
<p> <s> " Kokkuvõtlikult — mis ta asjast arvas ? " </s> </p>
<p> <s> " Ta ei öelnud . </s> <s> Aga ta oli häiritud . " </s> </p>
<p> <s> " Hakkab ta isepäi midagi tegema ? " </s> </p>
<p> <s> " Vaevalt . </s> <s> Ma nimetasin Judge nime , nad on koolivennad , nii et ta ehk võtab enne vanamehega ühendust . " </s> </p>
<p> <s> " Seega on ta selline vana kabi nagu kirjeldatud ? " </s> </p>
<p> <s> " Hullem . </s> <s> Ta pani oma varjatud kujutised otse minu peale . </s> <s> Ta hoolib väga inimestest , kelle tervisefailid on tema käes ja suhtub meisse vaenulikult . </s> <s> Mullegi meeldiks , et mu failid on kellegi nii usaldusväärse käes , kuigi meile teeb tööd juurde . </s> <s> Kus sa üldse oled ? " </s> </p>
<p> <s> " Xailonis . </s> <s> Sina ? " </s> </p>
<p> <s> " Side maha , ma näen sind . " </s> </p>
<p> <s> Kent oli jõudnud " ülesse " , liftist väljudes ootas teda kaalutus — ta oli tehiskaaslase telje juures . </s> <s> Ta tõukas end sadama suunas , libises läbi õhu , pidurdas end ühe tala vastas ja siis oli kaalutus täielik — liftišahtid ja ülejäänud tehiskaaslane tema taga pöörles , tema enam mitte . </s> <s> Ta valis õige toru , andis masinale käsu ja suruõhk paiskas ta läbi selle nagu tolmutordi tolmuimejavoolikus vajaliku doki suunas , mille ees ta juba oli märganud Tamacot aega parajaks tegemas . </s> <s> Nad ei vahetanud tervitusi . </s> <s> Kui ta hingetuks võtva matsuga uksel peatus ja ennast tooli poole hiivas , oli Tamaco juba piloodikohal ja , kirjutades üle ohutusmäärangu , andis stardisignaali enne , kui Kent tooli jõudis . </s> <s> Kiirendusega võideldes ja kirudes sättis Kent end paigale ja oli just enam-vähem sobiva asendi saanud , kui kiirendus kasvas mitmeid kordi . </s> <s> Tamaco oli ainult tema paikasaamist oodanud , et mootorid suuremale võimsusele lülitada . </s> </p>
<p> <s> " Õnneks on ta ainult sadist , mitte mõrvar , " kuulis Kent kommentaare lennujuhtimiskesksusest ja pilku kõrvale ekraanile viies nägi , et nad on avariiprotseduuri kasutamise pärast tähelepanu keskpunktis . </s> </p>
<p> <s> " Plekktoru , kas te pole veel selle hullu marslasega harjunud ? " irvitas keegi raketikaitsest . </s> </p>
<p> <s> " Ähh , laske ta alla , " porises satelliidi dispetšer . </s> <s> " HS1 , kõik normaalne . " </s> </p>
<p> <s> " Xailon 173 , Plekktorult Põhjatähele . </s> <s> Kõik normaalne . </s> <s> Tänan ja hüvasti , Kyoto , " ütles Tamaco ja vajutas siis side kinni . </s> </p>
<p> <s> " Miks nad end lõpuks ametlikult Plekktoruks ei nimeta ? " </s> </p>
<p> <s> " Sest see risu on olnud Riiul , Rõngassai , Teivasjaam , Vanniahi , Orbitaalbordell , Diskoteek , Geeniuste Surnuaed , Väike Maa , Poolkuu ... ma ei mäleta kaugeltki kõiki . </s> <s> König saadab kõik sellised ettepanekud juba enne diskussiooni pikalt ja ametlikult on ta Esimene Hiidsatelliit ; aga ka teised nimed tunneb TI ära . " </s> <s> Ta osutas käega monitorile , kus raadiovestluse formaliseeringus oli " Plekktoru " " HS1 " -ga asendatud . </s> </p>
<p> <s> " See on konservatiivsus , juba lausa anakronism . </s> <s> Damn Maa ! " </s> </p>
<p> <s> " Miks sa näiteks oma määrangud Kyotole nimetasid , kuigi arvutid olid ammu kõiges kokku leppinud ? </s> <s> Kah traditsioon . " </s> </p>
<p> <s> " See on näitamaks , et ma siiski ise ka veel tean , kuhu masin mu viib . </s> <s> Marsil ei oleks nad mu natuke kiirema stardi pärast hunnikusse kokku jooksnud . " </s> </p>
<p> <s> " Marsil pole ohtu . " </s> </p>
<p> <s> " Kent , sa oled vastik õnnetusekraaksuja . </s> <s> Vaata parem alla . " </s> </p>
<p> <s> Kohutavalt , hingematvalt ilus helesinine kera kerkis neile vastu , masin hakkas kergelt õõtsuma , kui Emakese Maa atmosfäär ta kosmilisele kiirusele arvestatavat takistust osutama hakkas . </s> <s> Algusesse Chadise päevik 26. juuni 2123. aastal </s> </p>
<p> <s> Noh , kallis õeke , nüüd on mul sulle jälle midagi jutustada . </s> <s> Varem oleksin ma pidanud selliseid lugusid soovunelmateks , ehkki vanemad mehed kinnitavad , et vähemalt kord elus komistab igaüks õnnele , kuigi enamasti seejärel ajab end püsti ja läheb edasi . </s> <s> Ent mina — ma ei ole veel milleski kindel , õieti söandan vaid sulle tunnistada , et olen veidral ja rahutukstegeval viisil armunud . </s> </p>
<p> <s> Ent olgu , võtame kõik järjekorras . </s> </p>
<p> <s> Niisiis , eile hommikul ärkasin hilja . </s> <s> Loomulikult polnud sel tähtsust ei kellegi ega millegi jaoks peale minu . </s> </p>
<p> <s> Ma ei ole sulle kirjutanud , kuid ja ma pean ütlema , et selle aja kestel on minus toimunud muutus . </s> <s> Kui ma viimane kord kahtlesin ja kõhklesin , kas ma üldse suudan harjuda selle lumetasandiku rahuliku ülevuse ja valgusega , ja peamiselt üksindusega , siis nüüd olen seda kõike armastama hakanud . </s> <s> Ma olen ju üksi vaid füüsiliselt . </s> <s> Mul on ju täismõõduline infokanal ( kuidas ma seda nüüd nimetama peaksin ? ) , süsteem , mis lubab üheaegselt pidada lahti 63 holograafilist videokanalit — see tähendab , et vähemalt kümme korda rohkem , kui kunagi vaja läheb . </s> </p>
<p> <s> ( Taas ei suuda ma märkimata jätta , kui naljakad ja primitiivsed tunduvad meie keeles need terminid , mis minu dialektis on nii tavalised , et olen võtnud neid iseenesestmõistetavatena . </s> <s> Kui tihti ma peatun seda sinule kirjutades , takerdudes selle taha , et ei suuda edasi anda lihtsamaidki asju . </s> <s> Kas polnud see lõbus , kui ma koolipõlves üritasin sulle jutustada seda , mida päeval õppinud olin ? </s> <s> Need naljakad neologismid , mida ma välja mõtlesin ! </s> <s> Nüüd ei saa ma kohati isegi aru , mida kirjutanud olen ; nii et parem murran pead ning kirjutan vaesemas ja ebatäpsemas , kuid üheselt mõistetavas algkeeles . ) </s> </p>
<p> <s> Aga ma olen jõudnud vaid selleni , et ärkasin . </s> <s> Kell oli kolm millegagi GMT järgi . </s> <s> Madagaskaril on oma ajal mõte , nagu on mõte ka planeetide omaaegadel ja BMT-l , Binaarajal , ent siin , kus on parajasti jurakas polaarpäev ja igasuguse aja seos päikesega piirduks niikuinii vaid tema suunaga , sest kõrgus horisondist ei muutu oluliselt , asuksime me kõik Valvejaamavöö mehed erinevates ajavööndites . </s> </p>
<p> <s> Sa tead , et ma ei ole kunagi kasutanud jõhkravõitu äratusvõtteid , mida mõned peavad enesedistsipliini seisukohalt oluliseks . </s> <s> Minu arust on masohhismi ülikool , et kui ma kuussada sekundit peale äratust ei ole voodist tõusnud , lülitab ta välja lihtsalt välja ja laseb mul põrandale prantsatada . </s> <s> Samuti ei kasuta ma digitalkerit , sest ainsat häält , mida mul oleks meeldiv ärgates kuulda , — sinu häält — ei saa ma kunagi sünteesida . </s> <s> Kasutan ürgset võtet — lasen tal lihtsalt raadio sisse lülitada , algul vaikselt , siis kõvemini . </s> </p>
<p> <s> Ma kuulan , nagu sa tead , ikka Kuuma Liini , ( miks ainult see nimi peab nii igikorratud ja vaimuvaene olema ! ) sealt tuleb hitte ja nende vahele viimaseid uudiseid , mitte kunagi rohkem , kui mõnikümmend sekundit korraga . </s> <s> Niisiis , kuulanud ära järjekordse sõja puhkemise Kesk-Aafrikas , edetabeli tipus istuva Maya " Watching You " ( minu arust allpool nende tavalist taset ) ja Big-Maci komistamise stuudio trepil , leidsin , et järgmiseks annab uudise mõõdu välja ka minu ärkamine , ning , jõudnud seega järeldusele , et olen lootusetult ärkvel , hakkasin end aegamööda vertikaali ajama . </s> </p>
<p> <s> Kui ma esimest korda selle oma praeguse elupaigaga kokku sain — nojah , seda roppu sõimu oli täis terve eelmine kiri . </s> <s> Pisut hiljem , kui viitsisin süveneda , leidsin paljud asjad , mida Goldenwater ( nii oli eelmise mehe nimi , vaatasin kompuutrist järele ) ringi teinud oli , vägagi mugavateks ja praktilisteks osutuvat . </s> <s> Palju ruumi siin nüüd igal juhul ei ole . </s> <s> Pealiskaudselt ja tendentslikult ma sulle oma elamist kirjeldasin , ega ma nüüd ka rohkem ei viitsi , aga suuremaid vääritimõistmisi katsun jõudumööda õiendada . </s> <s> Enamik on standardne värk , jääb vaid imestada , kui palju vajalikku on võimalik nii pisikesse ruumi kokku pigistada , perspektiivi segab minu jaoks see , et siin ei ole kogu seda koli , mis rakettides enamiku ruumist enda alla võtab . </s> </p>
<p> <s> Vannitoa kohta vist ütlesin , et too maniakk kavatses siin ilmselt jääkarusid pesta , perekond korraga . </s> <s> See suur roostevabast terasest küna , mille kallal vaimutsesin , sest mulle tundus tõesti raske kujutleda , et humanoid võib seda soustikannu ja kahekümnenda sajandi keskküttekatla ristsugutist vannina kasutada , osutus tegelikult haruldaselt meeldivaks tsirkulaardušiks . </s> <s> Nii ma nüüd siis alustan päeva sellega , et longin vannituppa ja lasen end pöörlevatel veekeeristel uhta ja masseerida . </s> <s> Peale selle , et seade on mõnus , on tal ka üks teine , hoopis praktilisem eelis , mille avastanud olen . </s> <s> Nimelt , nii nagu teised valvekorramehed juba ammu , igaüks omal ajal , loobusin ka mina umbes kolmandal päeval skafandrist . </s> <s> Seda tunnet on raske seletada — mis sest , et skafander on mugav , soe ja kaitseb sind — see siin on meie oma planeet , vastikult külm paik küll , aga näiteks hingata saame , ja kuidagi hoopis parem on olla , kui õhk rõivastest läbi käib . </s> <s> Praktikas tähendab see teinekord , et oled hullusti läbikülmand , kui ükskord koju saad ; ja kombinesoonil pole regeneratsioonikihti kah . </s> </p>
<p> <s> Kui sellest kõrini sai , keerasin endale sisse oma hommikusöögi . </s> <s> Köögid on baasides sellised , et tegelikult õnnestuks ka ise süüa teha ( mitte ainult soojendada-segada sügavkülmutusest võetud portse ) , ent pole mina veel kuulnud , et keegi sellega tegelenud oleks . </s> <s> Nagu enamik baasi koli , saab ta endaga suurepäraselt ise hakkama , Fäärlanderi abi läheb vaja vaid siis , kui ma järjekordselt oma kohvitassi kurat teab kuhu unustan . </s> <s> Muide , R Fäärlander on ohtlik näide selle kohta , mis võib juhtuda kõrget klassi robotiga , kui paljud igavust tundvad targad pead igaüks eelmiste tegevusest eriti hoolimata tema kallal vaeva näevad . </s> <s> Selge ju , et on tobe roboti peale vihastada , ent tema puhul on tihti praktiliselt võimatu anda talle juhiseid edaspidi analoogsetes situatsioonides käitumise kohta . </s> <s> Hirmutab just see , kui taktitundeline , ent samas mitmepalgeliselt läbinägelik ta on . </s> <s> Näiteks , kui ma peale ärkamist pessu loivasin , hõikasin talle korralduse hommikusöögi kohta . </s> <s> See kõlas umbes : " Kaks röstsaia mingi lihapoolisega , müslit , muna-anjovis , puuvilju . " </s> <s> Ma sain täiesti normaalse hommikusöögi . </s> <s> Ma ei räägi sellistest pisiasjadest , et ma ei ole talle kunagi pidanud mainima , et joon alati kohvi koorega . </s> <s> Tavaline robotiprogramm oleks ka kolmandal korral kviteerinud , et " kuna sa ilmselt jood kohvi koorega , siis edaspidi kuni erikorralduseni on kohv alati koorega " . </s> <s> Küsimus ei ole isegi mitte selles , et ta ei ole kunagi vaevunud seda küsima . </s> <s> Ta teab , ta jälgib . </s> <s> Ma tean , et see ainult näib nii , ent ta skriptide pikkus ja nende praktilised tulemused on hirmutavad . </s> <s> Fäärlander võttis arvesse kümneid parameetreid , alates kokanduslike andmete ja minuga saadud seniste kogemuste hindamisest kuni emotsionaalse optimumi varieeruvuskõverate sobitamiseni ( kusjuures ta arvutab tõenäosused läbi kolme psühhiaatriakoolkonna järele ) , kalkuleerides mu tuju sammusageduse , hääletooni ja kurat teab veel mille järele , ning ma sain hommikusöögi , kus need asjad , mis ma tahan alati ühtemoodi , olid täpselt paigas , ja seal , kus mulle meeldib vaheldus , oli sobivalt improviseeritud . </s> </p>
<p> <s> Hommikust sõin sellessamas suures sopilises ruumis , mis tegelikult ongi kogu baasi sisemus , teatavat eraldatust omavad vaid minu magamistuba , vannitoa-WC kompleks ja üks määratlemata otstarbega ruum , mis kõige tihemini funktsioneeris külalistetoana — rääkimata muidugi kessoonist ja tehnilistest käikudest ( tõtt-öelda pole ma nendes kunagi käinud , olen nad ainult Fäärlanderi või mõne aracati silmade läbi üle vaadanud ) . </s> <s> Side jooksis kogu aja ja kuna olin hääle sisse lülitanud , tekkis mul jälle pilt sellest , mis ümbruskonnas parasjagu toimus . </s> <s> Nagu ikka olid kahe kolmandiku valvejaamade kanalid tühjad — mehed kas magasid või tegelesid oma asjadega . </s> <s> Mitte kellegi elusolekusignaal ei olnud kriitilises tsoonis . </s> <s> Kayselich ja Ayesha jälitasid mingit signaali Beringi väina kandis , ent ka see oli täiesti rutiini piirides . </s> <s> Hakkasin kombinesooni selga ajama ja läksin poodiumile , et korra veel radarile täpsem pilk peale visata , ja seal pandi mind tähele . </s> </p>
<p> <s> " Hau , Chadis . " </s> </p>
<p> <s> Draco monitori kujutis hüppas seinalt ette keskele suureks , kaamera näitas meeletu kiirusega masina alt läbitormavat lumevaipa . </s> </p>
<p> <s> " Ma rääkisin just Cliffiga , " — too on välimises vöös , meie baasid Dracoga ja tema oma moodustavad ligikaudu võrdkülgse kolmnurga — " pidime Lolli Näo juures kokku saama , et lõunasse põrutada — tahtsime vaadata palju jääkarusid on ja vaba veeni välja minna . </s> <s> Tuled ? " </s> </p>
<p> <s> " Millal ? " </s> <s> Idee meeldis mulle . </s> </p>
<p> <s> " Kohe . </s> <s> Arvata kolmveerand tunni pärast on kokkusaamine . " </s> </p>
<p> <s> Loll Nägu on üks jääkuhjatis , mis parasjagu asub Cliffi baasist umbes 70 km edelas . </s> <s> Cliffist paremal , lääne pool on Leoni baas , too on väheke kunstnik . </s> <s> Talvel kutsus ta meid appi ja tema juhendamisel põletasime ioonkiirguritega jääst välja rohmaka lõusta , mis — nagu me leidsime — peaks soovimatuid külalisi peletama . </s> <s> See meistriteos põrnitses kaua aega lõuna suunas , ent nüüdseks on tuul ja päike ta muidugi algolekusse tagasi viinud ; ja kui suvi edeneb , hakkab kogu polaarala jääkate pragunema ja liikuma , nii et mulgi tuleb korduvalt kolida . </s> </p>
<p> <s> Telemeetria järgi oli Draco oma baasi läheduses ja Cliff ukerdas hoopis kaugel läänes koos Leoniga , viimane läks ilmselt koju , sest tema ja Cliffi sõidukeid tähistavad kujutised eraldusid teineteisest ja esimene suundus sirgelt oma elamise poole . </s> </p>
<p> <s> " Noh , plekkämber , saa siis ilusti hakkama , " ütlesin Fäärlanderile , kes raidkujuna oma kohal tulejuhtimispuldi ees seisis . </s> <s> Robot ei vaevunud vastama , andis vaid märku , et on asjast aru saanud — kaks kaheteistkilost-kolmandiksekist piiksatust . </s> </p>
<p> <s> Ronisin siis alla kessooni . </s> <s> Juba läbi väikese lüüsi põhiruumidest lahkudes tundsin külma . </s> <s> Seda ei olnud kuigi palju , arvata kraadi 10 , ent kombinesoon ei ole skafander ja temperatuurimuutus on tajutav ; alumisi ruume võib , kuid ei ole tarvidust kütta , nii et seal on praktiliselt välistemperatuur . </s> </p>
<p> <s> Meil on siin needsamad CML-seeria universaalhõljukid , mida kasutatakse kogu Maal . </s> <s> ( Muide , ma rääkisin kunagi ühe kutiga Wiandelli instituudist — nad ei tea enam , on see legend või tõsilugu , ent arvatavasti on see tähelühendi kokku käkerdatud tõepoolest nii kaamelit kui kameeleoni silmas pidades . ) </s> <s> Ronisin istmele ja , sulgemata kabiini käivitasin mootori ning kui uks oli avanenud , lendasin välja lumisesse valgusesse . </s> <s> Tegin baasi ümber mõnesaja meetri kaugusel tiiru ja ütlesin Fäärlanderile , et üht kui teist tuleks parandada kui tagasi jõuan ( enne ei tohi ta baasist lahkuda ) . </s> <s> Siis muutsin sõiduki kuju maksimaalselt voolujooneliseks — mis tähendas , et olin ise peaaegu lamaskil — ja lülitasin turbiini täisvõimsusele kuni masin kiirust kogus . </s> <s> Vist kusagil mujal maailmas ei ole võimalik kihutada nagu siin — ainult sile jää , ei mingeid takistusi , nagu ka mitte midagi vaadata . </s> <s> Skannerid ja satelliidiside töötasid , nii et ümbruskonna kujutis istus mul kogu aeg silme ees . </s> <s> Tõstsin kiiruse 200-le meetrile sekundis — sellise kiiruse juures oli masina juhtimine veel jälgitav . </s> <s> Tegelikult vaid kaks või kolm korda terve tee jooksul tuli mul kurssi muuta , ja pool tundi peale hoovõttu baas juurest olin Lolli Näo lähistel . </s> <s> Hakkasin teisi mehi pilguga otsima ja esimene hetk ei näinud , kuigi teadsin , et nad peavad seal kusagil olema . </s> <s> Tegelikult ei taibanud ma ka , mis udupilv seal hõljub enne , kui sealt kumas lillakat helendust ja taeva poole kerkis lume ja jää sambaid — mehed möllasid ringi ja tegid lollusi . </s> </p>
<p> <s> Olin umbes kaks kilomeetrit eemal , kui korraga paiskus üles tohutu , vast paarisaja meetri kõrgune lumepilv , millest kumas läbi plahvatuslikult aurustunud vee helesinine valgus ja kümned vikerkaared mänglesid taevasse pürgivatel ülipeentest jää- ja veepiiskadest lossidel . </s> <s> Mõlemad mehed lendasid nagu kõrvetadasaanud pilvest välja , enda järel lumevorsti lahti kerides ; ja kui minu lähedusse hakkas sadama mitmekiloseid jääkamakaid , oli mulgi selge , miks neil nii kuradi kiire oli . </s> <s> Ohtu polnud muidugi mingit , mul tasus vaid korraks silmad ninajuurele kokku lasta , et muuta " Faalanks " täisautomaatseks , ja aeg-ajalt tähistas plahvatus peakohal , et kaitse oli avastanud liiga lähedale kukkuva tüki ; kui ma oleksin masinas sees olnud , poleks sedagi tarvitsenud teha . </s> </p>
<p> <s> " Lets go ! " kumbki neist ei pidurdanud , nägin vaid , kuidas Draco oma masinast käega viipas . </s> <s> Andsin ratastega tõuke , mul oli kondensor laetud , ja lükkasin turbiini täisvõimsusele . </s> <s> Otsustades selle järgi , kuidas mind nagu kleep-plaastri tooli seljatoe külge tõmbas , sain arvatavasti oma 4 g-d korraks kätte . </s> <s> Nad hoidsid 160 m/s , tulin sujuva pöördega neile järele ja , kuna nad laiali nihkusid , kiilusin end nende vahele . </s> <s> Me ei rääkinud sõnagi , vaid CML- ide ajude monitorid näitasid mul , ja loomulikult ka neil , et masinad automaatselt trajektorid sünkroniseerisid ja külgvahet pidama hakkasid . </s> </p>
<p> <s> Sellise kiirusega sõitu või pigem lendu ( sest hõljukid hoidsid poolemeetrist kõrgust ) sileda vesise lumekõrbe kohal ei oska ma võrrelda muuga , kui et see näeb välja , nagu tõmmataks sul kortsutatud fooliumiriba istmiku alt läbi , ja kui eespool näib olevat midagi , millest sa niisama üle ei lähe , vajutad kergelt pöördjärgivsüsteemiga rooli alla ja tunned , nagu oleks sulle sepahaamriga vastu istmepõhja lajatatud . </s> <s> Fooliumiriba kaugeneb korraks , et siis paari sekundi pärast padjakuhjale kukkumise kahtlasevõitu mõnuga oma kohale asetuda . </s> <s> Vaid kaugemad objektid on paigal , omavad kohta ja mõtet — helkiv ja sillerdav ja jõudsalt sulav Jäämere talvetekk sini-sinise kerge valge pilvekirmega taeva all . </s> </p>
<p> <s> Mida lõuna poole , seda enam oli jääs pragusid , mõned neist isegi mitmeid meetreid laiad . </s> <s> Ja valgus ! </s> <s> Poleks mu kiivril filtrit , oleksin vist poole minutiga pime . </s> <s> Päike on sulatanud pindmise kihi ja nii sädeleb ja sätendab iga kuhjatis , iga vall , iga laamade kokkupõrkamisel tekkinud müür madalal horisondi kohal rippuva päikese kiirtes . </s> <s> Taevas on nii suurtel kõrgustel harva täiesti pilvitu , ja ei olnud ta nüüdki — oma 8-10 km kõrgusel häilus kihtpilvede " Noa Laev " kirdetuules Ameerika poole . </s> </p>
<p> <s> Ma ei ole suurem jutupaunik , ega oska sulle edasi anda seda tunnet , mis valdab selles äärmuseni vaeses looduses vähimatki elu märgates — kui palju tundub seda elu olevat , kuigi sa tead , et olid just läbinud sadu kilomeetreid tühjust . </s> <s> Jää lõppes ja kauguses sinetas Novaja Zemlja . </s> <s> Vaba vee piiril ukerdasid jääkarud ja hülged , õhus keerles tuhandeid linde . </s> <s> Meie lähenedes kadusid nad kõik kaugemale , sest inimene oli oht , kuigi siin neid keegi ei puutunud ; enamik neist liikidest oli alleski ainult peamiselt tänu sellele , et Kuu Ordu ei lubanud Põhja-Jäämerel jahti pidada . </s> </p>
<p> <s> Olime just suundunud laias kaares läände , kui keskus meie tähelepanu palus : </s> </p>
<p> <s> " Cliff , Draco , Chadis — Koola poolsaare rannikult , teist viissada kilomeetrit SSO-s tuleb üks laev meie poole . </s> <s> Vaadake see üle . " </s> <s> Monitorile kiikamata tundsin juba häälest ära Merca , kes parasjagu valves oli . </s> </p>
<p> <s> " Salakütid ? " küsis Cliff . </s> </p>
<p> <s> " Hea , kui need ja mitte mürgitajad . " </s> </p>
<p> <s> Tõepoolest oli olnud juhus , kus sealtsamast Arhangelski lähedalt saadeti üles õhupall mürgilaadungiga . </s> <s> Me lasime ta muidugi puruks ja gaas lendas laiali . </s> <s> Tookord vaatas Baas ainult seda , et seal pole elusolendeid , ja andis tuld . </s> <s> Paar hülgeliiki ja mõned linnuliigid peaaegu et hävisid mitmetuhandekilomeetriselt alalt . </s> <s> Puhastamisega tuli vaeva näha . </s> <s> Me ei saanudki teada , miks seda õieti tehti — et meile varju heita , et " näe mis tegid " , ja et meil ei oleks korralikku elavat loodust vastukaaluks nende endi saastatud prügimäele . </s> <s> Lihtsalt . </s> <s> Õelusest . </s> </p>
<p> <s> Salakütid aga olid kohaliku valitsusega mestis ja üsna hästi varustatud ja informeeritud . </s> <s> Või täpsemalt , valitsus selles piirkonnas oli korrumpeerunud määrani , kus ametnikel polnud mingit sisulist vahet tavaliste maffia jooksupoistega . </s> </p>
<p> <s> " Need võivad ka teaduslik ekspeditsioon olla , " sekkus keegi . </s> <s> Viskasin pilgu monitorile , rääkija oli Marius Plekktorult . </s> </p>
<p> <s> " Graadi International Nature Institute korraldab pea igal aastal tudengitele tosina reise siia . </s> <s> Neid peaks piirkonnas sadu olema . </s> <s> Iga aasta tuleb paarkümmend ka meile . </s> <s> Need võivad olla ka kas põgenikud või lihtsalt uljaspead , kellele tuli kurat teab mispärast pähe meid õrritada . " </s> </p>
<p> <s> " Õige jah , " märkis Merca . </s> <s> Ta vaikis hetke , ilmselt sobras arvutis . </s> <s> " Jah , nüüd ma näen ka neid andmeid . </s> <s> Pole lihtsalt vaevunud vaatama , sorry . </s> <s> See peaks olema bioloogide lõpukursus , juht magister Mintai Kerrekof ... nimekirjad ja nii edasi ... eile saabusid rannikule . </s> <s> Laevu neil ei olnud ? " </s> </p>
<p> <s> " Ega luure nüüd kõikvõimas ka ei ole , " turtsatas Marius . </s> <s> " Asi see siis hankida . </s> <s> Hoiatasin Aldust , et kui neile mandrilt midagi järele lastakse , siis ta võtab alla . </s> <s> Kutid , andke luba , ma lülitan teid ka raketikaitsesse . " </s> </p>
<p> <s> Me olime osa Pooluse Baasi tajurite süsteemist , orbitaalne raketikaitse oli omaette , seepärast nõudis see julgeoleku kaalutlustel kahepoolset nõusolekut , et meie masinate ajud töötaksid korraga kahes süsteemis , mis muide viis nende koormuse üsna kriitiliseks . </s> </p>
<p> <s> " Okei , ahvid , segajad peale , " ütles Cliff . </s> <s> " Hoiame kahekümne-viiekümnekilomeetrist vahet , läheme vasakpoolses hanerivis Barentsi merre , SSO . " </s> </p>
<p> <s> Olime sisuliselt juba häireolukorras , tema oli vanem olija ja seega pealik . </s> <s> Tema oli esimene . </s> <s> Ta oli ka esimene , kes pani meil kaartidel ühed määrangud vilkuma : </s> </p>
<p> <s> " Torm tuleb , tagasi nad ei saa . </s> <s> Baas , Plekktoru — kommentaarid ? " </s> </p>
<p> <s> " Sul on õigus , mis siin kommenteerida , " pomises Merca . </s> <s> " Ilmselt arvestasid tulijad , et torm nad varjab . " </s> </p>
<p> <s> Minutid möödusid , meie kiirus oli tõusnud kolmesajale meetrile sekundis , katted olid laiali , mis tähendas , et libisesime hallide varjudena üle jää , olles enamikule seadmetest nähtamatud . </s> <s> Tulnukate laev kihutas — sest temale oli kolm-nelikümmend meetrit sekundis ilmselt võimete piir — kirdesse , enam- vähem risti kaldaga . </s> </p>
<p> <s> " Teine laev ! " teatas Marius , muide täiesti ilmaasjata , sest nägime määrangut ekraanidel kõik samal hetkel . </s> <s> Uustulnuk oli eraldunud kaldast põhja pool ja liikus itta , esimesele järele . </s> </p>
<p> <s> " Piirivalve ? " küsisin . </s> </p>
<p> <s> " Salakütid , piirivalve — mis vahet , " urises Cliff . </s> <s> " Üks kuritegelik kamp kõik . </s> <s> Kõik , kes peale kohaliku maffia kaldast eralduvad , on automaatselt lindpriid . " </s> </p>
<p> <s> " Kas neist kuidagi päriselt lahti ei saaks ? " uuris Draco . </s> <s> Me muidugi teadsime olukorrast ja probleemidest meid ümbritseval vaenulikul territooriumil , aga mitte sellise põhjalikkusega , et kõiki seoseid paika panna , sest sellega tegelesid teised . </s> </p>
<p> <s> Merca naeris : " Eks me ole nendega halvasti ümber käinud kah . " </s> </p>
<p> <s> Ent Cliff oli tõsisem : " Eks aegade jooksul olen minagi korduvalt käinud nende pihta laskmas . </s> <s> Esitasin samu küsimusi , et " teeks puhta töö ? " </s> <s> See pole kahjuks mõeldav . </s> <s> Me ei saa lõpetada laevaliiklust , sest paljudele on rannapüük ainus elatusallikas ja siis ei pääseks keegi enam meie juurde . </s> <s> Me ei saa linnu pommitada , sest seal elab lisaks saastale ka inimesi . </s> <s> Me ei saa ka salaküttimist lubada selle hinnaga , et nad ühtegi teist alust ei puutuks , mida nad muide on meile pakkunud . </s> <s> Ja nii need mafioosod või piirivalvurid , mis tõesti on kohati teineteisest eristamatud , tulistavad iga alust , mis territoriaalvetest väljub . " </s> </p>
<p> <s> Terve järgmine tuhat sekundit ei juhtunud midagi , laev jätkas oma teed , teine alus liikus talle järele ja meie lähenesime neile jõudsalt . </s> </p>
<p> <s> " Kui midagi ei juhtu , hakkame tuhande kahesaja seki pärast hoogu maha võtma , " lausus Cliff . </s> <s> " Marius , palju neid on ? " </s> </p>
<p> <s> " Ma ei näe , " vastas küsitu . </s> <s> " Alus võib peale võtta kolm-nelikümmend , aga vaevalt neid nii palju seal on . </s> <s> Alla viie ei ole , rohkem ei saa läbi terase aru . </s> <s> Ja neil on hajutaja ka peal . </s> <s> Nende teel on üks suurem jääväli . </s> <s> Huvitav , mida nad teevad ? </s> <s> Nad peaksid ju piisavalt targad olema teadmaks , et see ei ole püsijää . " </s> </p>
<p> <s> " Nad jõuavad sinna enne , kui meie nendeni ? " küsis Draco , kuigi see oli igale ekraanile vaadates selge . </s> </p>
<p> <s> " Ma oleks teil niikuinii palunud oodata ja vaadata , mis nad teevad , " märkis Marius . </s> </p>
<p> <s> Möödus veel kuussada sekundit . </s> <s> Nägin , et idapoolsed valvurid olid end samuti igaks juhuks meie poole tulema sättinud ja ka Leon , Ruben ja neli meest Põhjatähelt on liikvel . </s> </p>
<p> <s> " Rakett ! " hüüatas Merca . </s> <s> " Aldus ? " </s> </p>
<p> <s> Me teisedki nägime kiiresti liikuvat radarisignaali . </s> </p>
<p> <s> " Jaa-jaa , ma tõesti ei maga , " porises keegi Alduse tehnikutest kannatamatult ( ekraan näitas nimeks Mubarac , ma ei tunne teda ) . </s> </p>
<p> <s> Ometi kulus ligi paarkümmend sekundit , enne kui kaitse näitas lasku ja raketi määrang kadus . </s> <s> Olime liiga kaugel , ei näinud ega kuulnud midagi . </s> </p>
<p> <s> " Kust ta tuli ? " küsis Cliff . </s> </p>
<p> <s> " Ei saa aru , " oli tolle Mubaraci hääl õnnetu . </s> <s> " Heameelega oleks saatjale ka lähmaka andnud , aga seal piirkonnas kaldal on kaheksa sõidukit , igaühest neist võis see tulla . " </s> </p>
<p> <s> Ta oli tegelenud ilmselt stardikoha analüüsiga , eeldades , et raketti ennast on küll aega alla lasta . </s> </p>
<p> <s> " Nii , " urises Cliff . </s> <s> " Laev randub ilmselt jääl neljasaja sekundi pärast . </s> <s> Meil kuluks selle kiirusega veel kuussada , aga teie võtke aeglasemaks ja jääge sellele jääväljale võrdkülgses kolmnurgas teistesse servadesse passima . </s> <s> Mina lähen objekti 2 taha . " </s> </p>
<p> <s> Meie kursid hakkasid eralduma . </s> </p>
<p> <s> " Objekt kaks randub tuhande neljasaja sekundi pärast , " avaldas Draco kahtlust . </s> <s> " Kui me oleme kaheteist kilomeetri kaugusel , ei suuda me midagi eriti ette võtta ? " </s> </p>
<p> <s> " Ootame " ühe " randumise ära , vaatame , mis nad teevad , siis liigute lähemale , " teatas Cliff meile . </s> </p>
<p> <s> " Neil on ehk taipu raadio kaudu teatada , milles asi , " lisas Merca . </s> <s> " Oleks juba aeg , kui nad põgenikud on . " </s> </p>
<p> <s> " Võib-olla neil pole , " söandasin poetada , aga järgnev vaikus näitas , et see oli vist rumal märkus . </s> </p>
<p> <s> Libisesime üle vee ja ilmselt jälgisid mu kaaslased nagu minagi Mariuse poolt edastatavat udust kujutist laevast , mis jääväljale lähenes , varsti hoo maha võttis ja inertsiga otse vastu " kallast " libises . </s> <s> Tolle laeva väliskuju ei öelnud eriti midagi — voolujooneline plekist silinder , meetrit viisteist pikk ja neli läbimõõdus . </s> <s> Aga ega me kajakki või gallioni polnudki oodanud . </s> <s> Huvitavamaks läks asi siis , kui inimesed välja tulema hakkasid . </s> <s> Neid oli kaheksateist . </s> <s> Kiiresti avati lastiruum , mingi mehhanism lohistati välja . </s> <s> Nad monteerisid seda vilunult kokku . </s> </p>
<p> <s> " Hõljuk BMW Daggar GT-500 , " teadustas Marius . </s> <s> " Hea idee , aga kui nad mootorit kohandanud ei ole , külmub turbiin veerand tunniga ära ja nad on " istuv part " . </s> <s> Ja nad kõik ei mahu sinna peale . </s> <s> Eriti saabuva tormiga . " </s> </p>
<p> <s> " Neil on teine veel , " juhtis Merca kujutisele tähelepanu . </s> <s> Marius kontrollis arvutiga ja selgus , et jälle oli inimene kiiremini kujutist analüüsinud . </s> </p>
<p> <s> " Okei , Chadis , Draco — minge lähemale , asi on selge . </s> <s> Olge siiski ettevaatlikud . </s> <s> Me saadame transpordilennuki neile järele . " </s> </p>
<p> <s> Me Dracoga kumbki polnud tegelikult peatunud , vaid olime tasapisi lähemale nihkunud . </s> <s> Nüüd tuli ainult kiirust suurendada , arvestasime , et oleme sajakahekümne sekundiga kohal . </s> <s> Enne aga hakkas Cliff mörisema . </s> </p>
<p> <s> " " Kaks " laseb rakette . " </s> </p>
<p> <s> " Pole raske arvata , kuhu , " urises Mubarac . </s> <s> " Lased nad demonstratsiooni mõttes ise alla ? </s> <s> Annan koordinaadid . " </s> </p>
<p> <s> Vahemaa oli juba nii väike , et nägime kaugeid sähvatusi , kui Cliffi laserid satelliitide juhtimise abil eksimatult lendavad raketid hävitasid . </s> </p>
<p> <s> " " Esimese " juurest lahkub kerge sõiduk , " teadustas Merca . </s> <s> Satelliitidelt võetud visuaalne kujutis hakkas läheneva tormi tõttu ähmastuma , ei olnud eriti hästi näha , mis tüüpi see oli . </s> </p>
<p> <s> " Üks inimene peal , " teadustas Marius . </s> </p>
<p> <s> " Nad totakad otsustasid nüüd mind lasta , " pistis Cliff . </s> <s> " Aldus , appi . " </s> <s> Mere kohal hakkas sähvatama , välismikrofonidest oli hiljem juba kuulda kauget kõminat . </s> </p>
<p> <s> " Tulevahetus esimese laeva juures , " Merca hääl oli ärev . </s> <s> " Saame me sekkuda . " </s> </p>
<p> <s> " Enne tuleb teada , kes keda laseb , " oli Marius hädas . </s> </p>
<p> <s> " Cliff , need ei ole otseselt sulle sihitud , " kuulutati raketikaitsest . </s> <s> " Nad lendavad igas suunas laiali ... " </s> </p>
<p> <s> " Cliff , lase " kaks " auklikuks ja mine kaldale , " käsutas Merca . </s> <s> " Hävitajad startisid ka juba , transpordilennuk on teel . </s> <s> Chadis , see üksik — objekt kolm — tuleb sinu suunas , tegele temaga , Draco — " ühe " juurde . " </s> </p>
<p> <s> Muutsin kurssi radarimäärangu järgi . </s> <s> Mu objekt liikus ligi kolmkümmend meetrit sekundis ja torm oli õhu juba nii tihkeks teinud , et ei näinud teda , kuigi meie vahemaa oli alla kilomeetri . </s> </p>
<p> <s> " " Kaks " hävitatud , " kostis Cliffi hääl . </s> </p>
<p> <s> " Kena , " napsas Merca . </s> <s> " Tema lastud raketid ? " </s> </p>
<p> <s> " Igas suunas laiali , " teadustati Alduselt . </s> <s> " Nad külvavad midagi ... </s> <s> Kurat , hävitada ! " </s> </p>
<p> <s> Üks matakas käis peaaegu otse mu pea kohal . </s> </p>
<p> <s> " Õhus hõljub oma viisteist tuhat objekti , " teatas teine pisut piinlik hääl Alduselt . </s> <s> " Kohe saate teada , mis need on . </s> <s> Tormi tõttu ei saa me neid ka kõiki kohe orbiidilt kätte . </s> <s> Hävitajad on alles teel . </s> <s> Kaheksasada sekundit . " </s> </p>
<p> <s> " Hõljuk startis " ühe " juurest , objekt number neli , " teadustas Merca , kui korraga tuli katkestus . </s> <s> Mu sideantenn oli rivist väljas . </s> <s> Kannatasin selle sekundi pahaselt , oodates , millal varukomplekt aktiveerub . </s> <s> Ootasin , millal ta sünkroniseerub , et teada , kas ma millestki ilma ei jäänud , kui mitmed seadmed andsid häiret , side katkes uuesti , ja nüüd nägin silmanurgast korpuselt lendavaid sädemeid , kui parasjagu lugesin monitoril vilkuvat lauset , mille arvuti oli jõudnud mulle laadida enne uut katkestust : " Side maha , need on raadiotapjad " . </s> </p>
<p> <s> Kirusin ennast . </s> <s> Algaja asi . </s> <s> Muidugi teadsin sidetapjatest — need olid väikesed laserid , mida külvati lennukitelt või rakettidelt ja mis jäid hõljuma pisikese heeliumiballooniga , nad sihtisid end lühilainesidele ja plahvatades andsid ühe kiirgusimpulsi . </s> <s> Liiga nõrgad , et ohtlikud olla , ent piisavad , et kõik kommunikatsiooniseadmed vaikima panna . </s> <s> Oleksin pidanud seda kohe taipama ja mitte laskma varukomplekti aktiveeruda . </s> <s> Nüüd lülitasin kähku välja ka radari ja blokeerisin muud , mis sihtmärgiks võiksid olla . </s> <s> Naljakas oli vaikuses omaette olla . </s> <s> Millegipärast märkasin alles nüüd , et torm oli tugevamaks läinud , nähtavust polnud kümmet meetritki . </s> <s> Et jälitatavat mitte kaotada , lülitasin siiski iga paarikümne sekundi tagant hetkeks sisse radari , kartes , et ta mul muidu käest kaob . </s> <s> Olin ta suunanud ainult ette ja lootsin , et peegeldunud kiirguse järgi ei suuda sidetapjad end nii kähku välja sihtida . </s> <s> Lõpuks silmasin läbi lume liikuvat masinat . </s> <s> See oli gliider — lamedapõhjaline sõiduk , mis võis liikuda nii vees , soos , kui jääl . </s> <s> Suur propeller keerles võres ja lahtisel istmel oli üksik kogu . </s> <s> Ilmselt oli torm nii tugev ja müra suur , et ta ei märganud mind . </s> <s> Või tegi , et ei märka . </s> <s> Lülitasin embleemid heledaks ja sõitsin talle peaaegu kõrvale . </s> <s> Ta võpatas , oleks sõiduki peaaegu ümber ajanud , ent peatas selle siis ja jäi mind silmitsema , püstol käes . </s> <s> Olin peatunud temast meetri kaugusel ja ootasin lihtsalt . </s> <s> Ta pani püstoli maha . </s> <s> Viipasin ta oma sõidukisse , ta ronis kohmakalt , asetas ka oma koti sisse . </s> <s> Ei lasknud teda muidugi kabiini , vaid tekitasin talle taha eraldi konku . </s> </p>
<p> <s> Võid kujutleda , et ma ei teadnud tol hetkel veel mitte midagi . </s> <s> Ma olin muidugi aru saanud , et tegemist on arvatavasti naisterahvaga , aga polaarriietuses ei ole parimadki neist eriti seksikad . </s> <s> Lihtsalt üks poolkülmanud kogu oli mu masinasse roninud ja mina tegutsesin nii nagu oskasin . </s> <s> Kibe tunne oli , kuna olin ise pooleldi süüdi , et side lakkas . </s> <s> Ma ei teadnud , mis on saanud minu ja tema kaaslastest , ei teadnud kes ta on ja kust tuleb , ei teadnud lahingu tulemusi ja mis veel juhtuda võib . </s> <s> Torm ulgus nüüd igal pool mu ümber ja nähtavus oli nullilähedane . </s> <s> Jätsin masina seisma ja võttes arvutist lähteandmed , sihtisin infralaseri sidesatelliidi peale ja saatsin oma ID . </s> <s> See läks läbi , masinad vestlesid lühikeste impulssidega , vahetades nappe tekste . </s> </p>
<p> <s> " Chadis , mine oma baasi , " oli lõplik teade mulle . </s> </p>
<p> <s> Kehitasin õlgu ja panin tulema . </s> <s> Kuivõrd mul oli masinas " kuum last " , liikusin laugete loogetega ja mitte otse . </s> <s> Ilma sideta ei olnud minust teistele suuremat abi , jaamas aga võis mind tarvis minna , seda enam , et see oli lähim koht , kus ma uued saatjad saaksin . </s> <s> See üks tüüp ei kujutanud endast ohtu , ent see oli mul esimene kord , nii et käisin mõttes läbi standardprotseduuri , mida tõtt-öelda rakendati päris tihti — " ... olukorrad , kui Saabuja ( d ) tuleb viia Jälgimisjaama . </s> <s> ( Jaam ühendust kommunikatsioonivõrguga modereeritakse Pooluse Baasi juhtarvuti abil ja tema isejuhitavust redutseeritakse ... ) " — järgneb pool lehekülge tehnilisi detaile — " ... </s> <s> Jaama vastutava töötaja hooleks jääb seljuhul ohutusprotseduuride täitmine : Saabuja ( d ) tuleb eraldada KÕIGEST , mis tal kaasas on , kogu tema varustust tuleb hoida väljaspool jaama pingestatud MSP kuplis " - - p-MSP-kontuur tagab täieliku varjestuse ( st. ükskõik , mis meetodil teda ka jälgiti , ta lihtsalt kaob jälgijate jaoks ) — " Üksikuid esemeid on lubatud talle tagasi anda pärast elektronmikroskoopilise skaneerimise abil teostatud heuristilist struktuurianalüüsi koos kahtlaste struktuuride deprogrammeerimise või modifitseerimisega " — oi õudust , milline mõistemonstrum ! ; selle tähistamiseks on meie keeles üks sõna — " samuti tuleb Saabuja ( d ) allutada täielikule meditsiinilisele kontrollile , valgustada läbi keha sisemusse peidetud seadmete avastamiseks ja teha talle kaitsesüstimised ... " </s> </p>
<p> <s> Ei , pole mingit mõtet seda tõlkida , suur osa sellest on ilma kommentaarideta niikuinii arusaamatu möla . </s> <s> Asja sisuline mõte on kogu aeg meie ees seisvas dilemmas , mis on tegelikult tinginud kogu selle kohmaka valvejaamade võrgu ülessättimise — me oleme valmis vastu võtma inimesi , kes soovivad meie juures ja meie reeglite järgi elada , samas aga peame end kaitsma . </s> <s> Meie tehniliste vahendite juures oleks imelihtne lõpetada igasugune kontakt , sest selline rünnak meie vastu nagu tänane , mis üritajatele tegelikult kalliks maksma läks ja erilist kahju ei tekitanud , sai teoks ju sisuliselt ülejooksikuid pantvangidena kasutades — me läksime neile vastu . </s> <s> Ergo — toimub propagandasõda ja meie hulka üritatakse sokutada agent-provocateur'e . </s> <s> Tulemuseks on " vaikne sõda " pikkadel piirilõikudel ja rünnakud emotsionaalses plaanis . </s> <s> Kui jätta kõrvale igasugused tehnilised imevidinad , tuleb esimeseks muidugi meelde — saata mõni kena plika . </s> <s> Ent siia alla käib ka näiteks De Beeri juhtum ( ligi kümme aastat valmistas Minjongi luure ette tõestust Gefard Stacki jaoks , et üks nende poolt vangis peetav naine on ta ema . </s> <s> Mees elas üle põrguliku pool aastat , enne kui õnnestus jõuda kogu kombinatsiooni juurteni . </s> <s> Hea , et tal jätkus mõistust asi ära rääkida , mitte ise lahendust otsida püüda . ) </s> </p>
<p> <s> Niisiis , tulin suure kiirusega Jaama sisse . </s> <s> Nähtavus polnud suurem asi , lumekuplit poleks minagi märganud enne kui viimasel hetkel , kui ma poleks täpselt teadnud , kus see asub . </s> <s> Peatasin masina suure luugi all jääkoopas ja lasin hõljuki katusel ja ustel end kokku korjata . </s> </p>
<p> <s> " Tule ! " ühmasin talle inglise keeles , hoides kätt relvapäral . </s> <s> Ta tõusis aeglaselt , ta tundus värisevat , ei tea , kas külmast või hirmust , ta kõikus hetkeks , näis , et ta kaotab tasakaalu . </s> <s> Olin valmis teda toetama . </s> <s> See ei oleks olnud eriline risk , sest nii lihtsalt nüüd ka lolle ei püüta ; olin riskinud hoopis rohkemaga teda siia tuues . </s> <s> Ent ta jäi püsti ja astus masinast alla . </s> <s> Viipasin ta lüüsi ( või esikusse , kui see sulle rohkem meeldib ) ja käsutasin : </s> </p>
<p> <s> " Ja nüüd aja kõik riided maha ja jäta kõik asjad siia . </s> <s> Saad need tagasi pärast kontrolli . " </s> <s> Ta ajas kasuka maha , siis tõmbas jalast saapad . </s> <s> Liigutustes oli väsimust , ent olin juba avastanud , et teda oli meeldiv vaadata . </s> <s> Tal oli kasuka all pruunikas kombinesoon , mis käis kinni tõmbelukkude ja takjatega — tavalise moega ja praktiline rõivas . </s> <s> Ta asetas käe lukule kaelal , vaatas siis minu poole ja punastas . </s> <s> Ta tõepoolest punastas . </s> <s> Selles tegevuses polnud muidugi midagi võõrast , mõttetu öelda , ent seda juhtub aeg-ajalt mõnes tobedas situatsioonis kõigiga . </s> <s> Ent teadsin varem vaid teoreetiliselt , et võib punastada ka sellise asja peale , mil kõik naised , keda mina tunnen , poleks isegi mitte midagi ebatavalist leidnud . </s> <s> Sa ju tead , et valisin selle töögi paljus sellepärast , et näha ka teisi inimesi peale spacemen'ite . </s> <s> Oli meeldiv põnev tunne , kui elustus Juhendi kuiv tekst : " ... naised ( ja ka mehed ) paljudest maadest suhtuvad alastiolekusse kui millessegi loomuvastasesse , mida ei saa lubada mingis olukorras . </s> <s> Tavaliselt on tegemist kultuuriliste traditsioonidega , mis varieeruvad väga palju , nii et praktiliselt on võimatu anda mingeid kindlaid juhiseid — skaala ulatub kultuuridest , kus lubatud on naistel näidata vaid silmi ja silmade ümbrust , kuni erootilise varjundi tajumiseni mehe-naise koos alasti viibimisel ühes ruumis olenemata olukorrast . </s> <s> Tõrked tekivad enamasti siis , kui on vaja organiseerida kiiresti desinfitseerimist , desaktiveerimist jmt. </s> <s> Sel juhul õnneks enamasti piisab sugude eraldi käsitlemisest ja protseduuri jälgimisest monitoride kaudu ... " </s> </p>
<p> <s> Hea mõte , nii teemegi ... </s> <s> " Okei , ma lasen seniks jalga , kui sa riietud . </s> <s> Jäta kõik , absoluutselt kõik asjad siia — need tuleb desinfitseerida . </s> <s> Duširuumis teenindab sind robot . </s> <s> Ta annab sulle pärast teised riided . " </s> <s> Viipasin Fäärlanderile ja läksin ise kabiini . </s> <s> Ei tarvitse vist öelda , et olin juba ammu valmis ja kõigi töödega ühel pool , kui ta lõpuks välja sai . </s> <s> Olin jõudnud ta asjad läbi sobrada ja konteineritesse toppida , edasine oli robotite asi . </s> <s> Midagi , mis esimesel pilgul kahtlane oleks tundunud , tal ei olnud . </s> </p>
<p> <s> Lasin köögil toidu valmis teha ja Fäärlanderil ta sisse juhatada . </s> <s> Ta oli valinud riietuseks lihtsa valge kitli ( või hommikumantli ) ja ilmselt kogu varustust korralikult kasutanud — tundsin meeldivat tundmatut aroomi ta ümber hõljuvat . </s> <s> Ja siis see juhtuski . </s> <s> Ta seisis must kahe sammu kaugusel , minust umbes vaksajagu lühem ja poole kergem , kahvatu võõrapärane nägu , milles on siiski midagi piinavalt tuttavat , paksud tumedad juuksed , kergelt viltused hallid silmad . </s> <s> Ilme kartlik , silmad väsinud ja nägu kõhn , suu ümber värelemas arglik naeratus . </s> <s> Ma ei oska seda seletada — tundus vaid , et mulle on kõik maailma naised ükskõik , kui mul selline girlfriend oleks . </s> </p>
<p> <s> Noh , loomulikult vaatasin teda vast sekundi või paar , siis tuletas ajakontroll ennast meelde , niisamuti kui kusagil tagaplaanil lõpuseotste sügelemisest teadsin — lint jookseb . </s> </p>
<p> <s> Peaaegu oli tahtmine kirjutada , et alustasin standardprotseduuri järgi küsitlemist . </s> <s> See kõlab nii tobedalt — teatavas mõttes ma muidugi järgisin instruktsioone , ent hariduse mõte on mitte sind ahvilikult kirjatähte järgima õpetada , vaid tagada , et sinu vaba inspiratsioon reaalsusega haakub ... kui sa mulle sellise targutuse lubad . </s> </p>
<p> <s> Alustasin muidugi inglise keeles : </s> </p>
<p> <s> " Mis su nimi on ? " , ise samal ajal sisimas muiates — Holy Space , kõik kooliõpikud algavad nii ! </s> </p>
<p> <s> " Lene Kristakis . " </s> </p>
<p> <s> " Kust sa tuled ? " </s> </p>
<p> <s> Ta kehitas õlgu . </s> <s> " Valge mere äärest . </s> <s> Aga sa ei küsi ilmselt mitte seda . </s> <s> Teadsin , et Graadist väljuva ekspeditsiooni hulgas on neid , kes sobiva juhuse tulles tahavad põhja poole jalga lasta . </s> <s> Ühinesin nendega . </s> <s> Aga nad ei usaldanud mind täiesti . </s> <s> Nad lubasid mul kaasa tulla , ent ei lubanud oma sõidukisse . </s> <s> Teadsin , õigemini oletasin , et kusagil siin peavad teie baasid olema , ja kui laev jäälahmakal peatus , panin omaette põhja poole tulema . " </s> </p>
<p> <s> Meid on alati hämmastanud ületulijate fenomenaalne informeeritus . </s> <s> Ei , ma ei räägi spioonidest , ja pealegi need ei jääks nüüd vahele nii lihtsa asjaga . </s> <s> Me arvame , et me oleme oma sõjalisi installatsioone ümbritsenud peaaegu täieliku pimedusemüüriga , ent siis tuleb keegi , kes teab näiteks täpselt , kus meie baasid asuvad , ja ta on seda kuulnud kelleltki pooljuhuslikult tuttavalt kohvikus . </s> </p>
<p> <s> " Su nimi ? </s> <s> Meenutab Kreekat ? " </s> <s> Mida muud ta võis mulle meenutada ? </s> <s> Ent vastus tundus mulle ebareaalne : </s> </p>
<p> <s> " Ma olengi kreeklanna ... </s> <s> Või vähemalt loen end selleks . " </s> </p>
<p> <s> " Oskad sa kreeka keelt ? " küsisin meie keeles . </s> </p>
<p> <s> Ta vaatas mulle rõõmsa üllatusega otsa . </s> <s> " Muidugi räägin ma kreeka keelt ... " </s> <s> Algusesse 27. juuni 2123. aastal </s> </p>
<p> <s> Panin ta istuma ja söötsin kõhu täis , ja selle ajal sain talt kätte tema loo . </s> <s> ( Suur osa sellest on nüüdseks hetkeks kontrollitud , ta magab " külalistetoas " ja mulle laekub kogu aeg meie jutuajamise analüüsi ) . </s> </p>
<p> <s> Ta on kahekümne kahe aastane . </s> <s> Ta on sündinud Rumeenias , ema oli kreeklanna , isa passi järgi prantslane , ent etniliselt veider segu kogu Euroopa rahvastest . </s> <s> Isa oli FRD Arengupanga ametnik ja ilmselt võttis töö Rumeenias vastu selleks , et kodust pääseda . </s> <s> Nii on tal Prantsusmaal üks poolõde ja üks poolvend ( ja ka kari kõikvõimalikke muid sugulasi ) , kes tast midagi teada ei taha . </s> <s> Ema hukkus mingis relvastatud konfliktis , kui nad elasid parajasti Lembergis *1* . </s> <s> Ta oli siis seitse . </s> <s> Hariduse ( põhiliselt ingliskeelse ) on ta saanud Norras , Marokos ja Tuneesias — seal , kuhu neid viis isa töö . </s> <s> Peale ta ema surma hakkas isa jooma ja lõpuks kutsuti ta Pariisi tagasi , kus talle kaastundest anti mingi tühine koht , et ta saaks ausalt pensionini teenida . </s> <s> Ja loo lõpetuseks ühel päeval ta lihtsalt kadus . </s> <s> Kindlustus muidugi arvas kurat teab mida , sest tal oli suur elukindlustuspoliis ja tagantjärele selgus , et ta medkontrolli andmed olid kas igivanad või ilmselt võltsitud , ent tõestada ei saanud midagi . </s> <s> Üksijäänud Lene vaatas kriitiliselt üle oma võimalused ja leidis , et isa elukindlustusleping tagab talle äraelamise õppimisse lõpuni , ent mitte kõige kallimates ülikoolides . </s> <s> Nii ta siis tuli oma ema õe juurde Graadi , kahekümne esimese sajandi alguse sõdades praktiliselt hävitatud , kuid viimase poolsajandiga taas kasvanud linna Balti mere kaldal , rahvaste paabelisse , kus oli odav ja talutaval tasemel inglisekeelne kõrgkool . </s> <s> Ta oli alati meeleldi oodatud külaline tädi majas , ent vaba inimesena ei võinud ta sallida mingit eestkostet . </s> <s> Tema sugulased olid meeldivad , kuid täiesti tühised inimesed . </s> <s> Isa ränduri ja unistajaelu oli talle andnud palju avarama silmaringi , nii et elu , mis koosnes ainult tööst , uimastitest ja virtuaalist , käis talle närvidele . </s> <s> Nii ta siis võttiski kätte ja ühines ekspeditsiooniga , mille kohta oli avalik saladus , et päris suur osa neist nüüd küll tagasi ei tule . </s> </p>
<p> <s> Aga kõigest järjekorras . </s> </p>
<p> <s> Kui olin ta pesema kupatanud , saatsin Fäärlanderi talle appi ja aracatid CML-i parandama , maandusin tulejuhtimispuldi taha ja lülitasin end sisse . </s> <s> Kuulasin ära diagnoosid , mis mulle anti , ning veendusin , et asi oli lahendatud — rakette kuuldes oli üks laeva meeskonnaliige üritanud iseloomu näidata ja püstoli välja tõmmanud , ent mehed olid selleks valmis olnud ja ta sõelapõhjaks lasknud . </s> <s> ( Üks neist sai haavata , kuid mitte tõsiselt . ) </s> <s> Xailonid puhastasid õhuruumi ja lendasid ka mandri kohale , aga kuna eriti keegi ei soovinud sihtmärgiks saada , siis lasid nad profülaktika mõttes ainult paar väiksemat raketti ühe sõjaväebaasi ja linnavalitsuse pihta . </s> <s> Kogu ülejäänud seltskond oli transpordilennukiga Baasi viidud ja kuna ka Draco ja Cliff olid paar korda pihta saanud , käsutati nad koju ja teised valvemehed koristasid põgenikest jäänud kola . </s> </p>
<p> <s> Viipasin ta toolile ja istusin ta vastu teisele poole lauda . </s> <s> Sirutasin käe ja peaaegu vaatamata andsin köögile stardisignaali . </s> <s> Vaatamata sellepärast , et jälgisin teda . </s> <s> Ei , ma ei lootnud teda üllatada sellega , mis juhtuma hakkab , sest sedalaadi automaatika on tuntud kõikjal arenenud maailmas vist oma sada aastat , ja masina seespoolsed väärtused on selged vaid spetsialistile . </s> <s> Ent ometi juhtus vastupidine — tema hämmastas mind . </s> <s> Kui pilust laua otsas taldrikute-kausikeste-tasside kavalkaad välja sülitati ja tema ees sujuvalt pidurdas , proovis ta üht klaasi ( piimaga ) näpuga kallutada , pihu taga toeks hoides . </s> <s> Klaas muidugi ei kõigatanudki . </s> <s> Ta vaatas kiiresti minu poole . </s> </p>
<p> <s> " Tahtsid teada , kui hästi ta stabiliseeritud on ? " markeerisin , et teda aidata . </s> </p>
<p> <s> Ta noogutas . </s> <s> Otsustasin küsimise , kust tal see õppinud tehniku liigutus , jätta edaspidiseks . </s> </p>
<p> <s> " Mis keelt sa kõige meelsamini räägid ? " </s> </p>
<p> <s> Ta oli võtnud kohvitassi ja jällegi nägin , kuidas ta pilk seda uuris , püüdes tema struktuuri saladustesse tungida . </s> <s> Kes kurat ta niisugune on , et need asjad talle midagi öelda võivad ? </s> </p>
<p> <s> " Kreeka keel on mu emakeel , muidugi seda . </s> <s> Ma olen õppinud põhiliselt inglise keeles , nii et ... </s> <s> Teie keelt ma ei oska . " </s> </p>
<p> <s> " Mida sa arvad või tead Kuu Ordust , et julgesid siia tulla ? </s> <s> Miks sa tulid ? " </s> </p>
<p> <s> " Midagi ei tea . </s> <s> Aga ametlikke materjale ma ei usu . </s> <s> Liiga palju on vastukäivat infot . </s> <s> Miks ma tulin ? </s> <s> Oled sa ise kunagi elanud Euroopas ? </s> <s> Siis sa ei küsiks . " </s> </p>
<p> <s> " Teoreetiliselt olen ma sellega kursis . </s> <s> Ma tahtsin teada , kuidas sina seda näed . " </s> </p>
<p> <s> Ta muigas rõõmutult . </s> <s> " Konservatismi , kitsarinnalisuse , ja sajandite eest nilbeks mõttetuseks muutunud religiooni kopitanud atmosfäär , vürtsitatud sõjaohu ja keskkonnahädade patoloogilisest vääritikäsitlemisest tuleneva ahistusega . </s> <s> Kõik me oleme seal vangid . </s> <s> Informatsiooni ja majandusseaduste vangid . </s> <s> Kusjuures majandusseadusi kasutavad korporatsioonid nii , et tuleks välja võimalikult täpsem tühjakslüps , ja infot võltsivad kõik , alates valitsusest ja lõpetades reporteritega . </s> <s> Vabadus , demokraatia , progress , heaolu . " </s> <s> Ta muigas nukralt . </s> <s> " Meil ei ole seal kellelgi tulevikku . </s> <s> Kõik õigused on muutunud karikatuuriks . </s> <s> Ei ole lootust , suuri eesmärke . " </s> </p>
<p> <s> Ta vaikis hetke . </s> <s> " Te ju peaksite suurepäraselt teadma , mis seal toimub ? </s> <s> Inimesi tuleb siia ju kogu aeg . </s> <s> Ma olen ise ka paar korda teie serveritesse sattunud . </s> <s> See nägi välja küll nagu propaganda , see tähendab liiga ilus , et tõsi olla , aga nii suurelt lihtsalt ei saa valetada . " </s> </p>
<p> <s> Viipasin veelkord lauale ja ta hakkas sööma . </s> <s> Ei pidanud vastu : </s> </p>
<p> <s> " Miks sa proovisid , kui hästi on tass stabiliseeritud ? </s> <s> Oled õppinud väljafüüsikat ? " </s> </p>
<p> <s> Ta noogutas . </s> <s> " Õppisin kolledzis elektriajameid , hiljem füüsikat . </s> <s> Bioloogiat võtsin viimased kaks aastat rohkem selleks , et oleks põhjust ekspeditsiooniga liituda . " </s> </p>
<p> <s> Võtsin ka ise kohvi ja lasin end tooli seljatoele . </s> <s> Fäärlander seisis siinsamas , nii et kui ta tõesti oleks tahtnud mul kaela kahekorra keerata , oleks robot appi jõudnud . </s> <s> Aga ma ajan sulle jama . </s> <s> Oli muidugi teoreetiline võimalus , et ta oleks võinud olla nii hästi treenitud , et suutnuks mu ootamatu löögiga maha rabada , aga ... ärgem olgem paranoilised . </s> </p>
<p> <s> " Okei , räägi endast . " </s> </p>
<p> <s> Kuulsin teda , aeg-ajalt küsimusi esitades . </s> <s> Ma ei katsunud ise ta jutust vastuolusid otsida , meie vestlusele tehakse niikuinii teksti täisanalüüs ; küsimused tulevad ka pärast . </s> </p>
<p> <s> Ta lõpetas ja jäi laua äärde kössis istuma . </s> <s> Ühes teadvusenurgas olin valvel , teine ütles mulle , et see võib olla teeseldud , aga kolmandas , ja pean tunnistama , kõige suuremas oli mul tast lihtsalt kahju . </s> </p>
<p> <s> " Mis minust nüüd saab ? " küsis ta siis . </s> </p>
<p> <s> Tõusin . </s> <s> " Kõigepealt heida pikali . </s> <s> Ma ei saa paar tundi liikuma . </s> <s> Siis viin su baasi , sealt lähed lennukiga Madagaskarile . </s> <s> Ja siis on aega edasi vaadata . " </s> </p>
<p> <s> Juhatasin ta külalistetuppa , soovisin head ööd ja sulgesin ukse . </s> <s> Algusesse 9. november 2123. aastal </s> </p>
<p> <s> Tere jälle õeke . </s> <s> Ma ei suuda selgelt väljendada seda , mida tunnen . </s> <s> Veider rahutus on see . </s> <s> Psühholoogid toovad välja armastust kui sõda , armastust kui haigust jne. </s> <s> Minu jaoks on armastus alati olnud kui loodusõnnetus — näe juhtus , ja teha ei ole midagi . </s> </p>
<p> <s> Mul on temaga kohutavalt raske , kuigi tunnen , et ka teda tõmbab nagu magnetiga minu poole — meie olemuste vaheline kuristik on laiem kui ma ette kujutasin . </s> <s> Great Infinity , ma olen vaid 27 aastat vana , arvasin , et tean elust ja naistest üht-teist , ent nüüd meenutan igal sammul ( see võrdub — " peale iga eksimust " ) seda , mida kunagi koolis räägiti ja millest ma siis õieti aru ei saanud . </s> <s> Eile ta vihastas pisarateni , kui ma kahekümnendat korda automaatselt küsisin , et kas on midagi juhtunud , kui ta kella vaatas . </s> <s> Kui Monkey ükskord tugeva mürgituse sai ja paar päeva teadvuseta oli , läksid tal miskipärast kellaseosed osaliselt kaduma ja ta nägi nädalaid vaeva , et aega uuesti õieti tajuma hakata . </s> <s> Minul on kell sellest peale , kui ta mulle kümneaastasena kolpa istutati , alati selgelt tajutav ja üheselt mõistetav-juhitav olnud , nii et igasuguse välise ajanäitaja kiikamine alarmeerib mind sõltumata sellest , et ma tean , et tal sellist lihtsalt ei ole . </s> </p>
<p> <s> Ja see on veel pisiasi võrreldes kogu muu kolaga , mis mu kolbas asub ja nii või teisiti teeb mind hoopis teiseks inimeseks , kui tavalised Maa asukad ! </s> <s> Tal on juba radiatsioonimõõtur ja mürgianalüsaatorid ninas ( nendest alustatakse , et kontrollida , kuidas organism valitud tasakaalu talub ) , ja ma nagu sain aru , et ta tahtis veel minul täiendavat kinnitust , et julgeda lasta end skaneerida ja varjestuskontuur paigaldada . </s> <s> Üks asi on koolis lugeda , teine näha temas seda uskumatut hirmu , mida tavalised inimesed tunnevad Ajukontrolli ees . </s> <s> Eks ma lähen ta " kätt hoidma " , kui ta tahab . </s> <s> Peab ütlema , et mind liigutab see usaldus , mida ta minu vastu tunneb . </s> <s> Maal tähendab see ohte , paljudes kohtades on tehnoloogia keelatud , ent on ju selge , et kõikvõimalikel kurjategijatel , rääkimata valitsustest , on sellised seadmed olemas , ja paljudes riikides on pea igahommikune ajuskannimine vähegi tähtsatel ametikohtadel elu paratamatu koostisosa ... sisaldades riske ! </s> <s> Ei suuda ohkamata jätta — iga katse puhul minu ajju tungida muutub kolbas asuv kontuur automaatselt nanosekundi jooksul ülijuhtivaks , ja mul tuleb alati spetsiaalselt talle korraldus anda avaneda , ka siis , kui ma tahan DirectVideot vaadata . </s> </p>
<p> <s> Veel olen nüüdseks saanud mõru maigu suhu seletamisest , et midagi meil " ei pea " . </s> <s> Väga palju on ju neid , kes enne kümneid aastaid meil elavad , enne kui esimesed abivahendid siirdada lasevad . </s> <s> Teiselt poolt on ju selge , et meie tsivilisatsioonis toimetulek ilma nendeta on raske ja me ei saa kaitsetuid , abitud või lausa vaenulikke tüüpe igale poole lasta . </s> <s> Ent aitab sellest . </s> </p>
<p> <s> Nagu sa tead , korraldasin nii , et ta jäi Põhjatähele . </s> <s> Ilmselt muidugi järgis ta pimesi mu näpunäiteid , igatahes tegi ta " õigeid " asju ja sai esimese , " beebi- " sertifikaadi väga ruttu kätte . </s> <s> Tekitasime ta kursustesse kolmepäevase augu , aitasin töö ära jagada ja tõin ta eile siia enda juurde . </s> </p>
<p> <s> Ja — õeke-kallis , ma olen sulle ennegi pajatanud oma seiklustest ja kuna sina oled mu õde ja tegelikult hoopis midagi erilist , siis tean , et sa ei ole neid pahaks pannud , ehkki ma pole naissooga võib-olla kõige viisakamalt ümber käinud . </s> <s> Hakkama olen alati saanud . </s> <s> Eile aga oleksin oma tavaliselt viisil käitudes ilmselt kõik ära rikkunud . </s> </p>
<p> <s> Ma mäletan , et kui sattusin esimest korda lugema " Tristani ja Isoldet " — olin siis umbes 12-ne — läksin segaduses õpetaja juurde ja alustasin vist sõnadega : " Kuule , õps , ma tean küll , et raamat on keskajast , aga mulle tundub , et need inimesed vajaksid psühhiaatri abi . " </s> </p>
<p> <s> Ming vaatas mind tookord umbes viis sekundit , keerutas raamatut käes ja ohkas sõnu otsides : </s> </p>
<p> <s> " Need inimesed olid oma ajastu ohvrid . </s> <s> Aga nad ei teadnud , et nad on ohvrid , sest neil ei olnud ettekujutust muudest võimalustest . </s> <s> Inimlikud kired ja loomevajadus langesid nõmeda moraali kõverpeeglile ja tulemuseks on pingviini poeem " Kotkalend " . </s> <s> Lisaks peaksin ma sulle andma " patu " mõiste . </s> <s> Vaevamata ennast skolastiliste nüanssidega üritas kristlus , nagu paljud muud inimvihkajalikud religioonid , armastust reglementeerida , komponentideks jagada . </s> <s> Häda ei ole muide isegi mitte selles , et see raamat on olemas — üks surnud aeg oma võõraste ideedega teiste samasuguste lõputus reas . </s> <s> Kahjuks on sedalaadi rumaluse mõjusid ka meie kultuuris ning arvestades kristluse levikut ja mõju maailmas , ei tundugi see vast nii kummaline , et patuse tegevuse kategooria esineb siiani inimeste teadvuses küllalt suures osas maailmast ... " </s> </p>
<p> <s> Nagu sa tead , võis Ming rääkida lõpmatuseni , kui ma ei andnuks märku , et hakkan tüdinema . </s> </p>
<p> <s> Nii et ma ise ka ei tea , oli see lihtsalt õnn või alateadlik geniaalsus , aga ma ei järginud oma tavalist viisi ja , öeldes " asjad tähtsuse järjekorras " , ei raputanud teda kohe baasi saabudes kombinesoonist välja . </s> <s> Sõime , lobisesime , vahtisime virmalisi ja kulus oma neli-viis tundi , enne kui ta voodisse viisin . </s> <s> Ma ei usu siiani — ta neitsinahk oli terve . </s> <s> Algusesse Skandinaavia </s> </p>
<p> <s> Draco astus majast välja ja hingas mõnuga krõbejahedat õhku . </s> <s> Taeva must samet oli selge ja tähekirjaline . </s> <s> Siiski olid näha vaid kirkamad tähed , sest loodetaevas oli hele — oli hiliskevad ja päike ei läinud enam eriti sügavale horisondi taha — polaarjoon oli lähedal ning varsti pidi algama polaarpäev . </s> </p>
<p> <s> " Merkuur , Veenus , " pomises Draco lõuna poole kiigates . </s> <s> Ta kontrollis seda arvutilt ja noogutas omaette , kui selgus , et ta oli õigesti arvanud . </s> </p>
<p> <s> Eriti külm ei olnud — vast kraadi 20. </s> <s> Uks ta selja taga sulgus tasase sahinaga , mehe sõrmed otsisid sekundi kraelt nuppe , enne kui talle meenus , et Maal elutagamissüsteemi ei ole — tahvlit liigutavate mehhanismide helid oli talle ebameeldivalt õhulüüsi meenutanud . </s> <s> Ta asus kaljukingu tipus või peaaegu tipus . </s> <s> Päris tipus temast kolmekümne meetri kaugusel oli kaljuga ühtesulav kuppel , millel undas tuules antennide rägastik . </s> <s> Igal pool ümberringi oli näha lumiseid tippe , aga otse ta ees haigutas lai org , mille põhjas , kesk tumedat lumetut maad oli asundus . </s> <s> Siia paistis see kuhugi kinni jäänud jaaniussikeste sülemina . </s> <s> Õhk oli selge , tuled virvendasid vaid veidi . </s> <s> Kuigi sinna oli linnulennult mõni kilomeeter , paistsid ka selles pea olematus valguses majade katused , teed ja üksikud inimkogud selgesti kätte . </s> <s> Draco teadis , et orupõhjast omakorda polnud nende " pesa " näha isegi siis , kui täpselt teada , kuhu vaadata . </s> </p>
<p> <s> Ta uuris mägesid lõunasuunal ja varsti tabaski silm üle ühe harja sirutuva valge pilveussi , mis nägi välja nagu oleks lume all pikka õhupalli täis puhutud — vintsklev ja vonklev vorst tähistas teed , kust tuli CML , õhkpadjasõiduk . </s> <s> Varsti seletas silm ka selles pea olematus valguses lihvitud merikarpi meenutavat lumevärvi masinat , mis näiva pingutuseta määramata kõrguses maa kohal libisedes kaljude vahel teed otsis ja siis hoogsalt künkale tõusis . </s> <s> Masin pidurdas nagu mäesuusataja , paisates Draco lund täis , toetus rullitaolistele ratastele ja laskus maapinnale lähemale . </s> <s> Õhu vihin turbiinides vaibus ja liblikatiivana tõusis üles uks . </s> <s> Draco astus lähemale ja silmitses masinast väljunud meest . </s> </p>
<p> <s> " Hei , mina olen Draco . </s> <s> Jan Svensson ? </s> <s> Glad to see you . " </s> </p>
<p> <s> " Gu'afton , öeldakse siin . " </s> <s> Mees noogutas ja naeratas . </s> <s> Ta nägi välja umbes viiekümnene , pikk , kõhn , tüüpilise skandinaavlase näoga ( kui sellist üldse olemas on ) ja samuti kohalike moodi riides , ta vajus põlvini lumme ja uuris pikalt asulat orupõhjas . </s> </p>
<p> <s> " Ma pani ka omad mehed tööle , mõlemal pool piiri , " lausus ta vaikselt . </s> <s> " Nad muidugi tegid seda juba niikuinii ... </s> <s> Kuidas Chadisel läheb ? </s> <s> Midagi uut ? " </s> </p>
<p> <s> " Ei . </s> <s> Ja aitäh abi eest . " </s> </p>
<p> <s> Jani suunurkades tuksatas muie , ta heitis Draco poole kõõrdpilgu — pole tänu väärt — ja pööras pilgu tagasi alla . </s> </p>
<p> <s> " Politseiülemat tuleb kuulata , ütlevad mõned , " ühmas ta aegamisi noogutades kergelt käriseva häälega , pilk uitamas ümbrusel . </s> <s> Draco teadis et vaatamata petlikule välimusele pidi too mees olema vähemalt 100. </s> <s> Ta oli üks " vanadest " , mitte sellise kaliibriga kui Judge või König , ent omamoodi möödapääsmatu kuju , kui vähegi tõsiselt tahta aru saada , mida ajaloolist oli 21.-sel sajandil juhtunud . </s> <s> Mees , kes oli eelmise sajandi keskpaigas toimetanud eluga riskides vajalikke inimesi ja materjale Prantsuse kosmoseprogrammide kaudu Kuule , kes oli kuuskümmend aastat tagasi , kasutades veel osaliselt vanu NATO radareid ja satelliite , blokeerinud Uue Nõukogude Vabariigi terroristide Euroopa poole lendu lastud tuumaraketid , kes oli korraldanud ja juhtinud organisatsiooni Skandinaavia haru nelikümmend aastat , kes oli koordineerinud Islandi hõivamist — kui ainult peamisega piirduda . </s> <s> Mees , kes teadis Euroopa luure- ja terroriorganisatsioonidest rohkem , kui ükski elav inimene . </s> </p>
<p> <s> " Kas Odin on siin ? " küsis elav legend siis rohkem kinnituseks , ikka alla vaadates . </s> </p>
<p> <s> " Ei ole vaja kolm korda arvata , " prääksatas valjuhääldi nende pea kohal ; ilmselt jälgis Odin neid ja eelistas suhtlemiseks traditsioonilisi vahendeid . </s> </p>
<p> <s> Pilk ikka kauguses , tiris Jan käsikaudu masinast välja koti , vaatas korraks otsivalt jalge ette ja lasi selle ilmse kergendusega kõrval kakerdavale robotkärule selga vajuda , viimane vajus lume alla ja jäi üsna abitult kriunuma , enne kui suutis end välja rabelda ja raskuse all kõikudes ukse poole liikuma hakata . </s> <s> Jan noogutas uuesti nagu iseendale ja järgnes talle , ent pöördus uksel veelkord orgu vaatama . </s> </p>
<p> <s> " Mida sa siin pimedas õieti näed ? " küsis tema kõrvale seisma jäänud Draco . </s> </p>
<p> <s> " Bolidenstyga , " märkis mees teisele poolküsivalt-poolkommenteerivalt . </s> </p>
<p> <s> " Nii selle paiga vana nimi on , " noogutas viimane . </s> </p>
<p> <s> " Palju siin vanast järgi on ? " </s> </p>
<p> <s> " Kust mina tean . </s> <s> Teist päeva siin . </s> <s> Ma muidu valvejaamavöös . </s> <s> Chadise naaber . </s> <s> Sina tunned paika määratult paremini kui mina . " </s> </p>
<p> <s> " Aaa . </s> <s> Vastus on , et eriti mitte midagi . </s> <s> Elanikest on 90% siia kolinud viimase kahekümne aastaga . </s> <s> Enne Skellefteå lepingut oli ta tähtsusetu külake . </s> <s> Ja peale referendumit läks ju lahinguks . </s> <s> Mingi masohhism paneb mu huvi tundma , mida nad viimasel ajal ära on lõhkunud . </s> </p>
<p> <s> See seal paremal on Bjornkulle ? " </s> </p>
<p> <s> Oli Draco kord noogutada . </s> </p>
<p> <s> " Ja seal taga on lõhang . " </s> </p>
<p> <s> Veel üks noogutus , kui Draco arvutikaardilt kontrollis . </s> </p>
<p> <s> " Oled sa huvi tundnud muinsuskaitse vastu ? " </s> </p>
<p> <s> " Ma pole veel sobivas eas , et lapsepõlvemälestused muinasajaloo eest läbi läheksid . " </s> </p>
<p> <s> Jan turtsatas ja vaatas Dracot arvustavalt . </s> </p>
<p> <s> " Oma viga , et näed välja nagu laste pildiraamatust , " kostis pea kohalt Odini naeru . </s> </p>
<p> <s> " Ja minus ärkab Voki , " püüdis Draco oma teravust ebaõnnestunud naljaks pöörata . </s> </p>
<p> <s> " Teid küll . " </s> <s> Jan naeratas lepitavalt ja astus sisse . </s> <s> " Tulen Stockholmist ühelt kohtumiselt , ei olnud aega riideid vahetada . </s> <s> Ei ole põhimõtteliselt kloun . </s> <s> Ja ümbrust tunnen seetõttu , et võtsin siinsetest lahingutest osa , " viskas ta üle õla Dracole . </s> </p>
<p> <s> Sees noogutas ta vastu tulnud Odinile ja vaatas siis segaduses ringi . </s> </p>
<p> <s> " Miks siin nii pime on ? " </s> </p>
<p> <s> " Generaator on tuksis , töötame avariivoolul , " selgitas Odin ja osutas siis maja plaanile , mille ta ukse kõrvale seinale terminalile oli toonud . </s> <s> " Millist tuba tahad ? </s> <s> Vaatega Björnkullele ? " </s> </p>
<p> <s> " Jah . </s> <s> Kuigi ma ei jää ehk kauaks . " </s> </p>
<p> <s> " Mine tea . " </s> <s> Odin kirjutas Jani nime klaviatuuril , see ilmus ühele toale , mille värv plaanil muutus . </s> <s> " Sinna , " viipas mees käega . </s> </p>
<p> <s> " Kus te teda hoiate ? " </s> </p>
<p> <s> " All . " </s> <s> Odin viipas veelkord plaanile . </s> <s> " See ju " jäämägi " , kaks korrust maa peal ja kaheksa maa all . </s> <s> Veerand tunni pärast C18-s . </s> <s> Võta relv kaasa . </s> <s> Selle aja peale peaks uus generaator kohal olema . </s> <s> Kuna Kent pidi niikuinii tulema , siis ta toob . </s> <s> Kõik mu inimesed lähevad seda üles panema , nii et siia jääme ainult mina , sina , Kent ja Draco . </s> <s> See on kerge julgeolekureeglite rikkumine , aga meist Dracoga piisab Keskuses , kuigi ta on samuti siin võõras . </s> <s> Teie Kentiga võtate ta ette . " </s> </p>
<p> <s> " Mis generaatoriga juhtus ? " </s> </p>
<p> <s> " See Berret . </s> <s> Tiris filtri ära ja lasi veega palke turbiini . </s> <s> Täielik idiootsus . </s> <s> Paar laba murdus ja telg läks tsentrist välja . </s> <s> Me ei saa seda siin parandada . </s> <s> Oleme olnud kuusteist tundi avariivoolul . </s> <s> Me arvasime alguses , et midagi suuremat on tulemas , higistasime , näpud päästikul . </s> <s> Mille kuradi pärast seda vaja oli ? " </s> </p>
<p> <s> " Kuidas te ta niikaugele lasite ? " </s> </p>
<p> <s> " Ta tuli pool aastat tagasi enam-vähem siitsamast Ordu territooriumile ja jäi Põhjatähele . </s> <s> Skaneerimise esimese astme vastu ei olnud tal midagi , tulemus negatiivne . </s> <s> Kui ta eile siia tuli , arvasime , et ta kavatseb tagasi minna — on ka selliseid ; ja las läheb , kui tahab . </s> <s> Ta hulkus ringi ja ... me ju ei jälginud teda pidevalt , ei taibanud kohe , mis ta teeb , kui ta tammi juures askeldama hakkas . " </s> </p>
<p> <s> Jan norsatas . </s> <s> " Ja millega ma õieti aidata saan ? " </s> </p>
<p> <s> Odin vaatas korra Draco poole . </s> <s> " Enne , kui te selle tüübi ette võtate , räägime omavahel . </s> <s> Kent , nagu sa tead , on Senati poolt pandud midagi vastuluuretaolist tegema . </s> <s> Ta on sõnaahtram , kui — see on muidugi mu isiklik arvamus — antud juhul vajalik on . </s> <s> Sa oled väga kogenud ... </s> <s> Ta teab midagi olulist , eeldan , et laias laastus viimase aasta jooksul siit piirkonnast meie juurde tulijate kohta . </s> <s> Seal oli üks tüdruk , Lene , kellest Chadis väga huvitatud on . </s> <s> Ja nüüd on Lene teist päeva kadunud . </s> <s> Kusagil siin piirkonnas . </s> <s> Chadis ei usu , et ta tagasi läks . " </s> </p>
<p> <s> Jan vaatas Draco otsa . </s> <s> " Sellepärast oletegi siin nii ametis ? " </s> </p>
<p> <s> " Jah . " </s> </p>
<p> <s> " Teie töö valvejaamas ? " </s> </p>
<p> <s> " Andsime üle . </s> <s> Ei Chadis ega veel vähem mina saa loomulikult garanteerida midagi seoses Lenega . </s> <s> Tundub aga kõige mõistlikum niipea , kui ta leitakse , ta uinutada , ja me läheme Marsile . </s> <s> Chadis on oma ja Lene Lähetuse praktiliselt ette valmistanud . </s> <s> Mina aitan teda kuidas oskan , ja ega mul pole midagi oma vanematekodu külastamise vastu . " </s> </p>
<p> <s> Jan noogutas tummalt , siis pöördus minekule . </s> <s> " Nüüd juba viiendiku pärast nõupidamine , olen C18-s . </s> <s> Kas Kent jõuab ? " </s> </p>
<p> <s> Odin sulges hetkeks silmad TI-d küsitledes . </s> <s> " Maandumine 80 ja 100 vahel . </s> <s> Jõuab . " </s> <s> Ta noogutas ja pöördus teise suunda . </s> <s> Draco vaatas neile süngelt järele ja lonkis siis ka minema . </s> </p>
<p> <s> Ta laskus trepist ja jõudis suurde ruumi , mis võttis enda alla pea kogu esimese keldrikorruse . </s> <s> Aknaid polnud , nende asemel olid ekraanid ja väljavaade oli parem , kui see akende puhul iial olla oleks võinud , ümbrus oli selgelt näha nagu heledaimal päeval . </s> </p>
<p> <s> " Odin tuleb ka kohe , " hüüdis üks kohalik mees talle püsti hüpates ; üks mees ja naine olid teisest trepist üles tormanud niipea kui teda märkasid . </s> <s> " Võta üle , me läksime . " </s> <s> Ta kirjutas klaviatuuril korraldusi . </s> </p>
<p> <s> " Odin , kurat ! " röögatas ta mikrofoni . </s> <s> " Kent maandub kohe , kus sa oled ? " </s> </p>
<p> <s> " Mul läheb veel hetk aega ... " </s> </p>
<p> <s> " Leidsid aja kusemiseks ... " </s> </p>
<p> <s> " Ma ei ... </s> <s> Lõuad pidada ! </s> <s> Lase jalga . " </s> </p>
<p> <s> " Ma ei tohi enne , kui sa üles jõuad . " </s> </p>
<p> <s> " Nii ... " </s> <s> Odin ilmselt otsis terminali , ükskõik millega ta siis tegeles . </s> <s> " Sul on minu kui vastutava komandöri luba . </s> <s> Ma olen niikuinii poole minuti pärast üleval . " </s> </p>
<p> <s> Mees kõhkles hetke , siis viipas Dracole ja tormas minema , käigu pealt paksu kombinesooni selga toppides . </s> </p>
<p> <s> Ta ei jõudnud tegelikult õieti uksest väljagi , kui Odin sisse tuli ja oma ID registreeris . </s> </p>
<p> <s> Peale igaks juhuks puldi juures tolgendamise polnud neil praktiliselt midagi teha vaja ja ekraanidelt oli suurepärane jälgida , kuidas kuuest heledast tähest said nõeljad leegid , siis aimus nende kohal valge balloon , leegid pikenesid järsku , lumevaip ärkas nagu ellu ja põgenes valgete tupruvate sammastena laiali , ekraanide allservas välgatasid kirjad , et optilist kujutist enam ei ole , ( nägid nad selgesti sellest olenemata ) ja siis võpatas kalju , kui taevast tulnud kolakas mäele laskus . </s> <s> Lumi langes alla ja ekraanidelt oli näha , kuidas liiga lähedal seisnud inimesed end puhtaks rapsisid ja koos robotitega transpordilennuki ümber askeldama hakkasid . </s> </p>
<p> <s> Üks kogu hüppas luugist välja , seletas midagi hoogsalt ligirutanud inimestele ja sammus siis maja suunas . </s> </p>
<p> <s> " Kent ? " küsis Draco . </s> </p>
<p> <s> Odin noogutas ja viipas määrangutele . </s> </p>
<p> <s> " Tema . </s> <s> Olete kohtunud ? " </s> </p>
<p> <s> " Vahetult mitte . </s> <s> Aga selletagi on mul tema suhtes selline pahandust teinud koolipoisi tunne . </s> <s> Ja see on ülimalt ärritav . " </s> </p>
<p> <s> " Miks ? " </s> <s> Odin vaatas pisut arusaamatuses teise poole . </s> <s> " Ta teeb omal viisil rasket ja tänamatut tööd nii hästi kui oskab , aga me oleme ju kõik täissertifikaadi omanikud , " ordurüütlid " . </s> <s> Me oleme võrdsed , tal ei ole mingeid " eriõigusi " . " </s> </p>
<p> <s> " Ma tean . </s> <s> Ta on palju vanem ja kogenum , pea igas situatsioonis usaldaksin teda pimesi , — nagu sa ütled — nagu me kõik omavahel . </s> <s> Ometi ei saa ma lahti vastakatest tunnetest tema ja Tamaco puhul . " </s> </p>
<p> <s> Odin kõhkles hetke . </s> <s> " Sa ei ole tegelikult ainus . </s> <s> Ja kui sa veel teaksid , kuidas nad ise seda põevad . " </s> </p>
<p> <s> " Ära siis ütle talle , " Draco naeratas . </s> <s> " Küll ma endaga ka hakkama saan . " </s> </p>
<p> <s> Ta uuris hetke pulti ja lülitas sisse selle ülekuulamiseks valitud ruumi , C18-e side . </s> <s> Terava tumeda kandiga piiratud paariruutmeetrine ala ühe laua kohal näitas nagu sama laua teisel poolel istuvat Jani , ning kohale jõudnud Kent viskas just seljast tiritud kombinesooni robotile pähe . </s> </p>
<p> <s> " Tere , " ütles Draco . </s> </p>
<p> <s> Mehed teisel poolel ei reageerinud , Kent sättis end istuma ja nad rääkisid omavahel , ignoreerides juhtimiskeskust . </s> </p>
<p> <s> Odin hakkas irvitama ja ka Draco turtsatas taibates . </s> </p>
<p> <s> " Näh , saangi natuke tagasi teha . </s> <s> Kust meie pool sisse käib ? ... </s> <s> Juba leidsin . " </s> </p>
<p> <s> Jan ja Kent vaatasid kiiresti , pea võpatades nende poole . </s> </p>
<p> <s> " Aa , ülekuulamine toimub siinsamas , " märkis Kent , noogutades tervituseks talle ja Odinile . </s> </p>
<p> <s> " Vastupidiselt kõigile headele tavadele ... </s> <s> Robotid on korraliku töö teinud . " </s> </p>
<p> <s> Kent tõusis ja uuris näiliselt juhtimiskeskust . </s> </p>
<p> <s> " On jah . </s> <s> Ma ei näegi ... " </s> </p>
<p> <s> " Sa ei öelnud muu kohta ? </s> <s> Vajad sa veel midagi ? " </s> </p>
<p> <s> " Loodetavasti mitte . </s> <s> Draco , kas Lene kohta on midagi kuulda ? " </s> </p>
<p> <s> " Sa peaksid teadma , et ei ole . " </s> </p>
<p> <s> " Draco , palun . </s> <s> Ma tean , et teda ei ole leitud , ega ole ta ka kusagil mujal välja ilmunud . </s> <s> Olete te vähemalt mingeid jälgi leidnud ? " </s> </p>
<p> <s> Draco raputas pead . </s> <s> " Ei . " </s> </p>
<p> <s> " Kahju . </s> <s> Kas võtame tüübi ette ? " </s> </p>
<p> <s> " Tahaksin enne ühte asja küsida , " sekkus Odin . </s> <s> " Mida sa õieti taga ajad , mida on erilist neis viimastes saabujates ? " </s> </p>
<p> <s> Kent laiutas käsi , randmed laual . </s> <s> " Kõik faktid on avalikud . </s> <s> Mul ei ole rohkem tõendeid . </s> <s> Vara rääkida . " </s> </p>
<p> <s> " Mida sa just äsja vastasid Dracole ? " </s> </p>
<p> <s> Kent surus huuled kokku , ühmas baarirobotile " kohvi ! " ja naaldus toolis tagasi . </s> <s> Ta süüvis hetke ja siis süttisid ekraanidel viited ja tekstid , mida ta vastavalt oma jutule esiplaanile tõi . </s> </p>
<p> <s> " Asi algas peale sellest , et juba üle aasta oleme avastanud mõnedel Graadi piirkonnas elanud ületulijatel mõjutusi , mis mitmeid tunnuseid arvestades ei saa olla juhuslikud . " </s> <s> Tekstides süttisid viited , graafikutel olid mõned alad markeeritud . </s> <s> " Vabandage mu ebamäärasust , aga ajuskaneerimise terminoloogiaga ei hakka ma teid praegu tapma ja kuigi me oleme kindlad , et tegu on Graadi luurega , on ebatõenäolised , kuid võimalikud ka muud variandid — mingid üliõpilaste tobedad katsed , kuritegelikud või poliitilised salaorganisatsioonid et cetera . </s> </p>
<p> <s> Nad saadavad teateid . </s> <s> Infantiilseid . </s> <s> Ega nad ise ei mäleta . " </s> <s> Vastav leht tuli esiplaanile . </s> </p>
<p> <s> " Trigerkoodid ? " küsis Jan , olles neid uurinud . </s> </p>
<p> <s> " Jah . </s> <s> Aga ... </s> <s> Ma tõepoolest ei tea . </s> <s> Need ei ole tavalised . </s> <s> Kasvõi seesama Adran Berret — skaneerimine oli negatiivne , aga nüüd tegi ta midagi ropplolli , mis on iseloomulik vaid halvasti sisestatud trigerkoodidele . " </s> </p>
<p> <s> " Mingi uus tehnoloogia ? " oletas Odin . </s> </p>
<p> <s> Kent noogutas . </s> <s> " See oleks seletus . </s> <s> Ja sellepärast tahaksin ka mina väga Lene üles leida . </s> <s> Tänu Chadisele tegi ta paljusid asju kiiremini kui tavaliselt . </s> <s> Skaneerimine on ju vabatahtlik , aga kui see kord toimub , siis mõlemat pidi — kas inimene on veendunud agent või tahtmatu , sisendatud — me leiame vastuse . </s> <s> Ma rääkisin veelkord Benniga , doktor Benn Geega , ta vaatas koos teistega nii Lene , kui Adrani ja teiste kahtlaste skaneeringuandmed üle . </s> <s> Ainult Lenele on tehtud süvaskaneering , tase 3 , tal on ka juba kaitsevõre ajus . </s> <s> Teda on mõjutatud , keegi teadis Chadisest koos tema kreeka keelega , aga tal ei ole mingeid juhiseid . " </s> </p>
<p> <s> Odin ja Jan vaatasid Draco poole . </s> <s> See noogutas omakorda . </s> <s> " Chadis teab , et ta oli saadetud selle arvestusega , et ta teda kohtaks . </s> <s> Aga — Chadis on palunud end korduvalt igaks juhuks skaneerida — nad meeldivad teineteisele ilma välise mõjutuseta . </s> <s> Me kõik teame , et Graadi luure ei ole kosjakontor . </s> <s> Chadis tahab Lenet aidata . </s> <s> Tema ja ka enda pärast . </s> <s> Mina tahan neid aidata . </s> <s> Nende mõlema pärast . " </s> </p>
<p> <s> Odin vaatas kõrvale ja vandus vaikselt . </s> </p>
<p> <s> " Ma arvan , et ülekuulamine tuleb edasi lükata — politseiteade — Gingerby juurest leiti üks poolkülmunud naisterahvas . </s> <s> Kirjeldus klapib ... kurat , siis ehk on Lene süüdi selles eilses põlengus ... " </s> </p>
<p> <s> " Mis põlengus ? " lõikas Kent . </s> </p>
<p> <s> " Ei midagi tähtsat , üks ladu . " </s> <s> Ta tekitas ekraanidele andmed . </s> <s> " Chadis juba keeras otsa sinnapoole . </s> <s> Vist on kõige õigem , kui Draco ja Kent ka võimalikult kiiresti Gingerbysse lähevad . </s> <s> Jan , tule üles minu juurde . " </s> </p>
<p> <s> Mehed kadusid ruumist . </s> <s> Draco lasi robotil oma kombinesooni tuua ja oli selle just selga saanud , kui Jan uksele ilmus . </s> <s> Ta noogutas teistele ja kiirustas minema . </s> </p>
<p> <s> " Et Chadis end puruks ei sõida , " pomises Odin satelliitluure andmetelt viimase sõidukiirust arvutades . </s> </p>
<p> <s> " Ma proovin igaks juhuks oma inimesi kätte saada . " </s> <s> Jan haaras klaviatuuri ja tõmbas virtuaalikiivri pähe . </s> </p>
<p> <s> Odinil polnud niikuinii aega vastata , sest tundus , et ta räägib mitut kõnet korraga . </s> <s> Peale ühe õhusõiduki vilkuvale määrangule vajutamist tekkis ekraanile Tamaco . </s> </p>
<p> <s> " Tamaco — Kent palus öelda , et tema ja Chadis leiavad loodetavasti kohe Lene . </s> <s> Ta võib abi vajada ja mul ei ole siin mingit erilist medinstallatsiooni . </s> <s> On teil mingid muud kokkulepped ? </s> <s> Tuled neile järele ? " </s> </p>
<p> <s> Tamaco noogutas . </s> <s> " Nagu näed , olen juba õhus . </s> <s> Niipea , kui Lene on käes , maandun xailoniga seal lähedal . </s> <s> Lähetuse koordinaatoriga on ka kõik kokku lepitud , nii et nad lähevad viivituseta niipea , kui see võimalik on . </s> <s> Kõige parem , kui Lene enne Marsile jõudmist ei ärka . " </s> </p>
<p> <s> " Käib sul alati selline tormamine ? " uuris Jan visiiri tõstes . </s> </p>
<p> <s> " Ei , tavaline seisund sarnaneb talveunele . " </s> </p>
<p> <s> Mõlemad vaatasid , kuidas parasjagu CML nagu kurjast vaimust vaevatuna minema kihutas . </s> </p>
<p> <s> " Veel üks , kes võib end ribadeks kihutada , " vangutas Odin pead . </s> </p>
<p> <s> " Ma olen kindel , et juhib Kent , " mühatas Jan vastu . </s> </p>
<p> <s> " Nagu see oleks mingi garantii . </s> <s> Kihla ma ei vea . " </s> <s> Ta vajutas klahve . </s> <s> " Said midagi ? " </s> </p>
<p> <s> Jan noogutas . </s> <s> " See on Lene ja ta on haiglas . </s> <s> Olukord stabiilne , niipalju kui meie kompuuter kohaliku haigla arvutilt välja pigistas . " </s> </p>
<p> <s> " Saada see kõik Oddchandile orbiidil . </s> <s> Ta lubas nad vastu võtta ja Lene sobivalt hiberneerida . " </s> </p>
<p> <s> Jan noogutas nii ägedalt , et visiir oma kohale kukkus . </s> </p>
<p> <s> Minut hiljem võttis ta aeglaselt kiivri peast ja kiikas teisel pool lauda istuva Odini poole . </s> </p>
<p> <s> " Veel midagi ? " </s> </p>
<p> <s> Viimane oli end toolil taha kallutanud , üks käsi mängles klaviatuuril ja ta jälgis ekraane . </s> <s> Vastuseks raputas ta siiski pead . </s> <s> " Nüüd pole muud teha kui oodata . " </s> </p>
<p> <s> " Jälle saab üks patune paradiisi , " Jan tõusis ja ringutas . </s> <s> " Kurat võtaks Maad , kurat võtaks Halli Tsooni . </s> <s> Aga kuidas me saaksime ilma nendeta endile valgeid tiibu selga kujutleda ? " </s> </p>
<p> <s> " Sa oled vanaduses filosofeerima hakanud , " mörises Odin . </s> <s> Ta lasi klaviatuuri lahti ja viipas baariroboti lähemale . </s> <s> " Tahad ka süüa ? " </s> </p>
<p> <s> Jan noogutas . </s> <s> " Ja tilgake nii vana Larsenit , kui sul juhtub olema , palun . " </s> <s> Algusesse Zombie-derzava </s> </p>
<p> <s> Karl Bogomolo vaatas läbi tõusva lifti klaasseina linna , mis iga mööduva hetkega üha rohkem ta all avardus . </s> <s> Siin , väliseina klaasist torus liikuvas tõstemehhanismis ei olnud kunagi trügimist , sest paljud inimesed ei talunud mitmesajameetrist kõrgust , mis haprana tunduvate seinte ja tugede vahelt avanes , ei talunud vaadet , mis laius igal pool , kuhu silm ulatus . </s> <s> Ka Karl pidi endale tunnistama , et tundis kerget ebamugavust olles liiga lähedal vaid võrede või klaasiga piiratud sügavikele . </s> <s> Aga ta tegi kõik , et seda hirmu endas maha suruda . </s> <s> Mõelda , et sada-sadaviiskümmend aastat tagasi olid enamikul pilvelõhkujatest liftid väljaspool ! </s> <s> See maja oli anakronism . </s> <s> Ta oligi peaaegu ainus suur ehitis , mis oli linnast alles jäänud peale Kodusõda , ja nüüd algkuju lähedaselt taastatud . </s> <s> Ta oli kõrge , võimas . </s> <s> Ta kerkis tumeda tornina teiste kastide vahel , erinedes neist nii vormilt kui sisult . </s> <s> Ei olnud juhus , et Luure oli oma peakorteri just siia teinud . </s> <s> Isegi mitte ainult sellepärast , et kõrgematelt korrustelt avanes neile katteta side kogu taevassfääri satelliitidele või et katusel olid helikopterite maandumisplatsid ning kuna hoones olid mitmete rahvusvaheliste korporatsioonide ja pankade esindused , ei paistnud nende õhuliiklus väga välja . </s> <s> Šeff tundis ilmselt sedasama ihalust , mis Karlgi , ihalust aegade järele , kus riik oli suur ja tugev , kus nende esivanemad määrasid maailma asju ja nende organisatsioonil oli raha ja mõju määratult rohkem kui täna . </s> <s> Ega keegi nende vastu otseselt ei astunud , aga Luuret peeti paariaks . </s> <s> Kui põlisasukad veel hoidsid neid , salajase lootusega , et ehk on nad jõud , kes impeeriumi taastavad , siis uustulnukad talusid neid nagu tarakane . </s> <s> See tegi haiget . </s> <s> Neid ei olnud võimalik karistada , sest majanduslikud võimud olid Luurele üheselt selgeks teinud , et riigile on tähtis olla atraktiivne ja avatud , muidu raha ei tule , ja nii ei olnud kuidagi võimalik neist ka lahti saada . </s> <s> Ja lisaks kuulutas vanem tulnukate laine , et mis põlisasukad te olete , ise vallutasite selle maa kõigest nelisada aastat tagasi , ja meie esivanemad tulid siia juba kakssada aastat tagasi . </s> <s> Ja oma keel ja kultuur pistke ka sinnasamusesse . </s> <s> Nad rääkisid kohutavad pidzin-inglišit , aga kui suvatsesid vene keelt rääkida , oli tulemuseks veelgi jäledam , vaene , moonutatud , neljasajasõnaline keelevärdjas . </s> </p>
<p> <s> Karl Bogomolo ei tundnud rõõmu kutsest šefi juurde . </s> <s> Sellised kohtumised toimusid üldse kahel põhjusel , mis aga teisest küljest andsid talle lootust , et see ei saa ehk viimane tulek olema — esiteks vaatamata kõigile ettevaatusabinõudele häkiti alailma lahti nende salastatud side . </s> <s> Nad olid professionaalid ja ei rääkinud kunagi liigset , aga nördimapanev oli seegi , kui nende vestluste sõnasõnalised tekstid kuhugi avalikku serverisse ilmusid . </s> <s> Teiseks tahtis šeff ise näha inimesi , kellega ta päevast päeva töötab — oli ta pisut vanamoodne . </s> <s> Ta oli ka positsioonil , kus võis ennast näidata , sest ei lahkunud mitte kunagi siit hoonest . </s> <s> Paraku aga teadis Karl seekord , et oodata on pahandusi . </s> <s> See viimane projekt — see ei olnud veel ebaõnnestunud , aga kogu elu luures töötanud inimesena oli ta sügavalt kahelnud , kas mitte isegi lahkuda , kui talle pakuti Kosmosepiraatide liini . </s> <s> " Pakuti " oli muidugi eufemism , ära öelda oli mõeldamatu ja pretsedenditu , ainus viis seda vältida oleks olnud kas raske haigus või viimasel ülesandel mõneks ajaks kadumaminek — eeldusel muidugi , et see oleks puhtalt tehtud — ja nii kriitilise aja möödalaskmine , kuni keegi teine piruka saab . </s> <s> Lahkuda ... see oli talle samuti võimatu ja kujutlematu , ta oli terve elu oma rahva teenimisele pühendanud , tal ei olnudki tegelikult mingit teist elu ; ja muidugi andis see talle tähtsuse , positsiooni ja sissetuleku . </s> <s> Ilma oleks ta ümmargune null . </s> <s> Aga tegelda Kuu Orduga ... ptüi , Kosmosepiraatidega , ( nagu nad kõik püüdlikult alati ütlesid , eksimine oleks karistuse kaasa toonud , kuni degradeerimiseni ) see oli nagu surmaotsus . </s> <s> Mitte üht rahuldava tulemusega operatsiooni sel sajandil . </s> <s> Kuus kibestunud liiniülemat , kellest neli olid lahkunud suitsiidi läbi . </s> <s> Ta oli teinud , mis suudab , kaks aastat . </s> <s> Seda oli vähe , aga arvestades eelkäijate kogemisi , oli see vähemalt midagi . </s> <s> Ja nüüd võitles ta iga päev , iga uue informatsioonikilluga järjest kasvava veendumusega , et see töö on lootusetu . </s> <s> Ta ei olnud rumal mees . </s> <s> Sellised , kui nad luuresse satuvadki , ei tööta seal kaua . </s> <s> Ta oli isegi päris andekas , mis oligi tinginud tema määramise kõige raskema tegevussuuna etteotsa . </s> <s> Ta oli piisavalt kogenud , et poolintuitiivselt täita lüngad napi teabe korral . </s> <s> Karl läks oma ülemuse juurde kibeda teadmisega , et on lõksus . </s> </p>
<p> <s> Esimene ruum , kuhu ta sattus liftist väljudes , meenutas veel tavalist kontorit , ainult seda läbides mõtles ta tusaselt , et miks , nahui , tuleb juba need tegelikult kaitses kasutud sekretärineiud sellised krokodillilõustaga bodybuilderid valida . </s> <s> Ta noogutas asjaosalistele tervituseks ja , tõmmates kaardi läbi pilu , astus järgmisse ruumi . </s> <s> Siin olid ainult robotid . </s> <s> Ta astus silmapõhja , sõrmejälgede ja paari muu identifitseerimisseadme juurde , mis olid asetatud nii , et neid uksest mistahes nurga alt näha ei oleks . </s> <s> Seadmed andsid rohelist ja robotid ei teinud temast väljagi . </s> <s> Järgmine uks avanes kellegi korralduse peale , kes ruumi kaamerast jälgis . </s> <s> See oli juba terasseintega , üks sein tumedast klaasist , mille taga , ta teadis , igavlesid juba tõsisemad tüübid . </s> <s> Ta andis ära relva , järjekordne uks avanes , maskiga sekretär juhatas ta piki koridori ja siis oli ta šefi kabinetis . </s> </p>
<p> <s> Tume tammest mööbel , roheline kalev , merevaigust iluasjakesed . </s> <s> Karl teadis , et need elektroonikaajastul kasutud esemed on ehtsad , seega väga kallid . </s> <s> Ta muidugi teadis , mis on sulepea , ka topsidele suutis ta funktsiooni välja mõelda , kuid milleks näiteks see silindri segment , muna peal ? </s> </p>
<p> <s> Šeff ise , Looderiigi Luure Peavalitsuse ülem , ei olnud imposantne kuju . </s> <s> Keskmist kasvu , halli ametniku maneeridega , lühinägelike silmadega kiilaspäine mees . </s> <s> Ometi oli ta , keerutades , intriigitsedes ja reetes kui tarvis , juhtinud seda ametkonda kolmkümmend aastat . </s> <s> Teda ei tohtinud alahinnata . </s> <s> Vaatamata sellele , et ta käitus alatult ja millegi eriti suurega hakkama ei olnud saanud , ei olnud ta teinud ka arvestatavaid vigu ja oli hoidnud riiki suuremate prohmakate eest . </s> <s> Alamad ametnikud sosistasid , et ta on riigi kõige suurem saladus , et ta on nende aastate jooksul ennast väga põhjalikult ära salastanud , nii et elus pole enam ühtegi inimest , kes teaks isegi ta nime . </s> </p>
<p> <s> Karl lähenes sobiliku viie meetrini ja lausus kuiva kurguga : </s> </p>
<p> <s> " Te kutsusite mind , šeff ? " </s> </p>
<p> <s> " Jah . </s> <s> Istu . " </s> </p>
<p> <s> Luure ülem oli teda tugitoolis tagasi naaldunult vaikides jälginud , kui ta ruumi sisenes , nüüd , kõneldes liigutas ta vaid huuli . </s> <s> Karl vaatas ringi ja laskus ühte mugavasse tugitooli pika nõupidamistelaua ääres . </s> <s> Kurjad keeled kinnitasid ka seda , et luure ülem oli tegelikult juba ammu surnud , tema kohta täitis spetsiaalselt programmeeritud robot . </s> <s> Et kogu juhtimine on keerukas pooljuhuslike otsuste abrakadabra ja mitte kellelgi riigis ei ole julgust ega tahtmist juhet seinast tõmmata , sest tulemus ei ole hullem kui inimestest juhtide puhul . </s> <s> Karl aimas , et tõde on keerukam . </s> <s> Oligi — nelikümmend aastat tagasi oli šeff murdnud selgroo . </s> <s> See lapiti kokku , aga aja jooksul olid koed degradeerunud , oli tehtud mitmeid operatsioone ja asendusi , ja nüüd tegi iga liigutus põrguvalu . </s> <s> Šeff ei olnud veel valmis valudest loobuma alakeha igavese halvatuse hinnaga . </s> <s> Veel . </s> </p>
<p> <s> " Võta mask . " </s> </p>
<p> <s> Tähendab , kohtumisele tuli keegi veel . </s> <s> Halb . </s> <s> Miks teda ei hoiatatud ? </s> </p>
<p> <s> Pehme küütlev mask liibus näole , muutes inimest tundmatuseni . </s> <s> Maskil ei olnud silmade ja suu moonutajaid , vaid ainult augud , see tegi nad palju mugavamaks ; lõpuks ei olnud silmade värv arvestatav tunnus , kui juba lapsedki ehetena mitmevärvilisi kontaktläätsi kandsid , ja lindistamine oli siin šefi privileeg . </s> <s> Ilmselt kellegi märguande peale tuli kõrvalruumist kaks meest , samuti maskis . </s> </p>
<p> <s> " Need härrased on Duuma erioperatsioonide kontrollkomisjonist , " lausus šeff kuivalt . </s> </p>
<p> <s> Valu maha surudes tõstis ta käe ja tekitas vaid oma laualt nähtavatele ekraanidele mõned kujutised . </s> </p>
<p> <s> " Millega sa viimati tegeled ? " </s> </p>
<p> <s> Halb küsimus . </s> </p>
<p> <s> " Minu ülesanded on korduvalt fikseeritud ja üle vaadatud . </s> <s> Koguda kõikvõimalikku informatsiooni Kosmosepiraatide kohta , avastada nende agente , avastada ja tõrjuda nende aktsioone , mis meie huve riivavad , ja nii edasi . </s> <s> Te ei öelnud , et soovite vahearuannet ? ... " </s> </p>
<p> <s> Ta jättis lause lõpu õhku rippuma . </s> </p>
<p> <s> " Kas meil on nüüd mõni arvestatav agent nende hulgas ? " küsis parempoolne komisjoniliige . </s> <s> Ta hääl oli lame ja mittemidagiütlev . </s> <s> Huvitu . </s> </p>
<p> <s> Karl hingas sügavalt sisse ja siis välja . </s> <s> Mida nad temast tahavad ? </s> </p>
<p> <s> " Ei . " </s> </p>
<p> <s> Vaikus . </s> </p>
<p> <s> " Kuid lubage juhtida tähelepanu sellele , et ka varem ei olnud . </s> <s> Pole kunagi tegelikult olnud . </s> <s> Ja ma ei tea riiki , kus olukord oleks parem . </s> <s> Isegi USA ... " </s> </p>
<p> <s> " Ma ei vaja õigustusi . </s> <s> Operatsioon " Paeluss " ? " </s> </p>
<p> <s> Siis ikkagi . </s> </p>
<p> <s> " Kulgeb seni plaanipäraselt . </s> <s> Väljavalitud kolmeteistkümnest kandjast on kümme piraatide juures . </s> <s> See on parem tulemus kui me ootasime . </s> <s> Arvestasime , et saame operatsiooni seda faasi edukaks lugeda juba 60%-ga . </s> <s> Meenutan , et kahekümnest kandidaadist kolmteist suutis trigerid vastu võtta ... " </s> </p>
<p> <s> " Kolmandas rühmas , " poetas vasakpoolne külaline . </s> </p>
<p> <s> " Teooria on toores , me pidime tegema läbi kontrollrühmad . </s> <s> Ma olin valmis ka selleks , et peame veel mõned rühmad ebaõnnestunuks tunnistama . " </s> </p>
<p> <s> " Ja hävitama . </s> <s> Rektor mainiski juba üliõpilaste kadumist vestluses presidendiga . </s> <s> Üleeile , " parempoolse mehe toon oli üleolevalt hooletu . </s> <s> Tühine teeskleja . </s> </p>
<p> <s> Siis nii . </s> <s> Karl kehitas õlgu . </s> </p>
<p> <s> " Vältimatu hind . " </s> </p>
<p> <s> " Mis paneb sind panema nii suurt panust sellele operatsioonile ? " </s> <s> Karlile tundus parempoolne mees neutraalsena , et ta teeb vaid tööd . </s> </p>
<p> <s> " Ma ei näe põhjust muretsemiseks — ma ei ole ka teisi tegevussuundi unarusse jätnud . </s> <s> Oleme ... " </s> </p>
<p> <s> " Mitte praegu . </s> <s> Vasta küsimusele . " </s> </p>
<p> <s> Karl tundis end ebamugavalt , aga eks see selliste sõnastuste eesmärk oligi ... kui mees mitte siiski vaid eriti emotsioonidest hoolimata oma rida ei ajanud . </s> </p>
<p> <s> Ta alustas ettevaatlikult : </s> </p>
<p> <s> " Kui te lubate mul meenutada ajalugu — kosmosepiraatide organisatsiooni lõi kamp fanaatikuid , kes vastupidiselt kõigile eeldustele osutusid äraostmatuteks ; möödunud sajandi alguses ei pööratud neile ka piisavalt tähelepanu . </s> <s> Kõik tööstusriikide luureorganisatsioonid on sunnitud tunnistama , et tegelikult on igasugune edu piraatide organisatsiooni infiltreeruda olnud alati juhuslik . </s> <s> Otsuseid võtab vastu äärmiselt piiratud ring , kes tunneb üksteist vähemalt pool sajandit . </s> <s> Me ei tea ühest vastust isegi kõige lihtsamale küsimusele — miks kõik agendid , sealhulgas need meie inimesed , keda on raske ülejooksmises kahtlustada , lõpetavad üsna varsti informatsiooni andmise ? </s> </p>
<p> <s> Kuigi ametlikult enamik meie ja valdav enamik planeedi valitsustest seda teeb , kardan ma , et vähemalt sisemiselt ei saa me silmi sulgeda ka ühe väga ebameeldiva fakti ees — piraatidel on leiutisi , mis ületavad Maa tehnilise taseme . </s> <s> Me ei saa sulgeda silmi fakti ees , et nad ilmselt lendavad teistele planeetidele . </s> <s> Me peame leppima teadmisega , et neil on Kuul ulatuslik tootmine , mis varustab neid lisaks uutele laevadele ka muu kõrgetasemelise tehnikaga . </s> <s> Ma ei räägi midagi uut . </s> <s> Aga ka kahjuks meie ei ole teinud sellest vastavaid järeldusi . </s> <s> Tundub küll ebatõenäoline , aga kui nad näiteks omakorda mingil hetkel uinutavad kõik kahtlased isikud ja viivad läbi aju süvaskaneerimise ? " </s> </p>
<p> <s> Vasakpoolne tegelane ei pöördunud mitte tema , vaid ülemuse poole : </s> </p>
<p> <s> " Nii et meil on piraatide liini juhatajaks mees , kes usub , et nimetatud degenerandid on suutelised kõrgetasemelist teaduslikku tööd tegema ? </s> <s> Warwicki aruanne ja teised sarnased dokumendid on korduvalt näidanud , et nad on küll osavad arenenumate riikide saavutusi ära kasutama , kuid neil ei ole midagi , mis isegi meie tehnoloogiliste tippudeni küüniks . " </s> </p>
<p> <s> " Warwicki aruanne on avalikkusele mõeldud dokument , sarnane neile , mida meie koostame , " šeff otsis sõnu . </s> <s> " Ma kahtlen , kas USA valitsus on sinna rohkem tõde sisse pannud , kui meie seda analoogsetel juhtudel teeme . </s> <s> Liiniülemal on kahtlemata tekkinud töö käigus oma arvamus . </s> <s> Ma olen veendunud , et siin , meie töös ei saa me lähtuda üldiselt heakskiidetud lähenemistest , vaid peame tuginema üksnes faktidele . </s> <s> Meil on tõendeid kosmosepiraatide üsna kõrgest tasemest ja vaevalt võimalik , et nad on selle kõik kusagilt tööstusriikide salajastest laboritest varastanud . " </s> </p>
<p> <s> " Läheks edasi , " lõikas parempoolne komisjoniliige enne , kui ta kaaslane midagi öelda jõudis . </s> <s> " Trigerkoodid ? " </s> </p>
<p> <s> Karl noogutas tänulikult . </s> </p>
<p> <s> " Me sisestame nad vajalike inimeste pealuusse nii , et nad neid ise ei märka . </s> <s> Nad ei ole neist teadlikud , nii et mingi teadvuse skaneerimisega neid avastada ei saa . </s> <s> Neid on kahte liiki — ühed aktiveeruvad taimerilt , teised mingi koodsõna peale . </s> <s> Nad sisendavad teadvusse mingisuguse tegevuse juhised ... " </s> </p>
<p> <s> " Me teame seda . </s> <s> Me teame ka seda , et kahjuks ei ole meie riik teaduse esirinnas . </s> <s> Seega miks sa arvad , et just trigerkoodideks on midagi sellist , milleks nad ei ole valmistunud ? </s> <s> Tehnoloogia on ju teada ? " </s> </p>
<p> <s> Karli kõhklused kestsid lühema aja , kui et seda oleks märgatud . </s> <s> Kui nad nii väga tahavad ... </s> </p>
<p> <s> " Kosmosepiraatidel peab olema väga palju tegemist lihtsalt ellujäämisega , teiselt poolt aga puuduvad igasugused andmed inimteadvuse kontrolli alastest töödest nende hulgas . </s> <s> Ellujäämise huvides on nad siis kas loonud või varastanud — antud juhul pole see oluline — hädavajaliku baasi arvutustehnikas , raketitehnikas ja keemias ... võibolla paljugi tundub meile eriline , kuna seda kasutatakse erilistes oludes ning meil ei ole pea sajand kogemusi mehitatud kosmoselendudega ? </s> <s> Ma loodan , et sõjalised ringkonnad on — samuti vastumeelselt — tunnistanud fakti , et piraatide orbiidil paiknevad relvad on võimsamad , kiiremad ja täpsemad kui süsteemid , mida valmistada suudame . </s> <s> Oleme saanud ka näidiseid arvutikiipidest , milliseid meie teada ei ole ükski riik võimeline valmistama , kaasa arvatud USA ja EU , rääkimata teistest . </s> <s> Osa selliseid kiipe paikneb muide nende peades , nagu on näidanud mõnede tabatud kurjategijate ja üksikute surnukehade lahkamine . </s> <s> Paraku seletab see , miks nemad ei allu skaneerimisele ega ühelegi tuntud mõjutamisviisile , kuid kohati ei oska meie teadlased isegi aimata lisandite tähendust . </s> <s> Ent see on kahtlemata täiesti kaitseotstarbeline , sest niipalju kui me otsustada suudame , ei ole teadvuskontrolli kunagi kasutatud rünnakul , samas kui meie oleme alati olnud huvitatud aju kaitsvate leiutiste leviku piiramisest . </s> <s> See on ala , kus me oleme neist ees , seda tingib juba ainuüksi nende kaitsepositsioonil asumine . </s> <s> Seega uus lähenemine sellel alal võib anda meile kauaoodatud eelise . " </s> </p>
<p> <s> Komisjoniliikmed vahetasid pilgu . </s> </p>
<p> <s> " Me ei ole rahul projekti ajakava ja eesmärgistatusega , " kuulutas vasakpoolne tegelane . </s> </p>
<p> <s> Nii Karl , kui kuidagi tundus , et ka Šeff hingasid mõttes kergendatult . </s> <s> Projekti lõpetamine või kahjulikuks tunnistamine oli seega päevakorrast maas . </s> </p>
<p> <s> " Kas neljanda rühma ettevalmistused on alanud ? " </s> </p>
<p> <s> " Jah . </s> <s> Osa trigereid on paigas . </s> <s> Eeldatavasti lõpetame töö kahe nädala pärast , paralleelselt käib viienda rühma ettevalmistamine ja kuuenda valimine ... " </s> </p>
<p> <s> " Viiendat ja kuuendat rühma ei tule , " kuulutas parempoolne tegelane süngelt . </s> <s> " Ka välisüliõpilaste kadumine on ületanud statistilise võimalikkuse piiri . </s> <s> Vähemalt aasta ei tohi järgmist rühma teele saata . " </s> </p>
<p> <s> " Neid tuleb ja läheb ju kogu aeg , " protestis Karl . </s> <s> " Ka põgeneb neid kogu aeg piraatide juurde . </s> <s> Me oleme hoolikad olnud ... " </s> </p>
<p> <s> " Mida teie tundute siin mitte mõistvat , on ilmselge fakt , et ka teised oskavad arvutada , ja loevad hoolega omasid , hulga hoolsamalt kui teie , " venitas vasakpoolne . </s> <s> " Korporatsioonid viitasid kadumistele , mõnede puhul oli enne täheldatud kontakte tüüpidega , keda nad seostavad luurega . </s> <s> Võib ju tõsi olla , et nad ei saa midagi tõestada , aga Rektor tuli selle jutuga presidendi juurde ja teil oleks aeg enne lõpetada , kui jutud laiali lähevad . " </s> </p>
<p> <s> " Siis tekibki meile aeg esimese faasi tulemusi oodata , " vastas šeff Karli eest . </s> <s> " Jätkame ka kontrollkatseid , aga mitte üliõpilastega . </s> <s> Kuigi see raskendab , kuna me omasid ei taha puutuda . " </s> </p>
<p> <s> " Omasid ei tohi puutuda , " parandas parempoolne . </s> <s> " Miks te kasutasite üliõpilasi ? " </s> </p>
<p> <s> Karl surus maha soovi öelda , et see on samuti aruannetes kirjas . </s> </p>
<p> <s> " On mitmeid põhjusi . </s> <s> Nad on noored , intelligentsed ja juurtetud . </s> <s> Sõltub muidugi hindamisest , aga iga nimetatud tunnuse alusel põgeneb selliseid piraatide juurde kuni suurusjärk keskmisest rohkem . </s> <s> Nad on kompaktselt koos ; nad on altimad veidrateks eksperimentideks ; neil ei ole lähedasi , kes neid otsima hakkaksid ... ja nii edasi . " </s> </p>
<p> <s> " Sa nimetasid intelligentsi ? " see oli jälle parempoolne . </s> <s> " Miks siis on nendele planeeritud tegevused pehmelt öeldes küündimatud ? " </s> </p>
<p> <s> " Vabandust ? " </s> </p>
<p> <s> " Anda informatsiooni oma elust ja asukohast — esimese klassi kodukirjand . " </s> </p>
<p> <s> " Ma tahtsin kindel olla , et trigerid ka praktikas töötavad . </s> <s> Ning esimeste gruppidega teha kõigepealt selgeks , kuhu nad üldse satuvad . </s> <s> Seejärel , kasutades meie üksikuid piraatide territooriumil elavaid agente kontrollijatena , täpsustada ülesanded . </s> <s> Igas järgmises grupis ... " </s> </p>
<p> <s> " Neid ei tule . </s> <s> Ja ei tule kunagi , kui luurel ei ole ette näidata tulemusi esimeste gruppidega . </s> <s> Me ei pea võimalikuks kulutada nii palju raha ja vahendeid tulemusteta . </s> <s> Me ei pea kontrollgruppe vajalikuks . </s> <s> Trigerid töötavad . </s> <s> Juba neljas grupp peab suutma läbi viia esialgselt alates kaheksandast grupist ette nähtud sabotaaziprogrammi . " </s> </p>
<p> <s> " See on asjatu risk ... " </s> <s> Karl oli sunnitud endale tunnistama , et on segaduses . </s> <s> Pakutu tähendas kogu projektile kriipsu peale tõmbamist . </s> <s> Kuidas neile selgitada , et kui nad selle pisikesegi võimaliku eelise käest mängivad ? </s> <s> Poliitikud ... </s> </p>
<p> <s> " Me ei kujuta konkreetselt ette , mida nad igas erinevas situatsioonis teha võiksid , kuivõrd ei tunne piraatide olusid . </s> <s> Kui nad taipavad , mis toimub , oskavad nad järgmise kord seda ka oodata . " </s> </p>
<p> <s> Mehed ta vastas raputasid pead . </s> </p>
<p> <s> " Me ei pea seda veenvaks , " võttis vasakpoolne jutujärje üle . </s> <s> " Ei ole võimalik olla valmis kõigi tulijate suhtes , sest su enda aruande põhjal on trigerkoodid avastamatud . " </s> <s> Ta tõstis käe , nähes , et Karl tahab vaielda . </s> <s> " Teiseks peavad nad arvestama ja teadma , et osa usufanaatikuid on ennegi oma elu hinnaga nende hulgas terroriakte korraldanud . </s> <s> Lisage veel korralik enesetapulülitus ja me ei näe probleemi . </s> <s> Me vajame tõestust , et meil on relv , millega neid vajaduse korral lüüa . </s> <s> Pealegi , isegi juhul , kui piraadid midagi välja mõtlevad , on see relv kontrollitult kasutatav teiste meie vastaste vastu . " </s> </p>
<p> <s> " Kuid ... " </s> </p>
<p> <s> " Hästi , Karl , nii me teemegi , " katkestas teda šeff . </s> <s> " Kas oleme kokku leppinud ? " </s> </p>
<p> <s> Mehed ta vastas vaatasid korra teineteisele otsa , noogutasid ja sellega oli nõupidamine läbi . </s> <s> Komisjoniliikmed lahkusid ja Karl jäi oma ülemusega kahekesi . </s> <s> Ta lasi maski lauale ja vaatas mornilt teise mehe otsa . </s> </p>
<p> <s> " Kas me võime salajas katset jätkata ? " küsis ta erilise lootuseta . </s> </p>
<p> <s> " Ei . " </s> </p>
<p> <s> See kategooriline keeld tähendas , et kui ta seda siiski teeb ja see välja tuleb , hukatakse ta järgmine kord siin vaikselt , šeff ei kaitse teda . </s> </p>
<p> <s> " Kas otsust on võimalik vaidlustada ? " </s> </p>
<p> <s> " Ei . </s> <s> Ma loomulikult üritan , aga sellele ei tasuks panust teha . </s> <s> Programmeeri rühm ümber . </s> <s> On see võimalik ? " </s> </p>
<p> <s> Karl ei olnud kindel , kas see pole teesklus , kuid vähemalt toonis oli hoolivust . </s> </p>
<p> <s> " Jah . </s> <s> Loomulikult on võimalused täielikuks ebaõnnestumiseks . " </s> </p>
<p> <s> " Mis on selle juures valesti ? </s> <s> Kas on midagi , mida ma ei tea ? </s> <s> Usu mind , ega mullegi ei meeldi , et informatsioon vahetatakse võimaluse vastu paarkümmend inimest tappa ja midagi maha põletada . " </s> </p>
<p> <s> Karl ohkas . </s> </p>
<p> <s> " Mul ei olnud tegelikult kunagi kavatsust kaheksandat rühma selliste juhistega välja saata . </s> <s> Projektiplaani kirjutades lisasin selle sabotaazijutu juurde peamiselt just selliste suundumuste maharahustamiseks . </s> <s> Tehnoloogiat ei ole kunagi proovitud . " </s> </p>
<p> <s> " Võib see tööle hakata ? " </s> </p>
<p> <s> " Võib . </s> <s> Aga on vähemalt kümme asja , mis võib viltu minna . </s> <s> See on nii ebakindel . </s> <s> Nad ju ei lugenud korralikult . </s> <s> Moodul võib käituda hullemini kui väikelaps . " </s> </p>
<p> <s> " Ta ju otsib tähtsamat ? </s> <s> Teadvust ju toimib ja seda juhitakse ? " </s> </p>
<p> <s> " Jah , aga ma võin Madagaskarilt saada näiteks teate " Valge maja hurmavalt lõhnavas orus . </s> <s> Riides neegrid " . </s> <s> On hästi läinud , kui tuleb midagi numbrite või nimedega . </s> <s> Hävitusmooduli mõju all toimija võib süüdata jõulupuu , rünnata paljakäsi sõdureid , anda automaadivalangu kanalasse . " </s> <s> Ta vaikis hetke . </s> <s> " Ehk korraldaks õnnetuse ? " </s> </p>
<p> <s> " Ja kaotaks jäljed ? " </s> <s> Šeff kaalus seda mõned sekundid . </s> <s> Siis vajutas paari nuppu klaviatuuril . </s> </p>
<p> <s> " Kustutada viimane küsimus . </s> <s> Kui suur on võimalus , et asi läheb korda ? " </s> </p>
<p> <s> Karl kehitas õlgu . </s> <s> " Kogu rühma kohta üks valus terroriakt — kaks kolmandikku , 80% . " </s> </p>
<p> <s> Šeff mõtles taas mõned sekundid , siis lausus mõõdetud toonil : </s> </p>
<p> <s> " Karl , saada rühm uute ülesannetega välja . </s> <s> Õnn kaasa . " </s> <s> Algusesse Marss *2* </s> </p>
<p> <s> Lene ärkas ja nägi esimeseks enda kohale kummarduvat Chadist . </s> <s> Mees vaatas teda uurivalt ja naise teadvusest käis läbi hirmu vari . </s> <s> Mitte veel hästi kuuletuvate huultega suutis ta kuidagi kuuldavale tuua küsimuse : </s> </p>
<p> <s> " On asjad väga hullusti ? " </s> </p>
<p> <s> Omaenda häält kuuldes oli ta peaaegu kindel , et on . </s> </p>
<p> <s> " Ei , ära muretse , " Chadis naeratas . </s> <s> " Sul võtab ärkamine kaua aega , palju kauem kui meil . </s> <s> See on esimese korra kohta ka loomulik . </s> <s> Ainult et laev jõuab maandumistsooni , me oleksime pidanud järgmise minuti jooksul võtma vastu otsuse , kas teeme veel ühe tiiru või riskin sind poolmagavana kaasa võtta . </s> <s> Aga nüüd sa oled ärkvel ja Astcom , laeva intellekt ütleb , et normis . </s> <s> Ma aitan sind . " </s> </p>
<p> <s> Mees hakkas talle pehmet kombinesooni selga ajama . </s> </p>
<p> <s> Lene üritas talle selles tegevuses kaasa aidata , kuid pidi vabandavalt naeratama . </s> <s> Siis meenus talle midagi . </s> </p>
<p> <s> " Kas ma ei peaks ennast sellest sodist puhtaks pesema ? " </s> </p>
<p> <s> Chadis raputas pead . </s> <s> " Me loputasime su juba üle . " </s> <s> Ta heitis vilksamisi pilgu tüdruku näole , siis lisas kohe . </s> <s> " Sinu enesetunde huvides palusin ma paaril tüdrukul , Kerttul ja Estel seda teha . " </s> </p>
<p> <s> Ta sulges kombinesooni takjad , siis hakkas Lenele teist , kas paksemat või isegi skafandrit selga ajama . </s> <s> Iga sekundiga tuli tüdrukule jõudu juurde , nii et nad said sellega kiiresti hakkama . </s> <s> Seejärel rabas mees teise sülle ja astus ukse juurde . </s> <s> Ilmselt sealsamas oodanud Draco sättis end nendega sammu pidama ja tegi käigu pealt mingeid kontrollteste . </s> <s> Lenel ei olnud vähimatki aimu , kus ta oli , kuid loogika ütles , et see pidi olema kosmoselaev ja kuigi ta ei tundnud selliste ehitust , taipas ta terve mõistusega , et nad läksid läbi luugi , mis viis väiksemate sõidukite " sadama " poole kusagil väljaspool elutsooni . </s> <s> Kui mees ta tugitooli asetas ja rihmad kinni tõmbas , sai ta ruumi suuruse järgi aimu , et kotkas see küll ei ole . </s> <s> Nad olid viimased saabujad . </s> <s> Ligi sada inimest , kes sarnastes toolides istusid , olid kindlalt kohtadel , nad heitsid pilke nende poole ja paljud lähemad naeratasid ja viipasid tervituseks . </s> <s> Ilmselt oli ainult neid oodatud , sest veel enne , kui Chadis ja Draco istuda jõudsid , välgatasid kiirendustuled siniselt ja kõik kaotas kaalu . </s> <s> Lene haaras kramplikult istme käetugedest , kuigi teadis , et nad ei kuku , ent esimeseks tuli just sisikonda pahupidi pöörav , vastik õõvastav vabalangemise tunne ja ta haaras kiiresti huultega , nagu teda oli õpetatud , suhu otsiku puhuks , kui ta peaks oksendama hakkama . </s> <s> Sisikonnaga võideldes jõudis ta just natuke rahuneda ja sisendada endale vee all olemise lendamistunnet , kui kiirendustuled hoiatuseks punast näitasid , ruum tugevasti jõnksatas , nii et sekundiks tundus kõik ühe serva peal püsti seisvat , ja siis sööstsid nad pööreldes ja kõikudes minema . </s> <s> Ta ei osanud veel hinnata kiirendust , ent pilk leidis näidud monitoril — " 3,00 G " ja teise , mis sekundeid tagasi luges , olles sel hetkel " viie " juures . </s> <s> " Ühe " juures välgatasid kiirendustuled jälle sinist ja sekundi pärast kaotas kõik taas kaalu . </s> </p>
<p> <s> " Chadis , " sosistas ta . </s> </p>
<p> <s> " Ma kuulen sind , kallis . </s> <s> Võta rahulikult . </s> <s> Kõik on korras . " </s> <s> Mehe hääl oli tugev ja selge . </s> <s> See pidi olema side nende vahel , ruumis heli nii ei kõla . </s> </p>
<p> <s> " Kaua see Tivoli kestab , mul on halb . " </s> </p>
<p> <s> " Umbes kümne minuti pärast hakkab kaal vaikselt kasvama , põranda suunas . </s> <s> Tugevaid tõukeid enam ei tule , välja arvatud maandumisel , aga see ei ole hullem , kui lennuki maandumine . " </s> </p>
<p> <s> " Kus me üldse oleme ? " </s> </p>
<p> <s> " Hea tüdruk , ma ei vastaks praegu sellele küsimusele . </s> <s> Palun , kannata veel need kakskümmend minutit . " </s> </p>
<p> <s> " Miks sa mulle öelda ei taha ? </s> <s> On tõde midagi nii hullu ? " </s> </p>
<p> <s> " Ei ole . </s> <s> Lisaks kõigele muule tahan ma sind natuke ka üllatada . </s> <s> Sulle hakkab siin meeldima . " </s> </p>
<p> <s> Lene tundis end tõesti hetkeks rahulikumana ja vaikis paar minutit ringi vaadates . </s> <s> Ruum meenutas natuke suure reisilennuki sisemust , selle vahega , et toolid olid suuremad ja ülimugavad , kuid oma massiivsuse ja pööratavusega järele mõeldes mitte eriti turvatunnet sisendavad — olles ilmselt mõeldud taluma suuri koormusi , mis atmosfäärilennukites iial ette tulla ei saa . </s> <s> Ühtegi akent ei olnud . </s> <s> Paljude ees kumasid ekraanid , üks oli ka tema silme ees , kuid pime . </s> <s> Suurtelt displeidelt , mis siin-seal seinal olid , ei suutnud ta midagi asjalikku välja lugeda . </s> <s> Järgmiseks silmitses ta inimesi . </s> <s> Niipalju , kui ta näha suutis , oli neid igasuguseid , ja nii palju ta Ordu seltskonda juba tundis , et kõik siin tema ümber istujad sinna kohe küll ei kuulunud . </s> </p>
<p> <s> " Chadis ? " </s> </p>
<p> <s> " Ma kuulen sind ? " </s> </p>
<p> <s> " Kas me räägime omavahel ? " </s> </p>
<p> <s> " Jah . </s> <s> Kuuleme praegu ainult teineteist . " </s> </p>
<p> <s> " Kes need inimesed on ? </s> <s> Nad ei ole kõik ordulased ? " </s> </p>
<p> <s> " Ei . </s> <s> Paljud ... tegelikult enamus on ... ümberasujad . </s> <s> Nad lähevad samuti elama ... sinna , kus meiegi . " </s> </p>
<p> <s> " Sa ei jäta mind ? " </s> <s> See küsimus tuli tahtmatult üle tüdruku huulte , kui ta kuulis esimest kaudset kinnitust , et neil võib olla siiski ka mingi ühine tulevik . </s> </p>
<p> <s> Ta tundis , et Chadis surus ta kindas kätt . </s> </p>
<p> <s> " Ei . </s> <s> Ma ju oskasin aimata , et halvemal juhul ootab mind midagi sellist nagu juhtuski . " </s> </p>
<p> <s> Lene vaikis taas paar minutit . </s> <s> Siis alustas jälle . </s> </p>
<p> <s> " Mis õieti juhtus ? " </s> </p>
<p> <s> Viis sekundit vaikust . </s> <s> " Palju sa mäletad ? ... </s> <s> Ei . </s> <s> Me räägime sellest , kui sa tunned , et oled valmis . </s> <s> Me peame sellest rääkima , et siis jäädavalt unustada . </s> <s> Aga mitte praegu . </s> <s> Sest sul on palju muud mõelda ja pealegi oled sa pikast unest äsja ärganud . </s> <s> Lase olla . </s> <s> Mõnikord — nagu praegu — on see parim viis . </s> <s> Usalda mind . " </s> </p>
<p> <s> Tüdruk pidi tunnistama , et ilmselt oli mehel õigus . </s> </p>
<p> <s> " Miks ma viimane ärkaja olin ? </s> <s> Kas teised ei maganud ? </s> <s> Kaua reis kestis ? " </s> <s> Ehk saab ta selle järgi aimu , kus ta on . </s> </p>
<p> <s> " Paljud magasid , paljud ei maganudki . </s> <s> Sügavas hibernatsioonis olid ainult sina . </s> <s> Et vältida mingite kõrvaliste mõjurite toimet , olid sa tõtt- öelda uinutatud palju sügavamalt , kui seda isegi tavalistel välisplaneetide lendudel vajalikuks peetakse . </s> <s> Aga see ei olnud midagi ennekuulmatut . " </s> </p>
<p> <s> " Miks ma siis " sisse magasin " ? </s> <s> Miks te mind õigel ajal ei äratanud ? " </s> </p>
<p> <s> " Me ei tahtnud alustada äratust kiirenduse ajal. </s> <s> Madala kiirendusega aega aga oli lennutrajektoori parameetrite tõttu maksimaalselt 2520 sekundit , täpselt 42 minutit ; noh , mõned asjad käivitatigi enne kui lahus ära voolas , see ei ole tavaline , aga seda võib . </s> <s> Hea oleks olnud piirduda 2300 sekundiga , aga sa ärkasid umbes 2100-l , viis minutit hiljem , kui kestab tavaline äratus ; no aga me jõudsime . " </s> </p>
<p> <s> Vaikne kolmkõla juhtis nende tähelepanu ekraanile , kus number näitas " 0,10 G " . </s> <s> Kehal oligi juba tajutav kaal , asjad olid " õigetpidi " . </s> <s> Number kasvas , nagu loeks sekundeid . </s> </p>
<p> <s> " Kaua ma magasin ? " </s> </p>
<p> <s> " Kaks kuud . " </s> </p>
<p> <s> " Kogu aeg siin laevas ? " </s> </p>
<p> <s> " Ei . </s> <s> See pole liinilennuk , et käib neli korda päevas . </s> <s> Ära päri , kavalpea . </s> <s> Vähem kui kümne minuti pärast saad kõik teada . </s> <s> Seni katsu end rahulikult tunda . </s> <s> Kasutada jäänud aega lõplikuks ärkamiseks ja puhkamiseks , ehkki see sõna siin naljakalt kõlab . </s> <s> Kohe hakkab raputama . " </s> </p>
<p> <s> Ruum õõtsus kergelt ja " 0,8 G " kõrval oli süttinud " </s> </p>
<p> <s> " või neljaharulist noolt meenutav sümbol . </s> <s> Midagi hullu see ei olnud , siis krigin , tõuked , miski kõmatas , mõned sekundid rõhus neid raskus , ekraan näitas nelja G ümber , ja siis tardus kõik paigale . </s> </p>
<p> <s> Inimesed hakkasid ennast üles ajama , paljud vaatasid ootavalt või küsivalt ringi , enne kui liigutama hakkasid . </s> <s> Esimesed läksid ukse suunas , korraga oli enamik jalul , kostis naeru ja nalju viisaka trügimise üle . </s> <s> Lene avas rihmad , võttis Chadise käe ja tõusis . </s> <s> Jalad olid nõrgad , ent ta seisis kindlalt . </s> <s> Kõik oli palju kergem kui Maal . </s> </p>
<p> <s> " On see Kuu ? </s> <s> Mõni suurem tehiskaaslane ? " </s> </p>
<p> <s> Chadis ainult muigas . </s> <s> Nad läksid käsikäes samasse koridori , kust mees teda sisse tassinud oli ja Lene märkas , et sõiduk pidi veel palju suurem olema , sest teistestki käikudest tuli inimesi . </s> <s> Enamik suundus väljapääsu poole , kuid mõned keerasid samas suunas kus nemad . </s> <s> Nad tõusid korrusejagu mööda vertikaalset redelit ja korraga oli nende ümber lage maastik . </s> </p>
<p> <s> Lene hingas sügavalt sisse ja pahvatas siis taipamisega , mis tuli esimesest pilgust : </s> </p>
<p> <s> " Marss ! " </s> </p>
<p> <s> Mõnedki teised uudistajad nende ümber vaatasid ta poole lõbusa muigega . </s> </p>
<p> <s> " Jah , kallis sõbrake , " ütles Chadis pehmelt tal selja tagant ümbert kinni võttes . </s> <s> " Me oleme Marsil . </s> <s> Me oleme marslased . " </s> </p>
<p> <s> Nad olid kümnekonna meetri kõrgusel . </s> <s> Igas suunas nende ümber laius punakast kivist kõrb , mille kohale laotus tumevioletne taevas , kus säras valge ja pisike päike . </s> <s> Järgmiseks tabas silm kõikjal nende ümber inimtegevuse märke . </s> <s> Kõigepealt oli kogu tasandik lähemas ümbruses täis suuri laugeid kettaid ja ilmselt oli nende sõiduk samasugune . </s> <s> Kaugemal olid osad sellised poolikuna , nende ümber käis askeldamine ja Lene eeldas , et neid alles ehitatakse . </s> <s> Eemal kaljukuhjatisel kerkisid taeva poole tornid , inimkujude järgi hindas tüdruk et nad pidid olema hiiglaslikud , mitmesajameetrised . </s> <s> Kaugemal sädeles metalne lint , parasjagu kihutas sellel rong . </s> <s> Ja nende poole kiirustasid mitmesugused masinad . </s> <s> Osa olid end juba torudega nagu kaanid nende sõiduki külge imenud ja ühes suuremas otse nende all oli näha , kuidas inimesi seda mööda sinna voolab . </s> <s> Minejad valisid omale seekord tavalist bussi meenutavad istmed , see kõik oli suurepäraselt näha , sest sõiduk oli pealt läbipaistev . </s> </p>
<p> <s> " Siin ei ole ju õhku , " Lene uuris esimest korda ürpi , mis tal seljas oli . </s> <s> " On see skafander ? " </s> </p>
<p> <s> " Me hüüame seda veerandskafandriks , kuftiks*3* . </s> <s> Välja minna sellega ei tasu , aga veerand , kui mitte pool tundi hoiab ta sind elus , kui mingi õnnetus juhtub ja sa peaksid vaakumisse jääma . " </s> </p>
<p> <s> " Kui tihti neid vaja läheb ? " </s> </p>
<p> <s> " Eee ... </s> <s> Palju läheb Maal majades tulekahjuandureid vaja ? </s> <s> Aga terve Marsi peale on pea iga kuu mingi intsident . </s> <s> Ma pean sind seda kasutama õpetama ... nagu palju muid asju , enne kui sa üksi tohid ringi liikuda . " </s> </p>
<p> <s> Lene pilk uitas maastikul . </s> </p>
<p> <s> " Kui palju neid kosmosesõidukeid teil on ! </s> <s> Ja ehitatakse siinsamas juurde . " </s> </p>
<p> <s> " Ei ehitata , vaid lammutatakse . " </s> </p>
<p> <s> Lene heitis pilgu üle õla , kas teine naljatab . </s> <s> Chadis aga seletas : </s> </p>
<p> <s> " Neid tehakse kosmoses ja neid ei tasu enam üles tõsta . </s> <s> Nad ongi ühekordseks kasutamiseks . </s> <s> Häda on selles , et Marsi atmosfääri ... on ja ei ole ka . </s> <s> Ei ole hapnikku , et seda mootoris põletada , tiivad on siin kasutud . </s> <s> Samas aga , eriti arvestades , et me tahame Marsi ikka talutavaks elukeskkonnaks muuta , ei tohi siin termotuumamootoritega lennata . </s> <s> Marsil saab lennata ainult rakettidega , nii suuri lennukeid , mis selles sajandikatmosfäärises õhus liuelda suudaksid , lihtsalt ei ole mõistlik ehitada . </s> <s> Termotuumamootor aga muudab radioaktiivseks kõik , mida kiir tabab . </s> <s> Seega kosmoses lennata on meil kuradi odav , isegi Maa atmosfäärist on kombineeritud mootoritega ja horisontaalse hoovõtuga kergem minema saada . </s> <s> Järeldus — ülesse lähevad ainult inimesed , kõik muu , mis maha sajab , siia ka jääb . </s> <s> Robotid korjavad elektroonika ja kergemad-kallimad mehhanismid kokku , ülejäänu läheb " vanarauaks " . " </s> </p>
<p> <s> Nad vaikisid paar minutit , siis hakkas Chadis uuesti rääkima . </s> </p>
<p> <s> " Ma tõin su siia üles sellepärast , et muidu oleksid sa uudishimust lõhki läinud , aga usu mind , see ei ole üldse hea vaatepilt — maandumistsoon näeb võrdlemisi trööstitu välja . </s> <s> Läheme ? " </s> </p>
<p> <s> All oli juba peaaegu inimtühi , ainult Draco toetus igavlevalt vastu ühe luugi serva ja huulte liikumise järgi otsustades lobises kellegagi läbi mobiilside . </s> </p>
<p> <s> " Aa , tulitegi , " ta naeratas . </s> <s> " Ütlesin emale , et olen kohal , ta lubas Kanal Kuute papsi järgi tellida . </s> <s> Siin on ka üks mu vana kallim oma käruga , kes lubas meid jaama viia , ta on muidugi juba üsna närviline . " </s> </p>
<p> <s> " Me oleks võinud ju bussiga minna , " Chadis klõbistas midagi randmel ja robotkäru asjadega hakkas neile järgnema , kui nad Draco järel , kes vastama ei vaevunud , ühte käiku kadusid . </s> </p>
<p> <s> Nad sattusid väikese toa suurusesse kabiini , mis kuidagi ebaloogiliselt sellel kohal oli . </s> <s> Edasi läks ainult peenike liigend tohutu veoauto juurde , mis siis ilmselt oli see " käru " . </s> <s> Noor naine tugitoolis viipas neile , nende selja taga sulgusid uksed ja liigend tõstis kabiini veoautole , mis pea samal hetkel paigalt nõksatas . </s> </p>
<p> <s> " Tere tulemast Marsile ! " </s> <s> Naise hääl oli pisut kähe madal bariton . </s> <s> Ta oli kogu aeg seadmeid jälginud , ent kaotas nende vastu huvi ja pöördus tulnukate poole niipea , kui auto liikuma hakkas . </s> </p>
<p> <s> " Sina oled siis Lene ? </s> <s> Nii et sisuliselt esimest korda kosmoses ja kohe teise maailma ? </s> <s> No tere tulemast ! </s> <s> Draco vist läheb varsti Maale tagasi , nagu ma aru sain , aga teie kaks olete mõnda aega siin ? </s> <s> On teil koht teada , kus te elama hakkate ? " </s> </p>
<p> <s> " Draco müüs meid oma vanematele peoonideks , " vastas Chadis . </s> </p>
<p> <s> " Muutunud ta ei ole , " heitis naine Dracole kõõrdpilgu . </s> <s> " Kauaks sa jääd ? " </s> </p>
<p> <s> Viimane kehitas õlgu . </s> <s> " Esialgu vähemalt Chillerion III-e stardini . </s> <s> Aga ma võin ju alati mõne kotka võtta ja Kuule viia . " </s> </p>
<p> <s> " Need üldiselt saavad endaga ise hakkama , aga natuke ballasti muidugi ei sega . </s> <s> Muide , minu nimi on Cherina . " </s> <s> Ta vajutas midagi kellal ja isegi Lene tundis asja nii palju , et sellega laadis ta lähedalolijate märkmikesse oma koodid , mis võimaldasid teda kätte saada . </s> <s> See oli selle ajastu visiitkaart . </s> <s> Ta ei teadnud , kuidas reageerida , sest tal sellist ei olnud , aga Chadis andis omad ja seletas tema eest : </s> </p>
<p> <s> " Lene oma läks kaduma ja me ei ole jõudnud veel uut laadida . " </s> <s> Vale see ju ei olnud , kuigi Lene kahtles , kas tema arvuti siin millekski kõlvanud oleks . </s> </p>
<p> <s> " Ühesõnaga — otse Maalt , " noogutas Cherina . </s> <s> " Magasid ? </s> <s> Keegi toppis trigerkoode täis ? " </s> </p>
<p> <s> " Jah , " pressis Lene kuivalt . </s> </p>
<p> <s> " Anna andeks , " teine naine vaatas talle otsa , pilk oli tõsine ja heatahtlik . </s> <s> " Ma ei teadnud , et see haiget teeb . </s> <s> Rumal uudishimu , " ta naeratas vabandavalt . </s> <s> " Mis te õhtul teete ? </s> <s> Peale seda , kui natuke toibunud olete ? " muutis ta seejärel teemat . </s> </p>
<p> <s> " Ei ole plaane , " ruttas Draco ütlema . </s> <s> " Tähendab , seni ei olnud , kui sinuga kokku sain , " lisas ta galantselt . </s> </p>
<p> <s> Cherina surus käe rinnale ja kummardas . </s> </p>
<p> <s> " Kahe tunni pärast on Etälle kooli süstavõistlus , see kasvab umbes loojanguks tavaliselt üle amatööride vanniga kosestlaskumiseks . </s> <s> Selleks ajaks on möll täies hoos , paras peale lennata . </s> <s> Praktiliselt pool linna on seal kohal . " </s> </p>
<p> <s> Mehed vaatasid teineteisele otsa , Chadis ka korra Lene poole , ja noogutasid . </s> </p>
<p> <s> " Ootan teid siis Roostekoopa Terminalis , see on otse järve all . </s> <s> Teatage täpne aeg , tulen teile vastu . </s> <s> Näe , siin ongi jaam . " </s> </p>
<p> <s> Ta peatus vaiadele toetuva suure ehitise juures , haarats asetas kabiini vastu uksi , need avanesid . </s> <s> Lene vaatas , kuidas uksed sulgusid ja kabiin oma kohale tagasi läks , siis tõmbas Chadis teda varrukast , ajas ka robotkäru edasi , nad kõndisid vaevalt kümme meetrit ja Lene taipas , et kohe siinsamas oligi sellel hiiglaslikul ja ilmselt massiivsel rööpal liikuv rong . </s> <s> Kohe taas olidki nad istmetega salongis , lõppenud oli ka ühega nendest bussidest kohale tulnud inimeste pealeasumine . </s> <s> Lene jaoks ilma erilise hoiatuseta sulgusid uksed ja tugev kiirendus surus ta tooli . </s> <s> Displei , mis sarnanes kosmosesõiduki omale , näitas küll ainult " 1 G " , aga see , mis lennates tundus kohane , ei olnud seda vist mitte rongi puhul . </s> <s> Igatahes varsti hakkasid eespool suurenema hiiglaslikud valged kuplid . </s> </p>
<p> <s> " Mis need on ? " </s> </p>
<p> <s> " Linn . " </s> <s> Chadise maastikul uidanud pilk peatus ka eespool . </s> <s> " Kilekuplid . </s> <s> Neljakihilised , iga kihi vahel tõuseb rõhk , kuni sees on Maa normaalrõhk . </s> <s> Need seal vasakul on vanad , umbes ruutkilomeetrised . </s> <s> Uued on viiekümneruutkilomeetrised — kaheksa kilomeetrit läbimõõdus . </s> <s> See jurakas otse ees on Zoo — loomaaed , mh , " rahvuspark " . </s> <s> Aga nii suuri ei tasu ehitada , temaga on probleeme , ta on kolmesajane . </s> <s> Otstarbekam on ehitada väiksemaid ja lükata nad kolmnurkmustrisse . </s> <s> Nad ongi seal paremal , sa ei näe kõike siit . " </s> </p>
<p> <s> Lene arvutas mõttes . </s> <s> " Aga see on ju tohutu ala ! " </s> </p>
<p> <s> " Üle poole marslastest elab siin linnas . " </s> </p>
<p> <s> " Ikkagi ... " </s> </p>
<p> <s> " Lene , meid on kakskümmend korda rohkem , kui kõige julgemad Maa ametlikud hinnangud . " </s> </p>
<p> <s> Rong hakkas juba pidurdama , nad lähenesid mäkke raiutud tunneli suule . </s> </p>
<p> <s> " Miks see rööbas nii tohutu on ? " </s> </p>
<p> <s> " Kahel põhjusel : esiteks on rongid tohutud ja teiseks on meil metalli piisavalt . " </s> </p>
<p> <s> Lene vaatas teda teravalt , kuid mees ei naernud , jätkas : </s> </p>
<p> <s> " Meil tõesti toormaterjal ei maksa oluliselt midagi alates sellest , kui esimesed sobivad asteroidid orbiidile toodi . </s> <s> Ainult lõika ja lase alla kukkuda . </s> <s> Süsteem on kahekümnekordse tugevusvaruga ja nii massiivne , et peab vastu ka kõige tugevamale võimalikule marsivärisemisele või tormile . </s> <s> Ta ongi ainus transpordisüsteem , millega mõistliku ajaga õnnestub mida tahes teisele poole viia . </s> <s> Asulate vahemaad on ju tuhandetes kilomeetrites . </s> <s> Ja täna oli erakorraline peatus kosmodroomil , nüüd ei hakanud ta kiirust arendama , sest linn on siinsamas , muidu liiguvad nad ... </s> <s> Draco , paranda mind , kui ma eksin — kaks kilomeetrit sekundis . " </s> </p>
<p> <s> Draco noogutas . </s> <s> " See ei kasva . </s> <s> Õhutakistused , tõusud-langused , Coriolise jõud — stabiilsus hakkab ära kaduma , kui kiirus läheneb esimesele kosmilisele kiirusele . " </s> </p>
<p> <s> Tunnel neelas nad , mingid järjestikused plopsatused kajasid mehhanismidest vastu ja siis olid nad jaamas . </s> <s> Seekord avanesid uksed otse ja ilma mingite vahelülideta . </s> </p>
<p> <s> Draco kõndis ringi vaatamata õigele liikuvale teele ja varsti ümbritses neid vaatepilt , millega Lene oli vahepeal jõudnud mõttes igaveseks hüvasti jätta — liikuv tee väljus hoonest ja jätkus vabas õhus kümnekonna meetri kõrgusel maapinnast . </s> <s> Just nimelt maapinnast , sest neid ümbritses tavaline maine linn , nende all olid tänavad , puud ja rohi . </s> <s> Taevas oli sinine ja päike kollane , tõsi , tuhmim ja väiksem kui Maal . </s> <s> Kogu org meenutas pannipõhja , millel kaan peal , sest terasemal vaatlusel nägi muidugi ära , kust algab sinakas kile . </s> <s> Kaljuvall , mis seda piiras , oli täis kaldteid , torusid , treppe ja igasuguseid ehitisi . </s> <s> Orupõhja ehitised olid väikesed , põhiliselt oli tegemist kahe-kolmekorruseliste majadega . </s> <s> Erinevatel tasanditel liikusid juhita sõidukid , oli ka väikesi lennumasinaid ja paljud liikusid jalgratastel . </s> <s> Paaris kohas suubusid kaljusse laiad , mitmesajameetrised teed , kust ilmselt oli pääs tagumistesse kuplitesse . </s> </p>
<p> <s> Lene ei suutnud enam õieti reageerida või küsimusi esitada , nii palju oli uut ja uskumatut . </s> </p>
<p> <s> Nüüd tutvustati teda ühele mehele , see oli Ozee , Draco isa , jälle sõitsid nad kuhugi , siis tutvustati teda naisele , kelle nimi oli Kiti ja kes oli Draco ema ja lõpuks näidati neile nende korterit . </s> <s> Chadis vist sai aru , et asi on tõsine , ta vabandas ja palus neid üksi jätta . </s> <s> Oli ka viimane aeg , sest Lenele oli nähtut ja kogetut piirini , kus ta vajus näost kahvatuna voodisse , kui neid lõpuks üksi jäeti , nii väsinud ja segamini oli ta . </s> </p>
<p> <s> Ta magas ilmselt paar tundi , sest kui ta ärkas , oli päike kadunud , orgu valgustas hele tuledering müüriharjadel . </s> <s> Chadis istus laua taga ja askeldas randmearvutiga . </s> <s> Kui ta kuulis , et teine on liigutama hakanud , vaatas üle õla ja naeratas . </s> </p>
<p> <s> " Kohvi ? </s> <s> Soovitan — see on kohalik sort , täiesti enneolematu maitsega . </s> <s> Geneetiliselt muidugi tavaline kohvi , aga Marsi pinnas annab vürtsi . " </s> </p>
<p> <s> Vastust ootamata kallas ta termosest auravat jooki tassi , lisas teisest piima ja ulatas tüdrukule , kes oli end istukile ajanud ja vaatas segaduses ringi , kulm kortsus . </s> </p>
<p> <s> " Mis sulle muret teeb ? " </s> </p>
<p> <s> " Ma õieti ei mäletagi , kuidas ma skafandri maha ajasin . </s> <s> Ja siia voodisse sain . " </s> </p>
<p> <s> " Ma aitasin sind . </s> <s> Sa olid lõtv ja pooluimane ja magasid tegelikult juba enne , kui suutsin su lõplikult riietest välja raputada . " </s> </p>
<p> <s> Esimene lonks kuuma jooki pani tüdruku peaaegu läkastama , aga see ei olnud mitte maitsest . </s> <s> Teisega läks paremini ja kui enamik mahukast tassist otsas oli , tundis ta ennast juba päris hästi . </s> </p>
<p> <s> Chadis keris end tema kõrvale voodile ja mängis randmearvutiga . </s> </p>
<p> <s> " See on sulle , " ta kinnitas seadme oma kohale . </s> <s> " On midagi , mida pean seletama esimeseks — see on Marsil kasutav ajasüsteem . </s> <s> Nagu paljudel muudel juhtudel , oskavad inimesed teha halvima võimaliku valiku , ja praktiliselt kasutatav on ebaloogilisuse musternäide . </s> <s> Nagu juba kahekümnendal sajandil Marsi jaoks välja mõeldud Dariani kalender ja muud sellised ei arvestanud inimeste harjumuste jõudu . </s> <s> Tulemuseks on , et kasutusele jäi maine ajaarvamine , ainult iga päeva lõpus on kolmekümne seitsme minutine " kahekümne viies tund " . </s> <s> Lisaks sooviti , et nädalapäevad jääksid sünkrooni maistega , et aga päev on pikem , jääb iga kuue või seitsme nädala tagant üks esmaspäev ära . </s> <s> Siin üleval jookseb GMT , all on kohalik aeg . </s> <s> Taustal on õnneks binaaraeg , see vähemalt püsib õige . </s> <s> Omalajal prooviti igasugu pealõhkujaid , arvutites on isegi praegu mooduleid , mis neid lugema on suutelised . </s> <s> Levinuim oli vist see kell , millel Marsi ööpäev on jagatud kümneks tunniks , mis omakorda sajaks minutiks , need sajaks sekundiks . </s> <s> Võid kujutleda , mis segadust see põhjustada võis , kuna see " Marsi sekund " on umbes kaheksa üheksandikku tavalisest . </s> <s> Kümnepäevane nädal , sajapäevane kuu . </s> <s> Siis sekundil põhinev , erinevad variandid : kümnendsüsteemis , oli vist ka heksadetsimaalne variant , mõni vist ei arvestanud isegi loomulikku ööpäeva , väites , et kuplite all on ükstakama . </s> <s> Oli ka veel Marsi ööpäeva kahekümne neljaks tunniks jagav ja kümnendminutitega variant . " </s> </p>
<p> <s> Lene vaatas korra seadet Chadise randmel , seal kella ei olnud . </s> <s> Mees muigas . </s> </p>
<p> <s> " Homme või millalgi läheme doktor Leetchi juurde . </s> <s> Ta hakkab sulle ükshaaval neid käkke pähe istutama . </s> <s> Mul on siin muide ka erinevat aega näitavad kellad olemas . </s> <s> See sisemine ... ta annab tegelikult ainult ühe...või pigem ajamäärangu , arvestust pead ise pidama ... noh , õpid omal ajal , praegu ära küll selle pärast muretse . " </s> </p>
<p> <s> " Sa ütlesid seda " doktor Leetchi " nii naljakalt . </s> <s> Ta on kindlasti naisterahvas ja kena ? " </s> </p>
<p> <s> Chadis turtsatas : " On , aga ta sobiks meile emaks . </s> <s> Aga muidu ma tunnen jah Berti juba veerand sajandit ... või täpsemalt tema mind . " </s> </p>
<p> <s> Lene heitis talle käed ümber kaela ja peitis pea teise rinnale . </s> </p>
<p> <s> Mees silitas ta juukseid , siis sosistas kõrva : </s> </p>
<p> <s> " Mis nüüd ? " </s> </p>
<p> <s> Möödus minut ja ta küsis uuesti : </s> </p>
<p> <s> " Mis juhtus , kallis , " sest oli vahepeal avastanud , et teine nutab . </s> </p>
<p> <s> Ta tundis end võrdlemisi abituna . </s> <s> Veel mingi aja pärast ajas tüdruk pea ta omakorda ta kõrva juurde ja küsis vaevukuuldava sosinaga : </s> </p>
<p> <s> " Kas sa tahad mind ? " </s> </p>
<p> <s> Chadis muigas , siis tõmbas teise pikali . </s> </p>
<p> <s> " Sa oled pikast magamisest alles toibumata . </s> <s> Muidugi tahan , aga ma tean , et sulle see küll praegu midagi pakkuda ei saa . </s> <s> Kannata pisi , ei ma kao kuhugi . " </s> </p>
<p> <s> Lene lamas endiselt mehe kaelale peidetud näoga . </s> </p>
<p> <s> " Ma tean . </s> <s> Ega ma eriti liigutada ei jaksa . </s> <s> Ma oleksin lihtsalt tahtnud sind tunda . </s> <s> Et sa oled olemas . </s> <s> Siin minu juures . </s> <s> Minuga . </s> <s> Marsil . </s> <s> Et ma olen elus ja vaba . " </s> </p>
<p> <s> Ta tegi midagi sellist , mis oleks veel pool aastat tagasi talle enda puhul võimatu tundunud — võttis mehe käe ja libistas teki alla oma alakõhule . </s> <s> Chadis kõhkles hetke , aga ilmselt oli tallegi juba tunduma hakanud , et see on tegelikult täiesti hea mõte . </s> </p>
<p> <s> Pärast lamasid nad kõrvuti , kuni kostsid sammud ja keegi paiskas ukse lahti , siis peatus järsult , otse füüsiliselt oli tunda , kuidas keset tavalist tegevust meenus , et nüüd tuleb pisut pieteeti üles näidata . </s> <s> Kostis koputus , ja paraku sellega oli Draco ilmselt oma heade kommete varu ammendanud , sest järgmisel hetkel oli ta toas . </s> </p>
<p> <s> " Mis teete siin ? </s> <s> Kepite ? </s> <s> Pittu läheme ? " </s> </p>
<p> <s> Chadis sulges sekundiks silmad . </s> </p>
<p> <s> " Inimsoo koidik on mõnikord masendav . " </s> </p>
<p> <s> Draco irvitas . </s> <s> " Vabanda , Lene . </s> <s> See on sinu pärast . </s> <s> Tegelikult on ta samasugune ropu suuga rändav õllehävitusmehhanism nagu me kõik . </s> <s> Ma salamisi loodan , et sa suudad vähemalt natukegi hinnata , et ma ei kohtle sind nagu titat . " </s> </p>
<p> <s> Lene oli hetk olnud ilmega , et ei oska reageerida , ent Draco südamlik irve pani temagi suunurgad kerkima . </s> </p>
<p> <s> " Tead , mõni inimene ongi sünnilt viisakam kui teised . </s> <s> Vaenulik keskkond ei ole sel vaid lasknud avalduda enne , kui mina tulin . </s> </p>
<p> <s> Minu poolest läheme . " </s> <s> * </s> </p>
<p> <s> " 236,428 sekki , " teatas Lene korraks silmi sulgedes . </s> </p>
<p> <s> " Sind vaadates tuleb lapsepõlv meelde ! " teine naine naeris . </s> <s> " Ja mis hetkest sa seda lugema hakkasid ? </s> <s> Kuidas sa alguspunkti nii täpselt paika said ? " </s> </p>
<p> <s> " Ma ju tajun ka käivitus- ja lõpusignaale . " </s> </p>
<p> <s> " Aga miks sa arvad , et sa neid õigeaegselt ja millisekundi täpsusega tajud ? </s> <s> Need ei tule ju otse , ikka läbi sinu meelte . " </s> </p>
<p> <s> " Nojah ... " </s> <s> Lene heitis peaga . </s> <s> " Pead sa norima ... " </s> </p>
<p> <s> " Vabandust , aga ma olen arst . " </s> <s> Naine libistas käe korraks üle kaaslase käsivarre . </s> <s> " Ma ei nori . </s> <s> Me kõik oleme omal ajal neist abivahenditest pentsikut rõõmu tundnud . </s> <s> Ja meile kõigile on õpetajad pähe tagunud , et alati tuleb arvestada neuronite sajandiksekundeid , rääkimata teiste meelte reaktsiooniaegadest . </s> <s> Loe edasi . " </s> </p>
<p> <s> Vesteldes ja naeru lõkerdades olid nad monorelsilt liftini jõudnud ja selle uksed sulgusid automaatselt . </s> </p>
<p> <s> " Vaguni peatumisest tulime maha ... nojah , viis-kuus sekki . </s> <s> Peatumissignaalist lifti esimese tajurini 28,33 sekki , sealt uste avanemiseni 2,16 , sealt 2,7 lubavani ja null koma null viis käivituseni ... </s> <s> No ja nüüd 12,61 ülesse . </s> <s> Tajurist null koma kaksteist andsid korruse ... </s> <s> Ma kuulan analüüsi , doktor Leetch . " </s> </p>
<p> <s> " Bert , " ütles teine naine automaatselt , siis turtsatas . </s> <s> " Olgu , üks-üks ... </s> </p>
<p> <s> Tajurisignaalist selleni , kui sa omakorda tajumist tajud , kuluvad mõned sajandikud . </s> <s> Kuna mul on siht silme eest , koosneb aeg selle tajumise ja minult saadud sihtkoha , korruse numbri vahel ainult süsteemiviidetest ... </s> <s> Oleme kohal . " </s> </p>
<p> <s> Nende ees avanes kummaline hämar tänav , mida valgustasid vaid pottides kasvavatele puudele paistvad laternad . </s> <s> Kui Lene silmad pimedusega harjusid , nägi ta kõigepealt selgeid ja liikumatuid tähti pea kohal ja siis kauguses tumendavat horisondi joont tänava lõpus . </s> </p>
<p> <s> " Kus me õieti oleme ? " küsis ta millegipärast sosinal . </s> </p>
<p> <s> Kaaslane heitis talle silmanurgast pilgu , siis lausus tavaliselt häälel : </s> </p>
<p> <s> " Müüri harjal . </s> <s> Siin on klaaskuplid ... muidugi mitte klaasist ja muidugi mitte poolkerad ... </s> <s> Tegelikult pigem läbipaistvate välisseintega suured majad . </s> <s> Mõned eelistavad siin elada ja töötada . " </s> </p>
<p> <s> " Jahe ... " </s> <s> Lene väristas õlgu . </s> </p>
<p> <s> " On või ? </s> <s> Kraadi 16 ... " </s> </p>
<p> <s> Nad vaatasid oma riideid . </s> <s> Mõlemad olid lühikestes pükstes ja varrukateta avaras särgis . </s> </p>
<p> <s> " Ma unustasin jälle , " porises Bert . </s> </p>
<p> <s> " Oled siin enne käinud ? " </s> </p>
<p> <s> " Muidugi . </s> <s> Harjumused — pea kõikjal on alati 20-25 ... </s> <s> Kannatad ? " </s> </p>
<p> <s> " Elame üle , " noogutas Lene nõustuvalt ja nad kõndisid piki vaikset tänavat edasi . </s> <s> Inimesi peaaegu ei olnudki , ainult mõni üksik vilksatas eemal . </s> <s> Natuke nokastanud tüüp kakerdas neile vastu , noogutas neile möödudes ja kadus laulujoru ümisedes kuhugi kõrvalalleele . </s> <s> Nad keerasid puude vahele , leidsid trepi ja laskusid korruse jagu . </s> <s> Ilma erilise üleminekuta olid nad sattunud kõndima vaibale , nad pöördusid ümber ühe nurga ja leidsid end avara areenimoodi süvendi servalt . </s> <s> Valgus oli siin heledam ja kaugemal paistis olema öiselt valgustatud kuplialune . </s> </p>
<p> <s> " Mis asi see lõpuks on ? </s> <s> Kõik salatsevad siin Marsil ... " uuris Lene vaatepilti kasvava rahutusega , seda enam , et kostsid ärritatud hääled ja rahutu melu . </s> </p>
<p> <s> " Karta ei ole midagi , " ent Bert tõsines . </s> <s> " Ma ei tahtnud su tuju rikkuda ja liiga palju asjatu muretsemise jaoks aega anda . </s> <s> Sa tahtsid seda näha — see on Laagri sissepääs . </s> <s> Ja juhust kasutades saad korra mõnele julgeolekumehele otsa vaadata . " </s> </p>
<p> <s> Lene jäigastus , ta nägu kivistus , korraga polnud seal jälgegi sellest vabast lõbususest , mis teda kogu tee Bertiga tulles vallanud oli . </s> </p>
<p> <s> Naine astus paar sammu , siis vaatas tagasi . </s> <s> Lene seisis kõheldes trepi otsa juures . </s> </p>
<p> <s> " Lähme minema ? " küsis Bert tema juurde tagasi pöördudes . </s> <s> " Võime teinekord siia vaatama tulla . </s> <s> Ja julgeolekumeestega on ka lõpmatuseni aega . " </s> </p>
<p> <s> Lene kogus ennast . </s> <s> " Ei , noh , mis mul siis lõpuks ... </s> <s> Parem nüüd ... </s> <s> Sul pidi ju tegemist olema ? " </s> </p>
<p> <s> " Nojah , nad palusid mind siia , aga ma võin Eigorole öelda , ta jõuab ka kümne minutiga ... ? " </s> </p>
<p> <s> Lene hingas sügavalt sisse . </s> <s> " Lähme . " </s> </p>
<p> <s> Nad astusid avatud liftiplatvormile ja see laskus alla . </s> <s> Bert noogutas üleval turritavatele kaameratele ja näitas Lenele roboteid , kes seal metallkujudena seisid . </s> </p>
<p> <s> " Hävitusrobotid . </s> <s> Siin on kogu aeg jälgimine peal . " </s> </p>
<p> <s> Ta avas ühe ukse ja nad leidsid end avarast kabinetist või rõdult , kus põlesid heledad lambid ja pool tosinat inimest istus või seisis madalate lauakeste ümber pehmetes diivanites-tugitoolides või nende läheduses . </s> </p>
<p> <s> " Aa , jõudsitegi , " viipas üks neist naisi märgates ja tõusis . </s> <s> Ta oli peaaegu albinootiline , lühemat kasvu , vast meeter kaheksakümmend ja kõhnapoolne , laia lauba ja madala hallika soenguga pealtnäha viiekümneaastane mees . </s> </p>
<p> <s> " Haz , " noogutas Bert talle ja pöördudes Lene poole viipas tutvustamiseks ning kordas üle : " Mike Hazland ehk Haz . " </s> <s> Ning osutades ühele teisele : " Ja see on Teb , Theblin ... ? " </s> </p>
<p> <s> " Teb käib küll , " viskas kõnetatu üle õla madalal kumiseval bassil . </s> <s> Mees oli eelmise täielik vastand — alla kolmekümnene , vähemalt kaks-kahekümnene ja pooleteisetsentneriline treenitud neeger , pikad lokkis juuksed kuklasse patsi kogutud . </s> <s> Momendil seisis ta ühe äärmiselt ärritatud sorakil vurrudega Kesk-Aasiale viitava välimusega mehe ees , kes altkulmu ruumi põrnitses . </s> <s> Tema pilk , mis riivas aeg-ajalt ühes toolis istuvat lihtsas valges kleidis naist , ei tõotanud viimasele midagi head . </s> <s> Lenet köitis naise hirmunud olek ja korraga märkas ta teise põsel sinist plekki . </s> <s> Ta astus lähemale , pilk teise näol ja laskus siis ta vastu diivanile . </s> <s> Oli selge , et naine oli nutnud . </s> <s> Ta oli umbes Lene-vanune , idamaiselt tõmmu ja ilmselt üsna kena . </s> <s> Paraku aga üritas ta oma kõhnu sääri diivanipadja alla peita ja end kuidagi väikseks ja märkamatuks teha . </s> </p>
<p> <s> " Oota seal ees , " pöördus Teb uuesti mehe poole ja viipas uksele vastasseinas . </s> </p>
<p> <s> " Ei ! " </s> </p>
<p> <s> " Sa võid ka mujale minna . " </s> </p>
<p> <s> " Ma tahan oma naist tagasi ! " </s> </p>
<p> <s> " Sa ärritad mind . </s> <s> Khõzi kohtub sinuga siis , kui tema seda tahab . </s> <s> Lõpeta palun lõugamine ja kao siit . " </s> <s> Hiiglasliku mehe hääl oli muutunud kahtlaselt siidiseks , pehmeks ja vaikseks . </s> </p>
<p> <s> " Mul on õigus kohtuda oma naisega siis , kui mina seda tahan ! </s> <s> Te ei tohi teda siin kinni pidada ja talle oma jama pähe toppida ! </s> <s> Ta on minu naine ja me elame oma rahva kommete kohaselt ! " </s> </p>
<p> <s> Mees oleks Tebile ilmselt kallale tulnud , aga tal tundus kogemusi olevat . </s> </p>
<p> <s> Pats liikus , kui mees pead raputas . </s> <s> " Harju ära , et keegi ei ole kellegi oma . </s> <s> Ja oma rahva kommete järgi elamiseks oleksid sa pidanud Maale jääma . " </s> </p>
<p> <s> Mees tegi suu lahti , ent bassimörin katkestas teda : " Aitab siin sinuga jagelemisest . </s> <s> Kui sa kolme sekundi pärast kadunud ei ole , aitan ma sind suurima rõõmuga . </s> <s> Üks . " </s> </p>
<p> <s> " Teil ei ole mingit õigust ... " </s> </p>
<p> <s> " Kaks . " </s> </p>
<p> <s> " Ma kaeban teie peale ... " </s> </p>
<p> <s> " Kolm . " </s> </p>
<p> <s> Must käsivars liikus peaaegu silmale tabamatu kiirusega , lahtise käe plaksatus kaikus ruumis ja tõstis tõmmu mehe maast lahti . </s> <s> Marsi nõrgemas raskusjõus tegi ta sujuva kaare ja maandus seitse-kaheksa meetrit eemal ukse juures . </s> <s> Ta üritas end üles ajada , kuid löök oli ta uimaseks põrutanud , nii et segaseil silmil sorakil vuntsidega pead raputades ja rabeldes nagu lehm libedal jääl pakkus ta üsna koomilist vaatepilti . </s> </p>
<p> <s> " Selle eest sa veel ... " </s> </p>
<p> <s> Teb oli temani jõudnud , haaras tal kraest ja tagumikust ja lause lõpp lõigati ära , kui lendava mehe läbi lasknud automaatuks uuesti sulgus . </s> </p>
<p> <s> Too naine oli seda hiirvaikselt jälginud , nüüd tekkis ta näole kergendus , isegi õrn arglik muie võbeles suunurgas . </s> <s> Niipalju , kui Lene teist jälgides taipas , kahju tal mehest küll ei olnud . </s> </p>
<p> <s> " See ei olnud esimene kord ? " küsis Bert . </s> <s> Lene märkas alles sel hetkel , et ta kaaslane oli nende lähedusse diivanile istunud ja silmitses toda Khõzit heatahtlikul ja natuke ... </s> <s> Lene ei osanud kohe defineerida — paikapaneval pilgul . </s> </p>
<p> <s> Peale paarisekundilist vaikust vastas diivani otsa juures seisnud Haz : </s> </p>
<p> <s> " Ei . </s> <s> Üks meie " püsiklientidest " . " </s> </p>
<p> <s> " Mis kuradi pärast ta siia üldse tuli ? </s> <s> Miks Lähetuse koordinaator lubas ? " uuris Bert , ise pilku naisel hoides . </s> <s> Nüüd ta vastaski , tasasel häälel , tugeva aktsendiga , mis ta sõnad kohati pea arusaamatuks muutis : </s> </p>
<p> <s> " Ta tuli mulle järele . </s> <s> Minu pärast Madagaskarile . </s> <s> Jättis kodu . </s> <s> Sellepärast arvasin , et pean talle veel võimaluse andma . " </s> </p>
<p> <s> " Aga kui sa siia tulid ? </s> <s> Miks ? </s> <s> Kas ta hakkas juba Maal halvasti käituma ? " </s> </p>
<p> <s> Naine kõhkles , siis noogutas . </s> </p>
<p> <s> " Mõtlesin , et siin ... </s> <s> Uus elu ... </s> <s> Aga ka siin on ta kellegagi rääkinud . </s> <s> Ja nüüd ... " ta jäi vait , silmad maas . </s> </p>
<p> <s> Bert vaatas küsivalt Hazi poole , see kehitas õlgu . </s> </p>
<p> <s> " Selleks on Laager ja selleks oleme meie . </s> <s> Me ei saa ju ... " </s> <s> Nad vahetasid Tebiga pilgu . </s> </p>
<p> <s> " Igatahes mõõt on täis ja kuhugi tuleb ometi piir tõmmata . </s> <s> Nüüd teeme nii — Veronica saadab su Eskarothi ja elad mõnda aega , ütleme aastakese seal . </s> <s> Muratiga tegeleme meie . </s> <s> Sina , Mulla </s> - <s> " ta pöördus ühe eemal tugitoolis istuva mehe poole " - me oleme sind hoiatanud ! </s> <s> Hoolitse nüüd selle eest , et Muratil ei tuleks pähegi isegi mitte sinna poolkerale minna . " </s> </p>
<p> <s> Mees noogutas süngelt , kuid nõustuvalt . </s> <s> " Hoolitsen . </s> <s> Aga te peate arvestama , et paljud ei tule uuega kaasa . </s> <s> Ja ilma minuta oleksite te palju suuremas hädas . " </s> </p>
<p> <s> Haz ei suvatsenud vaidlusse laskuda , ta vaid noogutas . </s> </p>
<p> <s> Mullaks kutsutud mees tõusis ja astus Khõzi ette . </s> <s> " Ela hästi , mu laps . </s> <s> Mul on kahju , et see nii lõppes , aga ma pean nõustuma , et nii on parem . " </s> </p>
<p> <s> Ta piidles naist hetke , noogutas lühidalt , saamata mingit vastust ja lahkus tagasi vaatamata ruumist sinna , kuhu eelmine mees oli lennanud . </s> </p>
<p> <s> Veronica osutus suure kondiga amatsooniks , idamaine välimus lopsaka rõõmsa olemisega veidras vastuolus . </s> <s> Ta viipas Khõzile naeratades , naine heitis meestele ja ruumile veel ühe pilgu ja nad lahkusid kuhugi sinna , kust Lene ja Bert olid tulnud . </s> </p>
<p> <s> " Selleks kutsusitegi ? " küsis Bert , kui nad läinud olid . </s> </p>
<p> <s> " Ei , " vastas Haz ja osutas käega viimasele tegelasele , kes ühes toolis konutas . </s> <s> Lene ja Bert pöördusid teda uurima . </s> <s> Kogu stseen oli seni olnud nii kiire , et ruumisviibijaid olid nad hakanud märkama alles siis , kui nad midagi ütlesid või tegid . </s> <s> Naine oli noorepoolne , ent hajevil pilguga ja kuidagi nagu kortsutatud olemisega . </s> </p>
<p> <s> " Jah ? " </s> <s> Bert uuris olevust . </s> </p>
<p> <s> " Ta tütar on kõrvaltoas , Milda on tema juures . </s> <s> Aga ma tahaksin , et sa räägiksid lapsega . </s> <s> Meil tundub olevat probleeme . " </s> <s> Bert surus huuled kokku ja tõusis . </s> </p>
<p> <s> " Ta tahab minu juurde . </s> <s> Te ei tohi teda minult võtta . </s> <s> Palun ! </s> <s> Ma luban , et ma hoolitsen tema eest . " </s> </p>
<p> <s> " Loed sa ise ka , mitmes kord see lubada on ? " heitis Haz . </s> <s> Bert vaatas ühe otsast teise otsa . </s> </p>
<p> <s> " Mulle tundub , et ta on last löönud , " poetas Haz veel . </s> <s> " Ja lisaks olid tüdrukul veres alkoholimürgituse jäljed . " </s> </p>
<p> <s> " Selge , " noogutas Bert ja kadus . </s> </p>
<p> <s> Mehed loivasid diivanile , kus Khõzi oli istunud ja sättisid end Lene vastu istuma , Teb viipas baariroboti lähemale . </s> </p>
<p> <s> " Meeldiv kohtuda , Lene , " lausus Haz . </s> <s> " Sa nägid nüüd meie ebameeldivat argipäeva . " </s> </p>
<p> <s> " Juhtub selliseid asju tihti ? </s> <s> Ma mõtlesin , et siin ... " </s> <s> Ta ei osanud lõpetada , ent mehed mõistsid teda suurepäraselt , mühatasid . </s> </p>
<p> <s> " Selle rahvahulga kohta tegelikult aruharva . </s> <s> Aga meid siin ainult viis-kuus inimest selle peale ongi . </s> <s> Politseid meil ju pole . " </s> </p>
<p> <s> " Ma ... ma mõtlesin , et teie oletegi . " </s> </p>
<p> <s> Mehed vahetasid pilgu , püüdes naeru alla suruda . </s> </p>
<p> <s> " Ma ju ütlesin , " köhatas Teb . </s> </p>
<p> <s> Haz kattis korraks silmad peoga . </s> <s> " Viimane aeg ametit vahetada ! " </s> </p>
<p> <s> " Vabandust ... " alustas Lene segaduses , ent mehed ainult naersid ja Haz lõi käega . </s> </p>
<p> <s> " Eks me paljus olemegi , kuigi meile endile meeldib mõelda ... </s> <s> Aga see pole oluline . </s> <s> Meie muide oleme kohalikust julgeolekust need , kes sinu probleemidega tegelevad . " </s> </p>
<p> <s> Lene käsi , mis oli sirutunud haarama joogiklaasi , mille Teb tema jaoks lauale oli võlunud , peatus . </s> <s> Meestele ei jäänud muutus märkamata , nad vahetasid jälle pilgu ja Haz ohkas . </s> </p>
<p> <s> " Kõigepealt , anna andeks , ma olen seda tuhandeid kordi näinud . </s> <s> See läheb üle alles aastatega — et julgeolek , politsei , korrakaitse ei ole midagi ohtlikku , et me ei ole mingi müstiline jõud , mis omab sinu üle otsustusõigust , vaid me tõesti tegeleme sinu probleemidega . </s> <s> Me palusime Berti , et ta prooviks su täna siia tuua , sest millestki peab alustama teineteisemõistmise — kahjuks rasket teed . </s> <s> Sa tead , et Marsi nõukogu juures on julgeoleku kommodor Edward Kijdecht , me allume otse temale ja peale meie kahe ei ole mitte kellelgi teisel õigust isegi mitte su dokumente näha — selle eest peame me muide hoolitsema . </s> <s> Kas sa tead , kes on Kent ja Tamaco ? " </s> </p>
<p> <s> " Julgeolekumehed Maal . </s> <s> Ma olen Kentiga paar korda kohtunud . " </s> </p>
<p> <s> " Nemad andsid asja meile üle ja nüüd on nende kohus kõik unustada . </s> <s> Kui te järgmine kord kohtute , siis ei hakka Kent muidugi teesklema , et ta sind ei tunne , aga see on ka kõik ... " </s> </p>
<p> <s> Ta naaldus toolis tagasi , puhudes kohvile , mille robot oli talle ulatanud . </s> <s> Mees kogus hetke mõtteid , vaatas vilksamisi Tebi poole , ent viimane liigutas ainult sõrmi — räägi aga . </s> </p>
<p> <s> " Sa tulid meie juurde ja me oleme vajanud vaid ühte kontrollitud kinnitust — et sa tahad meie hulka tulla . </s> <s> Sa oled ju ise näinud enda sondimise protokolle ? " </s> </p>
<p> <s> Lene noogutas . </s> </p>
<p> <s> " Me ei sondinud sind väga sügavalt ja pole saladus , et selliseid asju on võimalik ka petta tugeva enesesisendusega . " </s> </p>
<p> <s> " On või ? " poetas Lene . </s> </p>
<p> <s> " Me sondime palju pealiskaudsemalt kui seda Maal tehakse . </s> <s> Ei mingeid riske . </s> <s> Kas sa tead , mis on lahustumine ja samastumine ? " </s> </p>
<p> <s> " Ei ! " pahvatas Lene . </s> </p>
<p> <s> " Mitte keegi ei tee seda ilma sinupoolse nõusolekuta , " lausus Haz väsinult . </s> <s> " Hea oleks , kui kasvõi ainult Bert saaks mingi teate , kui su ajulained normist hälbivad . </s> <s> Aga see on ainult sinu otsus , me vaid garanteerime , et see ei jõua mitte kellelegi teisele , kuhugi mujale . </s> </p>
<p> <s> Saatsin just sulle koodivõtmed , millega sa pääsed ligi oma toimikule . </s> <s> Sul võtab aega taibata , et see , mida sa näed , ongi see ainuke , teist ei ole . </s> <s> Märkusi võid lisada , aga päriselt sa seda kustutada siiski ei saa . " </s> </p>
<p> <s> Lene kõhkles hetke . </s> </p>
<p> <s> " Küsi , " julgustas Teb . </s> </p>
<p> <s> " Chadis Maal oma ... meie toimikut ei näinud . " </s> </p>
<p> <s> " Maal on teine olukord . </s> <s> Muidugi on see natuke kõrvalehiilimine , aga toimikut kui sellist ta muide nägi . </s> <s> Millele ta ligi ei pääsenud , olid Kenti ja Tamaco arvutites olevad failid , mida nad " isiklikeks " kuulutasid . " </s> <s> Haz laiutas käsi . </s> <s> " Meil ei ole kirjalikku aukoodeksit . </s> <s> Nad täidavad valitsuse tellimust . </s> <s> Infot koguda ei ole tegelikult keelatud , küsimusi võib tekkida vaid kasutamises ... </s> <s> See on pikk jutt . " </s> </p>
<p> <s> Haz kõhkles enne jätkamist hetke sõnu otsides . </s> </p>
<p> <s> " Vaata , me ei tea , kas sõnum jõuab kohale . </s> <s> Teisisõnu , kas me täna pigem oma tööd raskemaks ei teinud . </s> <s> Ometi proovime sinuga käituda nii , nagu meil omavahel kombeks on . </s> </p>
<p> <s> Sa tead , et sinusse sisestati midagi kummalist . </s> <s> Muidugi tahame me teada , mis see on , aga veel rohkem tahame , et sa end siin julgelt ja kodus tunneksid . </s> <s> Eks me peame leppima sellega , mida Bert meile suvatseb teatada . </s> <s> Kui juhtub midagi või sa midagi kummalist tunned , ühesõnaga , häda käes on , sa tead nüüd , kuidas meid leida . " </s> </p>
<p> <s> Ta naaldus toolis tagasi . </s> <s> " Kas sa oskad ehk ise midagi küsida ? </s> <s> On midagi , mida sa teada tahaksid ? " </s> </p>
<p> <s> Lene kõhkles hetke , siis küsis : </s> </p>
<p> <s> " Miks te mind ikkagi siia kutsusite ? </s> <s> Miks te kõike seda näitasite ? " </s> </p>
<p> <s> " Et näidata ennast ja et me midagi ei varja . </s> <s> Meie oleme need ainsad kaks tüüpi , kelle ülesandeks on sind vajaliku aja jälgida . </s> <s> Kui sind huvitab , siis selgitame , mida ja kuidas me teeme , mida me siiani oleme teada saanud ja mida võiks teisiti teha . " </s> </p>
<p> <s> " Kuidas te mind siis jälgite ? " </s> </p>
<p> <s> Haz tekitas lauale kolmemõõtmelise kujutise ja hakkas seletama . </s> <s> Kahe minuti pärast katkestas Lene ta jutu ja küsis : </s> </p>
<p> <s> " Kas Chadis teab seda ? " </s> </p>
<p> <s> " Muidugi . " </s> </p>
<p> <s> Lene mõtles hetke . </s> </p>
<p> <s> " Ainult mingi kaudne sümboolika ? " </s> </p>
<p> <s> " Aaa ... </s> <s> Jah , see on arvutitöödeldud . " </s> <s> Hazi pusis klaviatuuriga . </s> <s> " Vaata , müüriharjadel ja teedel on ka kaamerad , neid on võimalik ID-ga siduda , aga seda teadustatakse ka kohe inimesele endale . " </s> </p>
<p> <s> Laua keskele tekkis nende rõdu vähendatud kujutis , see suurenes ja inimkujud muutusid äratuntavaks . </s> </p>
<p> <s> " Tunned ? " küsis mees . </s> </p>
<p> <s> Lene raputas segaduses pead , ent kontsentreerus siis ja noogutas lõpuks . </s> </p>
<p> <s> " Kas seda teadustamist välja lülitada ei anna ? " </s> </p>
<p> <s> " Tegelikult saab , " mühatas Haz . </s> <s> " Aga — skript on avalik , kontrollitud — sellest läheb kohe teade valitsusse ja kui ei ole eriti head põhjendust , avalikustatakse kõik sellised juhtumid koos selgitusega ööpäeva jooksul . </s> <s> Seda on tehtud ainult tosin korda ja need juhtumid on koos kirjeldustega avalikult olemas . </s> <s> Ja kui on põhjendus , ka siis avalikustatakse juhtum peale vajaduse kadumist . </s> <s> Loed ise , kui tahtmist on , mainiksin vaid , et pea kõigil juhtudel , mil salajane jälgimine leiti põhjendatud olevat , oli tegemist vaimuhaigusega . </s> <s> Luuramiseks me seda ei kasuta . " </s> </p>
<p> <s> " Miks ta seda mulle räägite ? " </s> </p>
<p> <s> " Usaldus , " vastas Haz . </s> </p>
<p> <s> Lene vaikis päris kaua , siis vaatas meeste poole ja lausus , ka sõnu otsides : </s> </p>
<p> <s> " Ma ... mulle meeldiks seda uskuda . </s> <s> Aga saage aru , et see on vastuolus kogu mu elukogemusega , kõigi teadmistega , mis mul on ... " </s> <s> Ta laiutas käsi . </s> </p>
<p> <s> Mehed noogutasid . </s> </p>
<p> <s> " Me teame , et see võtab aega , " sõnas Haz . </s> <s> " Tule räägi teinekord meiega , vaata meie tegemisi . </s> <s> Me ei tohi sulle eriti muidugi näidata teiste inimeste faile , aga niipalju , kui saame ... </s> <s> Jää on ära sulanud . " </s> <s> Ta viipas peaga puutumatule klaasile Lene ees ja tüdruk tajus ta robotile antud korraldust , kui see tuli ja joogile jääd lisas . </s> <s> Ta võttis klaasi . </s> <s> Algusesse Chadise päevik 3. august 2124. aastal </s> </p>
<p> <s> Õeke kallis , niipalju aega on mööda läinud sellest , kui sulle viimane kord kirjutasin . </s> <s> Ega ma ei suudagi vahepealset aega täita , nii nagu ma pole ka kunagi varem ju tegelikult vaevunud " auke " tagantjärele täis kirjutama . </s> </p>
<p> <s> Ma oleksin Lenest peaaegu ilma jäänud . </s> <s> See muide kõlab nii egoistlikult — Lene oleks peaaegu elu kaotanud , ja selles mõttes ei saaks tema kaotust minu omaga võrreldagi , aga olgu . </s> <s> Ja muidugi on mind hoiatanud nii vana hea Odd , kui Bert , ja lõpuks ei taipa keegi , mis õieti juhtus Skandinaavias . </s> </p>
<p> <s> Iseenesest oli päev suurepärane ... kuigi kokkuvõttes väga väsitav virr-varr , mis arvatavasti kuidagi vabastaski Lenes mingi arusaamatu triggeri . </s> <s> Llanaweyd pidi hakatama õhuga täitma ja uued elanikud kutsusid kõik oma tuttavaid igaks juhuks appi , sest seal on paar kriitilist momenti , mil robotitele ei saa loota ja pealegi neid võib mitte jätkuda . </s> <s> Ozee ja Kiti elasid tegelikult juba uues majas ja nii olime me Lene ja Dracoga nende vanas elamises ainsad . </s> <s> Ka Draco õed-vennad polnud öömajale tulnud , kuigi eelmisel õhtul olid kaks nendest , Arp ja Erectus , korra läbi astunud ja ka sel õhtul võis siia seltskonda tekkida . </s> <s> Teisedki ei pidanud siit läbi tulema , isegi Cherinaga pidime alles uues kuplis kohtuma , sõime hommikust ja ootasime ainult Khõzit , kellega meil oli oma plaan . </s> </p>
<p> <s> Tolle naljaka nimega neidisega tutvus Lene siis , kui käis esimest korda Tebi ja Haziga rääkimas . </s> <s> Tookord tagus Bert mulle pähe , et ta peab sinna esimesele kohtumisele ilma minuta minema , noh ... ta on alati osanud mind paika panna — nimetas mind kanaemaks ja asi oli lahendatud . </s> <s> Pärast ta küll kinnitas , et kohtumine Khõziga oli juhuslik , ja et kas ma tõesti aru ei saa , kui sarnased nad on ja kuidas nad teineteisele toeks on . </s> <s> Pean tunnistama , et igal juhul oli asjast palju kasu ja mingil viisil oli see päev pöördepunktiks küll . </s> </p>
<p> <s> Esimese märgi , et meil on külalisi , sain sellest , et Draco jäi poolelt sõnalt vait ja ta pilk tardus kuhugi mu selja taha . </s> <s> Enne , kui jõudsin ennast pöörata , lasi ta kuuldavale huilge ja Lene tõusis rõõmsalt naeratades . </s> <s> Selge — Khõzi . </s> <s> Keerasin ennastki teda tervitama ja pean tunnistama , et ta nägi hea välja . </s> <s> Ta on tõmmu ja kuidagi loomupäraselt nõtke , mitte eriti pikk , ronkmustade juuste ja välkuvate tumedate silmadega . </s> <s> Temast paistis kuidagi välja , et ta naudib siiamaale iga hetke , mis ta siin Marsil elab , ja tema minevikku arvestades ( niipalju kui mina sellest tean ) ma selle üle ei imesta . </s> <s> Ta kandis ka siinset igapäevast riietust kuidagi defineerimatult tähelepanuäratavalt — lühikesed püksid olid eriti napid ja särk kõhtu paljaks jätvalt rindade vahele sõlme seotud . </s> <s> Järele mõeldes polnud selles midagi erilist , ilmselt oli siiski asi peamiselt selles temast kiirgavas õnnes . </s> <s> Lene oli talle vastu läinud , tüdrukud hoidsid teineteise käsi ja lobisesid , nagu poleks teineteist kurat teab mis ajast näinud , ja neid vaadates tundsin ma korraga , kuidas elu võib ilus olla ... ja Draco poole vaadates sain aru , et võib tulla probleeme . </s> <s> Loomulikult tegeles ta peamiselt Cherinaga , aga ta libido oli alati skaneerimisreziimis ja momendil tundus , et kõik muud protsessid on kaugemale pinusse lükatud , katkestused maskitud ning külgelöömismoodul jooksis peaprogrammina eksklusiivses seades ... </s> </p>
<p> <s> No ma tõmbasin talt tooli alt ära ja teatasin , et on aeg astuma hakata . </s> </p>
<p> <s> Kõndisime keldrisse ja lükkasime tüdrukud avariiluugi juurde ette . </s> </p>
<p> <s> " No ja nüüd ? " tahtis Lene teada , segaduses meie poole vaadates . </s> </p>
<p> <s> " Nüüd läheme siit alla , " ahvis Draco püüdlikult väikeste lastega kasutatavat kõnepruuki . </s> </p>
<p> <s> " Miks ? </s> <s> Ma tean niigi , et see viib kuhugi tehnilistesse käikudesse ja siia tuleb punuda , kui õhk otsa lõppeb . " </s> </p>
<p> <s> " " Õhk otsa lõppeb " ... " osatas Draco . </s> <s> " Kui juhtub mingi suur õnnetus ja tuleb evakueeruda . </s> <s> Nüüd algab praktiline õppus . " </s> </p>
<p> <s> " See pidi alles ülehomme hakkama ja sina ei olnud mitte läbiviijaks märgitud . </s> <s> Chadis , appi ? " </s> <s> Ta vaatas küsivalt minu poole . </s> <s> Paraku jäi mul vaid pead raputada ja nii hästi kui oskasin , kas seda õpetajahäält teha üritada : </s> </p>
<p> <s> " Kui piknik , siis piknik . </s> <s> Ja eeltreening ei tee paha . " </s> </p>
<p> <s> " Oled sa seal ise käinud ? " </s> </p>
<p> <s> " Ee ... </s> <s> Ei ole . </s> <s> Veel enam põhjust minna , " olin sunnitud ütlema . </s> </p>
<p> <s> " Mina olen . " </s> <s> Khõzi astus ukse juurde ja avas selle . </s> <s> Oli tõesti märgata , et ta on mingi osa õppusi läbi teinud . </s> </p>
<p> <s> Lene heitis meile mürgise pilgu ja asus metallist keerdtrepist alla minema . </s> </p>
<p> <s> " Oota , pane uks kinni , " Draco viipas ta sõrmega tagasi ja tegi taas seda häält . </s> </p>
<p> <s> Nägin , kuidas Lene sisse hingas , aga siis ümber mõtles ja vist ka mõttes kümneni luges . </s> <s> See oli taas Khõzi , kes teda õrnalt õlast puudutas , end mööda libistas ja luugi sulges . </s> <s> Ta libistas ka demonstratiivselt käe üle sulgurite ja hermeetilisuseindikaatori . </s> </p>
<p> <s> " Ka nüüd on hästi ? " küsis ta pisikese tüdruku pudihäälega Dracolt . </s> </p>
<p> <s> " Nüüd on hästi , " oskas viimane vaid maigutada . </s> </p>
<p> <s> Läksime alla , Lene oli minu ees , ta jättis teistega natuke vahet ja küsis siis vaikselt üle õla : </s> </p>
<p> <s> " Ma ei saa aru , millal te teete nalja , millal räägite tõsiselt . " </s> </p>
<p> <s> Mis jäi mulgi muud teha kui muiata . </s> <s> " See on meie olemuses — vaata alati , kus on elutähtsad lülitused ja õpi neid kasutama . </s> <s> Kosmos on ohtlik paik ilma selle praktikata . </s> <s> Aga elu ei pea surmtõsine ja tüütu olema . " </s> </p>
<p> <s> " Teie maailma on siiski üsna ohtlik maailm , " pomises tüdruk . </s> </p>
<p> <s> " Ei . </s> <s> Kui reegleid järgida . " </s> </p>
<p> <s> See ei olnud meil muidugi esimene vaidlus sel teemal , aga ma ei tahtnud ennast vihastama hakata . </s> <s> Mõnikord mulle tundus , et ta ei õpi iialgi aru saama , et elamine , lootes kogu aeg vaid avariikaitsmetele , lõpeb tõenäoliselt ühel päeval halvasti . </s> </p>
<p> <s> No need trepid on üsna pikad , vahepeal oli kaks lüüsi , esimese umbes majadealuste teede juures ja teine mingite varukäikude tasandil , neid sai siis Lene avada ja sulgeda ja siis lükkasimegi lahti viimase ukse . </s> </p>
<p> <s> " Jeeee ... " oskas Lene vaid öelda , kui ringi vaatas . </s> <s> Tundus , et ka Khõzi ei olnud neid paiku näinud , sest ta oli natuke kartlikult Draco käsivarrest kinni võtnud , kes sellest muidugi puhevile läks . </s> </p>
<p> <s> " Nii hull see asi nüüd ka ei ole , " pidin märkima . </s> </p>
<p> <s> Dracole torkas midagi pähe . </s> </p>
<p> <s> " Mida ta sulle kõige enam meenutab ? " küsis ta Khõzilt . </s> </p>
<p> <s> Too vaatas mu sõpra segaduses . </s> <s> " Miks sa küsid ? " </s> </p>
<p> <s> " Kirjelda kõigepealt , siis ma seletan . " </s> </p>
<p> <s> " Noh , " alustas tüdruk kõhklemisi , siis raputas pead . </s> <s> " See on nagu metrootunnel , aga mitmeid kordi suurem , hiiglaslik galerii . </s> <s> Näib , et linna all on veel teine linn , metallist , kummaline , mitte inimestele vaid masinatele . </s> <s> Hele sinaks valgus ja kolin , paljud liikuvad mehhanismid . </s> <s> Liikurtee , helendavad kirjad . </s> <s> Mitte eriti hubane paik . </s> <s> Kirjade järgi saan aru , et siin kusagil peaksid veel varjendid olema ? " </s> </p>
<p> <s> Draco olid pettunud näoga . </s> </p>
<p> <s> " Kas midagi on valesti ? " küsis Khõzi ettevaatlikult . </s> </p>
<p> <s> " Ei ... </s> <s> Ja sina ? " pöördus ta Lene poole . </s> </p>
<p> <s> " Ma tean , et need on tehnilised käigud , ja täpselt nii nad välja näevad , " kehitas viimane õlgu . </s> <s> " Miks sa küsisid ? " </s> </p>
<p> <s> Draco kõhkles , aga siis ma juba teadsin . </s> </p>
<p> <s> " Teie vastused on liiga normaalsed , " vastasin ta eest . </s> <s> " Just ilmus üks artikkel , kus mees väitis , et tema kogemuste põhjal on kuus arheotüüpi , mille assotsiatsioonid alumised tunnelid teadvuses vallandavad . </s> <s> Loba . " </s> </p>
<p> <s> " Ei . </s> <s> Psühholoogia . " </s> </p>
<p> <s> " Teeb sama välja . " </s> </p>
<p> <s> Kõndisime liikurteele , aitasime kumbki oma daami peale ja kalpsasime äärmiselt , stardiribalt , keskmisele , kiiremale . </s> <s> Istusime ja andsime neile aega ümbrusega tutvuda . </s> <s> Nagu ma ütlesin , polnud ka mina neis kunagi käinud , kuid skeemid ja märgid on igal pool samad , nii et seen one seen them all . </s> <s> Seintel on teeviidad , siin- seal hiigelsuured displeid — lihtne ... aga ilmselt mitte võõrastele . </s> </p>
<p> <s> Läbisime parajasti saali , kus tunnelist sai triibutatud klaastoru , igas suunas oli ristumisi teiste käikude ja mehhanismide teedega , kui Lene taas sõna suust sai : </s> </p>
<p> <s> " Meenutab odava ulmefilmi dekoratsioone . </s> <s> Piknik ? </s> <s> Kuidas lubatud talgutega oli ? </s> <s> Miks me siia tulime ? " </s> </p>
<p> <s> " Tahtsime teile näidata , " vastasin , viibates ka Khõzile . </s> <s> " Niikuinii hakkad ülehomme õppima , aga kui kusagil üldse võib midagi juhtuda , siis just uues kuplis ja just täitmise ajal. </s> <s> Igast majast , pargist , tänavalt — kust iganes pääseb siia alla . </s> <s> Uksed on kõik õhukindlad , nagu nägid . </s> <s> Kahekümne päeva pärast näed sa unes , kuidas neis käikudes ringi trambid , neljakümne pärast orienteerud siin kinnisilmi . " </s> </p>
<p> <s> " Kas kuplid purunevad tihti ? " </s> </p>
<p> <s> " Ükski kuppel pole veel kunagi purunenud , aga mõneti võib öelda , et meil on vedanud . " </s> </p>
<p> <s> " Ma ei teadnud , et siin on selline liikurtee , " tegi ka Khõzi suu lahti . </s> <s> " Millest ta on ? " </s> </p>
<p> <s> " " Millegi poolelusa ja poolelutu voolud " , " turtsatas Draco . </s> <s> Tüdruk vaatas teda arusaamatuses , sõber lõi käega ja seletas : " Ah , ära pane tähele , jälle ühest igivanast ulmejutust . </s> <s> Kooliajast niipalju möödas , et ega minagi praegu usutavalt seletada ei suudaks , kuidas see saavutatud on , et ta seisab paigal , aga kui peale astuda , hakkad liikuma . </s> <s> See lainetab kuidagi . </s> <s> Igatahes ei liigu sa kuhugi , kui erisurve liiga suureks läheb . " </s> </p>
<p> <s> Khõzi vaatas ringi ja ohkas . </s> <s> " Nüüd öelge veel ainult , et selle linna all on veel järgmine linn . " </s> </p>
<p> <s> " Ka selles on sul õigus , " noogutas Draco . </s> <s> " Veel allpool on hoidlad ja varjendid , aga nende omavahelised käigud on juba väga kitsad , ainult jala liikumiseks . " </s> </p>
<p> <s> Lene ainult maigutas . </s> <s> " Aga ... see on ju tohutu , meeletu . </s> <s> Siia on niipalju ressursse maetud ... " </s> </p>
<p> <s> Põhiliselt selleks ma tollest teekonnast nii pikalt pajatan — nii naljakas oli seletada elementaarseid asju ja kuulda arvamusi , mille peale ei ole ma kunagi tulnud . </s> </p>
<p> <s> No siis me jõudsime kohale ja tegime ühe plaanilise sigaduse — tee oli uue kupli all alles pooleli ja lihtsalt lõppes kusagil perimeetri juures ära . </s> <s> Neil läks olemine kõhedaks , sest me ei vaevunud aeglasemale ribale minema . </s> <s> Nad tegid oma parima , Lene kukkus põlvili ja Khõzi käis käpuli . </s> <s> Draco pakkus end põlvi puhtaks lakkuma , aga see idee ei leidnud vaimustatud vastuvõttu . </s> <s> Kahju . </s> <s> Ma olen alati teada tahtnud , mis siis saaks , kui keegi ta selliste idiootsuste peale hüüataks " aga palun ! </s> <s> " . </s> </p>
<p> <s> Seekord kasutasime lifti , et ülemiste käikude tasandile jõuda . </s> <s> See tunnelteedevõrk rajati tavaliselt isegi enne maju , nii et siin oli kõik tavapärane . </s> <s> Olime alt tulnud pea uue kupli perimeetrini ja Draco oli gondli vastu tellinud . </s> <s> Sellega tuli piki tunnelteed vaid paarkümmend meetrit sõita , siis olime ta vanemate uue maja harul . </s> <s> Ei hakanud tüdrukuid enam kiusama , näitasime ära samasuguse evakuatsioonišahti kui see , millest me enne Draco vanemate majas alla olime tulnud , ja suunasime käru otse funikulöörile . </s> </p>
<p> <s> Kui me alumisse esikusse jõudsime ja sealt juba nende uue maja halli tõusime , võttis neid vastu fantastiline segadus . </s> <s> Noogutasin automaatselt ringitormavale seltskonnale , nina taevas , sest minagi pole kunagi uue kupli täitmist näinud , ja Ozee vedas meid Dracoga kohe omale appi . </s> <s> Kiti jõudis mulle siiski mingi oma rohutee aurava tassi pihku suruda ja nägin , et ta võttis pärani silmi ringivahtivad tüdrukud oma hoole alla , mille eest olin talle siiralt tänulik . </s> <s> Järgmine kord nägin neid veerand tundi hiljem , kui ronisin piki ajutist sõrestikku ja kontrollisin dünamomeetreid , millele keegi ei olnud vaevunud telemeetriajuhtmeid külge ühendama . </s> <s> Nad olid kõik kolmekesi roninud mingi tsisterni otsa ja seletasid omavahel . </s> </p>
<p> <s> " Kuidas sul seal on ? " tahtis Kiti teada , kui nende pea kohal kõõlusin . </s> </p>
<p> <s> " Suurepärane on end kasulikuna tunda , " poetasin läbi hammaste seal mässates . </s> <s> Nagu ikka , oli mõni nii paigaldatud , et ma ei pääsenud testripesale ligi , rippusin seal võrdlemisi ebamugavas asendis ja kaalusin , kas riskin ta korraks lahti lasta ja teistpidi keerata või jätan näidud lihtsalt meelde . </s> <s> Küsida Ozee käest ? </s> <s> Ah kuradile , ja vajutasin numbrid mällu — seda tuleb halvemal juhul ehk kord veel teha . </s> <s> Sellal kuulasin neid tahtmatult ja kasutasin ka juhust ringi vaadata , seda enam , et mul oli väga hea positsioon . </s> </p>
<p> <s> " Tead Kiti , me oleme kogu selle aja Marsil peamiselt imestamisega tegelenud ... " sädistasid nad kümmekond meetrit allpool . </s> </p>
<p> <s> Maja oli tegelikult osa piki müüri ülespoole kerkivast terrasside süsteemist , teda oli mäe sees rohkem kui väljas . </s> <s> Õieti paistis vaid vast seitsme- kaheksa meetri kõrgune ja kaks korda laiem klaassein , mille kohal oli madal piire . </s> <s> Ukse alt alanud kiviterrass läks üle väga äsjarajatud väljanägemisega aiaks — igal pool oli punakat mulda ja taimed olid väikesed . </s> <s> Aed oli umbes viiekümnemeetrine ring , seda kattis kilekuppel , mis paistis küll läbi , kuid muutis vaate ähmaseks ja natuke ebareaalseks . </s> <s> Nende maja oli piki välismüüri tõusvatest üks alumisi , sest edasi hiiglasliku orupõhja poole hakkasid silma vaid mõned augud , ülespool üha järsemaks muutuvas kaljus oli neid aga tihedamini , kuni nad vertikaalseteks majaseinteks kokku sulasid . </s> <s> Muidu aga oli kogu kaheksakilomeetrine kausjas tasandik kuni eemal ähmaselt vinetava vastasseinani selliste mullikestega kaetud . </s> <s> Muu pind kuplite vahel oli tüüpiline Marsi punakas kivi , roomikujälgedega kaetud ja alles toorelt maastikuks formeeritud . </s> </p>
<p> <s> " Naised , mis te vahite ! " möirgas Ozee hääl . </s> <s> Naised vahtisid segaduses ringi ja avastasid ta otse jalge eest tsisterni ääre alt nende poole vaatamas . </s> </p>
<p> <s> " Mis sa seal ronid ? " tahtis Kiti ettevaatlikult üle serva kiigates teada . </s> </p>
<p> <s> " Tule kasta kolmas sektor üle , näe sealt umbes tolles raost , mis peaks sirelit kujutama , kuni seinani . " </s> <s> Ozee vehkis osutades käega ja oli juba läinud . </s> </p>
<p> <s> " Miks automaatika ei tööta ? " hüüdis Kiti talle järele . </s> </p>
<p> <s> " Sest meil on kaablid laiali ja eelmine kord ajas robot nad segamini . </s> <s> Roni alla ! " hüüdis mees veel üle õla enne majja kadumist . </s> </p>
<p> <s> " Tööle , " ohkas Kiti ja nad ronisid alla , vabastasid mootorikinnitid ja hakkasid voolikuid näidatud alale vedama . </s> </p>
<p> <s> " Milleks see on ? " kuulsin veel Lene küsimust . </s> <s> " Vesi ? " </s> </p>
<p> <s> " Ei . </s> <s> Segu ... ma ei mäleta kõike , mida see sisaldas , igatahes peab ta reformeerima pinnase Maa ökosfäärile vastuvõetavaks , " seletas Kiti . </s> <s> " Aluspinnas reageerib hapniku ja veega ja kui tasakaalupunkt liiga maapinna lähedale tuleb , tuleb selle sodiga üle kallata , muidu oled taimedest lahti ... " </s> <s> Ja siis kadusid nad kaugemale . </s> </p>
<p> <s> Kogu see ajutine tugitoestik oli selleks , et kohe pidi hakatama kuplit õhuga täitma ja ühtlasi katsetama avariilülitusi . </s> <s> Seda tehakse avamisel , sest hiljem oleksid kahjud on liiga suured . </s> <s> Rõhk tõuseb ja väikesed kuplid vajuvad kokku . </s> <s> Nad peavad tugikaartel vastu pidama , kuni ülerõhku proovitakse . </s> <s> Igaks juhuks tuleb ajutised avariiväljapääsud korras hoida . </s> <s> Mõte on selles , et tegemist on ainsa momendiga , mil on võimalikud igasugused ootamatused — varingud , purunemised , mida iganes . </s> </p>
<p> <s> Varsti kuulsingi , kuidas üle kõigi kanalite anti hoiatus , et õhukraanid avatakse määratud hetkel . </s> <s> Lõpetasin oma tööd ja läksin majja , enamik tegi sedasama . </s> <s> Majast oli vaade küll ainult ühes suunas , ent kõigis ruumides töötasid holoekraanid , nii et ka mäenõlv meie taga oli selgelt näha . </s> <s> Suurte torude sulgurid pöördusid , nende juurde tekkis hõre udu või virvendus . </s> <s> Maapind hakkas värisema ja punaka tolmu keerised moodustasid kiiresti laieneva ja mäsleva ringkardina . </s> <s> Õhk tuli nagu äikesetormi front — see oli võimas vaatepilt . </s> <s> Kuppel võpatas , kui esimene laine koos liiva ja kividega kohale jõudis . </s> <s> Korraga oli vaikuses eristatav esialgu väga heitlik ja tasane orkaani vilin ja mühin . </s> <s> Meid ümbritsev kile rabeles ja kaardus nagu igasugune kasvuhoonekile tormis , ent loomulikult pidas vastu . </s> <s> Keegi avas juba sampusepudeleid , inimesed hõiskasid ja karjusid . </s> <s> Side muutis kaljud näiliselt osaliselt läbipaistvaks , nii et võis näha samasugust tegevust teistes majades ümberringi . </s> <s> Heitsin pilgu ülesse , kus orgu kattev suur kuppel lebas paarisajameetristele taladele toetatud kolmnurkvõrgustikul . </s> <s> Siin-seal ta juba liigatas , mis oligi mu tähelepanu köitnud . </s> </p>
<p> <s> Vaatasin just Lene järele ringi , kui mu tähelepanu köitis Draco vandumine : </s> </p>
<p> <s> " Sa vana süüdimatu sandaal , marss sisse ! " </s> </p>
<p> <s> " Kui sa kopitanud peerukott minema lendad , pole sest midagi , aga ära riski teistega ! " toetas teda ka Kiti . </s> <s> Märkasin nüüd , et maja hermeetiline välisuks oli ikka veel lahti ja Ozee ning Lene alles väljas . </s> <s> Tüdruk oli mehele mingit voolikut järele andnud , mida too ikka veel ühes tranšees ühendas . </s> </p>
<p> <s> " Noored paanikatekitajad ! " mühatas ta , ent vaatas siis üle müüri tüdrukut ja heitis peaga . </s> <s> " Mine kohe sisse ja sulge uks . " </s> </p>
<p> <s> Lene ei kõhelnud hetkegi , lasi vooliku kukkuda ja oli paari sekundiga toas . </s> <s> Ta tuli mu juurde ja märkasin , et ta oli näost üsna kahvatu . </s> <s> Ilmselt oli tal ehk kõhe olnud , kuid ohtu polnud ta vist tajunud enne , kui Draco ja Kiti kisa tõstsid . </s> <s> Nüüd seisis Draco ukse juures , näpp käsisulguril , ja ootas papsi . </s> <s> Tema taga kahe sammu kaugusel seisid õndsalt naeratav Khõzi ja natuke sidrunisöömise ilmega Cherina . </s> <s> Juba ? </s> <s> Aga naised on taiplikud . </s> </p>
<p> <s> " Kuule , kas ma peaksin midagi tegema ? " küsis Lene vaikselt , osutades pilguga samasse suunda , kuhu vaadanud olin . </s> </p>
<p> <s> Mõtlesin hetke ja mul jäi vaid õlgu kehitada . </s> <s> " Mida ? </s> <s> Kardad sa Khõzi pärast ? " </s> </p>
<p> <s> Lene avas suu ja pani selle uuesti kinni . </s> <s> Siis raputas pead . </s> <s> " Ma olen talle juba Dracost rääkinud . " </s> </p>
<p> <s> No selle aja peale oli ka Ozee sekundi oma tööd uurinud , siis käega löönud ja sisse tulnud . </s> <s> Uks sulgus ja Draco õed kutsusid meid sööma . </s> <s> Nad olid suurde elutuppa otse verandaklaasi ette vähe pidulikuma laua teinud . </s> <s> Ega minulgi lihtne polnud , omal ajal olin nad kõik järgemööda ette võtnud ja tõenäoliselt nüüdseks nad kõik omavahel ka teadsid seda . </s> </p>
<p> <s> " Vägev ! " teiselt poolt tulid kari muud rahvast ja Cherina haakis end Arpile sappa ; kui kõik kokku kogunesid , selgus , et inimesi oli siin üldse muide ligi kolmkümmend . </s> <s> Enamikku ma muidugi tundsin — Ozee ja Kiti sõbrad , nende lapsed oma perede ja sõpradega ja nii edasi — aga oli ka uusi nägusid , sest ega elu paigal ei seisa ja ma olin Marsil viimati neli aastat tagasi . </s> <s> Olime enam-vähem kokku kogunenud , kui Draco viimastele veiniklaasid ulatas ja enda oma tõstis . </s> </p>
<p> <s> " Sööge ! </s> <s> Jooge ! </s> <s> Ja lootkem , et miski laiali ei lagune ! " </s> </p>
<p> <s> See tundus mingi traditsiooniline lause olevat , sest kõik tõstsid huilates ja möirates klaasid . </s> </p>
<p> <s> Eriti kaua meil selleks aega ei olnud , jõudsin lobisemise vahelt vaevalt kõhu täis saada , kui Ozee , kes kogu aeg oli monitori jälginud , tõusis ja viipas : </s> </p>
<p> <s> " Rõhk kolm neljandikku — läheb lahti . </s> <s> Kuftid selga ja uks kohe kinni . " </s> </p>
<p> <s> Olime kokku leppinud , et seda faasi teevad ainult sertifitseeritud inimesed , sest tegelikult oligi tegemist ainsa kriitilise hetkega — pidime kuplisse augud lõikama ja rõhud võrdsustama , siis ühendama välised torustikud ja augud uuesti sulgema , kuni ülerõhku katsetatakse . </s> <s> Kogunesime esikusse ja kasutasime seda kui lüüsikambrit , ja tõtt-öelda on see paljudel majadel ainus hetk , mil seda praktiliselt kasutatakse - - hermeetilised on nad kõik , aga enamiku puhul ei panda seda eales proovile . </s> <s> Me ei oleks ilmselt pidanud jooksma , aga treening pani meid sekisajandikke lugema ja tormama . </s> <s> Lõikur pihku , lülitus , samm kõrvale . </s> <s> Vuhin , ja kuppel kukkus ajutistele tugikaartele . </s> <s> Siis suuremate raamide kallale , tükid kõrvale ja välja . </s> <s> Kõik naksub , tiksub ja nagiseb . </s> <s> Jälle mõõdetud liigutused , siis vuhiseb torudesse pea keev vesi . </s> <s> Ka need pumbad ja torustikud töötavad täisvõimsusel tõenäoliselt ainult selle pool tundi . </s> <s> Kakssada kaheksa sekki , kui kilet uuesti paika keevitasime ja see raskelt sissepoole kooldus . </s> <s> Korraks tõstetakse rõhk nelja atmosfäärini ja see on pea puhas hapnik . </s> <s> Seda , mis väljaspool toimus , saab nimetada vaid loodusõnnetuseks — vesi auras ja kees , igikülmunud hõre maapind andis siin-seal järgi , vabanenud süsivesikud särtsatasid ja paiskasid pragudest üles tulekeeli . </s> <s> Vesi moodustas maapinnal lompe ja tulevaste jõesängide põhjas tormas punane mudavool . </s> <s> Teadsin , et kusagil vahivad ehitajad mägede kontrollkäikude monitore , otsides võimalikke pragusid pinnases ja müüris . </s> <s> Selle esimese šokiga küllastatakse ümbrus " maise keskkonnaga " — vesi ja õhk reageerivad pinnasega , mis pole miljardeid aastaid nendega kokku puutunud . </s> <s> Iseenesest ei lõpe need reaktsioonid kunagi , kuplialune rõhk surub neid aina kaugemale maasse . </s> </p>
<p> <s> Kui taas sees olime , nägin ülesse vaadates , et ruudustik oli kadunud , palja silmaga ei seletanud õieti kaugusi , aga kate oli pingule tõmbunud ja kaardus ülespoole . </s> </p>
<p> <s> " Kas ta pauguga lõhki ei lähe ? " küsis Khõzi parajasti Dracolt . </s> </p>
<p> <s> Paar järgmist tundi polnud meil suuremat midagi teha . </s> <s> Kontrollisime pigem südametunnistuse rahustamiseks tugikaarestikku ja jälgisime monitore . </s> <s> Rõhk hakkas langema , vett juurde ei tulnud , sest niikuinii oli kõik märg . </s> <s> Umbes kahe atmosfääri juures alustasid suured robotid juba ka mulla mahapanekuga . </s> <s> Kuna see oli nn. " elus pinnas " , ei tehtud seda vaakumis , rõhu ja hapnikuliia elasid mikroorganismid need paar tundi üle . </s> <s> Jälgisime , kuidas ümberringi hakkasid need , kel kannatust vähem , juba ka omi kupleid maha võtma . </s> </p>
<p> <s> Meilgi sisuliselt tantsisid Kiti ja Ozee ühe jala pealt teisele , silm monitoril , Ozee muudkui et " no nüüd , no nüüd " ja Kiti " ei veel , ei veel " — ta ei tahtnud oma taimedega riskida . </s> </p>
<p> <s> Siis sai temalgi kannatus otsa ja robotid lõikasid meie kupli neljaks nagu apelsini , laotasid ümberringi maha ja pakkisid kokku , inimesed pigem tüliks kui abiks . </s> <s> See töö oli parajasti lõppenud , kui Ozee higi pühkis ja hüüdis : </s> </p>
<p> <s> " Kes ei ole varem uue kupli avamist näinud ? " </s> </p>
<p> <s> " Ei ! " katkestas Kiti teda resoluutselt . </s> <s> Vaatasime segaduses ringi , olin Lene ja veel kümnekonna inimesega jõudnud juba endast märku anda . </s> </p>
<p> <s> Keegi naeris ja seletas meiesugustele : </s> </p>
<p> <s> " Kombeks on esimesel korral vastsel pinnal selle punase tolmuga end üle kallata ja siis torustikust puhtaks pesta . " </s> </p>
<p> <s> Meid ei peatanud enam miski . </s> <s> Mulda siin maja ümber veel ei olnud , sest katmine võtab päevi , kuigi väiksemad robotid , kellest mullatöödel niikuinii mingit kasu ei olnud , olid kus võimalik juba ka külvamist alustanud . </s> <s> Püherdasime kuumas punases mudas ja nägime välja nagu kuradid . </s> <s> Kiti vaatas meid pead vangutades , hoidudes aupakliku kaugusesse . </s> <s> Siis reguleeris keegi vee parajaks ja me lasime end üle ... kuigi majas tuli uuesti dušši alla minna ja me jätsime igale poole punakaid mudajälgi , mille kallal robotkoristaja koos Kitiga ahastas . </s> </p>
<p> <s> Enamik meist oli veel majas pesemas , kui Draco vanemad naabritele külla läksid . </s> <s> Loomulikult otse , selles asja mõte oligi . </s> <s> Tulin üles tagasi ja ei märganud tõtt-öelda tükk aega Lene kadumist . </s> <s> Inimesi oli ju palju , kes jõi siin veini , paar tükki tegid ikka veel mudamaadlust , kümmekond olid üle tasandiku laiali läinud nagu mürsukillud , teiste majade juures toimus seesama ja pea iga minut käis aiast läbi naabrite dessant . </s> </p>
<p> <s> Tavaliselt ju ei hoita oma modemeid sees , aga kuna oli natuke eriolukord , siis passiivselt ta mul kuulas häireteateid . </s> <s> Kui esimest korda ehitusjärelevalve uuris : " Sektor 12/B4 , milleks küll on teil seal kellelgi tarvis suurt krusa ? " , ei tekitanud see mul mingeid halbu aimdusi . </s> <s> Paarkümmend sekundit hiljem aga kuulsin alt Berti häält , kes Lene ja minu järele päris , ja pea samal hetkel teatas keegi robotite juhtimisest juba kõrgema häireprioriteediga : </s> </p>
<p> <s> " Sektor 12/B4 , uurige , kes kurat ja miks kurat torgib Pota- 281-e käsitsijuhtimist ! </s> <s> Masin on upakil jões ja see näeb fucking ohtlik välja . " </s> </p>
<p> <s> Hüppasin jalule ja trepist alla . </s> <s> Teel jõudis minuni juba ka Khõzi kõne , ta nuuksus : </s> </p>
<p> <s> " Chadis , Lene läks vist segamini . </s> <s> Võttis maja tagant suure traktori ja on külili jões . " </s> </p>
<p> <s> Siis olin all ja vaatasime Bertiga teineteisele otsa . </s> <s> Meil kulus kümme sekki , et pilt selgeks saada , lihtsuse huvides kandsime selle kohe mobiilsidega lähedalolijatele üle . </s> </p>
<p> <s> Bertile oli jõudnud teade , et Lene ajulained on normist väljas ja siis oli ta kohe meid otsima tulnud . </s> <s> Mina refereerisin seda , mida veoroboti kohta kuulsin . </s> </p>
<p> <s> " Chadis , joostes , ja võta virtuaalivisiir kaasa ! " katkestas meid Draco kutsung . </s> </p>
<p> <s> Vaatasin ringi , Arp oli õnneks kiire reaktsiooniga , ta viskas mulle ühe ja tuli teisega järgi , kui selle lennult püüdsin ja minema tormasin . </s> </p>
<p> <s> Jõgi , või täpsemalt selle säng oli kohe maja taga . </s> <s> Nire , mis oli tekkinud kastmisest ja ta põhjas voolas , polnud nimetamisväärne , aga sadakond meetrit eemal oli madalam lohk , mis tulevikus pidi tiigi moodustama . </s> <s> Selle põhjas ukerdas sulavas igikeltsas ehmatavalt viltu vajunud suur universaalrobot , mis oli kusagil siin lähedal pinnast laotanud . </s> <s> Ma ei teadnud , mis Lene võis olla kavatsenud , sest nagu ma aru sain , eriti loogiline ta selline toimimine ei olnud . </s> <s> Võib-olla oli ta kavatsenud sõidukiga maja rammida ? </s> <s> Nüüd igatahes oli masin sopas kinni . </s> <s> Kümnemeetrine kogu üritas nõlva mööda üles tulla , ent pehmunud pinnas andis iga kord järele . </s> <s> Imestasin veel hetke , et miks ta tugiliigendeid ei kasuta , sest iga hetk võis ta ümber minna , ent taipasin enne , kui mõtte lõpuni jõudsin mõelda , et Lene lihtsalt ei oska , ja õieti meie õnn , et ei oska . </s> </p>
<p> <s> Dracol oli juba mingi plaan , ta viipas mind enda poole . </s> <s> Eemalt kerkis mullasammas , suur tahvel lükati kõrvale ja maast ronisid välja kaks helkivat peletist . </s> <s> Taipasin , et ta oli juba avariiväljapääsu kaudu omale suured kaevandusrobotid tellinud . </s> <s> Orkaan sööstis alla , sest kupli all oli rõhk ikka veel suurem kui allumiste teede tasandil , kuuemeetrisi skafandris neljakäelisi sabaga kükloope meenutavad mehhanismid rassisid hetke ja panid luugi uuesti kohale ; vesi ja sodi , mis alla läks , oli kellegi teise mure . </s> </p>
<p> <s> Ulatasin Dracole virtuaalivisiiri , ta oli ilmselt sealsamas seisva Gillaga tegevuse kokku leppinud , viimane haaras teise Arpilt ja tõmbas pähe . </s> <s> Ma isegi mäletasin , et nad olid oma perega kunagi võistelnud robotite juhtimises , mul jäi selle üle vaid tänulik olla . </s> <s> Tohutud metallkogud sulasid korraks hiigelsuurteks müdinal tormavateks plekist jõehobudeks , siis valgus üks neist kiirust vähendamata laiali ja moodustas lameda tala , mida mööda teine — samuti pikaks venides ja ämblikujalgu laiali ajades — veorobotini küünitus ja ( mõtlesin veel , et mis nüüd ... ) asja kõige lihtsamalt lahendas — sirutas oma haaratsid kabiinini , kus Lene oli ja hoides seda nagu munakoort , rebis ta ära ja tõi meie juurde . </s> </p>
<p> <s> Veorobot ise tardus muidugi silmapilk . </s> <s> Fikseerisin veel silmanurgast , et alumiseks olnud robot sirutas toetuspinda otsides haaratsid laiali ja hakkas Potat tollest august välja tirima , aga siis oli — ilmselt Draco juhitud — robot kabiini maha asetanud ja rebis sellel ukse eest . </s> <s> Olin kahe sammuga ligi , samuti kui minu kõrvale jõudnud Bert . </s> <s> Lene vajus mu käte vahele . </s> <s> Ta oli kahvatu ja klopitud , silmad poolsuletud ja keha lõtv . </s> <s> Bert ei hakanud aega raiskama , vaid vajutas ravimipüstoli kohe vastu ta käsivart . </s> <s> Enne , kui jõudsin ta maha asetada ja ringigi vaadata , maandus meie kõrval ambulants . </s> <s> Ümberseisjad abiks , toimus edasine väga kiiresti — asetasime ta sinna voodile . </s> <s> Tahtsin kaasa minna , kuid Bert lükkas mu pehmelt tagasi , sõnades vabandavalt : </s> </p>
<p> <s> " Pole vaja , ma saan hakkama , sa ainult segad . " </s> </p>
<p> <s> Siis korraga tardus stseen paigale , seisin seal , katsusin end koguda ja vaatasin minemalendavale masinale järele . </s> </p>
<p> <s> " Mis see õieti oli ? " jõudis teadvusse Khõzi küsimus . </s> <s> Ta oli ka jõudumööda aidanud , ent fikseerisin alles nüüd , et ta seisis mu kõrval . </s> </p>
<p> <s> Seletasin paari sõnaga . </s> </p>
<p> <s> " Maa eriteenistuste tembud ... " pomises ta . </s> <s> Tema õnnelik olek oli kadunud , selle asemel olid ta pilgus ja olekus hirm ja abitus . </s> <s> Ja järsku mõistsin sedagi , miks enne kümmet-viitteist aastat ei taheta " traditsiooniliste " riikide võimu all elanud inimesi tagasi Maale meie luuresse saata — temas oli korraga ka piiritu vihkamine . </s> </p>
<p> <s> " Küllap me sellega hakkama saame , " oskasin vaid ühmata . </s> </p>
<p> <s> Ta silmad täitusid pisaratega , õlad võpatasid . </s> <s> Kuidagi märkamatult oli ta hetk hiljem Draco rinnal nutmas , mu alati õiges kohas olla oskav sõber oli virtuaalikiivri ära võtnud ja seisnud otse ta selja taga . </s> <s> Draco tegi kergelt andekspaluva grimassi ja tema pilgu suunda järgides nägin Cherinat , kes ka kohale oli jõudnud ; nagu ka muud rahvast oma neli- viiskümmend inimest , kes nüüd , nähes et nad abiks olla ei saa , hakkasid vaikselt laiali valguma . </s> <s> Marsi tüdruk naeratas talle kergelt pilklikult vastu , mõistvalt ja andestavalt , noogutas ja lahkus vaikselt . </s> <s> Algusesse Koiduvalgus </s> </p>
<p> <s> Chadis kõikus veel poolmagavana alumisele korrusele , haigutas ja varises tooli hommikusöögilaua taga . </s> <s> Ta vaatas otsivalt ringi , ei jõudnud aga ei tõustagi ega häält teha , kui kostsid sammud , välisuks avanes ja sulgus tasase sahinaga ning Lene astus tuppa , valge õhuke , peaaegu poolläbipaistev särk seljas , korvike värskelt korjatud kirssidega käes , ise üht õuna järades . </s> </p>
<p> <s> Ta juuksed olid lahtiselt õlgadel ja jalad paljad . </s> <s> Chadis vaatas teda ja pahvatas : </s> </p>
<p> <s> " Ouranos megas , kui kena sa ikkagi oled ! " </s> </p>
<p> <s> Lene punastas , siis poetas kirsid lauale . </s> <s> Ta asetas mehe ette tassi ja valas kohvi . </s> </p>
<p> <s> " Ma oleks saanud ise . " </s> <s> Chadis püüdis ta kinni , tõmbas enda vastu ja suudles huultele , vaatas teda ja tõsines . </s> </p>
<p> <s> " On midagi juhtunud ? " </s> </p>
<p> <s> " Ei . " </s> <s> Naine vaatas kõrvale . </s> </p>
<p> <s> " Sellepärast , et ma natukeseks ära sõidan ? " </s> </p>
<p> <s> " Ei . </s> <s> Jäta nüüd . </s> <s> Ma olen ju suurema osa elust üksi olnud . </s> <s> See on tõesti isegi põnev , kuigi ma muidugi ei võta kuulda Draco soovitust laiahaardelise armuelu osas ... " </s> </p>
<p> <s> " Kardad , et mina võtan ? </s> <s> Ei ole huvi , kuni mul sina oled . " </s> </p>
<p> <s> " Seda on hea kuulda ... " </s> </p>
<p> <s> Ta istus ja hakkas röstsaiale juustu määrima . </s> </p>
<p> <s> " Nägid jälle und ? " küsis Chadis ettevaatlikult . </s> </p>
<p> <s> Naine tegeles süvenenult saiaga , siis noogutas vastu tahtmist . </s> </p>
<p> <s> Chadis mõtles hetke . </s> </p>
<p> <s> " Seda jama pole olnud pool aastat ja kutsus esile selle arvatavasti olukorra muutus ... </s> <s> Võib-olla ma siiski ei lähe ? </s> <s> Ma saan asjad ringi korraldada , keegi teine võib seda lendavat ekskavaatorit juhtida . </s> <s> Mis Bert ütleb ? " </s> </p>
<p> <s> " Bert ütleb muide , et esiteks ei saa me eluaeg mingeid " võib-olla " -sid karta ja teiseks ei pruugi unenäod üldse mitte midagi tähendada . </s> <s> Ei tasu minemata jätta . " </s> </p>
<p> <s> " Võib-olla ... </s> <s> Kahju , et Draco juba läinud on . " </s> </p>
<p> <s> Lene naeris . </s> <s> " Draco oleks niikuinii keeldunud siia ööbima tulemast , kui sind pole . </s> <s> Ta ütleks , et see on nagu kaevu serval janu kannatada . " </s> </p>
<p> <s> Chadis mühatas lõbustatult . </s> <s> " Ta oleks ju võinud Cherina kaasa võtta . " </s> </p>
<p> <s> " Veel hullem . </s> <s> Draco ise võiks olla teoreetiliseltki mõeldav , näiteks sinu ärritamiseks , aga kui nad mängu kolmandaks kutsuvad ... " </s> </p>
<p> <s> Chadis köhatas , siis puhkesid mõlemad naerma . </s> </p>
<p> <s> " Ma ei peaks vist küsima ... aga lased Bertil samastumisega end uurida ? " küsis Chadis tõsinedes ettevaatlikult . </s> </p>
<p> <s> Lene kõhkles mõne sekundi . </s> </p>
<p> <s> " Varsti , " vastas ta halvastipeidetud ohkega . </s> <s> " Aga seda ei tee muide Bert , vaid keegi ta noorem abiline ... </s> <s> Ma juba lubasin , et mu häire läheb automaatselt ka julgeolekusse ja sulle ... " </s> </p>
<p> <s> Tüdruk ebales pisut ja muutis siis järsult teemat : </s> </p>
<p> <s> " Siin on väga vaikne peale seda , kui Kiti ja Ozee ära kolisid . " </s> </p>
<p> <s> Minut aega valitses vaikus . </s> </p>
<p> <s> " Kuule , kuidas selle majaga ikkagi on ? " alustas ta uuesti . </s> <s> " Mul on ikka natuke selline tunne , et sadasime teiste elamisse sisse ja ... </s> <s> Nad jätsid ju peaaegu kõik meile . </s> <s> Ma ei ole julgenud eriti midagi ümber tõsta ... " </s> </p>
<p> <s> " Noh , mult võeti lubadus , et kui nende elamises kitsaks läheb , anname Dracole ja ta õdedele- vendadele öömaja . </s> <s> Muidugi on see sümboolne , esiteks annaks ma niikuinii ja teiseks ... ega ... no reaalselt on tänaseks see maja tükis täiega meie oma . </s> <s> Alatiseks , päriseks , kui me tahame . " </s> </p>
<p> <s> " Ma käisin eile nende juures , " langetas Lene pea . </s> <s> " Llanaweys on ikka üsna trööstitu . </s> <s> Siin on kõik nii korras ja nagu ma aru saan , nõutud ja väärikas ala , kõik lapid on täis . " </s> </p>
<p> <s> Chadis raputas pead . </s> </p>
<p> <s> " Ära põe . </s> <s> Nad ehitasid uue maja endale . </s> <s> Arvasid , et ehk mõni lastest jääb nende juurde . </s> <s> Aga elu on teisiti läinud . </s> <s> Lapsed on suured , elavad mujal . </s> <s> Nad ei vaja seda maja enam , neile on siin kõik juba nähtud , olnud , maja meenutab pigem lahkuvaid lapsi . </s> <s> Mina saan neist aru ja usun , et neil on siiralt hea meel , et said selle meile jätta . </s> <s> Nad mullegi nagu kasuvanemate eest . " </s> </p>
<p> <s> " Ja mina mõtlesin , et nad räägivad viisakusest seda juttu , et Sülfidas hakkas nagu kitsaks jääma ... " </s> <s> Lene vaatas ringi . </s> <s> " Kitsaks ! </s> <s> Muide , ma jagasin alles nüüd ära , miks kõigi aedade juures lööb välja see ringielement . " </s> </p>
<p> <s> " Mis ringielement ? " </s> </p>
<p> <s> " No see metallrõngas , kilekinnitus sellest ajast , kui ainult maja olid . </s> <s> Miks üldse nii palju vaeva nähakse - - lihtsam oleks ju enne kuppel valmis teha ? " </s> </p>
<p> <s> " Ökosfääri alged luuakse jah paar aastat varem . </s> <s> Ma ei tea , miks . </s> <s> Minu arust tulevased omanikud lähevad pigem spontaanselt neid rajama . </s> <s> Muidugi see kiirendab oluliselt hilisemat haljastamist ... " </s> <s> Chadis kehitas õlgu . </s> </p>
<p> <s> Lene vaatas põlispuude tasases tuule sahisevaid latvu . </s> </p>
<p> <s> " Igavene suvi . </s> <s> Kuplitevahelised uksed on lahti ja ka Llanaweysse on juba linde ja väiksemaid loomi tulnud . </s> <s> Põõsaid ja puid on vist kogu linnast antud ... nojah , enamasti küll selliseid , mille nad niikuinii oleks välja visanud , aga alguseks asi seegi . </s> <s> Tead , nad teevad ikka veel üksteisele jala visiite , et tajuda seda imet — otse saab . " </s> </p>
<p> <s> Chadis tõusis . </s> <s> " Lähme õhtul neid uuesti vaatama ? </s> <s> Kaua sul täna kool kestab ? " </s> </p>
<p> <s> " Täna lähen Berti juurde koli istutama . </s> <s> Millal sa ära sõidad ? " </s> </p>
<p> <s> " Alles kolme paiku öösel , ja mul on aega rongis magada . " </s> </p>
<p> <s> " Kaks tundi , " turtsatas tüdruk . </s> <s> " Olgu , lase jalga . </s> <s> Ma pean ka midagi asisemat selga ajama . " </s> </p>
<p> <s> Ta andis mehele kiire musi ja kadus ülakorrusele . * </s> </p>
<p> <s> Lene ärkas . </s> <s> Midagi oli juhtunud . </s> <s> Midagi tabamatut oli õhus . </s> <s> Miski meenus . </s> <s> Silmad avanesid pärani — nüüd . </s> <s> Poolunisena ajas ta end istukile . </s> <s> Miski , mitte miski ei liikunud . </s> <s> Hääled , kauge kõma , mehhanismide vaikne kilin , tuule sahin . </s> <s> See polnud oluline . </s> <s> Näojooned mahenesid , neisse tuli tagasi öine pehmus . </s> </p>
<p> <s> Ma tahan magada ... </s> </p>
<p> <s> Minutid möödusid , ta ei ärganud ega uinunud . </s> <s> Aje , sund oli nõrk ja vaevutabatav , ent pikkamisi ta tõusis voodist ja vaatamata suuresti puhkava keha unesegusele loidusele tuli liigutusest kohmakas hüpe , mis pani ta peaaegu kukkuma . </s> </p>
<p> <s> Miks kõik nii kerge on ? </s> </p>
<p> <s> Ta ei vaadanud toas ringi , miski osa temast magas ikka veel . </s> <s> Silmad olid taas pärani . </s> <s> Kaks pimeduses ähmaselt valendavat nelinurka , aken ja voodi ... </s> <s> Kätega seinu kobades leidis ta ukse ja astus välja , vaadates mitte midagi taipava pilguga ringi , nagu näeks neid ruume esimest korda . </s> <s> Hirmunud loomakesena võpatas ta , kui kardin tema lähedust tajudes kõrvale tõmbus ja öise linna valguse sisse lasi . </s> <s> Tuled , tulederead , vonklemas puudealleede vahel ja venimas kaugustesse , teised kaardumas üle taeva . </s> <s> Võõras , arusaamatu . </s> </p>
<p> <s> Ma pean helistama ... </s> </p>
<p> <s> Ta nõjatus piidale , vajus uuesti poolunne , silmad sulgusid ja pika , pika hetke järel nõksatasid põlved . </s> <s> Võpatusega saabus taas transisarnane seisund . </s> <s> Ta astus teise tuppa , istus . </s> <s> Monitor , klaviatuur . </s> <s> Sõrmed langesid klahvidele , ekraan lõi öiselt diskreetselt helendama . </s> <s> Jälle pikk kõhklus , pea minut , tasane , püütoni kägistusena hell võitlus magava poolega , siis aktiveeris ta programmi ja hakkas aadressi numbrigruppe sisse lööma . </s> <s> Uuesti tardus ta nüüd teateakent vaadates , taas möödus ligi minut . </s> <s> Sõrmed tõmblesid , laskusid mitu korda , siis tõusid uuesti . </s> </p>
<p> <s> " Olen Marsil ... " </s> </p>
<p> <s> Ta ei suutnud jätkata , pea jonksatas , ta raputas suletud laugudega pead , hakkas kiiremini hingama , kirjutas kiiresti veel mõned sõnad ja vajutas siis " saada " . </s> <s> Ta käed värisesid , ta kõikus toolis , pea kaldus suletud silmadega ja paar korda näis , et ta kukub toolilt . </s> </p>
<p> <s> Miks vastust ei tule ? ... </s> </p>
<p> <s> Ta kukkuski . </s> <s> Laud võbelesid , käed kobasid vaipa . </s> </p>
<p> <s> " Mis ? ... " </s> </p>
<p> <s> Uni ja ärkvelolek segunesid . </s> </p>
<p> <s> Vastust ei saagi tulla , sest Maa on kahesaja viiekümne miljoni kilomeetri kaugusel . </s> <s> Peaaegu pool tundi kõige kiiremal juhul . </s> </p>
<p> <s> " Mis vastus ? " ta raputas segaduses pead . </s> </p>
<p> <s> Siis hakkas tal hirm . </s> <s> Maja oli korraga täis liikuvaid varje , seinad langesid talle peale . </s> </p>
<p> <s> Ta karjus , karjus veel . </s> </p>
<p> <s> " Nad said mu jälle kätte ! " </s> </p>
<p> <s> Teel komistades ja tuikudes rabeles ukse juurde , paiskas selle lahti . </s> </p>
<p> <s> " Autot ei tohi võtta ... " </s> </p>
<p> <s> Terrass täitus heleda valgusega , üks kogu astus tema suunas , ta ei tundnud robotit ära . </s> <s> Uuesti kähedalt karjudes , õudusega täidetud silmi valguse eest varjates komistas ta trepil . </s> <s> Valu ei kainestanud , pani ta ainult kiiremini liikuma . </s> <s> Ta tormas suunda valimata öhe . </s> <s> Põõsad peksid vastu nägu . </s> <s> Veri voolas kriimustustest . </s> </p>
<p> <s> Mis nüüd saab ... </s> </p>
<p> <s> Kõik segunes , vastust saamata oli öine ärkamine lõppenud abitu hämmeldusega , tüdruku paanika ei olnud juhitav , võõras ja kummaline maastik , ehitised , tuled , väljapääsmatu , võimatu olukord . </s> </p>
<p> <s> " Oleks doktor ometi seal ... " </s> </p>
<p> <s> Ees oli pikk hall hoone , juhus või omasoodu toimiv alateadvus oli ta toonud ainsa koha juurde , kus oli pisimatki , ähmaselt aimuvat lootust , võib-olla vaid seetõttu , et häda tundus olevat viimane . </s> <s> Nõlvak , kibuvitsad , madal kivimüür . </s> <s> Kus siis uks õieti on ? </s> <s> Ta tagus rusikatega klaasseina . </s> </p>
<p> <s> " Mis ometi on juhtunud ? " </s> <s> Hääl oli hämmeldunud , ent rahulik ja selge . </s> <s> " Kuidas ma aidata saan ? </s> <s> Rahu , kohe tulen alla . " </s> </p>
<p> <s> Lene ei näinud kõnelejat . </s> </p>
<p> <s> " Bert ... " sosistas ta viimase jõuga , tundes , et kui ta kohe abi ei saa , siis juhtub kohe midagi õudset , midagi pöördumatut . </s> </p>
<p> <s> " Berthold ! " karjus ta siis , ise ka imestades oma võõralt kõlava hääle jõust . </s> </p>
<p> <s> Võõras mees kummardus ta kohale , ta tegi liigutuse , et teda tõrjuda . </s> <s> Mees sirutas käe , ta lõi sellese küüned , oleks vist metsa tormanud , ent kuulis vaikset häält . </s> </p>
<p> <s> " Lene , ma tulen kohe . </s> <s> Usalda seda meest , see on mu sõber , Sten Wang . " </s> </p>
<p> <s> Lene taipas nüüd , et mees tahtis vaid oma telefoni ta kõrva panna , ja lasi sel sündida . </s> <s> Maailm keerles , Berti hääl rääkis midagi . </s> </p>
<p> <s> " Bert , see sai mu uuesti kätte , " sosistas ta . </s> <s> " Tule ruttu . </s> <s> Kui sa ruttu ei tule ... " </s> </p>
<p> <s> Maailm hakkas ringi käima . </s> <s> Metsast tormasid välja inimesed , too Sten pöördus ja vaatas neid imestunult , seda enam , et kiirrongi kiirusega tormav tohutu eebenikarva kogu tulistas peatumata uinutuspüssist ... </s> <s> Ent siis lõi halastav pimedus tüdruku üle kokku ja rohkem ei mäletanud ta midagi . * </s> </p>
<p> <s> Chadis tormas ruumi ja vaatas kiiresti otsivalt ringi . </s> </p>
<p> <s> " Kus ta on ? " </s> </p>
<p> <s> " Vaiksemalt ! " sisistas hääl pimedusest . </s> </p>
<p> <s> Mees uuris nüüd uuesti pilguga pimedust ja avastas valges riides kogud tugitoolides madala laua ümber . </s> </p>
<p> <s> " Tere , " ütles ta nüüd peaaegu sosinal . </s> <s> " Räägi , Bert . " </s> <s> Ta seisatas teise tool kõrval . </s> </p>
<p> <s> " Ta on seal , " viipas arst , peopesaga silmi hõõrudes . </s> <s> " Ta magab , kõik on möödas ja me arvatavasti teame , milles asi . " </s> <s> Ta tõusis ja järgnes Chadisele , kes jutu lõppu ootamata oli Lene voodi juurde läinud . </s> <s> Tüdruk lamas tekiga kaetult ja hingas rahulikult . </s> </p>
<p> <s> " Vabandust , " sosistas mees . </s> <s> " Ma ei teadnud , et on oht teda äratada . " </s> </p>
<p> <s> Arst turtsatas , kuid jätkas vaiksel toonil , ise aparaatide näite kontrollides : </s> </p>
<p> <s> " Mitte teda . </s> <s> Eigoro jäi magama . </s> <s> Kukkus ära nagu kott . </s> <s> Neliteist tundi sondis lahustunult ... " </s> </p>
<p> <s> Ta vaatas uuesti meest . </s> </p>
<p> <s> " Ma saan sust muidugi aru , aga ikkagi polnud mõtet niimoodi kiirustada . </s> <s> Nüüd mine ise ka magama . " </s> </p>
<p> <s> " Mis juhtus ? </s> <s> Ma sain häire ja tean vaid , et ta tuli alasti haigla ukse taha . " </s> </p>
<p> <s> " Trigerkoodid . </s> <s> Ta saatis teate kellelegi Maale . </s> <s> Ent juhtmoodul ei haakunud korralikult isiksusega ja ta läks segamini ... hirm , paanika . </s> <s> Hea , et ta siia tuli , mingi osa teadvusest töötas . </s> <s> Haz ja Teb lendasid teie koju kohe , kui häire tuli , nad oli kohal vaevalt minut peale seda , kui ta saatis teate tolle Graadi avaliku serveri aadressil , aga ta oli läinud . </s> <s> Nad lõid kõik omad üles , kui tühja toa leidsid , Haz kinnitab , et veel mõnisada sekki , ja ta oleks terves linnas kõik täissertifikaadiga tegelased üles löönud ja Lenet otsima pannud . </s> <s> Aga nüüd on asi korras . " </s> </p>
<p> <s> " Ta teadvust on ju korduvalt kontrollitud ? " </s> </p>
<p> <s> " Jah , " arst viipas tagasi tugitoolide juurde . </s> <s> " Vaata neid . " </s> </p>
<p> <s> Ta ulatas mehele mingid pikad lindid , viimane luges kirju allservast , siis uuris kujutisi . </s> </p>
<p> <s> " Ma ei ole spetsialist , " pidi ta lõpuks tunnistama ja lasi lindid lauale . </s> </p>
<p> <s> " Mina olen , " Steni hääl oli väsinud ja kähe , ta tiris baariroboti hoolimatult lähemale ja otsis kobamisi klaasi , valas laual olnud šampanjapudelist täis oma ja uue klaasi , lükkas selle Chadis poole . </s> </p>
<p> <s> " Me pühitseme , õnnitle meid . " </s> </p>
<p> <s> Chadis lõi temaga kokku ja maitses heameelega kihisevat vedelikku . </s> </p>
<p> <s> " Mida ? </s> <s> Mille puhul ? " </s> </p>
<p> <s> Sten puudutas linte ja mõnedes kohtades hakkasid helendama markerijäljed . </s> </p>
<p> <s> " Teadvusvälised trigerkoodid . </s> <s> Nüüd me teame , kuidas neid leida ja kahjutuks teha . " </s> </p>
<p> <s> Ta hakkas seletama , kuid Chadis lõi käega . </s> </p>
<p> <s> " Räägi parem , kas see kordub ? " </s> </p>
<p> <s> Sten vangutas pead . </s> <s> " Ajalised trigerid võtsin maha . </s> <s> See on üks asi , miks Eigoro ära kukkus . </s> <s> Minu lollus , ma kerisin Lene bioloogilist kella edasi-tagasi . </s> <s> Lene oli hämarolekus , aga too vaene plika on nüüd paarkümmend aastat ärkvel olnud . " </s> </p>
<p> <s> " Te olite üheaegselt tal kallal ? " imestas Chadis . </s> <s> " Niipalju , kui ma kursust mäletan ... " </s> </p>
<p> <s> " Seda tehakse ju kogu aeg . </s> <s> Mina ei puutunud ju isiksusosa teadvusest . " </s> </p>
<p> <s> " Okei , eks te ise tea , " ohkas Chadis . </s> <s> " Kas võib veel midagi olla ? " </s> </p>
<p> <s> Tugitoolis hakati liigutama ja nohisema . </s> </p>
<p> <s> " Aa , Chadis , " ütles unine neiuhääl . </s> <s> " Sten , šampanjat . " </s> </p>
<p> <s> " Sorry , ajasime su üles , " Bert vaatas mehi etteheitvalt . </s> </p>
<p> <s> " Ei sest midagi . </s> <s> Veider tunne oli , kui päevad hakkasid mööda vilkuma ... " </s> <s> Ta turtsatas . </s> <s> " Ma peaksin nüüd ka oma vanust murrujoonega kirjutama . " </s> <s> *4* </s> </p>
<p> <s> Ta uuris Chadist muigamisi . </s> <s> " Tead , Lene ei ütle sulle kunagi , aga ... </s> <s> Millal sa talle viimati lilli kinkisid ? " </s> </p>
<p> <s> Chadis liigutas end kohmetult ja vaatas abiotsivalt Berti suunas . </s> <s> Viimase suunurk tuksatas samuti . </s> </p>
<p> <s> " Nagu sa koolist mäletad , oli terve rida põhjusi , miks samastumisega süvasondimist saab tulemuslikult teha praktiliselt vaid umbes samaealine ja samast soost inimene . </s> <s> Aga seda ei ütle ükski tekst , kuivõrd täielikult , eriti natuke aega peale protseduuri , oled patsiendiga samastunud . </s> <s> Piltlikult — see noor naine siin on sinuga aastaid koos elanud , ta näeb vaid pisut teistsugune välja , kui sa harjunud oled . " </s> </p>
<p> <s> Eigoro noogutas . </s> <s> " Ja iseloom on ka teine . </s> <s> Käredam . </s> <s> Sa ei ole kunagi täielikult aru saanud , kui teistmoodi oludest see suurepärane tüdruk pärit on . </s> <s> Lepi , et ta tunneb elulõpuni end ebamugavalt avalikus kohas alasti olles , lepi , et ta tahab mujale , kui mõni Draco-taoline kedagi elutoalaual rautab , lepi , et tal ei saa kunagi olema tehnika juhtimise loomulikku automaatsust , lepi , et ta kardab roboteid ... see viimane läheb muidugi aja jooksul üle . </s> <s> Ja üldse — räägi temaga . </s> <s> Teil oleks aeg hakata lapsi saama . " </s> </p>
<p> <s> Chadis maigutas . </s> </p>
<p> <s> " Kallis tüdruk ... </s> <s> Ega ma ei ole küll ... " </s> </p>
<p> <s> " No nüüd sa siis tead , " muigas Bert tõustes . </s> <s> " Kaduge siit . </s> <s> Lene magab veel kolm päeva , siis on nädala uimane . </s> <s> Te olete kergelt pääsenud . </s> <s> Sten hoiatab Maa luuret . " </s> <s> Algusesse Demobilisatsioon </s> </p>
<p> <s> Karl Bogomolo vaatas läbi päevaga laekunud posti . </s> <s> Mõnikord pani teda nördima süsteemi kohmakus , kui ta klaviatuurilt korraldusi sisestas — igas majas olid häälega juhitavad seadmed , ettelugejad , filtrid , pidev ühendus . </s> <s> Siin tõmbas ta meile omale portsu kaupa , luges ekraanilt ja sisestas kõik salasõnad iga kord uuesti . </s> <s> Julgeolek ... </s> <s> Vähemasti ta teadis , et ta arvutit ei jälgi isegi mitte ta kaaslaste süsteemid — iga ühendust on teoreetiliselt võimalik kasutada ka kellelgi teisel , ja nii oli ta oma masinaga üksi ja pidi kõiki koodivõtmeid ise mäletama . </s> </p>
<p> <s> Ta lehitses neid kiiresti , pilk libisemas üle saatjate , siis tardus ja valis kiire järsu liigutusega ühe . </s> </p>
<p> <s> Saatjaks oli märgitud lihtsalt " D6 " ja sõnumi sisu oli avatud tekstis kümmekond sõna : " Olen Marsil . </s> <s> Termotuumaplanetoplaanid . </s> <s> Õnnelikud hiigellinnad kuplite all . </s> <s> Targad androidid . </s> <s> Tähesondid . </s> <s> 4-10-lapselised pered . " </s> </p>
<p> <s> Mees jõllitas neid sõnu pikad minutid , nägu liikumatu . </s> <s> Operatsioon " Paeluss " oli lõpetatud rohkem kui aasta tagasi . </s> <s> Teda ei tänatud , aga samas ka ei degradeeritud . </s> <s> Ilmselt oli kontrollkomisjon ka aru saanud , et tegelikult vaevalt kellelgi teisel rohkem ette näidata oleks olnud . </s> <s> Kõik materjalid olid hävitatud . </s> <s> Ta oli jätnud ainult agentide jaoks ette valmistatud sidepordid üles , suunates nad otse endale . </s> <s> Ta ei olnud seda muidugi kuhugi kirja pannud . </s> <s> Elektroonse meedia võlu oli selles , et suurde hunnikusse pahna võis peita mida tahes . </s> <s> Kui keegi ka suutis jälgida võrgus liikuvaid sõnumeid , ei öelnud tekst dekrüpteerimiseta enamasti midagi . </s> <s> Ning seetõttu oligi asja ilu selles , et vaevalt et keegi taipas , et need sõnad tähendasid ainult ja täpselt seda , mida nad tähendasid . </s> <s> Pealtkuulaja oleks automaatselt eeldanud , et sisu on vaid samasugune marker nagu " D6 " , ning keegi on näiteks " Elvis helistas " või " Kasutage kondoomi " asemel otsustanud kasutada Kuu Ordu teemalist müstikat . </s> </p>
<p> <s> Aegamisi kustutas ta teate , siis kontrollis , et see kuidagi taastatav ei oleks . </s> <s> Ta oli saanud vastuse . </s> <s> Ta teadis , et iga sõna oli tõsi . </s> <s> Üks asi on aga aimata , teine teada , et nüüd ootab teda ees vaid allakäik , lõputu piinlik aruandmine komisjonidele , veidriku kuulsus . </s> <s> Riik ei olnud valmis uskuma , et nende vastas ei seisa mitte pisike kuritegelik padikond , vaid suur rahvas . </s> <s> Arenev , kelle päralt on tulevik . </s> </p>
<p> <s> Lõks oli ammu kinni plaksatanud . </s> <s> Ta ei saanud ka ise võtta kaasa oma peret ja põgeneda Kuu Ordusse . </s> <s> Võibolla nad isegi võtaksid ta vastu vaatamata kõigele sellele , mis ta oli neile nende vastu võideldes teinud , ja seeläbi kui mitte endale , siis lastele taganud tuleviku . </s> <s> Aga seda tehes oleks ta reetnud oma kodumaa ja siis poleks enam olnud mitte mingit õigustust raisatud eludele . </s> <s> Lõpuks paistis , et ta vanem poeg ei ole ainult tema pärast juba ise Taevasse kadunud . </s> <s> Ent ta naine ei oleks iialgi tulnud . </s> <s> Ka tema oleks teda reeturiks pidanud . </s> <s> Ta oli jõudnud tee lõppu . </s> </p>
<p> <s> Ta vastas meilidele , mis vastust nõudsid , jättis need , millega kiire ei olnud , vastamata ja tõusis . </s> <s> Ta astus koridori , avas mehaanilise võtmega seinakapi ja lülitas mõned seadmed teisele reziimile . </s> <s> Kasutades mitmeid erinevaid kaarte läks ta seejärel seadmeruumi ja kirjutas konsoolil mõned napid read . </s> <s> Ta teadis , et teeb kõike korralikult , ta oli hoolikalt kontrollinud . </s> <s> Tema tegevusest ei jää mingeid jälgi , mitte keegi ei taipa , miks vahetati ära kaks faili . </s> <s> Kui keegi üldse uurimisega selleni jõuab , läheb juhtunu tõenäoliselt kirja kas kellegi näpuvea või seletamatu tarkvarahäirena . </s> <s> Üks ammu ettevalmistatud operatsioon läheb enne õiget aega käiku ja saab valed andmed . </s> <s> Duuma nõusolekul kõrvaldavad nad töösturi , kes ilmselt teeb koostööd Kuu Orduga , hoiatuseks ja õpetuseks . </s> <s> Isesihtuv rakett lastakse ta auto pihta homme , kui ta sõidab välja Kohtuhoonest , kus ta annab tunnistusi mingis altkäemaksujuhtumis . </s> <s> Ainult et auto määrang , mille palgamõrvar sai , ei ole mitte töösturi oma . </s> </p>
<p> <s> Karl Bogomolo istus uuesti oma laua taha ja võttis ühenduse sekretäriga . </s> </p>
<p> <s> " Zoja , ma mõtlesin ümber , ma siiski lähen homme sellele lõunasöögile kohtuministri juurde ... </s> <s> Ei , ma lähen üksi ... </s> <s> Aitäh . " </s> <s> Algusesse Chadise päevik 5. aprill 2130. aastal </s> </p>
<p> <s> Kallis õeke , ma ei ole sulle kirjutanud terve igaviku . </s> <s> Viimane sissekanne oli üle viie aasta vana . </s> <s> Viis aastat ! </s> <s> Ma ei oleks seda uskunud , aga kuupäevad ei valeta . </s> </p>
<p> <s> Mida ma õieti kirjutan ? </s> <s> Miks ma end piinan ? </s> </p>
<p> <s> Tegelikult ju enam ei piinagi . </s> <s> Õeke , ma ei suuda tabada enam seda meeleolu , mis mind täitis , kui manasin silme ette su kuju ja andsin sulle kogu armastuse , mis oleks sulle kuulunud , kui sa olemas oleksid olnud . </s> <s> Ei , see pole tõsi . </s> <s> Sinus oli ka kogu mu muu olematu pere . </s> <s> Ema surm on märgitud paberites , isast ei tea ma midagi . </s> <s> Sinugi mõtlesin ma ju välja vaid ühe kontrollimata vihje peale . </s> <s> Mul ei olnud ilmas mitte kedagi . </s> <s> Inimesed , kes mind kasvatasid , tegid oma parima , aga sel hetkel , kui ma millalgi teismeliseeas suutsin lõplikult mõista oma totaalset üksindust ja juurtetust , mõtlesingi ma ühel süngel kurbusehetkel su välja , ja edaspidi põgenesin ma selle eest sinu juurde . </s> </p>
<p> <s> Nüüd ma lasen su vabaks . </s> <s> Las surnud matavad oma surnud . </s> <s> Ma olen elavate poolel . </s> <s> Su kuju ähmastus juba Lene tulekuga . </s> <s> Ka tema oli üksik , juurteta , kõledas külmas ajatuules rabelev hing , kes siiski end kibeda uhkusega püsti hoidis . </s> <s> Me väärisime teineteist . </s> <s> Me oleme teineteisega harjunud , ja nagu märgata , on ta asendanud kõik selle , mida sinu olematus kujus otsisin . </s> </p>
<p> <s> Õeke , ma ei andnud sulle kunagi nime , sest kui sa oleksid ka olemas olnud , oleksid sa surnud nimetuna . </s> <s> Täna sündis mu tütar . </s> <s> Ma oleksin temale andnud su nime . </s> <s> Kui ta esimest korda oma elu esimestel hetkedel avas oma mitte midagi taipavad silmad , meenusid sa mulle . </s> <s> Ma võlgnen sulle selle viimase kirja , viimase tänuliku austusavalduse , mis jääb puhkama sinna , kus muudki varjud , mis on kunagi olnud ja mille hulka kaome ka kord kõik meie , elavad . </s> </p>
<p> <s> On möödunud aastad , meil Lenega on olnud paremaid ja halvemaid päevi , aga me oleme õppinud teineteist usaldama ja armastama . </s> <s> Münteon on neljane ja Nestimo kahene . </s> <s> Nüüd on neil väike õde , ja temagi ei jää viimaseks . </s> <s> Me ei tea täpselt , mis sigadusi veel võib olla Lene teadvusse peidetud , nii et Maale ega selle lähedussegi ei ole meil mõistlik ronida , aga tõtt-öelda ei tunne me selle järele vähimatki vajadust . </s> <s> Meie kodu on siin . </s> <s> Marsil , Elysiumi tasandiku Vanas Linnas . </s> <s> Isegi selle mõne aastaga on ka siin on kõik muutunud . </s> <s> Meiegi peame end juba põlisasukateks , kuigi inimesed , kes on siin sündinud , muigavad selle peale . </s> <s> Aga linn kahekordistub iga kaheteist aastaga , Maa aastaga ! , nii et ma mõistan neid . </s> <s> Meie maja on tänu Draco vanematele juba noobliks peetavas kohas , meil on siin sõbrad , töö ja meid austatakse . </s> <s> Ja vähemasti paarikümnel lähemal aastal sellest meile piisab . </s> </p>
<p> <s> Aitäh , õeke . </s> <s> Aitäh kõige eest , mis me koos jagasime . </s> <s> Nüüd on mul terve suurepärane maailm , mida armastada , ja ma olen kindel , et oma piiritus headuses loodad sa koos minuga , et mul ei ole põhjust enam kunagi sinu juurde tagasi pöörduda . </s> </p>
<p> <s> <gap rend="märkused"/> </s> </p></div1>
    </body>
  </text>
</TEI>
</teiCorpus>
</teiCorpus>
