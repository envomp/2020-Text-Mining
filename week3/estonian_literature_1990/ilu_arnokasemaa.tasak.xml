<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Metsad kõnelevad </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Metsad kõnelevad </head>
<p> <bibl> <author> <s> Arno Kasemaa </s> </author> </bibl> </p>
<p> <gap rend="ilmumisandmed"/> </p><div2 type="alaosa"><head> 1 </head>
<p> <s> Künka suur lasterikas perekond elas saunas , pead-jalad koos . </s> <s> Kodanliku Eesti viimasel aastal möllas Kõrvenurme külas suur kahjutuli , kus langes tuleroaks peaaegu pool küla . </s> <s> Tugev läänetuul kandis tule kord-korralt majalt majale edasi ning küla keskmine , kõige tihedamini asustatud osa põles maani maha . </s> <s> Kuigi Künka ja Saarevälja asusid kahjutule tsentrumist tükk maad põhja pool , süttis ometi Künka elumaja ning seda päästa polnud võimalik . </s> <s> Alles jäid saun ja kõrvalhooned . </s> </p>
<p> <s> Oli kuldilus suvise pööripäeva järgne päev . </s> <s> Juba paar nädalat valitses põud . </s> <s> Kõrvenurme küla kiviklibustel põldudel kippusid orased kolletama , oodates asjatult elustavat vihma . </s> <s> Küll kogunesid keskpäeval läänetaevasse vahete-vahel pilvemügerikud , kuid valitsevad idatuuled tõrjusid need tagasi ning järgmiseks hommikuks oli taevas taas säravalt selge . </s> <s> Küll oleks paar-kolm sajupäeva marjaks ära kulunud , sest ka kõrgemad heinamaad ei tõotanud kuigi suurt saaki . </s> <s> Madalatel , niisketel lodumaadel ulatus aga mahlakas rohi kohati peaaegu rinnuni . </s> <s> Eelmisel päeval oli tuul pöördunud läände ning lõõtsus nüüd täie hooga , tõotades lähematel päevadel vihma . </s> <s> Sel saatuslikul hommikul tõttasid Kõrvenurme talupidajad kõik Rakverre jaanilaadale . </s> <s> Oli vaja läheneva heinatöö jaoks osta vikateid , niidumasinate jaoks puuduvaid osi ning laadalt ka põrsaid suveks kasvama . </s> <s> Kodus olid peamiselt naised ja lapsed . </s> <s> Tugev läänetuul , mis juba hommikul , kui laadalised teele asusid , puude latvu painutas , tugevnes keskpäevaks veelgi . </s> <s> Küla elas oma tavalist argipäevaelu . </s> <s> Naised rohisid juurviljapeenraid , istutati veel hilise kapsa taimedki , et algavaks heinaajaks kõik korras oleks , sest kel siis enam mahti niisuguse asjaga jännata . </s> <s> Lapsed aga jooksid alla jõe äärde , et jahedas vees palavust pisut jahutada . </s> </p>
<p> <s> Künka Minna pesi päeval sauna juures pesu . </s> <s> Et kaevus vett kokku hoida , mida kestva põua tõttu tundus olevat vähevõitu , asetas ta pesuvanni väikesele käsikärule ning läks jõe äärde loputama . </s> <s> Kaldast üles tulles märkas ta küla kaugemas otsas suitsuvinet . </s> <s> Küllap Lallumäe omad kütavad vist jaanilaupäeva õhtul saunaahju , mõtles ta endamisi . </s> <s> Kui aga suitsuvine ikka paksemaks ja paksemaks muutus , astus ta õuest välja , kus puud vaatevälja ei varjanud ning nägi , et tegemist pole mingi saunaahju kütmisega , vaid lausa kahjutule endaga , sest Lallumäe elumaja seisis paksus suitsutossus ning aeg-ajalt nilpsasid punased tuleleegid katuseharjast kõrgemale . </s> <s> Tuld oli märgatud juba kaugemalgi . </s> <s> Tulid Suureõue , Sakrise , Sepa ja Rogandiku omad , nendega liitusid ka Künka Minna ja Artur ning Saarevälja Marta ja Juhan . </s> <s> Kõik tõttasid õnnetuspaigale , et katsuda tulele piiri panna . </s> <s> Kuid Lallumäele jõudes selgus , et seal polnudki enam võimalik midagi aidata . </s> <s> Üksteise järel süttisid kuivad laast- ja õlgkatused , nagu oleks mingi kuri käsi nad järjekorras põlema pannud . </s> <s> Õige pea , kui Lallumäe elumaja katuse räästa alt tuleleegid välja lahvatasid , hakkasid põlema ka naabruses asuvad Mäe Motu hooned – karjatall , aidad ning elumaja . </s> <s> Ja siis võtsid tuld ridamisi kõik : Peedari , Teetlovi , Põldaru , Roopalu , Laiatüki ning tükk maad eemal ka Rahkamäe . </s> <s> Tuli oli nii võimas , et ei lubanud kustutajatel lähedalegi minna . </s> <s> Kundast saabunud tuletõrje ei suutnud oluliselt aidata , sest madalad kaevud olid veevaesed ning jäid kohe kuivaks . </s> <s> Pealegi asusid mitmed neist tuletõrje saabudes juba kahjutule tsentrumis , kuhu juurdepääs polnud enam võimalik . </s> <s> Jõest kohale toodud veega püüdsid pritsimehed kaitsta allatuule jäävaid , veel süttimata maju , kuid ka see ei andnud tulemusi , sest erakordselt tugev tuul ja tuli olid võimsamad kui tuletõrjujate jõud . </s> </p>
<p> <s> Künka ja Saarevälja hoonete süttimist ei peetud tõenäoliseks , kuna nad asusid kahjutulest niivõrd kaugel . </s> <s> Kui aga Laiatüki ja seejärel ka Rahkamäe tuld võtsid ning tulelondid sinnapoole lendama hakkasid , kiirustasid Minna ja Artur , nende eeskujul ka Marta ja Juhan koju , et oma hooneid süttimise eest kaitsta . </s> <s> Appi tulid ka Rogandiku omad . </s> <s> Artur ja Minna olid mõlemad katusel ja loopisid vett tulekolletele , mis tekkisid sinna põlevatest katuselaastudest , mida tugev läänetuul Rahkamäe hoonete poolt Künka elumaja katusele kandis . </s> <s> Nagu säravad linnud lendasid tulelondid õhus ja maandusid kolm-nelisada meetrit kaugemal asuva naabri eluhoonel . </s> <s> Võib-olla oleks Künka elumaja suudetud päästa , sest Rahkamäel hakkas tuli juba raugema , kuid siis lõppes kaevust vesi . </s> <s> Saarevälja kaev oli tükk maad eemal ning ämbritega kandmine võttis aega . </s> <s> Pealegi kaitsesid Marta ja Juhan oma hooneid võimaliku süttimise eest , loopides katusele vett , et sinna sattunud sädemeid kustutada , enne kui need suureks leegiks jõuavad paisuda . </s> <s> Ja kui siis Rahkamäe karjatalli katus ragisedes kokku langes ning tohutusuure sädemete ja tulelontide pahmaka õhku paiskas , kust tuul need Künkani kandis , ei jõudnud Minna ja Artur enam tulekoldeid likvideerida ning kuiv laastkatus süttis lausaliselt . </s> </p>
<p> <s> “ Tulge alla , põlete elusalt ! </s> <s> Siin pole enam midagi kustutada . </s> <s> Katuse tagakülg ka juba põleb ! ” karjus Rogandiku Mart . </s> </p>
<p> <s> “ Asju välja kandma ! ” kamandas agar Saarevälja Marta . </s> </p>
<p> <s> Minna ja Artur ronisid kiiruga katuselt maha ning ühinesid naabritega , kes püüdsid põlevast majast päästa niipalju kui võimalik . </s> </p>
<p> <s> Kui laadalised õhtul linnast koju jõudsid , leidsid nad ahervaremetes küla eest. Olles ehmatusest juba pisut toibunud , seisis kõikide keelel üksainus küsimus : kust sai tuli alguse ? </s> <s> Kelle hooletuse läbi jäi peaaegu terve küla peavarjuta ? </s> <s> Sellele ei osanud keegi vastata . </s> <s> Teati vaid seda , et tuld märgati siis , kui Lallumäe elumaja üleni leekides seisis ning Mäe Motugi hooned juba tuld olid võtnud . </s> <s> Olid ju kodus peamiselt naised ja lapsed , igaüks oma tööde ja toimetuste juures . </s> <s> Küll tundnud Teetlovi noor perenaine maja taga juurviljapeenraid rohides kirbet suitsulõhna , mida tugev läänetuul Lallumäe poolt külasse kandis , kuid nii nagu Künka Minnagi , ei omistanud ka Teetlovi Armilda sellele tähelepanu , sest ka tema arvanud , et Lallumäe Leena kütab saunaahju . </s> <s> Kui lapsed lõpuks suure kisaga ema juurde jooksid , et Lallumäe ning Mäe Motu hooned põlevad , taibanud tema , kust see suitsuving pärit on , kuid siis oli juba hilja . </s> <s> Naiste ja laste jõud ning ettevõtlikus olid liiga väikesed , et kahjutulele piiri panna . </s> <s> Isegi allatuule jäävate hoonete süttimist ei suudetud ära hoida , sest tuul kandis katuselaastude põlevaid tükke ning õletuuste mitmesaja meetri kaugusele . </s> <s> Kaua aega ei teatud , kelle käest tuli alguse sai . </s> <s> Alles mitu aastat hiljem avaldas Lallumäe Leena Teetlovi Armildale , et temal tulnud leiba ahju pannes viinaneelud peale , ning kui kõik valmis , võtnud ta kohvrist pesude vahelt pudeli ning rüübanud kohe päris mitu punnsuutäit kodus aetud puskarit , viinud siis ahjuluua ja leivalabida välja räästa alla kindlaks määratud kohale ning külitanud seejärel sooja ahju äärde pingile , kus õige pea magusas rammestuses uinus . </s> <s> Sealt naabrinaised , Peedari Juuli ning Teetlovi Armilda ta juba pooleldi vingu jäänult leidsidki . </s> <s> Küllap oli luud ahjupõrandat pühkides tuld võtnud , mida aga Lallumäe perenaine ei märganud ning viis sädemetes ahjuluua õlgkatuse räästa alla , kus tugev tuul ta põlema lõõtsus . </s> <s> Kõige rohkem kannatada said kaks viimast talu , Laiatüki ning Rahkamäe , kust peremees ja perenaine mõlemad hommikul laadale läksid . </s> <s> Tulest heidutatud lapsed ei osanud põlevast majast kõige vähematki välja kanda . </s> <s> Alles jäid ainult loomad , kes suvise aja tõttu väljas olid . </s> <s> Kui vanemad õhtul koju jõudsid , leidsid nad nutvad lapsed suitsevate ahervaremete juurest . </s> </p>
<p> <s> Pärast elumaja põlemist kolis Künka pere sauna , mis järelejäänud hoonetest elamiseks kõige enam sobis . </s> <s> Kümneliikmeline perekond saunakambrisse ära mahutada tundus esialgu lausa võimatuna . </s> <s> Kuid et teist lahendust polnud , pidi sellega kuidagi toime tulema . </s> <s> Künka oli selles mõttes isegi veel õnnelikus olukorras , sest järele jäid kõik kõrvalhooned . </s> <s> Laiatüki ja Rahkamäe lasterikkad perekonnad , kus kõik hooned maani maha põlesid , jäid lausa lageda taeva alla . </s> </p></div2><div2 type="alaosa"><head> 2 </head>
<p> <s> Künka Artur ja Saarevälja Juhan olid vennaksed ning pärast isa surma jagasid nad kodutalu omavahel pooleks , nii et kumbki sai kuus hektarit põldu , ühe hobuse ning poole olemasolevast lüpsikarjast . </s> <s> Artur ehitas endale uued hooned , Juhan jäi aga elama vanasse Saarevälja elumajja . </s> <s> Vendade naised , Künka Minna ning Saarevälja Elsa , olid rahulikud ja sõbralikud inimesed ning said omavahel hästi läbi . </s> <s> Siis jäi aga Juhani naine järsku haigeks ning suri . </s> <s> Kaks tütart olid juba täisikka jõudmas , kaks poega aga üsna väikesed . </s> <s> Kui Juhan naise kaotusvalust üle sai , tõi ta majja uue perenaise . </s> <s> Keegi külas ei teadnud , kus Juhan temaga tutvus , kust ta pärit oli ning kes ta oli . </s> <s> Uus Saarevälja perenaine oli täielik vastand eelmisele . </s> <s> Kui Elsa oli rahulik , teiste inimeste suhtes heatahtlik ning malbe , keda koduste tööde ja toimetuste juures kuuldagi polnud , siis Marta ilmumisest Saareväljale teadsid naabrid juba esimesel päeval kohe . </s> <s> Nagu tuulispask lennutas ta aias , õues ning lautade juures ja tema siia-sinna jooksmist saatis ülevoolav jutuvada . </s> <s> Silmapilk muutus Saareväljal kõik . </s> <s> Päevad läbi haukusid ärritatud koerad , kaagutasid haned ning kanad , nutsid ja karjusid lapsed . </s> <s> Üle kõige käis aga Marta tänitamine , käsud , korraldused ning õpetussõnad . </s> <s> Õige pea lahkusid kodust mõlemad tütred , sest nad ei pidanud vastu võõrasema võimutsemisele , poisid olid aga veel liiga väikesed , et omal käel laias maailmas hakkama saada ning nad pidid tahes-tahtmata kõik võõrasema tujud ja tahtmised välja kannatama . </s> </p>
<p> <s> Künka Minna püüdis uue sugulasega kohtumist vältida , kus iganes sai , sest talle ei meeldinud naabrinaise kärarikkus ega tema ülevoolav jutulust . </s> <s> Kuid Marta ei jäänud üleaedsega juhuslikku kokkusaamist ootama , vaid ilmus ise õige varsti Künkale , et seal uue sugulasega tutvust sobitada . </s> <s> Vaevalt oli ta jõudnud pakutud istet võtta , kui ta oma suu avas ning keelepaelad valla päästis . </s> <s> Ja Marta ei säästnud suud ega hoidnud ka sõnu kokku . </s> </p>
<p> <s> “ Issand jumal ! </s> <s> Mis lapsed sel Juhanil küll on ! </s> <s> Nad ju püsti kuradid ! </s> <s> Oleks ma seda teadnud , et siin niisugused sarvedeta saatanad ees ootavad , poleks ma oma jalgagi siia toonud . </s> <s> Igale asjale hauguvad vastu nagu koerad , suud peas kõrvuni lahti . </s> <s> Mis sõnu nad mulle loevad ! </s> <s> Püha jumal ! </s> <s> Ma ei julge õue peal liikudagi , kardan , et kargavad kõrisse kinni . </s> <s> Olen Juhanile mitu korda öelnud , et võta ometi rihm ja tee teistel taguotsad tuliseks , ehk hakkavad siis natukenegi pelgama , aga ei see tee väljagi . </s> <s> Ei tea , mis ta must siia kutsus , oma lastele lollitada . ” </s> </p>
<p> <s> “ Nad pole sinuga jõudnud veel harjuda , küllap ajapikku muutuvad leplikumaks , ” püüdis Minna lohutada . </s> </p>
<p> <s> “ Need peletised leplikumaks ! </s> <s> Päev-päevalt lähevad hullemaks . </s> <s> Neid pole elu sees keegi õpetanud . </s> <s> On lastud üle pea kasvada . </s> <s> Kui asi ei parane , siis võtan ise vembla ning uhan kered läbi . ” </s> </p>
<p> <s> “ Ära seda küll tee , siis läheb asi õige hulluks . </s> <s> Katsu enne ikka heaga , siis ehk võtavad su omaks . ” </s> </p>
<p> <s> “ Heaga ! ” lõi Marta käsi kokku . “ Mida saab niisuguste passatskite juures heaga . </s> <s> Need kutsikad naeravad su headusele . </s> <s> Nad ju hullemad kui metsloomad , ” lõpetas Marta Juhani poegade põhjamise . “ Ja mis need plikadki . </s> <s> Mõtlesid vist , et kui võõrasema majas , ei siis ole vaja enam lillegi liigutada . </s> <s> Muudkui põõna aga keskhommikuni voodis ning oota , kuni sööma kutsutakse . </s> <s> Oh ei , tibukesed ! </s> <s> Paar päeva vaatasin seda asja , siis aga kupatasin ühel hommikul preilid maast lahti ning küütisin lauda juurde lehmi lüpsma . </s> <s> Küll vingutasid nina , aga ikka läksid . </s> <s> Kuid ei nad pidanud tööle kuigi kaua vastu . </s> <s> Nädal tagasi lasksid mõlemad jalga . </s> <s> Ja oleks nad mulle oma minekust sõnakestki lausunud või head aegagi jätnud . </s> <s> Juhaniga sossutasid eelmisel õhtul , aga mulle mitte üks piuks . ” </s> </p>
<p> <s> “ Kuhu nad siis läksid ? </s> <s> Kas kusagile tööd otsima ? ” </s> </p>
<p> <s> “ Eks vist muidugi . </s> <s> Ega siis ilma tööta kusagil läbi saa . </s> <s> Eks nad siis nüüd näe , kui kerge on . </s> <s> Kas saavad keskhommikuni voodis teki all vedeleda . ” </s> </p>
<p> <s> “ Ega nad olegi vedelenud . </s> <s> Pärast ema surma tegid kõik tööd majapidamises ära . </s> <s> Ei ole neil tüdrukutel kerge olnud . </s> <s> Liina sai kevadel alles kuusteist , kuid oli juba läinud suvel täie inimese eest väljas , ” püüdis Minna naabritüdrukuid kaitsta . </s> </p>
<p> <s> Marta ei lasknud ennast eksitada , vaid laskis edasi . “ Aga seda ma ütlesin Juhanile , et kui plikad kord läksid , siis ärgu nad oma jalga enam siia toogu , niikaua kui minu silmad lahti on . ” </s> </p>
<p> <s> “ Kuidas siis ikka niimoodi . </s> <s> See ju nende kodu . </s> <s> Miks nad oma koju tulla ei tohi ? </s> <s> Ei seda saa keegi keelata . ” Martale vist ei meeldinud naabriperenaise seisukoht , kes Juhani lapsi temaga koos siunama ei hakanud , vaid neid koguni kaitsta püüdis , sest ta jäi järsku vait ning silmitses Minnat vaenulikult . </s> </p>
<p> <s> See Marta esimene visiit otsustas naabrinaiste omavahelise suhtlemise alatiseks . </s> <s> Kuigi Marta hiljem mitu korda naabritega usalduslikku vahekorda sisse püüdis seada , ei tulnud sellest midagi välja , sest Minna vastas tema lähenemiskatsetele ainult jaheda viisakusega , mida Marta üleaedsele mitte kunagi ei andestanud . </s> </p></div2><div2 type="alaosa"><head> 3 </head>
<p> <s> See oli kohe pärast Saksa okupatsioonivägede lahkumist tuhande üheksasaja neljakümne neljanda aasta septembris , kui Künka Artur ühel pärastlõunal naelakasti , haamri , sae ja kirvega heinamaale tõttas , et seal küünisuule aed ette teha . </s> <s> Loomad oli vaja ädala peale lasta . </s> </p>
<p> <s> “ Ära siis väga kauaks jää . </s> <s> Metsades praegu igasugu inimesi . </s> <s> Saarevälja Marta oli alles üleeile veel kolme Saksa mundris meest Vigi soone peal näinud . </s> <s> Kõndinud Muurapõllu heinamaa poole , püssid seljas . </s> <s> Ja mine neid metsavendigi tea , ” manitses perenaine . </s> </p>
<p> <s> “ Ma pole kellelegi kurja teinud , miks ma neid kartma peaksin , ” arvas Artur . </s> </p>
<p> <s> “ Ega see ei loe , et kurja pole teinud . </s> <s> Inimesed on praegu segaduses , sõjavägedest ära hirmutatud , kus sa kellegi hinge sisse näed , mida ta mõtleb või tunneb . </s> <s> Niisugune metsahulkur näeb ka kõige ausamas inimeses endale surmavaenlast , ” arvas Minna . </s> </p>
<p> <s> “ Pole see asi nii hull ühtigi , ” lõi Artur käega . </s> </p>
<p> <s> Lapsed jooksid kisades õue . “ Venelased tulevad ! </s> <s> Otsivad hobuseid , võtavad küüti ! ” </s> </p>
<p> <s> “ Issand jumal ! ” jahmus Minna . “ Kust te seda kuulsite ? ” </s> </p>
<p> <s> “ Praegu just olid Rogandikul . </s> <s> Võtsid kohe ise koplist hobuse , ei küsinud lubagi . </s> <s> Õnneks Leida-tädi nägi ning kutsus Rogandiku-isa . </s> <s> Hobune rakendati vankri ette ja Mart läks kaasa , et saab ehk pärast küüti hobuse veel tagasi , ” seletasid lapsed õhinal . </s> </p>
<p> <s> “ Artur , võta ruttu Juka käekõrvale ja vii heinamaale endaga kaasa . </s> <s> Ega nad sinna ikka järele tea tulla . </s> <s> Ma ütlen , et läksid veskile . ” </s> </p>
<p> <s> Artur läks . </s> </p>
<p> <s> “ Püha jumal ! </s> <s> Neljakümne esimesel alles võeti hobune , nüüd jälle . </s> <s> Ei saa enam jalgu alla saamagi , ” hädaldas Minna . “ Minge lapsed , õue ja vaadake , kas tulevad siiapoole . </s> <s> Tulge mulle ütlema . ” </s> </p>
<p> <s> Lapsed jooksid minema . </s> <s> Minna oli ärevil . </s> <s> Alles kolm aastat tagasi mobiliseeriti koos meestega ka hobused . </s> <s> Küla jäi tööloomadest tühjaks . </s> <s> Juka oli siis alles aastane sälg , seepärast jäi järele . </s> <s> Nüüd on hobuseks kasvatatud ja juba anna jälle ära . </s> </p>
<p> <s> “ Tulevad ! </s> <s> Tulevad ! ” hüüdsid lapsed väljast . </s> <s> Minna astus õue . </s> <s> Kõige ees sammus pikakasvuline ohvitser , kaks sõdurit tema järel . </s> <s> Õnneks rääkis teine meestest eesti keelt . </s> <s> Ta selgitas olukorra ning tuleku põhjuse . </s> <s> Neil olevat vaja hobuseid moonavoori jaoks , et taganevatele sakslastele järele jõuda , kes põgenevat lääne suunas . </s> <s> Peremees võib ise kaasa tulla , siis on kindel , et saab oma hobuse tagasi . </s> </p>
<p> <s> “ Peremees läks enne lõunat veskile ega ole veel koju jõudnud , ” valetas Minna , tundes oma ebaausa vastuse pärast piinlikkust . </s> <s> Sõdur tõlkis tema jutu ohvitserile . </s> <s> Vastus näis tõene ning kõik kolm astusid õueväravast välja . </s> <s> Seal märkas üks meestest eemal põllu servas Saarevälja hobust . “ Eto vaša ? ” pöördus ohvitser Minna poole . </s> <s> Minna raputas pead ning näitas Saarevälja suunas . </s> <s> Üks meestest sammus üle põllusiilu hobust võtma , ohvitser tõlgiga aga astus Saarevälja õueväravast sisse . </s> <s> Marta oli juba sõjaväelasi Künka õuel märganud ning tõttas neile vastu . </s> <s> Ka siin selgitati olukord , mispeale Marta hirmsasti hädaldama kukkus . </s> <s> Peremeest ei olevat momendil kodus ning tema hobust võõraste sõjaväelaste kätte ei usalda . </s> <s> Neljakümne esimesel aastal vast võeti hobune , selle kimli aga saanud nad sakslaste käest . </s> <s> Alguses ei osanud see kreksut ei vankrit vedada ega künnivaol käia . </s> <s> Küllap olid Wehrmachti-mehed ta kusagilt undrehti teel saanud . </s> <s> Marta hädaldamist ei võetud kuuldagi , vaid soldatid lükkasid vankri rehe alt välja ning rakendasid kimli aiste vahele . </s> <s> Nüüd aga haaras südi Saarevälja perenaine kreksutil suukõrvast kinni , ega mõelnudki lahti lasta . </s> <s> Tema enne hobust ära ei anna , kui peremees ükskord lagedale ilmub ja ise kaasa tuleb . </s> </p>
<p> <s> “ Me ei saa seda teile lubada . </s> <s> Me jääme voorist maha . </s> <s> Tulge ise kaasa , ” tegi ohvitser lõpuks ettepaneku . </s> </p>
<p> <s> Marta heitis vaid korraks pilgu ohvitseri jumekasse näkku ja ei tea mis meelemuutus tema hinges sel momendil toimus , kuid ta laskis järsku hobuse suukõrvast lahti ning lausus : “ Ma tulen . ” Mõne minuti pärast väljus ta käekoti ning üleriietega toast , ronis vankrile , võttis ohjad ning sõitis väravast välja . </s> <s> Künka teeotsast möödudes hüüdis ta Minnale : “ Kui Juhan poisiga tuleb , ütle talle , et venelased käsutasid mind hobusega küüti ! ” Naabrinaise imestusel polnud piiri . </s> <s> Saarevälja Marta , kes tänini vaevalt hobuse ligi läks , võttis järsku ohjad kätte ning sõitis Vene soldatitega teab kuhu ilmaotsa . </s> <s> Naabrinaise elevil olekust tegi Minna järelduse , et minek polnudki talle eriti vastumeelt . </s> </p></div2><div2 type="alaosa"><head> 4 </head>
<p> <s> Päev kiskus juba õhtusse , kuid Künka Arturit polnud ikka veel kodus . </s> <s> Minna laskis lehmad koju , lüpsis ära ning otsustas soone peale vaatama minna , kuhu mees nii kauaks jääb . </s> <s> Ega selle aiajupikese tegemine küünisuu ette ometi nii kaua aega tohiks võtta . </s> <s> Juba eemalt nägi ta , et hobune oli soone peal keti otsas ning perenaise südant läbis rahuldustunne . </s> <s> Juka oli alles . </s> <s> Mida hakkaksid nad ilma hobuseta peale . </s> <s> Kuigi naabriperenaine ise oma kimliga kaasa läks , ei tähendanud see veel , et ta ükskord koos hobusega ka koju tagasi jõuab . </s> <s> Sõjaaja üle elanud inimesed olid umbusklikud ja arad , sest elu oli näidanud , et hädaoht võib ka seal varitseda , kus seda aimatagi ei osata . </s> <s> Perenaist nähes korsatas hobune ning kikitas kõrvu , nagu oleks ta järsku midagi ebatavalist märganud . </s> <s> Aiategu küüni suu ees oli alles pooleli . </s> <s> Maas vedeles teiba ümber keritud okastraadi-kera , sealsamas ka naelakast ning haamer , kuid Arturit mitte kusagil . </s> <s> Minna vaatas ümber . </s> <s> Mõnikümmend sammu eemal metsa serval oli paar-kolm langetatud noort kaske . </s> <s> Ja taas korsatas Juka . </s> <s> Minna süda aimas halba . </s> <s> Ta tõttas maharaiutud puude juurde ning tardus ehmatusest kohale . </s> <s> Valgete kasetüvede vahel angervaksas lamas Artur , saag kõrval . </s> <s> Minna haaras mehe käe , see oli külm . </s> <s> Artur oli silmili rohule kukkunud , seljas mitu veritsevat kuuliauku . </s> <s> Minna vajus oiates laiba kõrvale põlvili , sest ta tundis , et mõistus ja jõud ütlevad üles . “ Issand jumal ! </s> <s> Issand jumal ! ” ahastas õnnetu naine mehe surnukeha kõrval . </s> <s> Ilmselt oli Arturit tulistatud metsast , selja tagant . </s> <s> Kuid kes võis seda teha ? </s> <s> Ega ometi metsavennad ! </s> <s> Kuid miks ? </s> <s> Tema teada oli siinkandis liikumas neli-viis naaberküla poissi , kes neljakümne esimesel aastal kutsealustena Nõukogude armeesse minekust kõrvale hoidsid ning kellele Artur õige mitu korda sellesama küüni juurde toitu viis . </s> <s> Nemad seda vaevalt tegid . </s> <s> Aga kui ehk siiski sakslased , keda Saarevälja Marta üleeile soone peal nägi ! </s> <s> Küllap sattus Artur meestele peale ning kartuses , et ta nad üles annab , tulistasidki surnuks . </s> <s> Minna võttis veel kord rohul lamava mehe käe ning katsus pulssi . </s> <s> See ei töötanud . </s> <s> Polnud kahtlust , Artur oli juba mitu tundi tagasi surnud . </s> <s> Oli juba peaaegu päris pime , kui Minna endas lõpuks niipalju jõudu tundis , et üles jaksas tõusta . </s> <s> Ta viis hobuse koju , rakendas vankri ette , kutsus Arturi venna , Saarevälja Juhani appi ning tõi mehe surnukeha koju . </s> <s> Ka Juhan kinnitas Minna oletust , et tulistajateks polnud keegi muu kui metsas ringi hulkuvad sakslased , keda Marta paar päeva tagasi Vigi soone peal nägi . </s> <s> Tõenäoselt kohtas Artur neid heinamaal küüni lähedal ja see oligi põhjuseks , miks Wehrmachti-mehed talle otsa peale tegid . </s> <s> Ja kui Juhan küünis heinavirna otsa ronis , leidis ta sealt paar tühja konservikarpi saksakeelsete kirjadega ning muidki toidujäänuseid ja heinte sees ka kolm magamisaset , siis kinnitasid need tähelepanekud aina seda , et Arturi mõrtsukaid ei tule otsida kusagilt mujalt kui sealtsamast Muurapõllu metsast . </s> <s> Juhan teatas otsekohe nii venna tapmisest kui ka oma avastusest heinaküünis piirivalvekordonisse , kus asus sõjaväeosa , ning tegi ettepaneku , et mets läbi kammitaks . </s> <s> Haarang ei andnud soovitud tulemusi . </s> <s> Ilmselt olid sakslased selleks ajaks juba lahkunud . </s> <s> Paari päeva pärast aga teati rääkida , et Võsu poole viiva rannatee äärest on leitud kolme Saksa sõjaväelase laibad . </s> <s> Surnukehad lamanud üksteise otsas , kõige pealmise käes relv . </s> <s> Küllap olid nad oma lootusetut olukorda taibates endalt ise elu võtnud . </s> </p></div2><div2 type="alaosa"><head> 5 </head>
<p> <s> Saarevälja Marta vabatahtlik küütiminek paistis naabrinaiste silmis lausa kangelasteona . </s> <s> Mõelda vaid ! </s> <s> Tema võtab ohjad pihku ning istub venelaste keskele vankrile ja kihutab teab kuhu ilmaotsa . </s> <s> Kas ta põrguline ei kartnud , et soldatid ta kusagil metsa vahel ära näruvad ning ise hobusega plehku panevad . </s> <s> Praegu vägede vahetuse aeg , maal ei kehti mingid seadused . </s> <s> Veel suurem oli aga naabrite hämmastus , kui Marta juba paari päeva pärast koju tagasi jõudis , ilus noor linalakk mära aiste vahel . </s> <s> Küsimuse peale , kuhu ta oma kimli kreksuti pani ning kust see verinoor paari-kolme-aastane linalakk pärit on , naeratas ta salapäraselt , ega lausunud alguses sõnagi . </s> <s> Alles hiljem , kui Juhan naisele kõvasti peale käis , et see asja selgituseks suu avaks , avaldas naine kogu tõe . </s> <s> Tema olevat sõita saanud ainult ühe päeva , kuhu poole , seda nendele keegi ei selgitanud . </s> <s> Hobuseid olnud arvutul hulgal , veel rohkem aga soldateid . </s> <s> Kõik noored ja lustakad mehed , kes aina naernud ning naljatanud . </s> <s> Õhtul , kui terve see hobuste- ja inimesterodu puhkama jäi , tulnud tema juurde keegi noor ja nägus ohvitser , seesama linalakk sälg käe kõrval ning seletanud midagi vene keeles , millest tema õhkagi aru ei saanud . </s> <s> Ohvitser tõstnud tema kimli jala üles ning koputanud jalarauale , siis võtnud aga linalaka , teinud sellega sedasama ning näidanud noore hobuse rautamata , kõvasti kulunud ning murdunud kapju . </s> <s> Ka viidanud ta korduvalt sadulale linalaka seljas . </s> <s> Taiplik Saarevälja perenaine teinud sellest järelduse , et ohvitseril oli vaja rautatud ratsahobust . </s> <s> Ja kui siis kõrge ülemus lõpuks oma hobuselt sadula maha võttis ning Saarevälja kimlile selga passitas , ei kahelnud Marta enam oma oletustes . </s> <s> Õnneks jõudis ka eesti keelt rääkiv tõlk kohale , kes seda oletust kinnitas . </s> <s> Ohvitser palunud väga viisakalt , et tema , Marta , tehinguga nõustuks ning hobused samas paigas ümber vahetaks , kuna rautamata sälg ei kõlbavat ratsahobuseks . </s> <s> Alguses olnud ta asjale nagu pisut vastu , kuna ei teadnud , mida peremees kodus selle kohta ütleb . </s> <s> Siis aga leidnud ta , et kaup on igati kasulik ja andnudki oma nõusoleku . </s> <s> Peaasi , et sellest vastikust kimlist , kes aeg-ajalt saba kergitas ning vett viskas , nii hõlpsasti lahti sai . </s> <s> Seepeale kirjutanud ohvitser spravka ning torganud selle Martale näpu vahele , kus olnud kirjas , et selle paberi ettenäitaja on juba sada kilomeetrit sõitnud ning tal on õigus koju tagasi pöörduda . </s> <s> Saarevälja perenaine lõpetas oma selgituse sõnadega : “ Küll olid head ja lahked härrad . </s> <s> Ei jäänud nad Saksa Wehrmachti omadest mitte mõhkugi maha , ei viisakuses ega milleski muus . ” </s> </p>
<p> <s> Künka Minna oli inimene , kes polnud harjunud teiste ees pisaraid valama . </s> <s> Ka kõige raskematel silmapilkudel suutis ta endast jagu saada . </s> <s> Milleks on vaja maailmale näidata , mis sinu hinges toimub . </s> <s> Ei tunne teised inimesed sinu hädale kaasa . </s> <s> Ja kui tunneksidki , mis abi oleks sellest temale . </s> <s> Seepärast seisis Minna ka oma mehe puusärgi juures peaaegu kuivade silmadega . </s> <s> Naabrinaistes , eriti aga Saarevälja Martas , äratas niisugune asi suurt võõristust . “ Issand , kuidas ta küll suudab , et mehe pärast ainsatki tilka silmavett ei vala . </s> <s> Ma nutaksin enda pimedaks , kui Juhan praegu minu ees kirstus lamaks . </s> <s> Aga näe , Minna vahib , silmad tarakile peas , nagu polekski puusärgis mehe laip , vaid tühipaljas puuront , ” sosistas Marta Rogendiku Leidale . </s> </p>
<p> <s> “ Kust meie seda teame , mida tema praegu oma hinges tunneb . </s> <s> Ta on võib-olla nii tugev inimene , et suudab endast ka kõige raskemal momendil võitu saada , ” arvas Leida . </s> </p>
<p> <s> Martale ei meeldinud Rogendiku perenaise vastus ning ta avas suu , et Minna kohta veelgi halvemini öelda , kuid samal silmapilgul alustas õpetajahärra lauluga : “ Koju mind viige , kus see rahukallas kullana koidab , hingata seal ilus . ” Marta avas kähku laululehe ning hakkas valju häälega kaasa laulma . </s> <s> Tal oli külas kõige tugevam ja kriiskavam lauluhääl ja ta oli sellele väga uhke . </s> <s> Peiedel armastas ta alati nii valjusti laulda , et see terves külas kuulda oli . </s> <s> Ja silmavettki valas Marta Arturi haual . </s> <s> Nähku kogu ümbruskond nii ligidalt kui kaugelt , kes on võtnud vaevaks Künka peremeest tema viimasel teekonnal saatma tulla , kui leplik ja harras süda on Saarevälja Martal . </s> <s> Oma naine , Minna , ei nuta , seisab külma ja jäiga raidkujuna mehe lahtise haua juures , aga vennanaine Marta nutab , sest tal on hea ja ligimesi armastav süda sees . </s> <s> Muidugi ei pidanud tema meeleliigutus ja lein kauem vastu kui kiriku väravani ning koduteel oli Marta jällegi endine Saarevälja Marta , kes oli valmis nii leinavat leske kui ka kõiki teisi , kes talle ei meeldinud , oma terava keelega torkima . “ Küllap see Arturi surm ikka jumalast juhitud saatuse tahtmine oli , ega muidu . </s> <s> Ei tahtnud hobusega küüti minna , kartsid , et venelased võtavad hobuse ära , viisid Juka soone peale köide , et soldatid ei näeks , siis vana Minna sokutas minu , naisterahva , peru kimliga minema , et venelastest lahti saada , aga näe mis juhtus . ” </s> </p>
<p> <s> “ Kas see ikka nõnda oli ? ” kahtles keegi . </s> </p>
<p> <s> “ Muidugi oli . </s> <s> Ma ise nägin , kuidas ta käega meie kreksuti poole viipas . </s> <s> Puha selle pärast , et oma hobust hoida . ” </s> </p>
<p> <s> “ Ei mina küll oska temast nii halvasti mõelda . ” </s> </p>
<p> <s> “ Mina küll mõtlen , sest ma tunnen teda paremini kui teie . </s> <s> See oli kohe alguses , kui ma Saareväljale tulin , siis ta ässitas Juhani tütredki minu vastu üles . </s> <s> Aga ma ei lasknud ennast näägutada , lõin plikad uksest välja . </s> <s> Pärast Minna tänitas mu veel läbi , et miks ma lapsed kodunt ära ajasin , et mul polevat niisugust õigust . ” </s> </p>
<p> <s> Teised peielised vaikisid , sest kõik nad arvasid teadvat , kuidas Saareväljal tegelikult lood olid . </s> <s> Ja Künka Minnatki tunti külas juba lapsest saadik , kui Kangru-Antsu Maria ja Andres teda kasvatasid . </s> </p></div2><div2 type="alaosa"><head> 6 </head>
<p> <s> Südasuvine öö oli vaikne ja soe . </s> <s> Pikkamööda logistas viimse võimaluseni täiskiilutud rong Vaivara metsa vahel Narva poole . </s> <s> Noormeeste näod olid pinevil , kõigi peas tuikas üksainus sõna : mobilisatsioon ! </s> <s> Pealegi jätavad nad kodumaa maha ning rong viib neid aina edasi ja edasi . </s> <s> Kuhu ? </s> <s> Millele vastu ? </s> <s> Milline olukord ootab neid seal tundmata maal ees ? </s> <s> Võib-olla viiakse neid kusagile tagalasse rindejoone taha kindlustusi rajama , või ehk kohe lahingusse hitlerlaste vastu ? </s> <s> Keegi ei teadnud midagi konkreetset . </s> <s> Ja kui ei ole midagi konkreetset , tekivad kõhklused , oletused , vaidlused ning kuulujutud , mis omakorda sünnitavad segadust ning lahkarvamusi . </s> <s> Nad teadsid vaid seda , et alanud sõda kahe supervõimu vahel ning et üks nendest peab sellest välja tulema võitjana , teine kaotajana , kolmandat võimalust ei ole . </s> <s> Ja et nemadki on õige pea paisatud selle koleduse surmakeerisesse , mille on valla päästnud keegi võimuhull , kes unistab maailma vallutamisest ja valitsemisest . </s> <s> Mehed olid saanud sõjalise väljaõppe Eesti sõjaväes oma kodumaal . </s> <s> Üle idapiiri polnud neist keegi käinud . </s> <s> Seepärast tundus olevat kõik uus ja hirmutav . </s> <s> Võõras rahvas , võõras keel , võõras elulaad , millele lisandus veel sõjaolukord . </s> </p>
<p> <s> Viis Kõrvenurga meest , Kalda vennaksed kolmekesi , Roopalu Jaak ning Jõepere Ülo olid sattunud ühte vagunisse ning hoidsid kokku . </s> <s> Osa mehi püüdsid lärmaka jutuga meeleolu üleval hoida , mis vägisi madalseisu kiskus . </s> </p>
<p> <s> “ Kurat seda asja teab . </s> <s> Võib-olla oleks pidanud mobilisatsioonist hoopis kõrvale hoidma . ” sosistas Ülo oma kõrval istuvale Kalda Robile . “ Räägitakse , et sõda lõpeb õige pea . </s> <s> Hitler olla lubanud talveks Moskva välksõjaga ära võtta . </s> <s> Siis saavad kõik vallutatud riigid oma isesesvuse tagasi . ” </s> </p>
<p> <s> “ Mine sa kuradit tea . </s> <s> Praegu paistab küll niimoodi , et venelased neid peatada ei suuda , aina taganevad . ” </s> </p>
<p> <s> “ Mulle hakkab see minekuvärk üha rohkem vastu . </s> <s> See on ju kohe nagu lausa surmaminek ja mille või kelle nimel ! </s> <s> Mis kasu on meil venelaste või sakslaste võitudest . </s> <s> Iseasi , kui me oma maa ja rahva eest sõtta läheksime . </s> <s> Meile on nad ühesugused vallutajad mõlemad . ” </s> </p>
<p> <s> “ Ma kuulsin linnas , et venelased ei pidavat eestlasi hästi usaldama . ” </s> </p>
<p> <s> “ Muidugi ei usalda . </s> <s> See oli ju kevadel näha , kui kõik targemad inimesed ära korjati . </s> <s> Ikka seepärast , et keegi vastupanu ei organiseeriks . </s> <s> Küllap viib meidki seepärast ära , et kardab . </s> <s> Hakkame viimati veel sakslastega ühte mesti ja keerame püssitorud venelaste poole . ” </s> </p>
<p> <s> “ Võib-olla ei anta meile üldse relva kätte . ” </s> </p>
<p> <s> “ Mis nad meid siis sinna veavad ? ” </s> </p>
<p> <s> “ Et tööle niisugustesse kohtadesse , kus ilma laskeriistadeta läbi saab . ” </s> </p>
<p> <s> Sellele ei osanud teised Kalda Robile midagi vastata , sest Robi oli paar aastat Tallinnas elanud ning oli poliitiliselt teadlikum kui ta nooremad vennad ja Jõepere Ülo . </s> <s> Tükk aega vaikiti süngelt . </s> <s> Vagun oli talumatult palav ja tubakasuits ähvardas lämmatada hingamise . </s> </p>
<p> <s> “ Poisid , ” sosistas Ülo uuesti . “ Kui saaks kuidagi vaguniukse lahti , mina hüppaksin maha ja kaoksin . </s> <s> Praegu oleme veel Eestimaa pinnal , metsad ja paigad enam-vähem teada ja tuntud . </s> <s> Kui Narva taha jõuame , katsu sa sealt veel ära karata . ” </s> </p>
<p> <s> Ülo otsis mõttes võimalust , kuidas vaguniust seestpoolt avada saaks . </s> <s> Ta tundis ennast järsku trellide taha pistetud vangina ning kahetses hinge seest , et ta Sakrise Rolandiga koos ei läinud , kui see teda kutsumas käis . </s> <s> Umbes samasuguseid mõtteid mõtles ka Roopalu Jaak , Künka Minna noorem vend , kellel naine lastega koju jäi . </s> </p>
<p> <s> Järsku kostis õhus lähenevate lennukite mürinat , mis oli nii võimas , et lämmatas kõik muud hääled . </s> </p>
<p> <s> “ Sakslased ründavad ! ” karjus keegi . </s> <s> Rong vähendas kiirust , nagu kavatseks ta peatuda . </s> </p>
<p> <s> “ Kurat , kui nüüd ukse lahti saaks ! ” arvas Ülo ning tõusis . </s> </p>
<p> <s> Eemaldunud lennukid lähenesid taas , laskusid madalale , puude latvade kohale . </s> <s> Kostis kõrvulukustav vilin ning seejärel mitu pommiplahvatust . </s> <s> Rong raksus ning kolises ja nõksatas seisma . </s> <s> Pilguke hiljem avati väljast uks ning keegi karjus : “ Kahele poole teed ! </s> <s> Varjuda ! ” </s> </p>
<p> <s> “ Lähme , poisid ! ” sosistas Ülo ning kõik viis Kõrvenurme meest hüppasid vagunist välja . </s> <s> Hääletult libisesid nad hämarasse võssa . </s> <s> Nendele järgnes veel teisigi . </s> <s> Ainult jalge all raksuvad oksad kõnelesid , muidu seisis mets tummalt ja võttis hellitava emana Eestimaa poegi oma varjavasse embusse . </s> </p>
<p> <s> Õhus oli tunda meeldivat kaskede ja angervaksa lõhna . </s> <s> Taas lähenesid pikeerivad lennukid ja vihast vilinat saatvad plahvatuste tulesambad valgustasid hetkeks hämarat metsaalust . </s> <s> Poisid jooksid kõigest väest , sest nad kartsid , et nende põgenemist on märgatud ning rongi saatvad püssimehed avavad nende pihta tule . </s> <s> Kuid ilmselt polnud keegi nende kadumist tähele pannud ning nad peatusid . </s> <s> Lõhkekehadest vabanenud lennukid tõusid kiiresti kõrgemale ja kaugenesid . </s> <s> Vedur saatis suveöösse võika kiljatuse ning seisvat rongi läbis raksatus . </s> <s> Tasane mürin oli märgiks , et ta hakkas edasi liikuma . </s> <s> Pilguke hiljem kuulsid Kõrvenurme poisid kellegi eestikeelset hüüet : “ Kohtadele ! </s> <s> Ärasõit ! ” See oli nagu hüvastijätt nende poolt , kes praegu edasisõitva rongiga Eestimaa pinnalt lahkusid . </s> <s> Võib-olla ei näe nad neid mehi enam kunagi . </s> <s> Midagi süütunde taolist puges mahajääjate südametesse . </s> <s> Kas ei olnud see oma kaaslaste reetmine , mida nad praegu tegid . </s> <s> Kuid mine tea , ehk vajab Eestimaa oma poegi siin rohkem kui seal tundmatul maal , kuhu teised praegu sõidavad . </s> <s> Olid nad toiminud õigesti või valesti , kes oskas seda öelda . </s> <s> Kuid üks oli kindel : tehtut enam tegematuks teha ei saanud . </s> </p>
<p> <s> Mehed varjasid end esialgu metsas , kuni kaasavõetud leivakott tühjaks sai . </s> <s> Siis läks igaüks oma koju , kuid avalikkuses ei julgenud ennast keegi näidata , sest mobilisatsioonist kõrvalehoidmine oli ikkagi riigivastane kuritegu , seda mõistsid kõik . </s> <s> Kui aga viimased Nõukogude väed lahkusid ning sakslased sisse tulid , ilmusid ka mehed metsast lagedale . </s> <s> Mõistagi oli koduste rõõm suur . </s> <s> Eriti rõõmustas Roopalu Linda , kes oli kolme lapsega maha jäänud . </s> </p></div2><div2 type="alaosa"><head> 7 </head>
<p> <s> Künka Arturi salapärane surm täitis hirmu ja õudusega kogu küla inimeste südameid . </s> <s> Sõjasündmused ei olnud Kõrvenurme elanikke peaaegu üldse puudutanud . </s> <s> Kui uskuda kuulujutte , siis juhtus igal pool midagi , Kõrvenurmel aga mitte . </s> <s> Seepärast oli siis Künka peremehe mõrvamine , sest kuidas niisugust jubedat asja ikka teisiti nimetada kui mõrvamine , esimeseks sõjakoleduseks , kuigi sõda oli juba peaaegu lõppenud . </s> <s> Kõrvenurme elanikud olid ikka kokku hoidnud . </s> <s> Iga üksiku inimese mure oli kõikide mure . </s> <s> Eks võinud niisugune õnnetus igaühte tabada . </s> <s> Suured metsad küla taga pakkusid varjet kõikidele , kes seda vajasid . </s> <s> Ja nüüd , kus Nõukogude väed taas Eestis sees olid , oli neid palju , kes ühel või teisel põhjusel oma elu päästmiseks metsa pagesid . </s> <s> Metsa varjule läksid tihti isegi päris süütud inimesed . </s> <s> Surmahirm oli see , mis tõuke andis , sest paljudele viirastus taas neljakümne esimene aasta , kus eesti intelligents ära korjati , vanglatesse , sunnitöölaagritesse ning Siberisse saadeti . </s> <s> Kahtlemata oli see eesti rahva paremik , rahva kõige eesrindlikum osa . </s> <s> Koos Nõukogude vägede saabumisega hakkasid otsekohe liikuma ka kuulujutud hirmutegudest , mida venelased Alutaguse kandis toime olid pannud . </s> <s> Eriti suurt hirmu tundsid üksikud metsatalud . </s> <s> Algas ajajärk , kus inimesed tundsid end lindpriidena , väljaspool igasugust seaduse kaitset . </s> <s> See sõjajärgne periood tõi endaga kaasa tohutuid kannatusi , raskusi , hädasid , muret ning alandusi . </s> <s> Maad mööda liikusid ringi röövlid ja vargad , kotipoisid ning spekulandid . </s> <s> Kust nad kõik pärit olid , kes oskas seda öelda . </s> <s> Ilmselt pidi kusagil valitsema ääretu kaos ja korralagedus , nälg ning kohutav viletsus , mis sundis inimesi suutäie leiva pärast maad mööda ringi hulkuma ning almust paluma , varastama ja röövima . </s> <s> Kuid Eestimaal oli süüa , nii et jätkus linnarahvale ja almusepalujatelegi , kuigi ka talupidajad seisid pärast sõda silmitsi raskuste ja hädadega . </s> <s> Sõda oli paljudest piirkondadest üle käinud ning oma rüüstavad jäljed jätnud . </s> <s> Nii mitmedki majapidamised olid ilma jäänud meestööjõust , ilma hobustest , oli vähenenud kariloomade hulk . </s> <s> Suurtes taludes , kus enne sõda lüpsti kahtkümmet lehma , oli praegu raskusi , et kümnelegi heina jõuti teha . </s> <s> Kuid kõik lootsid , et aeg parandab sõjahaavad , annab võimaluse kosuda , toob maainimesed oma harjumuspäraseks saanud töö juurde tagasi ning sõja-aastad unustatakse pikkamisi . </s> <s> Paraku näitas aeg , et kõige koledamad katsumused seisid alles ees , kus valitsevad võimuorganid ei osanud ega tahtnud hinnata tööinimeste õilsaid püüdlusi elujärge parandada ja normaalsetesse rööbastesse juhtida . </s> <s> Võimumehed tahtsid millegipärast ise kõigil elualadel juhtida , kamandada ja õpetada . </s> <s> Algas ajajärk , kus inimeludel ei olnud mingit väärtust . </s> <s> Inimesi koheldi nagu kurjategijaid ning hirmu ja õudusega jälgiti külavaheteedel sõitvaid veoautolobudikke , kus lahtises kastis püssimeeste vahel kükitasid hirmu pärast tuhkjashallide nägudega süütud inimesed . </s> <s> Ja mida kõike sel ajal süüks ei pandud ! </s> <s> Piisas ainult sellest , et inimene oli Eesti Vabariigis töötanud kusagil juhtival kohal ja otsekohe oli ta kontrrevolutsionäär , kelle viibimine vabaduses ohustas nõukogude võimu . </s> <s> Varandused konfiskeeriti ja tihtipeale ei antud arreteeritutele isegi seda võimalust , et nad oleksid endale tükikese leiba kaasa võtnud . </s> <s> Umbes sama mõõdupuuga mõõdeti ka neid , kes Saksa okupatsiooni ajal avalikus elus oma aktiivsusega silma paistsid , rääkimata nendest , keda Saksa väeteenistusse värvati ja kes sealt kuidagiviisi olid suutnud põgeneda . </s> <s> Arreteerimise kartusel pagesid süütud inimesed metsadesse . </s> <s> Otsekohe hakati neid pidama kõige ohtlikumaks elemendiks , kes kavatsevad nõukogude võimu kukutada . </s> <s> Vaevalt aga sellele ükski metsa pagenu mõtleski . </s> <s> See oli elu alalhoiu instinkt , soov oma piinajate käest vabaneda , ellu jääda ning vabaduses elada , mille valisid meeleheitele viidud inimesed , sest see näis olevat viimane abinõu , viimane võimalus või vahend verisest terrorist pääsemiseks . </s> <s> Võimukandjad ise kutsusid välja sellise käitumise rahva poolt . </s> <s> Relvastatud kokkupõrked toimusid siis , kui neid ärahirmutatud inimesi ka metsas rahule ei jäetud , vaid relva jõul sealt välja püüti ajada . </s> <s> Keegi ei vaevunud analüüsima põhjuseid , miks keegi metsa varjule oli läinud . </s> <s> Piisas ainult faktist , et ta seal ennast varjas ja oligi kurjategija valmis , keda oli õigus ilma kohtuta maha lasta . </s> <s> Kurjategijateks tembeldati ka need , kes metsavendi toiduainetega varustasid . </s> <s> Neid ootasid vanglad , sunnitöölaagrid ning asumisele saatmine Siberisse . </s> <s> Ei ole raske mõista rahva meeleolu ja suhtumist võimuorganitesse sel raskel pimeduseajal . </s> <s> Alalises surmahirmus inimene oli asetatud raskemasse olukorda kui metsloom , kes niisugust surmahirmu mõistusega ei tunneta . </s> <s> Ja kõige selle juures pidid inimesed taolise olukorraga rahul olema ning seda isegi ülistama ja kiitma . </s> <s> Rahva ellusuhtumist , mõtlemisviisi ning käitumist hakkasid mõjutama vanglad , sunnitöölaagrid ja asumine Vasjukanje rabas . </s> </p>
<p> <s> Kõik need mehed , kes neljakümne esimesel aastal mobilisatsioonist oma elu päästmiseks kõrvale hoidsid , püüdsid okupatsiooniajal samuti kuidagi puhtalt välja tulla , et mitte Saksa sõjaväkke sattuda . </s> <s> Mõistagi oli ka siin ainsaks lahenduseks metsa minna ja oodata , mida tulevik toob . </s> <s> Ja tulevik tõi kaasa Saksamaa lüüasaamise . </s> <s> Taas tulid mehed metsast välja ning igaüks läks heas lootuses oma koju , et nüüd on kõik vintsutused lõppenud ja võib ükskord ometi inimväärselt elama hakata , nagu see oli kodanliku korra ajal. </s> <s> Kuid mehed eksisid . </s> <s> Kui nõukogude võim mehi tööpataljonidesse hakkas värbama , lõi mõnigi jälle kahtlema . </s> <s> Jälle seisti silmitsi olukorraga , mida ette võtta , kuhu minna . </s> <s> Kas minna mobilisatsiooniga kusagile Venemaa põhja nagu neljakümne esimesel aastal , kus kuulujuttude kohaselt mehi nagu kärbseid nälga ning koledatesse tõbedesse suri , või jällegi metsa varjule ning oodata , mis aeg näitab . </s> <s> Liiga palju oli rahvas pärast Eesti Vabariigi kukutamist näinud pettust , valet ja ülekohut , mis oli võtnud usu igasse riigivõimu poolt antud korraldusse . </s> <s> Kuigi praegu polnud enam vaenutegevust , hirmutas mehi olukord sõjast laastatud maal , kus kuulduste kohaselt valitsevat lausa nälg ning sõnulseletamatu viletsus . </s> <s> Ja et kord niisugune usaldamatuse õhkkond rahva ning võimu vahele oli tekkinud , siis ei loodetud ka siit midagi mõistlikku . </s> </p>
<p> <s> “ Kui teaks , kuhu meid viiakse ning mida tegema pannakse , siis võiks ju sinna tööpatti minna , sest ega see metsas hulkuminegi teab mis asi ei ole . </s> <s> Ja sõjaväes on kõik mehed käinud . </s> <s> See ju teatud määral nagu auasi . </s> <s> Minu isa räägib , et kodanlikul ajal olevat niisuguste meeste peale pisut nagu ülevalt alla vaadatud , kel sõjaväes käimata jäi . </s> <s> Aga kui ta meid kusagile Venemaa põhja kupatab , kus must maa , tuhk ning varemed sõjast maha on jäänud , kus süüagi pole , siis niisugusesse kohta küll minna ei tahaks . ” </s> </p>
<p> <s> “ Kui leiduks selline mees , kes ütleks , mis edasi saab , jaksaks otsekohe otsustada , kuidas toimida . </s> <s> Mina ei usu , et venelane Eestist välja läheb , nagu paljud armastavad väita . </s> <s> See ei tule kõne allagi . </s> <s> Kui ta juba neljakümne esimesel aastal Eestimaa oma võimu alla võttis , miks peaks ta siis nüüdki selle käest ära andma . </s> <s> Ainult seda ei tea , milliseks siin elu kujuneb . </s> <s> Võib-olla viib kogu eesti rahva minema ja toob venelased asemele . ” </s> </p>
<p> <s> “ Ka seda võib juhtuda . ” </s> </p>
<p> <s> “ Terve sõjaaja oleme suutnud omal hinge sees hoida , pole teise omasuguse tapmiseks relva kätte saanud ja nüüd mine veel kurat teab kuhu . </s> <s> Kodus naine ja lapsed , kogu maa vajab tööinimesi , kes majanduse üles ehitaksid . ” </s> </p>
<p> <s> “ Eks me kindlasti oleme võimu ees süüdlased , et sõjast osa ei võtnud . </s> <s> Ega meie peale hea pilguga küll ei vaadata . </s> <s> See on veel teadmata , kuidas meisse edaspidi suhtutakse . </s> <s> Võib-olla oleks tõesti ikkagi kõige õigem praegu ennast mobiliseerida lasta . </s> <s> Sellega saaksime oma mainet tõsta , ” arvas Kalda Robi . </s> </p>
<p> <s> “ Aga mis siis , kui praegu sõjakomissariaadis meie aastakäiku vaadatakse ja küsitakse , kus sa neljakümne esimesel aastal olid , et mobilisatsiooniga kaasa ei läinud ? </s> <s> Mis siis peab kostma ? ” </s> </p>
<p> <s> “ Räägid tõtt , mis muud . </s> <s> Millist valet sa siin välja mõtled , mida seal usutakse . ” </s> </p>
<p> <s> “ Siis oled paugupealt väejooksik ning lähed seina äärde . ” </s> </p>
<p> <s> “ See on tõepoolest niisugune asi , millele peaks põhjalikult mõtlema . </s> <s> Igal juhul on asi riskantne . ” </s> </p>
<p> <s> “ Minul on oma põhimõtted ja mina talitan nende järgi , ” võttis Sakrise Ronald sõna . “ Mina ei läinud neljakümne esimesel aastal mobilisatsiooniga kaasa ega lähe ka nüüd . </s> <s> Kelle või mille nimel ma sõdin ? </s> <s> Meil , eestlastel , pole vaja ei venelast ega sakslast . </s> <s> Nägite küll , mida venelased neljakümne esimesel aastal meie rahvaga tegid . </s> <s> Ega nad nüüdki paremad pole . </s> <s> Stalin on ju pukis edasi . </s> <s> Kõik targemad inimesed arreteeriti , rööviti paljaks , siis lasti maha või küüditati Siberisse surema . </s> <s> Perekonnad lahutati . </s> <s> Mul tuleb niisugune viha peale , kui ma ainult sellele ülekohtule mõtlen . </s> <s> Mille eest me rahvast niisuguse ebainimliku toorusega koheldi ? </s> <s> Milles nad süüdi olid ? </s> <s> Kas selles , et me omal maal oma riigi seaduste järgi elasime ? </s> <s> Tuleb järsku mõni võõras vallutaja , talutab su seina äärde ning kõmmutab maha lihtsalt selle eest , et sa oled selle rahva liige . </s> <s> Ütle kus on kuradid ! </s> <s> Lausa mõrtsukad ! </s> <s> Minu arust on kõige õigem , kui iga eesti mees oma elu hoiaks , sest seda läheb meie rahval kõige rohkem tarvis . </s> <s> Mine tea , kuidas asjad võivad kujuneda , ehk on tõesti vaja vallutajatele ükskord vastu hakata . </s> <s> Aga kui maa meestest lage on , kelle kuradiga sa siis enam vastu hakkad . </s> <s> Mina igatahes lähen metsa tagasi , hoian seal oma elu ja kui paras aeg , tulen välja ja hakkan andma , ” lõpetas Sakrise Ronald . </s> </p>
<p> <s> Veel tükk aega arutasid mehed , mida ette võtta või kuhu minna . </s> <s> Kalda vennaksed olid arvamusel , et tuleb ikka sõjakomissariaadi käsule järgneda ning väeteenistuses ära käia , olgu ta siis tööpataljon või miski muu , sest kaua sa seal metsas ikka redutad , alaline hirm ja mure võtavad närvid läbi . </s> <s> Roopalu Jaak oli aga Sakrise Rolandiga ühel arvamisel ning pooldas metsas varjamist , kuni asjad paremuse suunas lahenevad . </s> <s> Kuid põhjused , miks nad seda otsustasid , olid erinevad . </s> <s> Jaagul oli naine ja kolm last , keda ta ei tahtnud nii kauaks üksinda jätta , kuni tema ükskord väeteenistusest vabaneb , Sakrise Roland aga pooldas metsas varjamist põhimõtete pärast . </s> <s> Jõepere Ülo , kes oli teistest pisut vanem ning keda väeteenistusse kutsumine praegu ei puudutanud , otsustas jääda koju ning vaadata , tulgu mis tuleb . </s> <s> Kuid enne veel , kui Kalda vennaksed sõjakomissariaadi kutsel kodunt ära jõudsid minna , juhtus midagi niisugust , mis sundis ka neid oma esialgset otsust muutma . </s> </p></div2><div2 type="alaosa"><head> 8 </head>
<p> <s> Kalda talu asus oma paar-kolm kilomeetrit külast eemal , suure metsa sees , üksikus kohas , kuhu harva võõraid inimesi sattus . </s> <s> Sõja ajal tuli niisugune eraldatus mõnikord isegi kasuks , sest talu poole minevat teeotsa vaevalt võõras inimene märkas . </s> <s> Eriti pärast sõda , kui külas igasugu kahtlase päritoluga rahvast ringi liikus , tuli see kasuks . </s> <s> Ei leidnud Kaldale teed ei kotipoisid , spekulandid ega röövlid . </s> <s> Kui aga oma mehed küladest metsadesse varjule läksid , ükskõik mis põhjusel seda siis keegi tegi , muutus asi põhjalikult . </s> <s> Kaldale hakkasid ilmuma mehed , kes küsisid süüa või vajasid sidepidajat välismaailmaga . </s> <s> Oli vaja kohta , kuhu omaksed neile toiduaineid tõid . </s> <s> Külas , kus oli palju silmi ja kõrvu kuulamas , seda teha ei saanud . </s> <s> Kalda Juljus ei öelnud ära , sest ka tema enda pojad võisid varsti jagada võõraste metsavendadega sama saatust . </s> <s> Kus või kui kaugel keegi ennast varjas , seda Juljus ei teadnud ega tahtnudki teada , sest tema põhimõte oli : mida vähem sa tead , seda vähem sa räägid . </s> <s> Kuuldused metsavendadest kandusid muidugi ka julgeolekumeeste kõrvu . </s> <s> Oli päevselge , et keegi pidi neid metsahulkureid söögipoolisega varustama . </s> <s> Ja kellel seda veel parem teha oli kui üksikutel taludel , nagu Jõepere , Kalda , Sooaluse ning Roostepõllu – kõik suures metsas laialipillatuna , üks siin , teine seal . </s> <s> Nimetatud talud langesidki kõige enam kahtluse alla ja julgeolekumehed hakkasid neil silma peal hoidma , sest teated metsadesse varjunud inimestest levisid rahva seas kiiresti . </s> </p>
<p> <s> Jälle oli Kõrvenurme külas , millest rääkida , mille pärast üdini lõikuvat hirmu tunda . </s> <s> Künka Arturi tapmist kiputi juba unustama , sest midagi taolist polnud enam juhtunud . </s> <s> Kuid see , mis toimus nüüd , oli koledusest koledam , hirmsamast hirmsam . </s> <s> See lõi segi küla elurütmi , välistas kõik võimalused rahulikel inimestel ellu jääda ning oma igapäevast tööd segamatult teha . </s> <s> Näis , nagu oleks sõda alles nüüd siia , Kõrvenurme külasse jõudnud kogu oma alasti ebainimlikkuses , jõhkras tapmiseihas ja verejanus . </s> <s> Sakrise talu asus küla kõige idapoolsemas otsas , suure soostunud metsa ääres . </s> <s> Tema lähimaks naabriks oli Roopalu . </s> <s> Roland oli perekonnas ainuke poeg . </s> <s> Kaks vanemat tütart olid juba enne sõda abiellunud ja linna kolinud , kodus elas ema ja isaga koos peale Rolandi ka noorem tütar Salme . </s> <s> Sakrise Roland oli üks nendest , kes oma põhimõtete pärast ennast metsas otsustas varjata , kuni Eestimaal taas kõikide inimeste julgeolek on kindlustatud ning igaüks oma rahuliku töö juurde võib asuda . </s> <s> Ta armastas puhtaid vahekordi . </s> <s> Maad pidid valitsema seadused , mitte üksikisikud oma äranägemise järgi . </s> </p>
<p> <s> Juba paar päeva tagasi oli külas mitu inimest märganud Arukuusiku kohal imelikke sirmitaolisi esemeid õhus rippumas , mis pikkamööda allapoole vajudes lõpuks Arumetsa heinamaade poole ära kadusid . </s> <s> Sõja ajal nii mõndagi näinud külaelanikud taipasid otsekohe , et need polnud miski muud kui lennukilt alla hüpanud langevarjurid ehk nõndanimetatud parašütistid . </s> <s> Miks aga nad nüüd veel , kui sõda Eestimaa pinnal tegelikult juba nagu lõppenud oli , siia kõrvalisse kolkasse ilmusid , seda ei suutnud lihtsad inimesed mõista . </s> <s> Kui Kõrvenurme sõja ajal nagu ära unustati , milleks oli parašütiste siis rahuajal enam vaja ? </s> <s> Keegi ei osanud arvata , et metsakülade aeg oli tulnud just nüüd , et alanud oli tagala puhastamine vaenulikust elemendist , kes võisid ohustada nõukogude võimu . </s> </p>
<p> <s> Sakrise peremees tuli parajasti toast , kirves käes , et kuuri juurde puid lõhkuma minna , kui õueväravast astusid sisse sõjaväemundris mehed . </s> <s> Peremees jäi keset õue seisma ning silmitses tulnukaid jahmunult . </s> <s> Võõrad aga tõstsid laskeriistad üles ning käsutasid : “ Ruki verh ! ” Peremees oli kutsumata külalistest niivõrd kohkunud , et ei mõistnud kirvest maha visata , vaid tõstis käe koos kirvega . </s> <s> Samas aga kõlasid lasud ning Sakrise peremees langes mitmest kuulist tabatuna lumisele õuele maha . </s> <s> Sõjaväelased tungisid majja . </s> <s> Nendele ruttas vastu surmani kohkunud Salme . </s> </p>
<p> <s> “ Mis paugud need olid ? </s> <s> Keda siin tulistati ? ” suutis ta vaevu kogeleda , ise ehmatusest näost kaame . </s> </p>
<p> <s> Jõhkrad mehed haarasid ta käed ning painutasid selja taha . </s> </p>
<p> <s> “ Kus on bandiidid ! ” käratati talle . </s> </p>
<p> <s> Hirmust peaaegu mõistuseta tütarlaps ei saanud sõna suust . </s> <s> Ta ainult liigutas huuli ning vaatas suuril silmil meestele otsa . </s> </p>
<p> <s> “ Ma küsisin , kus on bandiidid ? </s> <s> Vasta ! ” </s> </p>
<p> <s> “ Siin ei ole kedagi , ” sosistas Salme pigem hingeõhu kui häälega . </s> </p>
<p> <s> Üks meestest , nähtavasti mingi ülemus , istus laua taha ja silmitses abitut naist elajale omasel pilgugl . </s> </p>
<p> <s> “ Veel kord ! </s> <s> Juhata meid bandiitide juurde . ” </s> </p>
<p> <s> “ Ma ei tea neist midagi . ” </s> </p>
<p> <s> “ Tead ! ” raksatas ülemuse rusikas lauale . </s> <s> Kui ka see ei aidanud , tõusis mees toolilt ning virutas tütarlapsele näkku . </s> <s> Salme karjatas ning kaotas tasakaalu . </s> </p>
<p> <s> “ Alustada ! ” andis ohvitser kaaslastele pealiigutusega märku . </s> <s> Otse loomaliku toorusega käristasid jõhkrad mehed kaitsetul naisel riided seljast ning paiskasid ta põrandale maha . </s> </p>
<p> <s> Sakrise perenaine oli parajasti aidas , kui kuulis väljast venekeelset kõnet . </s> <s> Samas lajatasid ka lasud . </s> <s> Avatud ukse vahelt nägi ta võõraid sõjaväelasi õuel ning valgel lumel lebavat verist peremeest . </s> <s> Kui mehed majja tungisid , jooksis perenaine väravast välja küla poole . </s> <s> Ta isegi ei teadnud , miks või kuhu ta jooksma peab , kuid instinkt ütles , et siia jääda praegu ei tohi . </s> <s> Ta peab minema abi otsima . </s> <s> Peab . </s> <s> Ja Sakrise perenaine jooksis mööda lumelobjakast pehmet külavaheteed , vaatamata oma aastatele , nii kuidas jalad võtsid . </s> <s> Ta ei suutnud sellele mõelda , kes teda praegu aitama peaks . </s> <s> Kes võiks see olla , kes astuks hambuni relvastatud sõjaväelastele vastu . </s> <s> See võiks olla ainult samasugune relvakandja nagu needki koletised , kes praegu süütu inimese oma koduõuel maha lasksid . </s> <s> Ja neid peaks olema mitu , vähemalt sama palju kui neid mõrtsukaidki , kes nüüdsama majja tormasid . </s> <s> Sakrise perenaine ei märganud , millal ta küla vahelt Arumetsa heinaveoteele keeras ning Suureõue talu hooned selja taha jättis . </s> <s> Ta taipas seda alles siis , kui tee ühe küüni juures otsa lõppes ning ta põlvist saadik poolsulas lumelobjakas sumas . </s> </p>
<p> <s> “ Issand halasta ! </s> <s> Issand halasta ! </s> <s> Kas tõesti on aeg tulnud , kus metsaline maad valitsema hakkab , nagu piiblis seisab . </s> <s> Ega siis need ole enam inimesed , kes teisi niimoodi tapavad . ” </s> </p>
<p> <s> Kui Roland õhtu eel juhuslikult koju tuli , et sealt täiendavaid toiduvarusid metsa kaasa võtta , avanes ta ees kohutav vaatapilt . </s> <s> Õues vereloigus lebas isa kägardunud laip , toas põrandal piinatud ning vägistatud õde . </s> <s> Salme elas veel , kuid oli meelemärkuseta . </s> <s> Ema ei leidnud ta mitte kusagilt . </s> <s> Roland aitas õde niipalju kui oskas ning suutis , kandis isa surnukeha tuppa koikule , kattis linaga ning läks siis ema otsima . </s> </p>
<p> <s> Et Roopalu oli kõige lähemal , siis tõttas ta sinna , et naabrite käest küsida , kas nemad päeva jooksul midagi või kedagi ei märganud . </s> <s> Linda teadis vaid niipalju , et tema kuulnud enne lõunat tulistamist . </s> <s> Aga kus tulistati , sellest ei saanud aru , sest ta oli parasjagu toas . </s> <s> Kui ta õue jõudis , oli tulistamine lõppenud ning ta näinud , et keegi jookseb küla poole . </s> <s> Umbes Suureõue kohal keeranud jooksja külavaheteelt Arumetsa heinamaade suunas ning kadunud peagi metsa vahele ära . </s> <s> Kes ta oli ning miks ta nõnda metsa kiirustas , seda Linda ei teadnud . </s> <s> Küll aga tundunud talle , et põgeneja olnud naisterahvas . </s> <s> Roland leidis peaaegu elutu ema Arumetsa heinaküünist ning talutas ta suurte raskustega koju . </s> <s> Salme heitis järgmisel päeval hinge , ilma et oleks meelemärkusele tulnud . </s> <s> Mõrtsukad olid õnnetu tütarlapse kallal otse elajalikult vägivalda tarvitanud , liigesed välja väänanud , roided ning käeluud puruks peksnud . </s> </p>
<p> <s> Oma isa ja õe surnukeha juures tõotas Roland Piip , et maksab nende eest kätte kümnekordselt , ka siis , kui ta selle eest oma elu peaks andma . </s> </p></div2><div2 type="alaosa"><head> 9 </head>
<p> <s> Samal päeval , kui Kalda poisid sõjakomissariaadi kutsel Rakverre arstlikku komisjoni läksid , “ külastasid ” parašütistid ka Kalda talu . </s> <s> Nagu isa pärast poistele seletas , olnud nemad emaga parajasti lauda juures loomi talitamas , kui täies lahinguvarustuses sõjamehed maja tagant kuusikust õue tulid . </s> <s> Kõigepealt käsutati käed üles , siis viidud neid tuppa , kus hakati nõudma , et nad ütleksid , kus asuvad bandiidid . </s> <s> Sellele ei osanud kumbki vastata . </s> <s> See aga ajanud mehed hirmsasti vihale ning teda hakati peksma . </s> <s> Kui ka see ei aidanud , sidusid metslased isa voodi külge kinni ja hakkasid ema kallal vägivalda tarvitama , et sel teel isa rääkima sundida . </s> <s> Füüsiliselt tugeva talunaisena õnnestus emal momendiks oma häbistaja käest lahti rabeleda ning pliidi suu eest kiin haarata , millega ta esimesele ründajale pähe virutas . </s> <s> Seepeale võttis ohvitser relva ning tulistas ema surnuks . </s> <s> Isa peksti seni , kuni ta meelemärkuse kaotas . </s> <s> Kui Kalda Juljus teadvusele tuli , olid mõrtsukad oma teed läinud . </s> <s> Poisid leidsid õhtul koju tulles mõrvatud ema ning poolsurnuks pekstud isa voodi külge seotuna eest . </s> <s> Enamik toiduaineid , mida kaasa võtta sai , olid mõrvarid ära viinud . </s> <s> Poisid lasksid Rogandiku Mardil lihtsa puusärgi kokku lüüa ning matsid ema vaikselt maha , ilma kirikuta , ilma jumalasõnata . </s> <s> Aeg oli niivõrd ärev , et keegi ei julgenudki Kalda perenaist tema viimsele puhkepaigale saatma minna , sest kõik kartsid oma elu pärast . </s> <s> See sündmus otsustas kõik . </s> <s> Oma vanematele tehtud ülekohut ei suutnud pojad andestada . </s> <s> Kuritegu sünnitab kuriteo ja veri ihkab vere hinda . </s> <s> Kuigi see põhimõte oli ehk vale , sest nii ei lõpe kuritööde ahel kunagi , kuid teisiti nad praegu ei saanud . </s> <s> Liiga ebainimlik oli terror , mida teostati rahva kallal . </s> <s> Ja Kalda vennaksed läksid metsa , niipea kui isa tervis vähegi lubas , et ta suutis iseenda ja loomade eest hoolitseda . </s> <s> Kõik tajusid , et nende mõrtsukatöödega polnud asi veel lõpetatud . </s> <s> Rahva võitlusvaim oli vaja murda , totaalsele režiimile allutada . </s> <s> Ja mis on mõjuvõimsam vahend surmahirmust ! </s> <s> Seda on ajaloo vältel võimuhaarajad ikka kasutanud kui ainsat äraproovitud ja kindlat mõjutusvahendit , mis ilmeksimatult sihile viib . </s> </p>
<p> <s> Niisugused terroriaktid kutsusid esile rahva üldise rahulolematuse , nördimuse ja viha . </s> <s> Selle asemel et alistatud elanikkonna usaldust võites oma võimu kindlustada , püüdsid vallutajad seda saavutada vanglate , sunnitöölaagrite , asumisele saatmise ning verevalamisega . </s> <s> Võib-olla ei pidanud idast tulnud okupandid seda rahva meeleolu eriti tähtsaks , sest miks nad muidu püüdsid tääkidele ning püssitulele toetuda . </s> <s> Kui naabrid omavahel kokku said , oli see siis töö juures või kusagil mujal , arutasid nad tekkinud keerulist olukorda , mille põhjusi lihtsad külainimesed mõista ei suutnud . </s> <s> Miks vallutajad valisid rahva poolehoiu saavutamiseks niisuguse verise terrori , kus laibad edasimineku suunda tähistasid , ei osanud keegi seletada . </s> </p>
<p> <s> “ Ei tea , kas nad on tõesti nii kuradi lollid , või mis viga see on , et nad sellest aru ei saa , et ega siis niisuguse hirmuvalitsusega elu edasi ei vii . </s> <s> See maksab ükskord nendele enestele valusasti kätte . </s> <s> Lase inimestel rahulikult elada ja tööd teha , see on praegu kõige tähtsam . </s> <s> Ega siis niisugune alatises surmahirmus inimene pole töötegija . ” </s> </p>
<p> <s> “ Ei mina ka seda mõista . </s> <s> Alguses , kui sisse tulid , karjusid , et me tulime teid päästma ! </s> <s> Et päästsime fašistide orjusest ! </s> <s> Aga kelle orjad me nüüd oleme ? </s> <s> Ühesugused anastajad mõlemad . </s> <s> Ei tule ükski vallutaja sulle midagi tooma , aina võtma . </s> <s> Kunagi tulid raudrüütlid ka eestlastele ristiusku tooma . </s> <s> Tegelikult tulid nad ju ainult saama , rahvast orjastama , et valitseda . </s> <s> Tahtmine nõrgema üle valitseda on ürginstinkt . ” </s> </p>
<p> <s> “ Nojah , neljakümne esimesel aastal tulid venelased meile kultuuri tooma , mida neil enestelgi polnud . </s> <s> Meie kultuurikandjad aga , kellelt meilgi oleks võimalus olnud õppida , tapeti maha . </s> <s> Nüüd tulid uuesti vabadust tooma , mida neil samuti pole . ” </s> </p>
<p> <s> “ Nad on nii umbusklikud , et lausa imesta . </s> <s> Igas inimeses näevad nad vaenlast , keda tuleb tappa . </s> <s> No ütle nüüd sinagi , mis vaenlane on see , kes ennast metsas varjab ? </s> <s> On siis metsloom küti vaenlane , või on saakloom kiskja vaenlane ? </s> <s> Otse vastupidi . </s> <s> Kiskja oma ohvrit ei vihka , vaid armastab , sest saagist oleneb tema elu . </s> <s> Aga inimene vihkab , kuigi vihatav võiks talle kasulik olla . </s> <s> Me pole ju tegelikult kaugemale jõudnud orjanduslikust korrast . </s> <s> Selle asemel et metsa varjule pugenud inimest jahtida , et teda maha lasta kui kõige koledamat kurjategijat , ilma süüd tõestamata , ilma kohtuta , püüa parem selgusele jõuda , miks ta sinna on läinud . </s> <s> Ega siis ükski inimene heast meelest oma kodu maha ei jäta ega metsa redutama ei lähe , kui tal selleks põhjust pole . </s> <s> See on surmahirm , mis neid sinna ajab . </s> <s> See on tahtmine oma elu hoida , elu alalhoiu instinkt . </s> <s> Aga mine sa tee neile selgeks . </s> <s> Sind ei lasta rääkidagi . </s> <s> Karjutakse peale , et fašist , kontrrevolutsionäär . </s> <s> Me ei tea , mida see sõna tähendabki . </s> <s> Nende arvates on niimoodi , et kui sa pole kommunist , siis oled sa ilmtingimata fašist , mingit kolmandat võimalust pole olemas . </s> <s> Aga mina ütlen , et enamik inimestest pole ei kommunistid ega ka fašistid , vaid inimesed , rahulikud kaine mõistusega inimesed , mitte mingi võimuhullu Stalini kummardajad ega ka mitte Hitleri pooldajad . </s> <s> Nad mõlemad on ju nii kohutavalt sarnased , nagu kaks tilka vett . </s> <s> Mis vahet neil on . </s> <s> Maailma vallutamisest ja valitsemisest unistavad mõlemad , inimvihkajad on nad ka mõlemad , nii et täielikud seltsimehed või kamraadid , nii nagu soovite . </s> <s> Ega nad siis muidu omavahel kiskuma poleks läinud , ikka sellepärast , et ühised huvid ja taotlused põrkusid kokku . </s> <s> Stalin ja Hitler on nagu kaks ühesugust elektrilaengut , mis omavahel ei klapi , kuigi nende iseloomujooned ja püüdlused on samad , ainult nimed on erinevad . ” </s> </p>
<p> <s> Niisugused olid mõtted ja arvamused supervõimudest , kelle vahel alles äsja oli toimunud kõigi aegade kõige suuremaid ohvreid nõudnud verine sõda . </s> <s> Ning nüüd – vähemalt üks nendest püüdis pärast vaenutegevuse lõpetamist oma rahva vastu võitlusse astudes relva ja surmahirmu abil ka sõjas laostunud majandust üles ehitada . </s> <s> Ta ei hoolinud sellest , et rahvaga konflikti minnes loodetav efekt majanduselus tulemata jäi ja koguni vähikäiku kippus näitama , peaasi , et ta sai oma haiglast tapmiskirge rahuldada . </s> <s> Ja soojast inimverest nõretavate kätega Stalin saavutas selle , mida ta tahtis : kõige täiuslikuma totaalse orjariigi , mis andis oma tublid silmad ette isegi kunagisele Lääne-Rooma orjanduslikule riigile . </s> </p>
<p> <s> Neil hirmu ja õudusaegadel oli see tavaline asi , et õhtul õue minnes võis kusagil näha kahjutule leegitsevat kuma . </s> <s> Üha uusi teateid tuli röövimistest , tapmistest ning põletamistest . </s> <s> Näis , et rahulike inimeste elu ei maksnud enam midagi . </s> <s> Mingi kirjutamata seadus oleks nad nagu lindpriiks kuulutanud . </s> <s> Keegi neid kuritegusid ei uurinud , nenditi ainult fakti , et see oli toimunud . </s> <s> Sõjaaja üle elanud inimesed seisid praegu olukorra ees , et keegi nende elu ega varandust ei kaitse . </s> <s> Vähe sellest , et riik talurahvale peale pani üle jõu käivad maksud , normid ning kohustused , nüüd liikusid maad mööda ringi ka veel bandiidid , kes röövisid ja tapsid ning lõpuks oma kuritöö jälgede segamiseks ka talud maha põletasid . </s> <s> Mis aga kõige hullem : keegi ei teadnud , kes olid niisuguste kuritegude toimepanijad . </s> <s> Võimukandjate arvates võisid sellega hakkama saada ainult nõndanimetatud metsavennad . </s> <s> Korraldati ulatuslikke haaranguid , metsad kammiti sõjaväeüksuste poolt läbi , võeti kinni ennast ühel või teisel põhjusel varjavaid inimesi , pandi nad vanglatesse ning saadeti sunnitöölaagritesse ja asumisele , kuid miski ei aidanud . </s> <s> Kuritegevus kestis edasi . </s> <s> Saksa okupatsiooniajal võisid külaelanikud , kes ennast mingisugustesse keelatud asjadesse ei seganud , rahulikult elada , ilma et keegi neid oleks tülitanud , nüüd aga , kus sõjast juba oma paar aastat möödas , elasid inimesed lakkamatus hirmus , värisedes oma elu ja varanduse pärast . </s> <s> Kuigi nendele püüti selgeks teha , et kogu selle äreva olukorra põhjustajateks on ei keegi muu kui metsavennad , ei tahtnud talupidajad seda uskuda . </s> <s> Miks pidid laantes ja heinaküünides ennast varjavad põgenikud rahulikke inimesi röövima ning tapma ? </s> <s> Olid ju külaelanikud need , kes neid toitsid . </s> <s> See polnud loogiline , et metsavennad oma heategijad maha lõid . </s> <s> Valla täitevkomitee esimees ning partorg sõitsid külast külasse ning talust tallu ja tegid selgitustööd , et lõpetataks metsavendade toiduainetega varustamine , mis sunniks neid metsast välja tulema , nimetades neid , kes ennast metsades varjasid , marutõbisteks koerteks , bandiitideks , rahvavaenlasteks – ühesõnaga – kõige koledamateks kurjategijateks , keda maailmas üldse kunagi on nähtud . </s> <s> Võimukandjate arvates olid metsavennad kõige kahjulikum element , kes takistab sotsialistliku majanduse ülesehitamist ning ohustab nõukogude korda . </s> <s> Kuid ka see selgitustöö ei kandnud vilja . </s> <s> Rahvale olid metsavennad südamelähedased süütud kannatajad , kellele on verist ülekohut tehtud . </s> <s> Nende seas oli inimesi , kes neljakümne esimese aasta massiliste arreteerimiste ning küüditamise ajal olid kaotanud oma perekonnaliikmeid , sugulasi ning sõpru , oli ka neid , kes mobilisatsiooni eest kõrvale hoidsid ning ka Saksa sõjaväejooksikuid . </s> <s> Üks oli aga kindel , et kõik , kes metsa varjule läksid – kartsid . </s> <s> Hirm valitseva korra ees oli see , mis sundis paljusid oma kodu maha jätma , metsa minema ning ennast seal varjama . </s> <s> Sõjajärgne olukord oli selline , mis sisendas inimestesse hirmu . </s> <s> Kõik lootsid , et see on ajutine nähe ning et elu õige varsti normaliseerub ja rahvale rahuliku ning julge olukorra tagab . </s> <s> Küllap siis ka kõik metsavennad ise välja tulevad ning oma igapäevast tööd jätkavad . </s> <s> Niisugune oli lihtsate inimeste arvamine ning seepärast hoolitseti ennast varjavate omaste eest edasi . </s> <s> Küll oli nii mõnelgi talumehel kange tahtmine võimukandjatele selgeks teha , et röövleid , mõrtsukaid ning tulesüütajaid ei maksa otsida mitte metsavendade seast , vaid nende hulgast , kes ausat nägu tehes teiste seas ringi liiguvad . </s> <s> Kuid kartes seega metsavendade abistajatena kahtluse alla sattuda , hoiti suud kinni . </s> <s> Oli palju juhuseid , kus üksikute metsatalude elanikud niisuguse kahtluse korral arreteeriti ja varandused ära võeti . </s> </p>
<p> <s> Kõrvenurme külas nagu muiski Eestimaa paigus olid paljud talud naiste pidada . </s> <s> Juba neljakümne esimese aasta mobilisatsioon oli viinud nooremad mehed külast ära , samuti hobused . </s> <s> Sakslaste totaalne Wehrmachti värbamine ei säästnud ka vanemaidki mehi , rääkimata poisikeseohtu noorukitest . </s> <s> Ka Saksa sõjaväeteenistusest püüdsid mehed kõrvale hoida . </s> <s> Paljud mõtlesid nii , nagu Sakrise Roland ning läksid metsadesse , et seal ära oodata , kumb sõdivatest pooltest peale , kumb alla jääb . </s> <s> Rannaäärsete külade noormehi põgenes aga üle mere Rootsi ja Soome . </s> </p></div2><div2 type="alaosa"><head> 10 </head>
<p> <s> Koos nõukogude võimuga ilmusid ka mitmesugused uued kohustused , mida eesti talurahvas varem ei tundnud . </s> <s> Tulid vilja- , liha- ja piimanormid , mida iga talupidaja riigile pidi andma , tuli ka metsaraie kohustus . </s> <s> Kõige vihatum kõikidest muudest oli viimane . </s> <s> Sellest ei pääsenud keegi . </s> <s> Seda , nagu kõiki muidki , kandsid kõik talumajapidamised , vaatamata sellele , kas majas tööjõudu oli või mitte . </s> <s> Naised jätsid lapsed koju vanaemade või vanaisade hoolde , mõnikord ka täiesti omapead , võtsid saed ja kirved ning sõitsid Alutaguse metsadesse puid lõikama . </s> <s> Keegi ei küsinud , kuidas nõder naine niisuguse tapva tööga toime tuleb . </s> <s> Metsavarumine oli rangelt ette kirjutatud riiklik kohustus , mille täitmata jätmine oli kohtu poolt karistatav kuritegu . </s> <s> Valla partorg Roodina käis ühest külast teise , perest peresse ning õhutas inimesi tagant riiklikku plaani enne tähtaega täitma ning ületama . </s> <s> Pidi olema iga inimese aukohustus . </s> <s> Isegi rahvamaja laulukoor saadeti metsa puid raiuma , kuigi paljud kooriliikmed raiekohustust juba oma talude järgi kandsid . </s> <s> Miks metsa nii tohutus ulatuses maha võtma pidi , sellest ei saanud taluinimesed aru . </s> <s> Kodanlik Eesti Vabariik oli metsa kui hinnalist loodusrikkust hoidnud ning seda kasutanud väga säästlikult . </s> <s> Miks aga nõukogude võim temaga nii pillavalt ümber käis , nagu ei läheks teda tulevastel põlvedel üldse enam vaja , seda metsavarujatele ei öeldud . </s> <s> Palkide koorimise ja ümbertöötlemisega ei paistnud olevat kellelgi kiiret . </s> <s> Need jäeti lihtsalt raielangile maha vedelema ning tormati ülepeakaela uut maha võtma . </s> <s> Kahjutundega vaatasid külamehed pehmesse pinnasesse vajunud toredat materjali , mida kellelegi ei paistnud vaja minevat . </s> <s> Juba aasta otsa koore all seisnud ja pehkinud palgid olid kaotanud tarbepuiduna oma väärtuse ning kõlbasid veel ainult kütteks . </s> <s> Põlistele talumeestele oli niisugune lagastav majandus täiesti vastuvõetamatu . </s> </p>
<p> <s> Lõikavalt külm kirdetuul tuhises üle tohutusuure raielangi ning vihistas peenikest lund üle kändude , puusüldade ja maas vedelevate palkide taamal mustava kuusiku poole . </s> <s> Metsavarujad – Kõrvenurme külaelanikud – tammusid külmast lõdisedes Lippoja kitsarööpalise raudtee jaama lähedal ning ootasid brigadiri , kes uue raielangi kätte pidi näitama . </s> <s> Eile õhtuks oli vana metsatükk ära lõpetatud , kuid et isiklikud normid veel täis ei olnud , lubas brigadir , poisikeseohtu Ukraina noormees , uue reielangi kätte anda . </s> <s> Kokkulepitud ajast oli juba pool tundi möödas , kuid oodatavat polnud veel kusagil . </s> </p>
<p> <s> “ Kuhu ta , kurat , siis jääb . </s> <s> Külmeta siin asja eest teist taga , oma kolmkümmend kraadi võib külma olla , vaata , et varbaid jäässe ei pane , ” siunasid mehed . </s> </p>
<p> <s> “ Ehk hakkas jooma või jäi mõne naise juurde ankrusse , ” arvas keegi . </s> </p>
<p> <s> “ Kes sedagi teab . </s> <s> Seal metsapunktis neid eitesid küll . ” </s> </p>
<p> <s> “ Peaks õige vaatama minema , kaua me siin külmetame . </s> <s> Saaks langi kätte , hakkaks pihta , aeg muudkui jookseb . </s> <s> Vedele siin juba kolmandat nädalat , kodus kõik tööd tegemata . ” </s> </p>
<p> <s> Jaanuarikuu päike tõusis vaevalt metsalatvadest kõrgemale ega suutnud isegi keskpäeval temperatuuri oluliselt tõsta . </s> <s> Mehed muutusid pahuraks . </s> </p>
<p> <s> “ Suureõue Rein , sa oled kõva vene keele mees , mine ja vaata , mis seal punktis lahti on , et poiss siia ei tule . </s> <s> Unustas ehk ära ! ” </s> </p>
<p> <s> Rein läks . </s> <s> Metsapunkt , poollagunenud barakk , kust kõik käsud ja korraldused tulid ning kus ka metsatöid juhtiv personal elas , asus ainult paari-kolmesaja meetri kaugusel Lippoja raudteejaamast . </s> <s> Tubakasuitsust sinine kitsukene ruum oli lämmatavalt palav . </s> <s> Ümmargune plekkahi ruumi ühes nurgas raksus ja ragises ning õhkas meeletult kuumust . </s> <s> Ilmselt oli üle köetud . </s> <s> Ruum oli rahvast täis , kõik karjusid läbisegi , naersid , vehkisid kätega ning püüdsid üksteisest üle rääkida . </s> <s> Väikese lauaigeriku taga istusid kõrvuti naine ja mees , nähtavasti mingid ametnikud . </s> <s> Jutuajamine toimus vene keeles . </s> <s> Ametnike ees seisis trussikutes ning maikas Kõrvenurme meeste brigadir Miša , tema kõrval noormehest tublisti vanem , pulstinud juuste ning sagris olemisega naisterahvas . </s> <s> Miša oli näost punane ja seletas midagi ärritatult , mida ametnikud laua taga jälgida püüdsid . </s> </p>
<p> <s> “ Saage aru , ma ei saa ometi särgiväel välja külma kätte minna . ” </s> </p>
<p> <s> “ Kus su riided siis on ? ” </s> </p>
<p> <s> “ Selle käes , ” osutas Miša enda kõrval seisvale naisele . </s> </p>
<p> <s> “ Miks sa tema riideid kätte ei anna ? ” pöördus laua taga istuv mees naisterahva poole . </s> </p>
<p> <s> “ Maksku raha ära , siis annan . ” </s> </p>
<p> <s> “ Mis raha ? </s> <s> Mitte midagi ei saa aru . </s> <s> Räägi , Miša , mis raha ta sinu käest nõuab , et ma midagi hakkaks taipama . ” </s> </p>
<p> <s> “ Mis siin aru saada või taibata . </s> <s> Ma läksin õhtul tema juurde . </s> <s> Aga et mul raha polnud , siis küsis ta minult uue kimnastjorka , et siis võin terve öö kuni hommikuni tema juures voodis veeta . </s> <s> Nii ka oli . </s> <s> Tema aga pistis hommikul kisama , et ainult kimnastjorkast on üksi vähe ning võttis ka püksid ja puhvaika ära , ega andnudki enam tagasi , ” seletas Miša õnnetult . </s> </p>
<p> <s> Ruum rõkkas meeste naerust ja nilbetest vahemärkustest . </s> </p>
<p> <s> “ Oli see nõnda ? ” küsis ametnik naiselt . </s> </p>
<p> <s> “ Muidugi oli . </s> <s> Mis ta siis mõtleb , nolk niisugune , et ma ainult kimnastjorka eest tema õpetamisega terve öö vaeva pidin nägema või ? </s> <s> Ma oleksin meelsamini raha tahtnud . </s> <s> Tema aga ütles , et tal raha ei ole . </s> <s> Siis ma võtsingi püksid ja puhvaika kimnastjorkale lisaks . </s> <s> Sain ehk niigi palju . ” </s> </p>
<p> <s> “ Niisugust õigust sul ei ole , et sa temalt riided ära võtad . </s> <s> Sihukese asja eest tasu võtmine on seadusega keelatud . </s> <s> Sa lähed ja tood kohe Miša riided ära , tal on vaja tööle minna . ” </s> </p>
<p> <s> Naine mõtles natuke , siis lipsas uksest kõrvalruumi ning tuli natukese aja pärast pükste ja puhvaikaga tagasi . </s> </p>
<p> <s> “ Aga kus kimnastjorka on ? ” küsis Miša püksa jalga tirides . </s> </p>
<p> <s> “ Kimnastjorkat ma ei anna . </s> <s> Selle andsid sa mulle ise , sinuga nähtud vaeva eest . ” </s> </p>
<p> <s> Kuid nüüd puhkes sõnasõda , kus ei säästetud suid ega hoitud ka sõimusõnadega kokku . </s> <s> Ja kui Miša oli korduvalt naise peenele ametile vihjanud , millega viimane endale raha ja muudki vara kokku ajavat , ei suutnud ärritatud Njura ennast enam valitseda , vaid kargas kahe käega Miša sinkjasmustadesse juuksekahludesse kinni ning katkus nii kuis suutis . </s> <s> Peagi vähkresid mõlemad põrandal maas ning püüdsid rusikahoope jagades oma au ja õigusi jalule seada . </s> <s> Meestesumm vaatas naerust röökides lõbusat etendust pealt ja lahutas kaklejad alles siis , kui Njura ninast hakkas verd voolama . </s> <s> Mehed tirisid sipleva ja kõigest kõrist tänitava naise kõrvalruumi ning panid uksegi lukku , et ta enam ametiruumidesse ei pääseks . </s> <s> Miša aga lubas tollele pljädile ükskord niisuguse keretäie anda , et tal meeste röövimise isu alatiseks ära kaob . </s> <s> Kimnastjorka – kogu tüli peapõhjus – jäi Mišal saamata ja tal tuli maika peale tõmmatud puhvaikaga läbi ajada . </s> <s> Kõrvenurme mehed said alles lõunaks uue raielangi kätte ja asusid viivitamata tööle , et kaotatud aega tasa teha . </s> </p>
<p> <s> Kui Künka Minna pärast kahe ja poolenädalast äraolekut metsavarumiselt tagasi tuli , leidis ta kodus kirjeldamatu olukorra eest . </s> <s> Poolnäljas lapsed olid haiged ja kasimata , loomatoit otsa lõppenud . </s> <s> Tükk aega seisis otse nõrkemiseni väsinud Minna keset tuba ega teadnud , kust otsast peale hakata . </s> <s> Oli siis niisugune meeletu metsa mahavõtmine tõesti tähtsam kui tema väikesed lapsed , kes selle aja ilma järelevalveta üksinda kodus pidid olema ja võib-olla kordagi selle aja jooksul sooja toitu polnud saanud . </s> <s> Nutvad poisid-tüdrukud toas ja söömata ning joomata loomad laudas tõid Minnale sünged mõtted pähe . </s> <s> Kõige vanem tütar Marju , kes ema äraolekul väiksemate õdede-vendade ning loomade eest pidi hoolitsema , oli paar päeva tagasi haigeks jäänud ja lamas praegu palavikuga voodis . </s> <s> Esimest korda elus tundis Minna , et ta hakkab väsima , hakkab elule jalgu jääma . </s> <s> Palju oli tal varemgi raskeid momente , maja põlemine , mehe surm , kuid ikka oli ta jõudu leidnud , et muredest ja hädadest jagu saada . </s> <s> Praegu aga tundis ta , et enam ei jaksa , jõuvarud hakkavad lõppema . </s> <s> Kuid juurdlemiseks ega arupidamiseks polnud aega . </s> <s> Laste nutt ja nälgivate loomade ammumine laudas kohustasid , sundisid tegutsema . </s> <s> Kuigi oli juba hilja , rakendas Minna hobuse ree ette , võttis kõige suurema poisi kaasa ning sõitis Mädapori metsast heinu tooma . </s> <s> Kui loomatoit kodus ja kõik pudulojused talitatud , siis tegi Minna tule pliidi alla ning keetis lastele sooja jahuputru . </s> <s> Alles pärast keskööd sai ta lõpuks puhkama . </s> </p></div2><div2 type="alaosa"><head> 11 </head>
<p> <s> Roopalu Jaak oli kaua aega kahevahel , mida teha . </s> <s> Ükski võimumeestest polnud teda veel tülitanud , kuid rahutus ja närviline olek ahistasid pidevalt . </s> <s> Ühel õhtul hobust heinamaale köide viies kuulis ta metsa servas põõsaste sahinat ja kuivade okste praksumist , nagu oleks keegi seal liikudes nendele peale astunud . </s> <s> Hobune tõstis pea maast üles ning kikitas kõrvu , vaadates üksisilmi kuuldud häälte suunas . </s> </p>
<p> <s> “ Kes seal metsas hulgub ? ” küsis Jaak , kes polnud kaugeltki mitte arg mees . </s> </p>
<p> <s> Tükk aega valitses vaikus , siis sahisesid põõsad uuesti ning Jaak kuulis tasast vilet . </s> <s> Ta astus lähemale . </s> <s> Põõsaste varjus seisid kolm meest , vennad Roostepõllu metsatalust . </s> </p>
<p> <s> “ Mis te siin teete ? ” </s> </p>
<p> <s> “ Metsavennad oleme , ” vastasid poisid . </s> </p>
<p> <s> “ Miks ? ” </s> </p>
<p> <s> “ Kodus kippub palavaks minema . ” </s> </p>
<p> <s> “ Mis mõttes ? ” </s> </p>
<p> <s> “ Julgeolekumehed käisid eile , otsivad metsavendi . </s> <s> Nendel olevat andmeid , et Pilluri ja Põldaru metsades ning Arukuusikus mehed end varjavad . </s> <s> Pinnisid ema ja isa , et kas nemad ei tea , kes metsahulkureid toiduga varustavad . </s> <s> Olid küsinud ka meie järele . </s> <s> Kuulsime auto mürinat ning panime tagaukse kaudu ajama . ” </s> </p>
<p> <s> “ Kes teab , mida nad teiega oleksid teinud ? </s> <s> Kas arreteerinud ? ” </s> </p>
<p> <s> “ Mine tea . </s> <s> Ei oska ju arvata , mida nad kellelegi süüks panevad . ” </s> </p>
<p> <s> Jaagul hakkas kõhe . “ Mul küll muud süüd midagi hingel ei ole kui neljakümne esimese aasta mobilisatsioonist kõrvale hoidmine , ” arvas Jaak . </s> </p>
<p> <s> “ Kas sa mõtled , et see pole küllaldane või ? ” </s> </p>
<p> <s> “ Kui lausa süütuid inimesi kurjategijateks peetakse , mis siis veel meid rääkida , ” mehed vaikisid süngelt . </s> </p>
<p> <s> “ Kuhu te siis nüüd minemas olite ? ” </s> </p>
<p> <s> “ Päeval redutasime Arukuusikus , nüüd katsume koju hiilida , et toidukraami kaasa võtta . </s> <s> Ma kardan , et nad tulevad varsti tagasi , ei jää see külaskäik viimaseks . ” </s> </p>
<p> <s> “ Vihula kandis olevat kõik need mehed metsa läinud , kes neljakümne esimesel aastal Vaivaras ära kargasid , ” teadis Roostepõllu Armin . </s> </p>
<p> <s> “ Ma ei tea , mida mina peaksin tegema , ” kõhkles Jaak . “ Ma kardan , et ega mulgi paremat ei tule , kui pean kõrvale hoidma . </s> <s> Kui julgeolekumeestel juba hais ninas on , siis on varsti uksel . </s> <s> Katsu siis veel kusagile pääseda . </s> <s> Mina ei mõista , kes need inimesed küll on , kes NKVD-le kõik teada annavad , aga nendel pidid olema iga inimese kohta täpsed andmed , mida ta teinud , kus ja kuidas elanud . ” </s> </p>
<p> <s> “ Tuleb välja , et äraandjad on meie eneste seast . </s> <s> Ega siis venelased muidu ei teaks , kui meie omad ei räägiks . ” </s> </p>
<p> <s> “ Tuleb välja , et usaldada ei või ka oma lihast venda ega kõige paremat sõpra . </s> <s> Aga sinule , Jaak , ütlen ma küll niipalju , et kui sulle elu armas on , siis ära jää koju kinnivõtjaid ootama , vaid hoia kõrvale . </s> <s> Otsusta kähku , enne kui on hilja . </s> <s> Tuleme paari päeva pärast uuesti siia ja kui pead paremaks julgeolekut ennetada , ole valmis , võtame kampa . ” </s> </p>
<p> <s> Roostepõllu poisid läksid . </s> <s> Jaak tõttas erutatud südamega koju ja rääkis asjast naisele . </s> <s> Linda jahmus . </s> </p>
<p> <s> “ Aga mis siis minust ja lastest saab ? ” </s> </p>
<p> <s> “ Mis nad sulle , naisterahvale , ikka teevad . ” </s> </p>
<p> <s> “ Kui nad sinu järele küsivad , mis ma nendele vastan ? ” </s> </p>
<p> <s> “ Ütled , et ei tea . ” </s> </p>
<p> <s> “ Sul hea öelda , aga kas see neid rahuldab . </s> <s> Võtavad kinni , hakkavad piinama . </s> <s> Ma kardan , et ei kannata seda välja . ” </s> </p>
<p> <s> Terve järgmise päeva olid Roopalu Linda ja Jaak nagu tulistel sütel . </s> <s> Kumbki ei jaksanud otsustada , mida teha . </s> <s> Kuid saabuv öö lahendas kõik . </s> <s> Linda vähkres unetult voodis , Jaak oli juba uinunud , kui väljast kostis masina undamine . </s> <s> Auklikul põlluvaheteel logistas pikkamisi Sakrise talu poole lahtine veomasin . </s> <s> Nagu vedrust tõugatult kargas ehmunud Linda voodist välja . </s> </p>
<p> <s> “ Jaak ! </s> <s> Venelased tulevad ! </s> <s> Hüppa ruttu aknast välja ja jookse metsa ! ” </s> </p>
<p> <s> Unine mees ei taibanud nii paugupealt , mida naine temast tahab ning vaatas täis arusaamatust voodi kohale kummardunud Linda hirmunud näkku . </s> </p>
<p> <s> “ Venelased tulevad kinni võtma ! </s> <s> Autoga ! </s> <s> Sakrise koerad hauguvad , praegu peatusid seal . </s> <s> Jookse kähku metsa . </s> <s> Ma teen akna lahti . ” </s> </p>
<p> <s> Alles nüüd taipas Jaak , milles asi . </s> <s> Ta kiskus kiiruga püksid ja saapad jalga , Linda ulatas talle mütsi ja ülejäänud riided ning mees kadus akna kaudu ööpimedusse . </s> <s> Surmani erutatud naine kartis , et saab rabanduse . </s> <s> Ta piilus kardina vahelt Sakrise poole , kus valgustatud akende ees liikusid inimkogud . </s> <s> Ärritatud koerad karjusid nagu meeletud . </s> <s> Linda jälgis naabrite õue hinge kinni pidades , mõeldes , mida ta küll julgeolekule vastab , kui nad Jaagu järele küsivad . </s> <s> Pärast peremehe ja Salme mõrvamist parašütistide poolt elas Sakrise perenaine üksinda . </s> <s> Rolandit polnud peale isa ja õe matuseid keegi enam avalikkuses näinud . </s> <s> Minutid venisid ja Lindale näis , et aeg seisab paigal . </s> <s> Närvipinge oli nii tugev , et võttis jalad nõrgaks . </s> <s> Ta kartis kukkuda ning vajus peaaegu meelemärkusetult voodile . </s> <s> Kui kaua ta niimoodi lamas , midagi tajumata , hiljem ta enam ei mäletanud . </s> <s> Linda virgus sellest tardumusest väljast kostva automootori tugeva turtsatuse peale . </s> <s> Ehmatus tõi uuesti eluvaimu sisse ning ta ruttas aknale . </s> </p>
<p> <s> “ Nüüd tulevad ! </s> <s> Issand jumal ! </s> <s> Mis ma nendele ütlen ! ” halises hirmunud naine . </s> </p>
<p> <s> Kuid Sakrise õuel undav veomasinalobudik keeras väravast välja jõudes hoopis otsa küla poole ning sõitis tuldud teed tagasi . </s> <s> Üleelatud hirmust pooloimetu naine komberdas vaevaliselt voodini ning istus . </s> <s> Siis vallandusid pisarad . </s> </p>
<p> <s> “ Jumal tänatud , jumal tänatud ! ” pomisesid huuled . </s> </p>
<p> <s> Seekord läks see karikas mööda , aga kui kauaks ? </s> <s> Vastu hommikut kuulis Linda tasast koputust aknale . </s> <s> Seal seisis Jaak . </s> </p>
<p> <s> “ Noh , ei tulnudki meile ? ” küsis mees . </s> </p>
<p> <s> “ Seekord , jumal tänatud , küll mitte . ” vastas neine ning aitas mehe tuppa . </s> </p>
<p> <s> Hommikul tõttas Linda Sakrisele , et küsida , kes seal öösi veomasinaga käis . </s> <s> Sakrise perenaine askeldas lauda juures . </s> </p>
<p> <s> “ Kuulsime öösi auto mürinat , kartsime julgeolekut , et tulevad ehk arreteerima . </s> <s> Siis nägime , et peatus teie talu õues . ” </s> </p>
<p> <s> “ Jah , julgeolekust olid need mehed tõesti ja eks nad oleks kinni võtnud ka , kui oleks olnud , keda võtta . ” seletas perenaine . </s> </p>
<p> <s> “ Aga Roland ? ” </s> </p>
<p> <s> “ Pole mina teda enam teab mis ajast saadik näinud . </s> <s> Varsti vist kuu aega juba . ” </s> </p>
<p> <s> “ Kas nad küsisid tema järele ? ” </s> </p>
<p> <s> “ Muidugi . </s> <s> Neil olevat andmeid , et poeg varjab ennast metsas . </s> <s> Ainult nad ei tea , kus . ” </s> </p>
<p> <s> “ Ja mis sina neile vastasid ? ” </s> </p>
<p> <s> “ Sedasama , mis praegu sinulegi , et ma ei tea . ” </s> </p>
<p> <s> “ Kas nad jäid sellega rahule ? ” </s> </p>
<p> <s> “ Kes seda võib teada . </s> <s> Ära nad siit läksid , kas nad rahul olid või mitte , kellele nad seda ütlesid . ” </s> </p>
<p> <s> “ Kas nad kellegi teise järele ei küsinud ? ” </s> </p>
<p> <s> “ Ei pannud nagu tähele . </s> <s> Aga seda nad rääkisid omavahel küll , et siin külas on teisigi kahtlaseid inimesi , keda peab kontrollima . </s> <s> Nad vist ei taibanud , et ma vene keelest aru saan . </s> <s> Ohvitseril oli käes mingi paber , sealt loeti nimesid . </s> <s> Minu arust nimetas ta ka Jaaku , Ülot ning Roostepõllu ja Kalda poisse , et polevat neljakümne esimese aasta mobilisatsiooniga kaasa läinud . ” </s> </p>
<p> <s> Linda läks halbade uudistega koju . </s> <s> Nüüd polnud enam mõtet oodata , kuni NKVD-mehed arreteerima tulevad . </s> <s> Ta pakkis Jaagu jaoks seljakoti valmis , pani pesu , sokke , puhtaid pluuse ning toidukraami ja kui Roostepõllu poisid õhtul tulid , läka Jaak nendega ühes . </s> </p>
<p> <s> Kaua seisis Linda keset tuba , kust Jaak alles äsja oli lahkunud , ja laskis kogu oma elu silme eest mööda . </s> <s> Jaak oli Künka Minna vend ning kasvanud lastekodus . </s> <s> Roopalule oli ta tulnud sulaseks . </s> <s> Linda oli oma vanemate ainuke laps ja kui isa vanaks jäi , oli tallu noort tööjõudu vaja . </s> <s> Kui isa ja ema surid , siis jäigi Jaak talusse peremeheks . </s> <s> Sellest oli juba kümme aastat möödas . </s> <s> Millegipärast tundis ta praegu oma hinges valusat pitsitust . </s> <s> Kas see oli ikka õige , et Jaak metsa läks . </s> <s> Võib-olla näevad nad mõlemad tonti seal , kus teda tegelikult pole . </s> <s> Hirmul on suured silmad , öeldakse . </s> <s> Järgmise päeva õhtul tõttas Linda Künkale , et ka Minna teaks , kuidas vennaga lood on . </s> </p>
<p> <s> Minna tuli parajasti laudast lehmi lüpsmast , kui vennanaine väravast sisse astus . </s> <s> Linda erutatud ja murelikku nägu nähes taipas Minna , et juhtunud on midagi halba . </s> <s> Vennanaine astus kaevu juures piima kurnavale meheõele lähemale ning olles enne hoolikalt ringi piilunud , kas kedagi kuuldekauguses ei ole , sosistas : “ Jaak läks eile õhtul metsa , Roostepõllu poistega koos . ” </s> </p>
<p> <s> Minna sai nagu hoobi pähe . “ Metsa ? </s> <s> Ja Roostepõllu poistega ? ” </s> </p>
<p> <s> “ Jaa ! ” </s> </p>
<p> <s> “ Miks siis ? ” </s> </p>
<p> <s> “ Ta kardab selle neljakümne esimese aasta mobilisatsiooni pärast . </s> <s> Sa tead ju küll . </s> <s> Ta hüppas ju Vaivara metsa vahel rongilt maha , kui Saksa lennukid pommitasid , ega läinudki tagasi . ” </s> </p>
<p> <s> Minna vaatas suuril silmil vennanaise erutatud näkku ega osanud midagi kosta . “ Kui kauaks siis ? ” </s> </p>
<p> <s> Linda kehitas õlgu : “ Või me keegi oskame seda öelda . </s> <s> Kõik arvavad , et ega venelased kuigi kauaks Eestisse ei jää , lüüakse välja . ” </s> </p>
<p> <s> “ Kes neid lööb . </s> <s> Kui sakslane neist jagu ei saanud , kui nad sülitsi koos olid , kes neid nüüd enam välja ajab , ” arvas Minna . </s> </p>
<p> <s> “ Räägitakse , et välisriigid nõuavad . ” </s> </p>
<p> <s> “ Nii võime ainult enda lohutuseks mõelda ja rääkida , aga ei usu mina , et välisriikidel niisugust võimu on , et venelasi siit välja ajada . </s> <s> Iseasi , kui ta oleks sõja kaotanud . </s> <s> Praegu ei loovuta ta jalatäitki maad , mis tema käes on . </s> <s> See olnud isegi ajalehes . ” </s> </p>
<p> <s> “ Aga me olime ju kolmekümne üheksandal aastal iseseisev riik , kui venelane siia sisse marssis . </s> <s> Ja neljakümnendal aastal võeti meilt vabadus vale ja pettusega . ” </s> </p>
<p> <s> “ Ei loe see midagi . </s> <s> Oleme nagu hiir lõvi käppade vahel . ” </s> </p>
<p> <s> Minna sai piima kurnatud , pani ämbrid kaevu jahtuma ning läks vennanaist saatma . </s> <s> Mõlemad olid mures , sest keegi ei teadnud , mis aeg tuua võib , seepärast ei osatud ka seda ette näha , kui kauaks meestel metsa jääda tuleb . </s> <s> Praegu on sügis ja maa paljas , meeste toiduga varustamine kerge . </s> <s> Mis siis saab , kui asi talve tulekuks ei lahene ja metsa tuleb jääda pikemaks ajaks ? </s> <s> See pani mõlemad naised tõsiselt muretsema . </s> </p>
<p> <s> “ Mis neil Roostepõllu poistel siis hinge peal võiks olla , et nad kolmekesi kõik metsa pugesid ? ” </s> </p>
<p> <s> “ Eks noorematel poistel oli sama asi mis Jaagulgi , see neljakümne esimese aasta mobilisatsioon . </s> <s> Armin läks aga selle pärast , et oli sakslaste ajal omakaitses . </s> <s> See pidavat olema venelaste ees raske kuritegu . </s> <s> Eks nemadki poleks veel võib-olla läinud , aga julgeolekumehed olid käinud Roostepõllul ja nõudnud , et ema ja isa nendele metsavendade asukohad kätte juhataksid . </s> <s> Poisid said tagaukse kaudu välja ning jooksid metsa , ega julgegi enam koju minna . ” </s> </p>
<p> <s> “ Omakaitses oli minu teada ka Suureõue Rein . ” </s> </p>
<p> <s> “ Rein on praegu küll veel kodus . </s> <s> Alles täna nägin . </s> <s> Ega Jaakki veel oleks läinud , aga eelmisel ööl käis julgeolek ka Sakrise perenaist hirmutamas . </s> <s> Sõitsid südaöösi õue ning nõudsid , kus poeg on . </s> <s> Ma ärkasin masina mürina ja koerte haukumise peale üles ning äratasin ka Jaagu . </s> <s> See sai ruttu saapad jalga ning põgenes akna kaudu kuusikusse . </s> <s> Ma kartsin , et saan rabanduse , nii koledasti ehmatasin . </s> <s> Sakrise Manda käest kuulsin hommikul , et venelastel olnud kohe nimekiri kaasas , sealt lugenud ohvitser nimesid . </s> <s> Manda oskab ju vene keelt , seda mehed muidugi ei teadnud . ” </s> </p>
<p> <s> “ Ah niimoodi ! </s> <s> Siis muidugi polnud enam mingit mõtet kodus NKVD-d ootama jääda . </s> <s> Mina veel alguses mõtlesin , et Jaak ilmaaegu kiirustas selle minekuga . </s> <s> Oleks võinud ehk veel oodata , et mine tea , kas asi ongi nii hull . </s> <s> Aga kui ikka nii mitmes kohas küsimas on käidud , siis muidugi , ” arvas Minna . </s> </p>
<p> <s> “ Kas lapsed teavad , kuhu isa läks ? ” </s> </p>
<p> <s> “ Ei . </s> <s> Püüan niikaua saladuses hoida kui võimalik . ” </s> </p>
<p> <s> “ Kust Jaak süüa saab ? </s> <s> Ega ometi sa ise ? . . . ” </s> </p>
<p> <s> “ Ei ma nüüd küll pidevalt , aga vahetevahel siiski . </s> <s> Ma ei tea , kes neid varustama hakkab . </s> <s> Vaevalt et Jaak seda isegi praegu teadis . </s> <s> Kui söögiga häda käes , küll ta siis teab , kelle juurest seda otsima läheb , ainult et seda peab tegema nii , et keegi ei näe ega kuule . ” </s> </p>
<p> <s> Kuigi Linda isa salapärasest kadumisest lastele ei rääkinud , tuli see ometi õige pea välja . </s> <s> Juba mõne päeva pärast levis külas kuuldus uutest metsavendadest , kelleks olevat Roopalu Jaak ja Roosetepõllu poisid . </s> <s> Kes selle tõe kõige enne oma suust välja ütles , ei tea , kuid välja öeldud ta oli ning ringi liikuma hakkas , nagu kõik muud uudised , mis sel ajal külainimeste meeli kõige enam erutasid . </s> <s> Üks selline kuulduste levitaja oli Saarevälja Marta . </s> <s> Tema teadmata ei toimunud külas midagi . </s> <s> Küll näinud ta südaöösi Suureõue poole minemas võõraid tundmatuid noormehi , küll kuulnud ta Sakrise koerte haukumist niisugusel kellaajal , kus ükski õige ristiinimene väljas teedel ei liigu , vaid rahulikult oma unevoodis puhkab , küll paistnud tema magamistuppa , kui ta õhtul ennast magamaminekuks valmis sättis , Vigi soone peal sähkulambi välgatusi ja veel palju muudki , mis rääkivat aina selget keelt sellest , et külas liigub öösiti metsahulkureid , kes taludes süüa ning kurja ilma eest ka peavarju käivad otsimas . </s> <s> Ja kui siis mõnda meest juba pikemat aega külas näha polnud , hakatigi arvama , et kus mujal ta ikka on , kui varjab ennast metsas . </s> <s> Nõnda oli ka Roopalu Jaagu ja Roostepõllu poistega . </s> <s> Kalda talu oli külast liiga kaugel ning tema suhtlemine välismaailmaga juba eesti ajalgi teiste metsataludega võrreldes tagasihoidlik . </s> <s> Seepärast ei osanud ka praegu isegi Saarevälja Marta sugune kõiketeadja öelda , kuidas Kalda poistega lood on , kas istuvad kodus või varjavad ennast metsas . </s> <s> Kalda perenaise koledast surmastki kuulis Marta alles teisel-kolmandal päeval Rogandiku Mardi käest , kes lahkunule puusärgi valmistas . </s> <s> Aga kui Marta oma ülivalvsate meelte , kuulmise ja nägemisega , ühel õhtupoolikul selle momendi ära tabas , kui lahtine veomasinalobudik Kalda teeotsast metsa logistas , soldatid , püssid käes , peal , oli selle talu asjadest selge arusaam käes . </s> <s> Poisid on metsas ning NKVD käis neid otsimas . </s> <s> Ja seda uudist ei pidanud Saarevälja perenaine kuigi kaua ainult enda teada , vaid kuulutas seda igale vastutulijale , keda tal õnnestus kohata . </s> <s> Ning imelikul kombel oli Martal just siis külasse asja , küll kauplusesse , küll sidejaoskonda ja naabritegi juurde , kui tal mõni tähtis asi keelel kipitas . </s> <s> Ta ei läinud kunagi külasse mõne uudise enda pärast , et seda kellelegi edasi rääkida , vaid ta tundis , et tal on just siis vajalikud asjaajamised ees , uudiste levitamine tuli nagu muuseas , iseenesest . </s> <s> Ta ei tulnud kunagi selle peale , et ta oma agara suuvärgiga kellelegi kahju võiks teha . </s> <s> Otse vastupidi . </s> <s> Ta pidas ennast suureks heategijaks , kes asjaosalisi õigel ajal varitseva hädaohu ees hoiatab . </s> <s> Et tema levitatud poolikud tõed ja kuuldused aga ka mõne niisuguse inimese kõrvadeni võivad jõuda , kes neid kurjasti kasutab , selle peale ei tulnud ta oma lihtsameelsuses kunagi . </s> </p>
<p> <s> Pärast Roopalu Jaagu metsa minemist ei saanud Künka Minna kusagil rahu . </s> <s> Ta teadis , mida küla neist rääkis , kes ennast metsa varjasid . </s> <s> Juba õige pea märkas ta , et naabrite , eriti Saarevälja Marta hoiak tema suhtes oli muutunud . </s> <s> Kui üleaedne varem teda ja ta perekonda oma terava keelega salvata püüdis , kus aga vähegi sai , siis nüüd kõndis Marta ringi kõike mõistva ja kõike teadva näoga ega vahetanud Minnaga enam sõnagi . </s> <s> Millest selline meelemuutus , taipas Künka perenaine otsekohe . </s> <s> Ta teadis , et Marta seda kuigi kaua enda teada hoida ei jaksa , vaid õige pea ka temale märku annab , et ta külauudistega , eriti aga nendega , mis naabrit puudutavad , ülihästi kursis on . </s> <s> Minnal tuli nüüd sagedamini leiba küpsetada kui varem , sest ta pidi vahetevahel ka venda toiduga varustama . </s> <s> Kartusel , et Roopalu talu tema pärast valvatakse , ei julgenud Jaak koju minna , vaid ilmus pimedatel sügisöödel Künkale , kus õde talle seljakoti nädalase moonaga valmis pani . </s> <s> Pealegi oli ka Roopalu lähim naaber Sakrise NKVD-s ammu ülimustas nimekirjas . </s> <s> Kõik see polnud Saarevälja Martal teadmata ja ta passis parajat silmapilku , et sellest Minnale märku anda , kui põhjalikult ta ikkagi külas toimuvaid asju teab . </s> <s> Ühel õhtupoolikul , kui naabrinaine , korv käes , aiast kapsalehti läks võtma , et neid sigadele ette viia , ilmus ka Marta piiriaia taha , nägu laia irvitust täis . </s> </p>
<p> <s> “ Mida siis külapeal ka uudist on ? ” küsis ta Minnalt , kes teisel pool aeda parajasti kapsalehti katkus . </s> </p>
<p> <s> “ Ei tea ma uudistest midagi . </s> <s> Pole mul aega küla mööda ringi laduda , ühest uksest sisse , teisest välja , ” oli Minna ebasõbralik vastus . </s> <s> Talle ei meeldinud üleaedse uudishimu ega tema pisut irooniline toon . </s> </p>
<p> <s> “ Ega sul ole vajagi endal külasse minna uudiseid kuulama . </s> <s> Sulle tuuakse need ju koju kätte . ” </s> </p>
<p> <s> Minna neelas valusa torke vaikides alla , lootes , et Marta siis ära läheb , kui ta talle vastu ei ütle , sest naabri sissejuhatav toon oli selline , mis eeldas , et sealt võib kõike oodata . </s> </p>
<p> <s> Kuid üleaedne ei mõelnudki Minnat rahule jätta , vaid torkis edasi : “ Kuidas siis Roopõllul ka elatakse ? </s> <s> Näen , et Linda käib aiva tihti sinu pool . </s> <s> Varem polnud nädalate kaupa näha . ” </s> </p>
<p> <s> Kuid ka sellele ei vastanud Minna midagi . </s> </p>
<p> <s> “ Ei tea , mida need koerad küll öösiti nii hirmsasti hauguvad . </s> <s> Ma ei saa viimasel ajal enam silmigi kinni . </s> <s> Meie omad on nagu meelest ära . </s> <s> Polla karjub ja hüppab kuudi ees , nii et kett raksub . ” </s> </p>
<p> <s> “ Ehk kolavad hundid öösi aia taga ringi , ” arvas Minna . </s> </p>
<p> <s> “ Näh , näh , seda minagi , et hundid . </s> <s> Kuid mulle tundub , et need on rohkem nagu kahejalgsete huntide moodi . </s> <s> Värske leiva lõhn meelitab ligi . </s> <s> Ma näen , et teed teist aiva tegu teo peale . </s> <s> Kuhu sa ta paned ? </s> <s> Kas ta sul hallitama kätte ei lähe , sügisel niisked ilmad ? ” õrritas Marta aia taga edasi . </s> </p>
<p> <s> “ Ei ta lähe , kui tegu on õigesti tehtud . ” </s> </p>
<p> <s> “ Ma kuulsin , et Roostepõllu poisid olevat Pajunõmme soosse varjule läinud ja soldatid käinud metsa kammimas , et bandiite tabada . </s> <s> Ähvardanud kõik arreteerida , kes metsavendi toiduga varustavad . ” </s> </p>
<p> <s> Ja kui Minna ka selle peale midagi ei vastanud , küsis Marta : “ Kas sinu Jaak pole sulle rääkinud , kui ta öösiti leiba käib võtmas . </s> <s> Ma ju kuulen , kuidas meie koerad ragistavad , nagu võõra peale ikka , sinu omad ei tee aga väljagi . ” </s> </p>
<p> <s> Enam ei suutnud Minna ennast pidada . </s> <s> Ta tõusis kapsapeenarde vahelt püsti , vaatas naabrinaisele julgelt silma ning vastas : “ Ei , sellest ta küll rääkinud pole , aga seda ütles küll , et kõik need külanaised , kes liiga palju oma keelt nende kallal lõksutavad , nii et NKVD-mehedki seda kuulevad , teevad nad ükskord vagaseks ning pistavad tulegi räästasse . ” </s> </p>
<p> <s> Seda öelnud , võttis ta korvi ning läks . </s> <s> Marta oli üleaedse otsekohesusest nii rabatud , et ei osanud muud teha kui suud maigutada . “ Püha jumal ! </s> <s> Või tule räästasse ! ” Ta ei kahelnud Minna sõnades , sest ta oli harjunud tema suust kuulma alati sulatõtt . </s> <s> Küllap see on siis ikka õige , mida partorg , vana joodik Roodina , temale ütles , kui ta viimati vallamajas käis , et metsavennad tapavad ja põletavad . </s> <s> Ja Marta tuhistas tuppa , et kuuldud uudisest ka Juhanit informeerida . </s> <s> Kuid seekord mõtles ta siiski ümber , sest ta tundis oma mehe õiglast ja äkilist meelt . </s> <s> Kui Juhan kord millegi üle tõsiselt vihastas , oli ta valmis teist inimest kasvõi maha lööma . </s> <s> Mine tea , ehk läheb mees tõesti Minna käest aru pärima ning ajab selle omakorda vihale . </s> <s> Kuid Minnat ärritada ei oleks praegu kuigi tark tegemine , sest kui tal on metsavendadega sidemeid , mida Marta muide surmkindlalt uskus , siis tähendaks naabrinaise torkimine seda , et õige pea võivad Saarevälja hooned tuleroaks saada , tema perekond aga bandiitide ohvriks langeda . </s> <s> Millegipärast tunnetas Marta , et selles asjas on trumbid praegu Minna käes . </s> <s> Nõnda arutles Saarevälja perenaine uut tekkinud olukorda , kui ta õhtuseid toimetusi tegi ning kiiresti-kiiresti toa , aida ning lauda vahet traavis , et mitte töödega pimeda kätte jääda , mida õige ristiinimene praeguste segaste aegade tõttu kartma pidi . </s> <s> Kuid oma suu hoidis ta nüüdsest peale selle koha pealt kinni ega paotanud ainsatki sõna nende kohta , kes ennast valitseva võimu eest varjasid . </s> <s> Surmahirm tegi isegi Saarevälja Marta juures oma töö . </s> </p></div2><div2 type="alaosa"><head> 12 </head>
<p> <s> Kohe peale Saksa okupatsioonivägede lahkumist Eestimaa pinnalt algasid maainimeste elus igatsugu uuendused . </s> <s> Koos nõukogude võimuga ilmusid riiklikud müügikohustused põllumajandussaadustes , mis alguses ei olnud eriti suured ning millega enam-vähem toime tuldi . </s> <s> Ka põllumajandusmaks ei käinud kuni neljakümne kuuenda aastani veel kellelegi üle jõu , sest vabaturu hinnad püsisid endiselt võrdlemisi kõrgetena ning talumajapidamistel oli võimalus oma põllumajandussaaduste ülejääke turul realiseerida . </s> <s> Kuid juba aasta pärast muutus olukord talupidajate kahjuks . </s> <s> Uus NSV Liidu Ministrite Nõukogu määrus , mis kehtestati neljakümne seitsmenda aasta augustis , tõstis järsult põllumajandusliku maa tulumaksunorme ning sellega seoses ka põllumajandusmaksu suurust . </s> <s> Ja kui siinjuures arvestada ka veel asjaolu , et vabaturu hinnad näitasid pidevalt langust , tekkis neljakümne seitsmendal aastal nii mõnelgi majapidamisel põllumajandusmaksu tasumisega tõsiseid raskusi . </s> <s> Aasta pärast aga olid juba paljud talud võlas . </s> <s> See kõik rääkis selget keelt , et Eestimaa talupidajad ei suuda üksiktaludena enam kuigi kaua niisuguste maksukohustuste ja põllumajandussaaduste normide juures eksisteerida . </s> <s> Eriolukorras ja kahjuks veelgi halvemas olid aga kulakuteks tunnistatud majapidamised , kelle põllumajandusmaks ületas keskmiktalupidaja oma mõningal juhul isegi viiekümne protsendi võrra . </s> <s> Olgu näitena öeldud , et kahekümne viie tuhandelise talu juures maksis keskmiktalupidaja põllumajandusmaksu neli tuhat kuussada üks rubla , kulak aga sama suure talu pealt üksteist tuhat kaheksasada viiskümmend viis rubla . </s> <s> Sellist laastavat poliitikat ei kannatanud Eesti talumajapidamised välja ning oli ette näha , et see lõpeb põllumajanduse täieliku kokkuvarisemisega . </s> <s> Ei antud armu ka uusmaasaajatele , kes kuni neljakümne seitsmenda aastani olid veel maksuvabad , kuid mainitud aastast alates maksustati ka nemad . </s> <s> Paljud talumajapidamised , kus sõjakeerises tööjõud kaotsi oli läinud ja talu pidasid surmaga võlgu olevad raugad , esitasid kohalikele nõukogude organitele avaldused maast loobumiseks ning hoonete ja inventari rendile andmiseks , mida neil ei lubatud aga teha . </s> <s> Üldse esines kulakuteks tegemise juures palju omavoli . </s> <s> Ei olnud harvad juhud , kui kulakuks tunnistati niisugunegi majapidamine , kus juba aastates , tervise ja tööjõu kaotanud isa kasutas talu korras hoidmiseks võõrast tööjõudu , kuna pojad olid langenud Nõukogude armees . </s> <s> Kulakuteks tunnistamine valla täitevkomiteede poolt oli aktsioon , mis avas suurepärased võimalused arveteõiendamiseks nende majapidamiste , eeskätt aga nende peremeeste vastu , kes ühel või teisel põhjusel valla täitevkomiteede sekretäridele ei meeldinud . </s> <s> Ei ole ka mingi saladus , et sel ajal istusid nendel , eeskätt just esimeeste ametikohtadel pahatihti vähese hariduse ning kitsa silmaringiga inimesed , kes pärast sõda nõukogude võimu poolt pukki upitati , kuna just niisugustes inimestes nähti kõige ustavamaid nõukogude korra pooldajaid . </s> <s> Ja kui valla täitevkomitee esimehe kohale sattus talusulane , kellele tema arvates tema endine peremees verist ülekohut oli teinud , siis oli tal praegu paras juhus seda otse kuhjaga kätte tasuda . </s> </p>
<p> <s> Et paljud kulakuteks tunnistatud majapidamised enam neljakümne kaheksandal põllumajandusmaksu tasuda ei suutnud , sest see moodustas juba seitsekümmend viis protsenti arvestatavast kogutulust ning ulatus keskmiselt seitsmeteistkümne tuhande rublani ning veel enamgi , siis ei pidanud paljud talud sellele majanduslikule survele vastu ja hakkasid oma majapidamisi likvideerima . </s> <s> Mõned asusid tööle tehastes , mõned jätsid maha oma kodumaa ja asusid elama teistesse liiduvabariikidesse , et pääseda vanglatest , sunnitöölaagrist ja Siberist , sest riiklike normide ja maksukohustuste mittetäitmise pärast võeti kriminaalvastutusele ja anti kohtu alla sadu talupoegi . </s> <s> Oli ka neid , kes põgenesid ülekohtu eest metsadesse , ühinesid seal metsavendadega ja hakkasid ennast varjama . </s> <s> Algas maa tühjenemine töötajatest ning kahtlemata põllumajandusele just kõige vajalikematest inimestest . </s> <s> Suurte maksudega loodeti murda eesti talurahva vastuseis kolhoosidevastases võitluses . </s> <s> Et aga ka see ei andnud paugupealt käegakatsutavaid tulemusi ning kolhooside asutamine toimus väga visalt , otsustati neljakümne üheksanda aasta märtsis likvideerida kulaklus kui klass ja seda teha ilmtingimata juba enne kevadkülvi . </s> <s> Kulakute varandus pidi jääma kolhoosidele , välja arvatud see osa , mis läks kulakute võlgade katteks . </s> <s> Sel teel laostati eesti põllumajandus täielikult . </s> <s> Juba neljakümne esimesel aastal alustatud maareform tõi endaga kaasa negatiivseid tagajärgi . </s> <s> Kuid et sõda peale tuli , jäi reform lõpule viimata . </s> <s> Nüüd , neljakümne neljandal alustati sellega uuesti . </s> <s> Valdadesse ilmusid partorgid , varumisvolinikud , küladesse külavolinikud . </s> <s> Kõik nad olid ametisse seatud talurahvast kontrollima , kamandama , agiteerima . </s> <s> Vana elulaad külas , mille järgi maainimesed aastasadu olid elanud , ei kõlvanud enam kusagile . </s> <s> Suurematelt taludelt võõrandatud maa anti endistele sulastele ja maatameestele , ka vähese maaga talupidajatele , kes tihti polnudki sellest eriti huvitatud ning sattusid kohe alguses majanduslikesse raskustesse . </s> <s> Koos maaga võeti taludelt ära ka hobuseid , kariloomi , põllutööriistu ning seemnevilja , vastavalt võõrandatud maa suurusele . </s> <s> Kõik need uuendused halvasid üldist põllumajanduslikku olukorda ja viisid kogutoodangu alla . </s> <s> Ja seda kõike ajal , kui sõjajärgne olukord niigi raske ja keeruline oli . </s> <s> Talurahva tagakiusamise asemel oleks pidanud nende elujärge püüdma parandada , sest põllumees on olnud iidsetest aegadest rahva toitja . </s> <s> Ja kui siis sügisel üldine viljasaak loodetust palju madalamaks osutus , olid põllumajanduse juhtorganid suuresti pettunud , miks see küll nõnda oli . </s> <s> Eks teinud ju nemad küll kõik võimaliku , et näitajad oleksid pidanud tõusma , aga ei . </s> <s> Küll võõrandati kulakutelt maa , sadade kaupa saadeti neid trellide taha , sundkorras asumisele , et nad oma õõnestustööga sotsialistliku põllumajanduse ülesehitamist ei segaks , maa anti endistele sulastele ning maatameestele , küll võeti ära kariloomi ja hobuseid , põllutööriistu ning viljaseemet , täpselt nii , nagu seda ette nägid kõrgemalt poolt ette antud juhised , kui miski ei aidanud , saagid olid väikesed ja põllumajanduslik kogutoodang enneolematult madal . </s> <s> Jällegi olid süüdi kulakud , keda juhtivorganite arvates oli ikka veel liiga palju , kes oma õõnestustööga talurahva seas ausaid tööinimesi eksiteele viisid . </s> <s> Süüdi leiti olevat ka valla partorgid . </s> <s> Kus tehtud vead olid eriti suured ja silmatorkavad , asendati partorgid uute meestega , kellelt loodeti paremat poliittööd . </s> <s> Kõik see oli ettevalmistus kulakliku klassi likvideerimiseks . </s> <s> Ja taas tulid kõrgemalt poolt direktiivid põllumajandusmaksude suurendamise kohta ja see ei puudutanud mitte üksnes kulaklikke majapidamisi , vaid kõiki põllumehi . </s> <s> Tolleaegsed võimukandjad , eriti põllumajanduse alal , ei vaevunud analüüsima eesti talupoegkonna koosseisu sügavamalt kui ainult selle järgi , mida üks või teine omas . </s> <s> Kui ta oli varakas , oli ta kulak , oli ta aga kehv , siis oli ta vaene kannataja , keda tema rikkad naabrid olid ekspluateerinud . </s> <s> Et head elujärge võis saavutada ka oma ausa , ennastsalgava tööga , seda tol ajal ei tunnistatud . </s> <s> Niisuguse nõmeda suhtumise tagajärg oli aga see , et põllumajandus kaotas kõige eesrindlikumad talupojad , niiöelda põllumeeste koorekihi , kes oleksid sõjajärgses olukorras võinud põllumajandust kõige olulisemalt tõsta , mitte teda pidurdada . </s> <s> Ekslikult arvati , et kehviktalupojad nüüd suure vaimustuse ja innuga tööle hakkavad , kuna kõrvaldatud on rahvavaenulik element , kulakud . </s> <s> Laisad ja väheste võimetega talupojad aga , kes kodanlikul ajal kadedusega oma naabreid vaatasid , kasutasid tekkinud soodsa olukorra ära ning tunnistasid ennast vabatahtlikult kehviktalupidajateks , et sel teel võimude silmis armu leida . </s> </p></div2><div2 type="alaosa"><head> 13 </head>
<p> <s> Vareselja Jaan oli üks esimesi , kes ennast kehviktalupidajaks tunnistas , sest kulakud olevat teda puruvaeseks kurnanud . </s> <s> Et sel ajal isiklikud kaebused olid väga moes , võiks öelda , isegi suures lugupidamises , võeti teda ka kuulda . </s> <s> Et määrus nägi ette kehviktalupoegade igakülgset abistamist valla täitevkomitee poolt , siis pöördus ka Vareselja Jaan sinna , kuna tal järjekordselt oli kevadel loomatoit otsakorral . </s> <s> Kui tema käest küsiti , kellel võiks külas heinte ülejääki olla , vastas Vareselja kõhklemata , et tema teada kindlasti Künkal . </s> <s> Sellepärast siis määraski valla täitevkomitee esimees Jaanile Künka Arturi heinaküünist kaks koormat kõige paremat aasaheina . </s> <s> Vareselja peremees tegi naabri küünist koormad peale , ilma et silmgi oleks pilkunud , ning tõstis valla täitevkomitees veel kaebust pealegi , sest küüni põhjast võetud heinad olevat tugevasti tolmanud ning pannud tema hobuse süües läkastama . </s> <s> Artur kutsuti valla täitevkomiteesse aru andma , sest korraldus oli : kaks koormat kõige paremat aasaheina ! </s> <s> Künka peremees ei hoidnud vallas oma suud lukus , vaid tegi sealsetele võimukandjatele selgeks , et temal enam paremaid heinu ei ole . </s> <s> Kõik on talve jooksul oma loomadele söödetud . </s> <s> Ja Vareselja Jaanile ta oma heinu hoida ei teadnud , sest see igakevadine loomatoidu puudus on Vareseljal päris tavaline nähe . </s> <s> Ning tuleb see sellest , et Vareselja peremees kõige parema heinaaja niisama mööda laseb minna ning sellega alles siis alustab , kui teised juba lõpetavad . </s> <s> Õnneks oli valla täitevkomitee esimees aus ja asjalik mees ning paistis Künka Arturit rohkem uskuvat kui Vareselja Jaani . </s> <s> Küllap temagi taipas , et üks korralik ja töökas taluperemees ei lase niisugust olukorda tekkidagi , et loomatoit kevadel teedelagunemise ajal nii jäägitult otsa saab , et loomadele enam midagi ette anda pole . </s> <s> Sellest ajast peale jäi aga Künka ja Vareselja omade vahele vaen püsima , mis küll lausa suureks vihaleegiks ei lahvatanud , kuid pikkamisi nagu tuli tuha all muistegi edasi imbus . </s> <s> Kui neljakümne esimesel aastal nooremad mehed külast mobilisatsiooniga ära korjati , kadus ka Vareselja Jaan , kuigi ta oli juba niisugustes aastates , et väeteenistusse võtmine teda ei oleks tohtinud enam puudutada . </s> <s> Pärast sõja lõppu ilmus Vareselja peremees koos Eesti Laskurkorpuse meestega priske jõu ja tervise juures külasse tagasi ning ajas rinna uhkelt ette , nagu oleks sõja võidukas lõpp ainuüksi temast olenenud , kuigi teised rindemehed kindlalt väitsid , et nad Vareselja Jaani laskurkorpuse ridades ei näinud ega ka kusagil mujal ei kohanud . </s> <s> Oli nüüd kuidas oli , kuid Vareselja Jaan oli tehtud mees , kellega kõigil tuli arvestada . </s> <s> Ilma tema teadmata ei toimunud külas enam midagi . </s> </p>
<p> <s> Ühel õhtul , kui Künka Minnal juba välised toimetused kõik tehtud ning ta parajasti tuppa oli minemas , tuli ootamatult Sakrise perenaine õueväravast sisse . </s> <s> Minna oli üllatunud , sest Sakrise perenaist nähti harva väljaspool oma koduõue liikumas , eriti pärast parašütistide poolt toimepandud koledat kuritööd . </s> <s> Minna süda aimas halba . </s> <s> Sakrise perenaine tõmbas korraks hinge , vaatas kartlikult ringi , kas kedagi kuulamas pole , istus siis trepinurgale , viipas Minna enda juurde ning sosistas : “ Kui sul aega on , tule korraks Roopalule , seal on lapsed juba teist päeva omapead , loomad talitamata . </s> <s> Ma täna lüpsin lehmad ära ja andsin ka sigadele ette . ” </s> </p>
<p> <s> “ Lapsed omapead ! </s> <s> Kus siis Linda on ? ” jahmus Minna . </s> </p>
<p> <s> “ Ei tea . </s> <s> Eks soldatid käinud teda vist üleeile hirmutamas . </s> <s> Ma nägin , kuidas veomasin Roopalule sõitis , püssimehed peal . </s> <s> Ma algul arvasin , et tulevad mind ära viima , aga seekord ei teinud minust väljagi , vaid keerasid kohe Roopalule . </s> <s> Lapsed ütlesid , et ema jooksnud metsa , enne kui auto õue jõudis , ega tulnudki enam tagasi . </s> <s> Toas oli kõik pahupidi pööratud , aidauksed lahti kistud , talli ja rehetoa lakad läbi tuhnitud . </s> <s> Olevat lastele öeldud , et nemad otsivad bandiite . </s> <s> Küsinud isa järele ja lapsed vastanud , et isa on metsas ning ema jooksnud ka isa juurde . ” </s> </p>
<p> <s> “ Issand jumal ! ” Minna oli ehmatuse pärast keeletu . “ Mis siis nüüd saab ? ” </s> </p>
<p> <s> “ Ei oska mina sulle nõu anda , mis saab . </s> <s> Aga ega lapsi kauaks küll niimoodi üksinda või jätta . </s> <s> Ja loomad tahavad talitada . </s> <s> Mul pole ka seda jõudu et aitaksin . </s> <s> Kui Salme alles oleks , poleks mingit muret , aga nüüd . . . ” </s> </p>
<p> <s> Sakrise perenaine vaikis ning üle kortsuliste põskede veeresid pisarad . </s> </p>
<p> <s> “ Olen jumalat palunud , et see kole aeg ükskord ometi ümber saaks . </s> <s> Kui kaua me niimoodi suudame kannatada . </s> <s> Inimene on hullemas olukorras kui jahiloom , aina oota ja värise , millal tapma ja ära viima tullakse . </s> <s> Poiss jumal teab kus , kas on süüa või ulualust . </s> <s> Juba mitu kuud pole näinud . </s> <s> Kui keegi ometi ütleks , mis on meie süü , et meid niimoodi taga kiusatakse . </s> <s> Kas siis niisugune ongi see helge tulevik , mida Vallneri Sass neljakümnendal aastal taga igatses . ” </s> </p>
<p> <s> Ja Minna poole pöördudes küsis Sakrise perenaine : “ Mida siis nüüd mõtled teha ? ” </s> </p>
<p> <s> “ Ma arvan , et tulen esialgu ja vaatan Roopalul olukorra üle ja eks ma pea siis ikka midagi välja mõtlema , kui Linda metsast tagasi ei tule . </s> <s> Ega lapsi või ilmahooleks jätta . ” </s> </p>
<p> <s> Ning naised läksid . </s> <s> Et oli juba hilja , olid Roopalu lapsed magama läinud . </s> <s> Minna püüdis olukorrast mingit ülevaadet saada . </s> <s> Tundus , et läbiotsijad midagi olulist kaasa polnud viinud , kuigi kõik oli segamini paisatud . </s> <s> Minna sulges aidauksed , vaatas loomad üle , pani hobusele ketitäie uut söögimaad ning lubas Sakrise perenaisele , et tuleb hommikul uuesti , kui lapsed üles on tõusnud . </s> <s> Küllap ta siis ka lehmad ning sead söödab . </s> <s> Ning Minna hakkas astuma pimenevas sügisõhtus koju poole . </s> </p>
<p> <s> Aeg kaldus juba üle kesköö , kui Minna virgus . </s> <s> Saarevälja koerad karjusid nagu meeletud . </s> <s> Ta kohmitses enda pimedas toas käsikaudu riidesse , sest millegipärast tundus talle , et keegi on väljas . </s> <s> Ta astus kööki ja kuulis nõrka koputust aknale . </s> <s> Väljas seisid Jaak ja Linda . </s> </p>
<p> <s> “ Oled sa juba kuulnud , et meil käisid venelased läbi otsimas ? ” </s> </p>
<p> <s> “ Jah , õhtul tuli Sakrise perenaine siia ning rääkis . </s> <s> Tema oli eile lastele süüa teinud ning lehmad lüpsnud . </s> <s> Ma käisin õhtul temaga ühes , kuid lapsed juba magasid . </s> <s> Hommikul lähen uuesti , siis kui nad juba ärganud on . </s> <s> Soldatid olid öelnud , et nad otsivad bandiite ning küsinud , kus isa ja ema on . </s> <s> Lapsed tunnistanud puhtsüdamlikult , et isa on metsas ja ema läinud talle järele . ” </s> </p>
<p> <s> “ Ega tea , kas midagi ära ka viisid ? ” </s> </p>
<p> <s> “ Aru küll ei saa , kui ehk midagi väiksemat asja , mida ma ei tea . </s> <s> Aga mida te nüüd mõtlete , kas jääte mõlemad metsa ? </s> <s> Siis peab aru pidama , kuidas laste ja loomadega ? ” </s> </p>
<p> <s> “ Mina küll enam koju ei julge minna , ” arvas Linda . “ Ma kardan kõige rohkem seda , et võtavad kinni ja hakkavad piinama . </s> <s> Ma ei kannata seda välja . </s> <s> Teevad nii nagu Sakrise Salmega . ” </s> </p>
<p> <s> “ Ega sa ei oska arvata , kas Roopalu on salajase valve all ? ” küsis Jaak . </s> </p>
<p> <s> “ Mina küll midagi kahtlast ei märganud . </s> <s> Ka koerad olid täiesti rahulikud , ” seletas Minna . </s> </p>
<p> <s> “ Linda tuli ju päris paljalt , ilma riieteta , oleks vaja midagi kaasa võtta . </s> <s> Ei tea , kui õige riskiks kodus ära käia . ” </s> </p>
<p> <s> “ Minu arust küll , ” arvas Minna . </s> </p>
<p> <s> Ning Linda ja Jaak läksid , lubades järgmisel ööl tagasi tulla . </s> </p>
<p> <s> Terve öö piinles Minna unetult voodis , sest Roopalu olukord oli enam kui keeruline . </s> <s> Kui Linda Jaagu juurde metsa jääb , peab ta lapsed Künkale , enda juurde tooma . </s> <s> Ei ole ju mõeldav , et nad teab kui kauaks Roopalule omapead jäävad . </s> <s> Ja ega loomadega paremat pole , ei jõua tema kaks korda päevas neid talitamas ning lüpsmas käia . </s> <s> Hein on talveks tehtud , Künka tallis ruumi jätkub . </s> <s> Ning Minna otsustas juba homme kohe tasapisi Roopalu majapidamist likvideerima hakata . </s> <s> Kõigepealt lapsed ära tuua , siis loomad , toidutagavarad , pesu ning üldse kõik , mis ära tuua annab . </s> <s> Mine tea , kui kauaks Jaak ja Linda metsa peavad jääma . </s> <s> Kui see hirmus jaht inimeste peale ei lõpe , pole neil kusagile tulla . </s> <s> Iseasi , kui midagi oluliselt muutub . </s> <s> Kuid sellele viimasele lootis Minna kõige vähem . </s> <s> Enne aga tahtis ta venna ning vennanaisega nõu pidada ja nende arvamist kuulda . </s> </p>
<p> <s> Kokkulepitud ööl tulid Künka akna taha Jaak ja Linda . </s> <s> Et naabrite tähelepanu mitte liialt äratada , oli Minna juba asunud Roopalu majapidamist tasapisi likvideerima . </s> <s> Kõige rohkem kartis ta muidugi oma naabrinaist , Saarevälja Martat . </s> <s> Kuid lapsed magasid ikka veel oma kodus , Roopalul , sest Minnal polnud neid lihtsalt kusagile panna , kuna väikeses saunakambris ei jätkunud ruumi . </s> </p>
<p> <s> “ On teil nüüd midagi selgunud , kui kauaks metsa tuleb jääda ? ” küsis Minna . </s> </p>
<p> <s> “ Ega me päris täpselt seda küll öelda ei oska , aga kui välismaa raadiot uskuda , siis eriti kauaks küll mitte . </s> <s> Lubavad abi ja julgustavad kõiki , kes end metsas varjavad , et ei maksa väljatulekuga kiirustada ja et kõik oleksid rahulikud , ” seletas Jaak . </s> </p>
<p> <s> “ Mina sellesse abisse küll ei usu , ” arvas Minna . “ Nad tahavad lihtsalt inimesi rahustada , et vältida segadust ning võib-olla ka asjatut verevalamist . ” </s> </p>
<p> <s> “ Mulle tundub see jutt ka kahtlane , aga välja tulla küll veel praegu ei julge . </s> <s> Asi on liiga värske . </s> <s> Vaatame veel . </s> <s> Kui sa ikka lapsed enda juurde saaksid võtta ja loomad ka ära korjata , ” rääkis Linda , endal pisarad kurgus . </s> </p>
<p> <s> “ Kui lumi maha tuleb , läheb lugu halvemaks . </s> <s> Ega me siis enam siia sinu juurde julge tulla . </s> <s> Roostepõllu poistel pidi olema keegi , kes raha eest toitu muretseb . </s> <s> Meil on ka kaasas , võtsime kodunt kõik mis oli . </s> <s> Tead sa , Minna , katsu üks lehm maha müüa , saaksime natuke raha juurde . </s> <s> Kui ükskord metsast välja tuleme , eks me siis kasvata uue asemele . </s> <s> Praegu aitab kolmest lehmast küll . </s> <s> On sul ka vähem lüpsta ning talitada . ” </s> </p>
<p> <s> “ Kui lastega midagi peaks juhtuma , kuidas ma teile teatada saan ? ” küsis Minna . </s> </p>
<p> <s> “ Seda ma küll ei oska öelda . </s> <s> Esialgu on parem , kui ka sina ei tea , sest kui sa lapsed enda juurde võtad , saadakse ju kohe aru , et me omavahel sidet peame . </s> <s> Kui sind kimbutama tullakse , ei tea sa nendele midagi konkreetset vastata . ” </s> </p>
<p> <s> “ Sul on õigus , Jaak , sest ega mina ise ka ei tea , kui tugev ma olen ja kuidas piinamisele vastu suudan panna . </s> <s> Igale asjale peab praegu kainelt mõtlema . ” </s> </p>
<p> <s> Sellega oli asi otsustatud . </s> <s> Ning Minna saatis venna ja vennanaise raske südamega ära . </s> </p>
<p> <s> Minna müüs Roopalu kõige vanema lehma ning laskis Rogandiku Mardil tappa ka mõlemad sead , sest neid elusast peast Künkale vedada olnuks liiga tülikas . </s> </p></div2><div2 type="alaosa"><head> 14 </head>
<p> <s> Nagu juba öeldud , sattus sõjajärgsetel aastatel valla täitevkomitee ning ka külanõukogude esimeeste kohtadele palju juhuslikke inimesi , kellel puudus vajalik haridus ning ka igasugused eeldused ja kõige elementaaarsemad kogemused sellise ametikoha edukaks pidamiseks . </s> <s> Vähese kirjaoskusega talusulased ning vabrikutöölised , kuid ka igatsugu juhuseotsijad , kes oskasid uue võimu ees enda vastu usaldust äratada , määratigi valla täitevkomiteede ning külanõukogude esimeeste kohtadele . </s> <s> Oma nõmeduses tekitasid nad suurt segadust . </s> <s> Puuduliku ning madala kvalifikatsiooniga olid tihtipeale ka sõjajärgsed partorgid . </s> <s> Seetõttu oli asjaajamine juhuslik ning ebaõiglane , tihti allpool igasugust arvestust . </s> <s> Segadust aitas suurendada ka veel asjaolu , et saades võimu juurde , hakkasid madala intelligentsi ning haridusega juhid väga sageli oma võimu kuritarvitama . </s> <s> Ilmnes onupojapoliitika , hakkas lokkama altkäemaks , ühesõnaga kõik pahed , mida võis kaasa tuua kaadri mitteküllaldane ettevalmistus ning madal poliitiline teadlikkus . </s> <s> Sedasama võis öelda ka miilitsatöötajate kohta . </s> <s> Nähes ja kogedes valitsusmeeste ebaõiglast suhtumist ning omavoli , sattus rahvas võimukandjatega sageli konflikti . </s> <s> Neid hakati vihkama , mis viis sageli veriste kokkupõrgeteni . </s> <s> Kõige enne astusid kohalike võimuorganite vastu välja metsavennad , kes tihti nägid oma ebatavalises olukorras süüd just valla täitevkomitee ja külanõukogu esimeestes . </s> <s> Neid hakati kimbutama teedel ja kodudeski . </s> <s> Et oma elu kindlustada ja julgeolekut tagada , otsisid valdade ja külanõukogude töötajad abi NKVD- lt . </s> <s> Ja nõnda puhkeski võitlus metsadesse varjunud tihti täiesti süütute inimeste ning julgeolekumeeste vahel , milles kannatada saanuid oli mõlemal poolel . </s> </p>
<p> <s> Seljandiku talu asus tükk maad suurest teest eemal , paksu põlismetsa ääres . </s> <s> Et talu oli suur ja võrdlemisi jõukas , siis sattus tema peremees , kes ise elas linnas ja kohta pidas sulaste ning tüdrukutega , juba neljakümne esimesel aastal , nõukogude võimu alguses kohe põlu alla , tunnistati kulakuks ning arreteeriti koos perekonnaga ja saadeti Siberisse asumisele kui ohtlik poliitiline kurjategija , kes pidi takistama sotsialistliku põllumajanduse ülesehitamist eesti külas . </s> <s> Tema kohale jäämine oleks võinud rängalt ohustada ka nõukogude võimu . </s> <s> Et aga talu tühjaks ega maja pidamata ei jääks , anti kogu eeskujulikus olukorras virtsahvt tema endisele sulasele , Vahtra Riksile . </s> <s> Riks pidas talu ning oli peremees Saksa okupatsiooni ajal , mil teda keegi ei puudutanud . </s> <s> Olles üleöö ilma vaevata rikkaks saanud , soetas Riks endale talu lähedale kuusikusse tolle aja kohta kõige täiuslikumate seadmetega puskarivabriku ning elas võõra varanduse otsas võrdlemisi lahedat ja rahulikku elu . </s> <s> Peale sõda aga , kui nõukogude võim taaskehtestati , upitati Riks , kes kodanlikul ajal oma leivaisa poolt verist ülekohut pidi taluma , valla täitevkomitee esimeheks , sest keda siis veel niisugusele ametikohale määrata kui mitte sellist äraproovitud , otsast otsani poliitilist valvsust täis proletaarlast nagu Vahtra Riks , kes kogu oma senise elu oli kulakut orjanud . </s> <s> Et aga joodik ning pururumal , ilma hariduseta Riks võimu juurde saades seda enda ja oma sõprade huvides ning vaenlaste kahjuks kuritarvitama hakkas , sattus ta ümbruskonna üldise põlu alla . </s> <s> Kuna kadedus on läbi aegade inimestevahelisi suhteid ning tõe ja õiguse tunnetamist väga tugevasti mõjutanud , siis lõi see nüüd , kus pealekaebused inimsuhetes väga tähtsat rolli mängisid , eriti lõkkele . </s> <s> Ja et valla täitevkomitee esimehe kohal istus Seljandiku talu endine sulane , Vahtra Riks , kelle arusaamine tõest ja õigusemõistmisest oli üsna ähmane , hakkasid seda kasutama tema endised võitluskaaslased . </s> <s> Kui Riks sai Seljandiku talu endale selle pärast , et peremees kulakuks tunnistati , miks ei või siis keegi teine-kolmas sedasama . </s> <s> Mille poolest on siis teised Riksist halvemad ? </s> <s> Miks peavad nemad vaeste päevilistena edasi virelema , kui Riks Seljandiku talu peab ! </s> <s> Ja Riksi jutule ilmusid mehed , puskaripudelid taskus , ning kuulutasid talle oma solidaarsust ning poliitilist ühtekuuluvust . </s> <s> Suure sõpruse märgiks ning kinnituseks liikus puskaripudel ringi ja kui paras moment käes , tulid võitluskaaslased lagedale oma alatute plaanidega . </s> <s> Et kuidas oleks , kui saaks selle ja selle jõuka talupere kulakute nimekirja sokutada , nii et tal talu käest ära võetakse ning ta ise koos perekonnaga kusagile mujale ümber asustatakse . </s> <s> Riks ei olnud vastu , vaid ajas asjad õige pea joonde , nii nagu sõbrad seda soovisid . </s> <s> Kulakuteks tunnistatud peremehed viidi sundkorras oma kodudest minema , kuhu õige varsti elama asus sama talu kunagine sulane või mõni kaugemalt tulnud maatamees . </s> <s> Et kõik ebaseaduslikud ja ülekohtused asjad lõpuks avalikkuse ette tulevad , siis tulid ka Vahtra Riksi sulitembud ning omavolilised kulakuteks kuulutamised päevavalgele ja Seljandiku uut , isehakanud peremeest ning nüüd ka veel valla täitevkomitee esimeest hakati kimbutama , sest tihti olid kulakuks tehtud just metsavendade kõige suuremad sõbrad ja abistajad . </s> <s> Metsavennad ei säästnud ka Riksi perekonnaliikmeid . </s> <s> Naine ja meheleminekueas kolm tütart elasid alatises hirmus . </s> <s> Riks ise liikus ringi relvastatult ning olevat isegi magama heites kuulipritsi voodi kõrvale valmis pannud , et vajaduse korral oleks hea hõlpus võtta . </s> <s> Pimedatel sügisöödel klopiti ustele ning akendele , nõuti sisselaskmist ning toiduaineid . </s> <s> Et talu asus suurest teest tükk maad eemal , paksu põlismetsa ääres , tundsid metsavennad ennast võrdlemisi julgetena . </s> <s> Hirmunud naispere püüdis alguses kimbutajaid toidukraamiga lepitada , kui aga metsavennad aina sagedamini tallu leiba ja seapekki nõudma ilmusid ja keeldumise korral tule räästasse ähvardasid torgata , haaras vana Riks püssi ning tulistas väljapressijate pihta . </s> <s> Mõneks ajaks jäeti talu rahule ning pererahvas muutus julgemaks . </s> <s> Siis aga ilmusid nad uuesti ning hoopis arvukamalt . </s> <s> Ka ei rahuldanud neid enam söögipoolis , vaid nad nõudsid peremeest , Vahtra Riksi ennast , kellega neil olevat arveid õiendada . </s> <s> Kuid Seljandiku peremees ei mõelnudki nii kergesti alla vanduda . </s> <s> Taas tõstis ta relva palge ning kõmmutas nurga tagant nina pistnud metsavenna maha . </s> <s> Jälle võidi mõnda aega talus kergemalt hingata . </s> <s> Naispere arvates olid nad tülikatest külalistest igaveseks vabanenud . </s> <s> Riks ise mõtles aga teisiti ning oli endiselt valvas . </s> <s> Ühel vihma uitsataval novembriõhtul , kui talupere magamaminekuks valmistus , kostsid väljast taas inimhääled ning sammude müdin . </s> <s> Maja oli pime , sest ründajate kartusel ei juletud tuld üles võtta . </s> </p>
<p> <s> “ Tulevad , raisad ! ” urahtas Seljandiku peremees ning kobas relva järele , et rahurikkujaid taas pisut õpetada . </s> <s> Kuid seekord ei klopitud uste ega akende pihta , ega nõutud ka leiba ja seapekki , nagu tavaliselt , vaid öised külalised askeldasid elutubade-poolses maja otsas , kust kostsid kõmatavad kirvehoobid . </s> </p>
<p> <s> “ Nüüd lõhuvad kuradid vist maja seina maha ning ronivad sisse , ” sosistas hirmunud perenaine . </s> </p>
<p> <s> Kuid Riks ei jäänud ootama ei seina mahalõhkumist ega ka mingit muud rünnakut , vaid tegi ise akna lahti ja avas meeste häälte suunas tule . </s> <s> Väljast kostis karjatusi ning vihast sõimu . </s> <s> Surmani kohkunud naispere pages kööki ning sealt maja alla keldrisse . </s> <s> Riks ragistas kuulipritsiga edasi , kuni väljas kõik vaikseks jäi . </s> <s> Siis aga välgatas akna taga tohutusuur tulesammas ning võimas plahvatusemütsakas pani hoone kõikuma . </s> <s> Elutubade poolne majaots vajus ragisedes kokku . </s> <s> Miski lendas suure hooga Riksile vastu õlga ja ta kukkus saadud löögist maha . </s> <s> Õnneks oli ta sel momendil jõudnud juba akna juurest eemalduda . </s> <s> Otsekohe süttis kahjutuli . </s> <s> Kõrged leegid tõusid ragisedes õhku ning valgustasid Vägeva raudteejaama ümbruse teid . </s> <s> Hilised sõitjad teel ei julgenud õnnetuspaigale lähedale minna , sest kõik kartsid oma elust ilma jääda . </s> <s> Kuna taolised öised tulekahjud ning tulistamised ei olnud sel segaduste ajal hoopiski mitte haruldased , siis ei pööratudki sellele erilist tähelepanu , vaid püüti võrdlemisi kähku ohtlikust paigast kaugemale jõuda . </s> <s> Keldrisse varjule pugenud perenaine ja tütred taipasid õige pea , milles asi seisab , ning ruttasid põlevast majast välja . </s> <s> Ka tugeva löögi saanud pooloimetu Riks talutati õuele . </s> <s> Köögist ja sahvrist , mida tuli polnud veel haaranud , kanti välja mis kätte juhtus . </s> <s> Taibukas perenaine päästis laudast ka loomad ning kihutas metsa , et nad lauda süttimise korral tules otsa ei saaks . </s> <s> Hiljem ei suudetudki kõiki enam leida . </s> <s> Küllap sattusid hulkudes metsavendade kätte , kes nad maha lõid ning praeks tegid . </s> <s> Vahtra Riks aga jättis järgmisel päeval talu maha ning ostis endale ning oma perele Rakkesse korteri . </s> <s> See oli ainuke teadaolev juhus Kõrvenurme kandis , kus metsavennad rahulikke inimesi kimbutasid ning talu maha põletasid </s> </p></div2><div2 type="alaosa"><head> 15 </head>
<p> <s> Jõepere Ülo oli nendest meestest , kes neljakümne esimese aasta mobilisatsiooni ajal Vaivara metsas rongilt maha hüppasid ning metsa põgenesid , kõige julgem ning jäi koju , samal ajal kui Kalda ja Roostepõllu poisid ning Roopalu Jaak ja Sakrise Roland ennast metsas varjata otsustasid , et mitte vanglasse või sunnitöölaagrisse sattuda . </s> <s> Kui Roostepõllu omad , kes olid Jõepere naabrid , Ülot kaasa tulema keelitasid , vastas ta : “ Kui me kõik metsa läheme , kes meid seal siis toiduga varustama hakkab . </s> <s> Keegi peab ometi sidepidajaks jääma . </s> <s> Võib-olla pannakse talud salajase valve alla ja niipea , kui nina metsast välja pistad , oledki kohe sees . ” </s> </p>
<p> <s> Sellega olid ka teised päri ning Ülo jäi koju , lubades naabripoisse toiduga varustama hakata . </s> <s> Kuid paraku polnud see ülesanne kaugeltki nii kerge , nagu alguses paistis . </s> <s> Et Ülo oli metsavaht , tulid julgeolekumehed varsti tema juurde nõu ja abi saama , kuidas metsavendade vastu ühiselt võitlust pidada . </s> <s> Metsavaht pidi ju ometi teadma , mis tema hoolde usaldatud territooriumil toimub . </s> <s> Kus asuvad punkrid , kes bandiite toiduga varustab , kas nad kodudega sidet peavad , kui suured on nende võitlussalgad ja milline on relvastus ? </s> <s> Ülo oli kimbatuses . </s> <s> Mida pidi ta julgeolekumeestele vastama ? </s> <s> Ei võinud ju ometi oma naabreid ja tuttavaid omaküla mehi üles anda ning venelasi punkrite juurde juhatada . </s> <s> Kui ta tahtis ise puhtalt välja tulla ning ka metsavendadele julgeolekut tagada , pidi ta laveerima . </s> <s> Et Kõrvenurme küla asus rannale võrdlemisi lähedal , nõndanimetatud piiritsoonis , siis paiknes kordonis alaline väeosa , kes rannas valveteenistust pidas ning keda ka julgeolek haaranguteks kasutas . </s> <s> Ülo kutsuti kordonisse , kus ta pidi aru andma olukorra kohta oma vahtkonnas . </s> <s> Esimene kord vabandas ta enda välja sellega , et ta ei tea täpset olukorda , kuna pole seda asja teadnud nii põhjalikult uurida , sest keegi pole temalt seda nõudnud . </s> <s> Ka polevat ta ise selle peale tulnud , et niisugune asi tema kompetentsi üldse võiks kuuluda . </s> <s> Aga kui ta midagi konkreetset teada saab , kannab ta sellest otsekohe ette . </s> <s> Ülot usuti ning tal lasti minna , lootuses , et ta oma ülesannete kõrgusel seisab ning lähematel päevadel kordonisse aru tuleb andma , kuidas on olukord tema vahtkonnas . </s> <s> Ülo ei teadnud , mida teha . </s> <s> Ta tõttas otsemaid metsa poiste juurde ning rääkis , mis tal rääkida oli . </s> <s> Kui ta nüüd venelastele teatab , et tema vahtkonnas metsavendi ei ole ning tema ühegi punkri olemasolust midagi ei tea , kas teda usutakse ? </s> <s> Võidakse uskuda , kuid ka mitte . </s> <s> Kui julgeolek siiski haarangu korraldab ning punkri avastab , on tema sees . </s> <s> Oli vaja midagi välja mõelda ning venelased ninapidi vedada . </s> <s> Ülo ise tuli heale mõttele . </s> <s> Tuleb lihtsalt praegune punker Arukuusikus maha jätta ning hoopis vahtkonna teise serva , Pajanõmme soosse kolida . </s> <s> Julgeolekule aga teatab Ülo , et ta on punkri leidnud . </s> <s> Mida venelased selle peale ette võtavad , jäägu juba nende asjaks . </s> <s> Nõnda ka tehti . </s> <s> Et asi oleks veelgi kindlam ja ka usutavam , otsustas Roopalu Jaak , kes oli väga tugev , julge ja vastupidav mees ning ka hea jooksja , ennast julgeolekumeestele kusagil sihi peal ohutus kauguses näidata ning teiste meeste asukohale vastassuunas liikudes tagaajajad eksiteele viia . </s> <s> Jaak lootis oma tugevale tervisele ning headele jalgadele , sest ega haarajadki metsas mingit liiklusvahendit kasutada ei saanud , ka nemad olid jalgsi . </s> <s> Kõige rohkem muret tekitas Linda , kellest polnud ei õiget põgenejat ega vajaduse korral ka enda kaitsjat . </s> <s> Mehed lahkusid Arukuusikust Pajanõmme soosse , mis oli juba selle poolest nagu kindlam koht , et asus väga kaugel inimasulatest . </s> <s> Ei peetud tõenäoseks , et sinna ükski metsavend ennast varjama läks , sest kes oleks talle niisuguse kauguse taha toitu läinud viima . </s> <s> Praktika näitas , et punkrid asusid ikka üksikutele taludele võrdlemisi lähedal , kus sidepidamine välismaailmaga hõlpsam . </s> </p>
<p> <s> Kokkulepitud päevaks lahkusid teised mehed ja Linda Arukuusikust , haarangut ootama jäi ainult Jaak . </s> <s> Juba hommikul vara sõitis lahtine veomasin külast läbi Arukuusiku poole . </s> <s> Kõik , kes juhtusid seda nägema , teadsid , mis tulekul on . </s> <s> Sõjaväelastega koos istus autos ka metsavaht Jõepere Ülo , mis äratas külarahva seas suurt võõristust . </s> <s> Kõik laabus nii , nagu oli planeeritud . </s> <s> Ülo sammus sihti mööda kõige ees , tema järel soldatite rivi . </s> <s> Korraga vilksatas ees puude vahel inimkogu . “ Stoi ! </s> <s> Stoi ! “ karjusid venelased ning pistsid punuma . </s> <s> Kõlasid lasud . </s> <s> Põgeneja oli aga liiga kaugel , et teda puude vahel tabada . </s> <s> Haarangut juhtiv ohvitser käsutas mehed ahelikku , ning metsavenna jälitamine algas . </s> <s> Peagi jõudsid tagaajajad metsast välja kitsale heinamaasoonele ning peatusid . </s> <s> Kuhu nüüd ? </s> <s> Tekkis segadus . </s> <s> Küsiti Ülo arvamust , kes püüdis julgeolekumehi Jaagu jälgedelt kõrvale juhtida ning soovitas otsekohe punkri juurde kiirustada , ohvitser oli aga sellele vastu . </s> <s> Millegipärast väitis ta , et põgeneja liikus heinamaa äärt mööda lääne poole , kasutades lagedat maastikku suurema edumaa saavutamiseks , kuna tihedas kuusikus oli liikumine raskendatud . </s> </p>
<p> <s> “ Kus punker asub ? ” küsis ohvitser . </s> <s> Ülo näitas ida poole , kus mets kõige tihedam ning raskesti läbitav . </s> <s> Mehed kutsuti kokku ning koostati lühike plaan . </s> <s> Kui punkris oli rohkem mehi kui ainult see , kes praegu nende nina alt ära lipsas , siis püüab põgeneja praegu iga hinna eest punkrini jõuda ning teisi ähvardava ohu eest hoiatada . </s> <s> See oli Ülo arvamine . </s> <s> Ohvitser mõtles veidi , siis küsis : </s> </p>
<p> <s> “ On ikka punker tõesti seal ? ” </s> </p>
<p> <s> “ On , ” vastas Ülo . “ Ja kui te sealt kedagi leida tahate , peate kiirustama , enne kui see mees haarangust neile teatada jõuab . ” </s> </p>
<p> <s> Ohvitser kõhkles veel , siis käsutas mehed liikvele , kuigi asi talle ei paistnud meeldivat . </s> <s> Alguses liiguti tuldud teed pisut tagasi ning pöörduti siis otse itta. Keegi leidis kuusetihnikust meesterahva mütsi . </s> <s> Oli see meelega maha visatud või kiskusid kuivanud oksad selle põgeneja peast , ei teadnud keegi . </s> <s> Ülo aga tundis selle ära , see oli Roopalu Jaagu oma . </s> <s> Punker asus metsasihist umbes kilomeetri kaugusel , kuid nagu arvata võis , oli see tühi . </s> <s> Kõik märgid aga näitasid , et sealt on alles äsja ülepeakaela põgenetud . </s> <s> Ohvitser oli maruvihane ning vandus tulist kurja , üks vandesõna koledam kui teine . </s> <s> Ilmselt süüdistas ta iseennast , et ta metsavahi nõuannet kohe kuulda ei võtnud , vaid üksiku mehe tagaajamisega asjatult aega viitis . </s> <s> Ülo aga tuli sellest ohtlikust situatsioonist puhtalt välja . </s> <s> Tema püüdluste tõepärasuses ei kahelnud keegi . </s> <s> Mõnda aega teostas piirivalve punkri lähistel salajast valvet , et aga kedagi sinna ei ilmunud , lõid venelased käega ning jätsid asja sinnapaika . </s> </p>
<p> </p>
<p> <s> Kui Künka Minna lõpuks Roopalu majapidamise likvideerimisega nii kaugel oli , et võis ka lapsed enda juurde tuua , ei olnud Saarevälja Marta imestusel piire . </s> <s> Kuigi ta endale oli tõotanud , et ta midagi niisugust enam oma elueaski suust välja ei ütle , mis metsavendi puudutab , oli Jaagu ja Linda laste saabumine Künkale Marta arvates ometi nii põrutav uudis , et ta seda kuigi kaua ainult enda teada ei suutnud pidada . </s> <s> Silmapilk leidis ta , et tal on ilmtingimata praegu Rogandikule asja , kuna Leida lubanud talle eelmisel nädalal noore kuke anda . </s> <s> Rebane oli Saarevälja kuke ära viinud ning kanad ei osanud Marta arvates ilma kuketa kuidagi elada ega olla . </s> <s> Saarevälja perenaine võttis korvi ja rätiku näpuotsa ning kihutas tuhatnelja külasse . </s> <s> Kuid enne veel , kui ta Rogandikul oma tuleku peapõhjusest jõudis rääkima hakata , kuulutas ta juba pooleldi trepil : “ Sa kujuta ette ! </s> <s> Künka Minna tassis Roopalu Linda ning Jaagu lapsed enda juurde ! </s> <s> Ma pidin ehmatusest pikali kukkuma , kui ta eile õhtul selle lipkonnaga väravast sisse rühkis . </s> <s> Issand jumal ! </s> <s> Tal endal neid juba kaheksa tükki , nüüd veab veel kolm võõrast väntsikut juurde ! </s> <s> Kuhu ta nad paneb ning mida ette annab , ” laskis Marta ühe hingetõmbega . </s> </p>
<p> <s> Kuid Rogandiku Leida oli siiski pisut teisest puust ega olnud Martaga nii paugupealt samal arvamisel . </s> </p>
<p> <s> “ Ega need Jaagu ja Linda lapsed siis nii väga võõrad olegi , oma lihase venna omad . </s> <s> Kuhu ta nad siis pidi jätma . </s> <s> Sa näed ju isegi , mihuke kole aeg on praegu . </s> <s> Lapsed ju väikesed alles . ” </s> </p>
<p> <s> “ Aga riided , jalavarjud , söök . </s> <s> Kust ta selle võtab ! </s> <s> Jaak ja Linda mõlemad metsas , jumal teab kas tulevadki tagasi . </s> <s> Metsas ilmast ilma haarangud , seal võib ei tea mis juhtuda . </s> <s> Sa mõtle ise , kaksteist inimest asub korraga laua taha sööma , seal peab ikka toitu olema , mida ette anda . </s> <s> Kui nad nälga jäävad , hakkavad ju vargile . </s> <s> Mina igatahes ei julge enam jalgagi kodunt välja tõsta . </s> <s> Jumal hoidku ! </s> <s> Kui sihuke rohutirtsuparv ründama hakkab , pole muud kui must maa järel . ” </s> </p>
<p> <s> Niisuguse jutu peale ei osanud Rogandiku Leida midagi vastata . </s> <s> Teatud määral võis ju Martal õiguski olla . </s> <s> Kuid leiba , piima ning kartuleid peaks ikka jätkuma . </s> <s> Taludele peale pandud maksud ning põllumajandussaaduste normid olid suured ja nende tasumata jätmine võis kaasa tuua koguni vanglakaristuse . </s> <s> Ja Leida arvates ei söötnud sellega , mis normidest üle jäi , niisugust peret nagu Minnal praegu , mitte kuidagi ära . </s> <s> Kuid Minna ise ei kurtnud . </s> <s> Ta laskis Rogandiku Mardil oma laste naridele teised korrused peale teha ja paigutas venna lapsed kuidagimoodi ära , sest põrandal ei olnud magamisasemete jaoks ruumi . </s> </p>
<p> <s> Üha uusi teateid hakkas tulema bandiitide sooritatud kuritegudest . </s> <s> Kus murtud sisse kauplusesse , kus tungitud kallale valla täitevkomitee esimehele , kus mõrvatud ja röövitud rahulikke talupidajaid . </s> <s> Ja küsimusele , kes on nende rohkearvuliste kuritegude toimepanijad , oli üksainus vastus : bandiidid , see tähendab metsavennad , sest ikka sagedamini hakati metsadesse varjule läinud süütuid inimesi nimetama bandiitideks . </s> <s> Minnal katkes Jaagu ja Lindaga side , sest talvel ei tohtinud nad Künkale tulla , kuna lumele jäetud jäljed oleksid võinud Minna julgeolekut ohustada . </s> <s> Ta piinles ja muretses , sest polnud kusagil mingit märki sellest , et metsavendade olukord oleks võinud nende kasuks laheneda . </s> </p>
<p> </p>
<p> <s> Mööda auklikku kruusateed sõitis villis . </s> <s> Pilvise taevaga novembriöö oli pime ja tuuletu . </s> <s> Sõitjad olid süngevõitu ja vahetasid omavahel harva mõne sõna . </s> <s> Aeg-ajalt suunati pilgud kottpimedasse sombusesse sügisöösse ning püüti mõistatada , kus nad parajasti on . </s> <s> Peagi lõppesid lagedad põllud ning heinamaad ja kurviline tee suundus tihedasse metsa . </s> </p>
<p> <s> “ Siin peab hästi valvas olema . </s> <s> Seadke relvad valmis . </s> <s> Niipea kui metsast tulistatakse , tuleb kohe vastu anda . </s> <s> Alles möödunud nädalal olevat siin lähedal metsast ühe miilitsaauto pihta tuli avatud . ” </s> </p>
<p> <s> “ Mina ei saa sellest aru , kes bandiitidele metsa teateid viib , nii et nendel on iga meie sõit ette teada . </s> <s> Mäletate , see oli nii kuu või poolteist tagasi , kui Prillapatsi metsavahel madinaks läks . </s> <s> See pidi olema ette susitud , muidu poleks meid teatud seal passida . ” </s> </p>
<p> <s> “ Äraandja peab olema meie eneste seas . </s> <s> Ega võõras meie asju nii täpselt ei tea . ” </s> </p>
<p> <s> “ No aga kes ? </s> <s> On sul midagi teada , et nii kindlasti võid öelda ? ” </s> </p>
<p> <s> “ Veel mitte , aga kui pisut tähelepanekuid teha , siis ehk tuleb välja ka , kes keelt kannab . ” </s> </p>
<p> <s> “ Tänane käik peaks olema küll rangelt salastatud . </s> <s> Kui siit ka midagi läbi imbub , siis istub praegu meie seas äraandja . ” </s> </p>
<p> <s> Mehed vaikisid ning sorisid mõttes kõik masinas istujad ükshaaval läbi , püüdes ära arvata , kes võiks olla reetur . </s> <s> Kuid mitte keegi ei leidnud teistel pisimatki kahtlusevarjundit . </s> <s> Kuid kõiki mehi , kes selles süsteemis töötasid , polnud ju momendil kohal , ei istunud praegu nende kõrval autos . </s> <s> Ilmselt oli keelekandja nende seas . </s> <s> Kottpime metsasein lõppes järsku ning ees avanes sombuses öös tukkuv asula . </s> <s> Siin-seal vilkusid veel üksikud tulesilmad , enamik maju olid aga juba pimedad , sest aeg kiskus üle kesköö . </s> <s> Masin sõitis teest pisut kõrvale ning jäi metsa ääres seisma . </s> <s> Kõik väljusid autost ning kogunesid kõige pikema mehe ümber , jäädes teenistusvalmilt ootama . </s> </p>
<p> <s> “ Ma tuletan veel kord meelde : rangelt kinni pidada tegevuskavast ning antud ülesannetest . </s> <s> Väiksemgi kõrvalekaldumine võib teiste tegevust segada ning operatsioon võib nurjuda . </s> <s> Teil on teada täpsed kellaajad , märgusõnad ja hoiatussignaalid hädaohu korral , nii et veel kord : absoluutne täpsus ! </s> <s> Ei mingit juhuslikku omaalgatuslikku tegutsemist . </s> <s> Ja nüüd , maskid ette , ning pidage meeles : relva kasutada ainult eriolukorras , siis kui kedagi teist segama tullakse ning teil enam muud pääseteed pole . </s> <s> Kogunemine siinsamas , kindlaks määratud tänavaid mööda . ” Mehed valgusid laiali ning kohtusid taas asula keskel kahekorruselise maja taga , hoides hoone esikülje valgusalasse sattumast . </s> </p>
<p> <s> “ Pidage , ” sosistas kõige pikem , operatsiooni juhtiv mees , sest peatänavat mööda lähenesid kaks inimest . </s> <s> Nad astusid kaupluse valgustatud akende alla ning silmitsesid reklaami . </s> <s> Pimeduses varjunud maskides mehed seisid liikumatult , kuni juhuslikud teekäijad eemaldusid . </s> </p>
<p> <s> “ Alustada ! ” anti käsklus edasi . </s> <s> Mõne minuti pärast kustusid kaupluses tuled . </s> <s> Mehed asusid igaüks oma ülesannete juurde . </s> <s> Tagauks avati ning sissepääs kauplusesse oli vaba . </s> <s> Kõik toimus käratult , hästi läbi mõeldult ning ruttu . </s> <s> Tühjendati kassa , laoti kottidesse hinnalisemad ning defitsiitsemad kaubad , lõigati läbi telefonijuhtmed . </s> <s> Kui kõik valmis , lahkuti taas vaikselt . </s> <s> Kohtuti metsa ääres masina juures , kuhu kõik asjaosalised tulid erinevaid teid pidi . </s> <s> Natukese aja pärast sõitis Jõgeva suunas asulast läbi miilitsa villis . </s> <s> Oli masin sama , mis kaupluse röövijatega asulasse sõitis , kes seda oleks osanud öelda . </s> <s> Üks oli aga kindel , et samal ööl rüüstati naaberasulas veel teinegi kauplus sama kruusatee ääres . </s> <s> Kuid seal ei saadud läbi ilma inimohvriteta . </s> <s> Kaupluse juhataja , kelle elukorter asus samas majas kus kaupluski , oli nähtavasti kusagil väljas ning saabus koju just momendil , kui kurjategijad kauplust rüüstasid . </s> <s> Arvatavasti tahtis ta röövleid takistada ning lülitas välisvalgustuse sisse , mille kurjategijad olid unustanud välja võtmata . </s> <s> Ilmselt polnud bandiitidel märkamatuks põgenemiseks enam muud võimalust , kui tulistasid kaupluse juhataja surnuks , et kõrvaldada teelt ohtlik tunnistaja . </s> <s> Kõik see oli muidugi oletus , sest miks muidu olid kaupluse tuled lülituskilbist välja võetud , tagaukse tuli aga mitte . </s> <s> Järgmisel päeval teadsid kõik rääkida kaupluste röövimisest , mis bandiidid Jõgeva tee ääres toime panid . </s> <s> Korraldati haarang ning tabati kaks metsavenda , kuid röövitud esemeid nende juurest ei leitud . </s> <s> Miilitsad suhtusid kuritegudesse pealiskaudselt ning püüdsid asja pigem summutada kui aktiivselt uurida . </s> <s> Küll näitasid kohalikud elanikud kätte villise peatuskoha ning meeste jäljed , mis läksid kokku kaupluse tagaukse juurest leitud jälgedega ning ka villise sõidusuunad , mis viis järgmise asula poole , kus samuti kauplusesse sisse murti ning püüti neid kahte asja seostada . </s> <s> Kuid miilitsatöötajad ei pidanud neid tähelepanekuid oluliseks ega pööranud nendele ka mingit tähelepanu . </s> <s> Nende arvates olid kuritöö toimepanijateks metsavennad ehk bandiidid ja mingit muud versiooni ei pidanud nad võimalikuks . </s> <s> Uurimine lõpetati ning nõnda kõik pikkamööda vaibuski . </s> </p></div2><div2 type="alaosa"><head> 16 </head>
<p> <s> Juba ammu liikusid rahvasuus jutud ühismajandite ehk nõndanimetatud kolhooside asutamisest , kus talurahvalt maa ja loomad käest ära võetakse . </s> <s> Venemaal polevat enam ainsatki talu . </s> <s> Kõik olevat liidetud suurteks mõisa moodi kolhoosideks , mida juhtivat rahva poolt valitud esimees . </s> <s> Talurahval ei olevat niisuguses majapidamises mingit muret . </s> <s> Ainult käi tööl ja võta palka , mida makstavat tehtud tööpäevade alusel . </s> <s> Ka ei nõutavat niisuguses kolhoosis inimeste käest mingisuguseid makse ega norme nagu praegu . </s> <s> Kõik kohustused riigi vastu tasuvat majand . </s> <s> Ikka oli seda olukorda kardetud nagu uut ja harjumatut asja kunagi ja inimesed rääkisid kolhoosidest suure mure ning hirmuga . </s> <s> Esimesel sõjajärgsel aastal ei olnud põllumajandussaaduste kohustuslikud müüginormid eriti suured ning nende tasumisega tulid talud enam-vähem toime . </s> <s> Ka põllumajandusmaks ei käinud veel üle jõu , sest vabaturul oli võimalus soodsate hindadega toiduainete ülejääke müüa . </s> <s> Kuid juba neljakümne viiendaks aastaks tõsteti kohustuslikke müüginorme , eriti piima osas . </s> <s> Talurahvas muutus murelikuks , sest normideks tuli anda tähtsamate põllumajandussaaduste näol oma kogutoodangust kuni viiendik ja rohkemgi . </s> <s> Suurematel taludel aga , mis olid maksustatud kõrgemate normidega , kuni veerand kogu saagist , tihti enamgi . </s> <s> Sõja ajal oli taludes tööjõu ning tööloomade puudusel palju põllumaid sööti jäänud , sest sõjategevus oli viinud meestööjõu maalt minema . </s> <s> Talusid pidasid peamiselt naised ja vanurid . </s> <s> Teravilja- ning kartulinorm nõuti aga põllumaa hektarilt , vaatamata sellele , kas põld oli üles haritud või mitte . </s> <s> Liha tuli anda eluskaalu kilogrammides iga maa hektari kohta . </s> </p>
<p> <s> Künka Minna oli üks nendest , kellel normid hakkasid üle jõu käima , sest pärast Arturi surma , järgmisel kevadel kohe , jäi palju põldu kündmata ja külvamata , kuna puudus meestööjõud . </s> <s> Seepärast hakkas Minna mõtlema kolhoosile kui ainsale päästvale olukorrale selles ummikus , milles ta praegu rabeles . </s> <s> Mis sest , et maa ja loomad käest ära võetakse . </s> <s> Selle kaotusvalu raskuse elad läbi üksainus kord , hiljem unustad , peaasi et vabaneks sellest alatisest murest ja hädast , kuidas riiginormid tasutud ning metsaraie ja veokohustused täidetud saaks . </s> <s> Kuid esialgu ei julgenud Minna sellest kellelegi rääkida . </s> <s> Ta teadis väga hästi , mida küla kolhoosidest mõtles . </s> <s> Seepärast ei tahtnud ta olla mingi erand . </s> <s> Kui suudavad teised kõik raskused ära kannatada , suudab ka tema . </s> <s> Ja Minna vaikis edasi , kuid kandis kolhooside asutamise mõtet endas nagu mingit kinnisideed , millest enam lahti ei saa . </s> <s> Et asi ei tuleks mitte liiga järsku ja et ühismajandi asutamisega seotud ebameeldivused eriti rängalt ei üllataks , hakkas ta ennast selles asjas aegsasti ette valmistama . </s> <s> Mingi sisemine hääl ütles talle , et tulemata kolhoosid ei jää . </s> <s> Seda oli ka valla partorg Roodina hiljuti Rogandiku Mardile öelnud . </s> <s> Kui Minna kord Kohala püüliveskil koos Sooaluse Leeniga järjekorda ootas , kaldus jutt võimalikule kolhooside asutamisele . </s> <s> Leeni talu asus mitu kilomeetrit külast eemal , metsas . </s> <s> Mees oli neljakümne esimesel aastal mobilisatsiooniga ära läinud ega tulnudki enam tagasi . </s> <s> Hiljem sai Leeni surmateate , et mees oli langenud Velikije Luki all . </s> <s> Nüüd pidas Leeni talu ilma peremeheta ning kasvatas oma lapsi üksinda , nagu Minnagi . </s> </p>
<p> <s> “ Kas sa , Leeni , oled kuulnud midagi kolhooside asutamisest ? </s> <s> Külas käivad kõvad jutud , et kõik talud peavad ühismajandiks kokku minema , nii nagu Venemaalgi . </s> <s> Pidavat olema Stalini käsk . ” </s> </p>
<p> <s> “ Olen kuulnud küll , kuid ma pole sellele veel tõsiselt mõelnud . </s> <s> Niikaua kui ikka veel riiginormid ära jõuan maksta ja kui midagi endale ja lastele ka jääb , mina küll kolhoosi ei astu . ” </s> </p>
<p> <s> “ Arvad , et nii on parem ? ” </s> </p>
<p> <s> “ Ikka parem . </s> <s> Mõtle ise : maa , loomad , põllutööriistad , kõik võetakse ära . </s> <s> Kuidas ma seal metsa sees elan , kui mul enam midagi ei ole . ” Minna vaikis , sest Leenil oli selles asjas õigus . </s> </p>
<p> <s> “ Aga tead , Leeni , mina olen hakanud viimasel ajal teisiti mõtlema . </s> <s> Kas see kolhooside värk nii hirmus ongi , kui inimesed räägivad . ” </s> </p>
<p> <s> “ Ega minagi tea , aga juba see , et ma kogu oma varanduse käest ära pean andma , ajab mulle hirmu peale . ” </s> </p>
<p> <s> “ Mina jälle tunnen , et niimoodi teab kui kaua ka enam elada ei saa . ” </s> </p>
<p> <s> “ Ja sa tahad tõesti kolhoosi astuda ? ” küsis Leeni ning vaatas Minnat arusaamatuses . </s> </p>
<p> <s> “ Ma ei tea seda isegi . </s> <s> Ma olen lihtsalt väsinud . </s> <s> Ma ei jaksa enam . </s> <s> Need normid , mida riigile tuleb anda , ületavad ju igasugused piirid . </s> <s> Usu mind , mul on tõesti ükskõik . </s> <s> Meid , talupidajaid , koheldakse ju nagu suuri kurjategijaid . </s> <s> Kogu aeg püütakse sulle selgeks teha , et varanduse , mis sul on , oled sa saanud ülekohtusel teel , kellelegi liiga tehes , kedagi kurnates . </s> <s> Ütle nüüd sinagi , keda olen ma kurnanud ? </s> <s> Või kui tõesti kedagi , siis ainult iseennast . </s> <s> Kuid imelikul kombel kõlbab minu varandus igaühele , kes selle heaks sõrmegi pole liigutanud . </s> <s> Piim , liha , kartulid , teravili – muudkui anna . </s> <s> Vareselja Jaan , kes elueas pole endale tööga liiga teinud , on nüüd valla täitevkomitees suur asjamees , varumisvolinik . </s> <s> Temal on minu varanduse üle suurem õigus kui mul endal . ” </s> </p>
<p> <s> “ Viimasel koosolekul rääkis valla partorg , vana Roodina , et linnad on näljas , vajavad toitu . ” </s> </p>
<p> <s> “ Ma usun seda , kuid kas talupidajad ise ei taha süüa ? </s> <s> Oma ülejäägid annan ma nagunii ära . </s> <s> Ega ma toitu minema viska ega sõnnikusse talla . </s> <s> Miks peab seda võtmist siis niimoodi alandavalt tegema , jumala muidu käest ära kiskuma . </s> <s> Niimoodi ei taha lõpuks enam mitte keegi tööd teha ega midagi toota . ” </s> </p>
<p> <s> “ Seepärast löödavatki kõik kolhoosidesse , et siis saab rahva käest varanduse tõrkumata kätte . ” </s> </p>
<p> <s> “ Ei mina usu , et sellest midagi mõistlikku tuleb . </s> <s> Siis löövad kõik käega ja vaatavad , kuidas päeva õhtusse saavad . </s> <s> Venemaa kolhoosidest on kuulda , et seal inimesed puhta näljas . ” </s> </p>
<p> <s> Naised vaikisid pisut , siis jätkas Minna pisut erineval teemal : “ See lihtne taluinimene on olnud iga valitsuse ajal tõugata ja tallata , aga ometi on põllumees see , kes kõikide toidulauda katab . </s> <s> Kuid selle peale ei mõtle keegi . </s> <s> Ja siis veel see hirmus riigilaen ning metsaraie kohustus . </s> <s> Tule jumal appi ! </s> <s> Nõder naisterahvas saadetakse tont teab kuhu Alutaguse pärapõrgusse puid lõikama ja palke vedama . </s> <s> Ma jätsin väikesed lapsed üksinda koju ning kogu majapidamise nende hooleks ja olin ise kaks ja pool nädalat kodust ära . </s> <s> Sinna ma oma tervise jätsin . </s> <s> Peaaegu aasta juba sellest möödas , kui koju tulin , aga ikka virelen , ei ela ega sure . </s> <s> Raiusin vettinud palke jäätanud pori seest lahti ning tõstsin üksinda koormasse . ” </s> </p>
<p> <s> “ Mäe Liide olevat lausa minemas , arst ei andvat enam mingit lootust . </s> <s> Katkestas enda palgiveol ära . </s> <s> Ta ju nii väikese kasvuga ja nõrgakene . </s> <s> Veonorm olevat jäänudki täitmata . ” </s> </p>
<p> <s> “ Mis palgid need enam on . </s> <s> Juba kaks aastat metsas vedelenud , koore all kopitama läinud . </s> <s> Hale vaadata , kuidas metsa lagastatakse . </s> <s> Mis tarbepuitu enam niisugusest rämpsust saab . </s> <s> Kuidas võivad juhid ometi nii nõmedad olla ! </s> <s> Kasuta enne vana materjal ära , alles siis hakka uut juurde varuma . </s> <s> Aga ei , muudkui maha ja maha , üks raielank teise järel . </s> <s> Et plaan , seda ei tohtivat jätta täitmata . </s> <s> Imelik asi küll , maha võtmise plaan on , kasutamise plaani aga mitte . </s> <s> Niisuguse lagastamise juures pole mõne aasta pärast enam puujuppigi metsas kasvamas . </s> <s> Mehed teadsid rääkida , et kõik raielangid pole veel nii vanadki , et kõlbaks maha võtta . </s> <s> Aga mine sa tee lollidele selgeks . </s> <s> Targemad inimesed viidi neljakümne esimesel aastal kõik minema , et rahvavaenlased , nüüd võim ilma hariduseta vabrikutööliste ning talusulaste käes , mis siin imestada . </s> <s> Mida teab harimata inimene valitsemisest või juhtimisest . ” </s> </p>
<p> <s> “ Kas sa pole kuulnud vanasõna : lase inimene võimu juurde , siis alles näed , kes ta on . </s> <s> Eks nüüd olegi käes . ” </s> </p>
<p> <s> “ Seepärast ma mõtlesingi , et astuksin parem kolhoosi , saaks nendest hirmsatest kohustustest lahti , mida tobedad üksteise võidu välja mõtlevad , ” arvas lõpuks Künka Minna . </s> </p></div2><div2 type="alaosa"><head> 17 </head>
<p> <s> See võis olla veebruari keskpaiku , kui Kõrvenurme , Marino ja Andja külade elanikud taas valla täitevkomiteesse käsutati , et neid seal viimastest sündmustest informeerida . </s> <s> Nimelt oli Andjal järjekordselt toime pandud metsik kuritöö . </s> <s> Terve perekond tapetud , varandus aga röövitud . </s> <s> Paluti abistavat selgitust kõigilt , kes mõrtsukatööle eelnevatel või järgnevatel päevadel külas kahtlaseid inimesi juhtusid nägema . </s> <s> Keegi ei teadnud midagi , polnud kuulnud ega näinud . </s> <s> Jällegi langetati üksmeelne otsus : metsavennad ! </s> <s> Korraldati haarang , kammiti läbi Pilluri ja Põldaru metsad , Arumetsa heinaküünid ning kuusik – tulemusteta . </s> <s> Ei leitud isegi ainsat mahajäetud punkrit , mis oleks andnud tunnistust seal kunagi peatunud metsavendadest . </s> <s> Ka polnud metsas ainsatki inimjälge talvisel lumel . </s> <s> Küllap tulid seekord neetud bandiidid kusagilt kaugemalt , sooritasid kuritöö ning kadusid , arvas lõpuks valla partorg Roodina , kes oli metsavendade kõige verisem vihkaja . </s> </p>
<p> <s> Künka Minna seekord koosolekule ei läinud , kuna oli pisut haiglane ega tahtnud pikal teel hobuse peal istudes külmetada . </s> <s> Et aga teada saada , mida koosolekul räägiti , lippas ta pärast õhtuseid toimetusi Metsanurgale , kes oli teisel pool Saarevälja , Künka teine lähim naaber . </s> <s> Metsanurga Evald oli vallamajja sõites Künkal sees käinud ja ka Minnat kaasa kutsunud , kuid Minna ütles ära , kuna tervis ei olnud korras . </s> <s> Metsanurga oli suur ja jõukas talu , peremees ja perenaine mõlemad väga töökad ning majapidamine seetõttu ka väga heal järjel . </s> <s> Alles eesti aja lõpul valminud uus elumaja , tallid , kaev ning kõik kõrvalhooned asusid ühe katuse all , seega igapäevaste toimetuste tegemine selle aja kohta võrdlemisi hõlpus ja mugav . </s> <s> Tuisu ning tugeva pakase korral polnud vaja väljas kariloomadele kaevust vett vinnata ega puid tuppa tassida . </s> <s> Peremees ja perenaine olid just äsja koju jõudnud ning asusid loomi talitama . </s> <s> Minna istus köögis ning ootas , kuni pererahvas loomad talitatud sai ning mõlemad tuppa tulid . </s> </p>
<p> <s> Kui Minna vallamajast saadud uudised ära oli kuulanud ning minekule asus , kostis väljast inimhääli ning müdinat , nagu oleks keegi hobusega õue sõitnud . </s> <s> Õige pea kolksatas ka välisuks ning kööki astus ilma koputamata Vareselja Jaan. </s> <s> Minnat nähes sattus ta pisut nagu segadusse , kogus end aga ruttu ning teatas ka oma tuleku põhjuse . </s> <s> Tema tahtnud küsida , millal Evaldil aega on oma rehepeksumasinaga Vareseljale tulla , sest temal seisvat ikka veel mõni kaerakärbik põllul ning ootavat masindajat . </s> <s> Sügisel olnud tal nii kiire , et ei saanud oma majapidamisele mõeldagi , kuna pidi iga päev mööda küla ringi laskma ning kulakuid taga sudima , et nad riiginormid õigeaegselt ära tasuks . </s> <s> Seepärast siis jäänudki kaerakärpad läbi laskmata . </s> <s> Kuigi Evaldile ei paistnud asi eriti meeldivat , lubas ta siiski tuleval nädalal , kui talvine ilm vähegi lubab , Vareseljal ära käia ning kaerakärbikud ära masindada . </s> <s> Ja kui ka kindla kuupäeva suhtes lõpuks kokku lepitud , lahkus Jaan. </s> <s> Keegi kolmest , ei Metsanurga perenaine ega peremees , ei ka Künka Minna kahelnud Jaani tuleku põhjuses , sest sellega olid kõik harjunud , et Vareselja talus asju teisiti aeti kui mujal . </s> </p>
<p> <s> “ Varsti kevad ukse ees , teised peremehed hakkavad juba uuele külvile mõtlema , tema alles masindab eelmise aasta kaerakärpaid , ” torises Metsanurga perenaine . </s> </p>
<p> <s> “ Ei tea , mida seal enam masindada ongi . </s> <s> Tuuled ja sajud vilja ära rikkunud , vastu lund ta selle üles korjas , aga noh , eks ma käi ära . </s> <s> Ta ju nüüd võimukandjatega ühes mestis , suur varumisvolinik vallas , ega niisugusele tohi vastu hakata , ” arvas Metsanurga peremees . </s> </p>
<p> <s> “ Neljakümne esimesel aastal , kui meie talle heinu andsime , käis vallas kaebamas , et Künka Artur andnud talle hallitanud rämpsu , mis pannud tema hobuse köhima . </s> <s> Vallast olevat talle lubatud aga kõige paremaid aasaheinu . </s> <s> Kuidas võisime meie teada , et peame Vareselja Jaani jaoks oma kõige paremat loomatoitu hoidma . </s> <s> Niisuguse korralduse mittetäitmise eest lubanud ta sellele Künka kulakule veel näidata . </s> <s> Sellest ajast peale on mul ebameeldiv temaga tegemist teha . ” </s> </p>
<p> <s> Minna soovis Metsanurga pererahvale head ööd ning läks . </s> <s> Õues märkas ta äsjasel sajulumel värskeid reejälgi , mis aga millegipärast elumaja taha viisid . </s> </p>
<p> <s> “ Imelik , mida see Evald selle hobusega seal maja taga umbes lumes keerutas , et kohe talli ukse ei sõitnud , kui koosolekult ära tuli , ” mõtles Minna endamisi . </s> <s> Kõrvalhoonest möödudes kuulis ta selle taga hobuse puristamist . </s> </p>
<p> <s> “ Küllap oli talliaken lahti unustatud , ega muidu kõik hääled laudast niimoodi välja ei kostaks , ” oli uus mõte ning Minna lisas sammu , et rutem üle lageda välja vinge kirdetuule käest koju jõuda . </s> </p>
<p> <s> Kodus mõtles Minna veel kord Andjal toimepandud mõrtsukatöö üle järele . </s> <s> Kes võis küll olla kuriteo sooritajaks ? </s> <s> Enamus külaelanikest ei kahtlustanud sellistes asjades metsavendi . </s> <s> Olid ju kohalikud talumehed need , kes metsadesse varju pugenud inimesi toitsid . </s> <s> Miks pidid nad siis neid tapma ning riisuma ? </s> <s> Ja kuhu panid metsavennad röövitud varandused ? </s> <s> Mida nad nendega metsas peale hakkasid ? </s> <s> Nad olid huvitatud ainult toiduainetest ning äärmisel juhul võib-olla ka mõningatest riietusesemetest ning jalanõudest . </s> <s> Haarangutel leitud punkrites , kus metsavennad ennast varjasid , ei olnud mingisuguseid varandusi peale kõige hädavajalikumate esemete , mida põgenemise korral ei suudetud kaasa võtta . </s> <s> Ja imelikul kombel langesid röövlite ja mõrtsukate ohvriks just kõige rikkamad talud , vaatamata sellele , kas asusid nad siis keset küla või kusagil kõrvalises metsakolkas . </s> <s> Muidugi teati ka niisuguseid juhuseid , kus rahulikke elanikke tõesti metsavennad kimbutasid . </s> </p>
<p> <s> Selliseid mõtteid mõtles Künka Minna , kui ta Metsanurgalt tulles köögis toidunõusid pesi ja ennast magamaminekuks valmistas . </s> <s> Kuid uni ei tahtnud seekord tulla . </s> <s> Ikka ja jälle ründasid teda hirmusegased mõtted , mida nähtavasti põhjustasid naabritelt kuuldud uudised . </s> <s> Ka Minna oli arvamisel , et Andjal toimunud mõrtsukatöös ei võinud metsavennad süüdi olla , sest lisaks muule varandusele oli tallist kadunud ka mitu lehma ning siga . </s> <s> Ei olnud ju mõeldav , et neid elusast peast metsa viidi , kuna selle kohta mingeid jälgi polnud , et loomad kohapeal oleks tapetud . </s> <s> Kuid võimukandjate arvamine oli ühene ning kindel ja kui selle kohta ka keegi vastu vaielda püüdis , ei võetud teda lihtsalt kuulda . </s> <s> See aga suurendas lahkhelisid ning usaldamatust valitseva korra ja võimuorganite ning kohaliku elanikkonna vahel . </s> <s> Juba see , et ainsatki kuritegu ei suudetud paljastada , tekitas rahva seas võõristust . </s> <s> Kuidas siis ikka niimoodi , et ükski asi välja ei tule . </s> <s> Ja Minna vähkres voodis unetult edasi . </s> <s> Oli juba tublisti üle kesköö , kui ta lõpuks üürikeseks ajaks suikus . </s> <s> Umbes kella kolme paiku virgus ta uuesti . </s> <s> Teda üllatas erakordne valgus akna taga . </s> <s> Ega ometi hommik ? </s> <s> Kuidas see küll juhtus , et ta õigel ajal ei ärganud ? </s> <s> Minna tõusis voodist ilma lampi läitmata , toppis ennast kiiruga riidesse ning heitis pilgu aknast õue . </s> <s> Ta tardus kohale , sest erakordne valgus väljas polnud miski muu kui kahjutule kuma . </s> <s> Metsanurga talu põles . </s> <s> Terve suur hoone oli juba üleni leekides . </s> <s> Minna tormas õue ning hakkas üle välja jooksma . </s> <s> Sädemed ning põlevad katuselaastude tükid lendasid üle pea , vajusid jõuetult allapoole ning kustusid susisedes valges lumes . </s> <s> Tallist kostis loomade meeleheitlik ammumine ning hobuste hirnumine . </s> <s> Kuid ei ainsatki inimest olnud näha . </s> <s> Tuli möllas kohutava raginaga . </s> </p>
<p> <s> “ Evald , Liide ! </s> <s> Kus te olete ! </s> <s> Tulge välja ! </s> <s> Te põlete elusalt sisse ! ” karjus Minna . </s> <s> Põlevale hoonele läheneda polnud võimalik , sest kuumus oli suur . </s> </p>
<p> <s> “ Issand jumal , halasta ! </s> <s> Issand jumal , halasta ! ” ahastas ta . </s> <s> See oli ka kõik , mida ta suutis teha . </s> <s> Lauda katus vajus sisse , tohutu sädemetepilv paiskus taevasse ning loomade hädakisa vaibus . </s> <s> Minna taandus , sest ta kartis , et võib põlema süttida . </s> <s> Kas Metsanurga peremees ja perenaine tõesti ei suutnud põlevast majast pääseda ning hukkusid ? </s> <s> Mis seal ometi võis juhtuda ? </s> <s> Ta ju nägi neid mõlemaid õhtul , alles mõni tund tagasi . </s> <s> Loomad olid talitatud ja kõik paistis olevat korras . </s> <s> Küllap unustasid põleva laterna lauta või heinakuuri , sealt see algaski , tegi Minna järelduse . </s> <s> Suur hooneterühm põles kaua . </s> <s> Talvine öö kaldus hommikusse ja üksteise järel süüdati külas lambid . </s> <s> Ilmselt märkasid naabrid kahjutuld ning ruttasid kohkunult õnnetuspaigale . </s> <s> Tulid Saarevälja , Suureõue ning Rogandiku omad , Sakrise perenaine ja Alatalu Piret . </s> <s> Kõikide suul oli üksainus küsimus : kuidas see juhtus ? </s> <s> Kas metsavennad ? </s> <s> Ja et oma oletustele õigustust leida , meenutati taas sügisel maha põletatud Seljandiku talu . </s> </p>
<p> <s> “ Ei mina usu , et metsavennad seda tegid . </s> <s> Minu teada varustasid Evald ja Liide neid pidevalt toiduga , ” arvas Rogandiku Mart . </s> </p>
<p> <s> “ Aga kus nad siis ise on ? </s> <s> Millal keegi neid viimati nägi ? ” Alatalu Piret oli tulnud Metsanurga omadega koosolekult pisut varem ära. Tema keeranud oma teeotsas Arukuusiku poole , Evald ja Liide sõitnud aga edasi . </s> </p>
<p> <s> “ Kuidas sa Metsanurga omadega koos said tulla ? ” imestas Rogandiku Mart . “ Mina olin koosolekul lõpuni , siis käisin veel Nigula-rahval sees ja viitsin seal oma tunni-poolteist aega ning alles siis sõitis Metsanurga Evald kodu poole . ” </s> </p>
<p> <s> “ No kuule , kumb meist siis nüüd rumalat juttu ajab , kas mina või sina , Mart . </s> <s> Ma ju ometi rääkisin nendega , kui teeotsas lahku läksime . ” vaidles Piret vastu . </s> </p>
<p> <s> “ Kas sa tead kindlasti , et need olid Metsanurga Evald ja Liide , kes sinu ees sõitsid ? ” küsis Minna . </s> </p>
<p> <s> “ Ei ma seda vanduda küll ei või , kuid Metsanurga teeotsas nad sinnapoole keerasid , kes nad siis ikka võisid olla . </s> <s> Ma andsin veel oma Miirale piitsa , et saan Evaldi kätte , aga tema pani samuti oma kõrvile head paarud peale ja mina jäin maha , ” seletas Mart . </s> </p>
<p> <s> “ Nii et sa neid ei näinud ega või ka seepärast surmkindlalt öelda , et nad olid Metsanurga omad ? ” </s> </p>
<p> <s> “ Ei . ” </s> </p>
<p> <s> “ Hea küll . </s> <s> Mina räägin siis nüüd ka , mida mina tean . ” Ning Künka Minna jutustas kogu loo algusest lõpuni , kuidas tema Metsanurgale koosoleku uudiseid läks kuulama ning kuidas pisut enne tema äratulekut Vareselja Jaan järsku köögiuksest ilma koputamata sisse astus ning Evaldit oma kaerakärpaid masindama kutsus . </s> <s> Enne seda aga kuulnud nad väljas inimhääli ning kobistamist , nagu oleks keegi hobusega õue sõitnud . </s> </p>
<p> <s> “ Kas oli siis hobune õues , kui sa välja läksid ? ” </s> </p>
<p> <s> “ No ei olnud . </s> <s> Aga seda ma panin küll tähele , et värsked reejäljed viisid paksus tuisulumes maja taha , kus keegi hobusega ei käi . </s> <s> Jaan tuli natuke aega enne mind välja . </s> <s> Selle ajaga jõudis ta küll maja taha sõita , ” arvas Minna . </s> <s> Kõik vaikisid järsku . </s> <s> Võib-olla et nad mõtlesid praegu üht ja sama mõtet , mida aga keegi välja ei öelnud . </s> </p>
<p> <s> Lõuna paiku , kui suur tuli raugenud , sõitsid NKVD-mehed kohale , kaasas valla partorg . </s> <s> Mingisuguseid jälgi metsast talu poole ei tulnud . </s> <s> Arumets oli vast hiljuti julgeolekumeeste poolt läbi kammitud . </s> <s> Sealt ei leitud ühtegi punkrit . </s> <s> Jäi üle ainus võimalus , et röövlid tulid tallu suurt teed mööda ning läksid sealtkaudu ka tagasi . </s> <s> Kuulati üle naabrid : Künka , Saarevälja ning Rogandiku omad . </s> <s> Ka Alatalu Piret rääkis , mida ta Metsanurga peremehe ja perenaise kojutulekust teadis . </s> <s> Kõige väärtuslikum oli muidugi Künka Minna seletus , mis oleks võinud uurijaid kurjategijate jälgedele juhatada , kuid sellele ei omistatud millegipärast küllaldast tähelepanu . </s> <s> Niisugune poliitiliselt ustav mees nagu Vareselja Jaan ei võinud mingil juhul olla asjasse segatud . </s> <s> Et aga kõik oleks selge , kutsuti ta siiski kohale omapoolset tunnistust andma . </s> <s> Vareselja Jaan laiutas käsi ja tema sügavas leinas ning õnnetutele kaasatundmises ei kahelnud keegi . </s> <s> Eks olnud ju tema üks viimaseid , kes Metsanurga perenaist ning peremeest eile õhtul nägi . </s> <s> Ja Minna poole viidates lausus ta : “ Künka perenaine peaks ju seda mäletama . ” </s> </p>
<p> <s> Pilk , mille Vareselja peremees neid sõnu öeldes Minnale saatis , ajas viimasele hirmu peale ning sundis hiljem suu kinni hoidma . </s> <s> Kuid Künka perenaine mäletas . </s> <s> Mäletas seda , et Vareselja Jaan ilma koputamata Metsanurga köögiuksest sisse astus ning Evaldit oma kaerakärpaid masindama kutsus , mäletas seda , et Metsanurga õuel värskeid reejälgi tuisuhanges maja taha minemas nägi , kuulis talli taga hobuse puristamist , kui ta sealt möödus , nagu oleks lauda aken lahti unustatud , kust kõik loomade häälitsused välja kostavad , ning mäletas sedagi , et ta kõiki neid mõtteid üle lumise , vinge kirdetuule võimuses lageda välja minnes mõtles . </s> </p>
<p> <s> Kuid kuhu said ikkagi Metsanurga peremees ja perenaine ? </s> <s> See küsimus vaevas kõiki . </s> <s> Tuleaset põhjalikumalt uurides leiti mõlemate laibad . </s> <s> Nad lamasid köögi põrandal keldriluugi peal , peremees kummuli all , perenaine risti tema üle . </s> <s> Peremehel puudus üks käsi , perenaisel jalg , need leiti esiku paekivist põrandalt rusude alt . </s> <s> Mõlemad laibad olid ilma peata . </s> <s> Ilmselt olid mõrtsukad oma ohvreid enne mõrvamist metsikult piinanud . </s> <s> Surnukehad olid peale langenud rusude all võrdlemisi hästi säilinud . </s> <s> Et Künka Minna oli Metsanurga peremehe sugulane ja läbisaamine omavahel hea , siis teadis ta peaaegu täpselt , millist varandust nad omasid . </s> <s> Hõbedast , roostevabast materjalist ja portselanist kallihinnalised lauanõud asusid tammepuust puhvetkapis , suured voodipesu tagavarad ning kangapakud magamistoas kohvris ja kummutis . </s> <s> Kuid ei mingit jälge nendest . </s> <s> Polnud kahtlust , mõrtsukatöö oli toime pandud röövimise eesmärgil . </s> <s> Alles jäi ainult kelder , kuna see asus elumajast pisut eemal . </s> <s> Keldris asuvad toiduained konfiskeeris aga valla täitevkomitee ning viis minema . </s> <s> Künka Minnale andis partorg Roodina paar-kolm kilo soolast seapekki matuste korraldamiseks . </s> <s> Kuriteopaigalt lahkudes tõotasid vallasaksad metsavendadele kõige koledamat surma ning kättemaksu , sest kes muu võis niisuguse ebainimlikkusega hakkama saada kui metsadesse varjule pugenud kontrrevolutsionäärid , kulakud ja nende sabarakud . </s> <s> Mida aga külaelanikud mõtlesid , kes seda võis teada . </s> <s> Kellele julgesid nad seda öelda . </s> <s> Keegi ei tahtnud olla järgmine ohver . </s> </p></div2><div2 type="alaosa"><head> 18 </head>
<p> <s> Sakrise talu perepoeg , Roland Piip , oli ennast juba üle aasta metsas varjanud . </s> <s> Et emale mitte ebameeldivusi valmistada , ei näidanud ta ennast Kõrvenurme kandis vahel mitme kuu vältel . </s> <s> Ta oli endale eesmärgiks seadnud kätte maksta oma isa ning õe eest . </s> <s> Ikka ja jälle viirastusid talle kaks surnukeha : valgel lumel kägardunud verine isa ning toas põrandal puruks pekstud luudega ning häbistatud veel lapseohtu õde . </s> <s> Ja Roland Piip oli oma tõotust võimaluste piires täitnud . </s> <s> Ta ei pidanud arvestust nende kohta , kes tema käe läbi oma elu kaotasid . </s> <s> Samuti ei pidanud ta vajalikuks eriti põhjalikult uurida , kui suured süüdlased nad tema perekonnaliikmete surmas võisid olla . </s> <s> Ta laskis maha peaaegu et valikuta kõik võimukandjad , kes tema teele sattusid , sest ta nägi kõigis nendes oma ja üldse kogu eesti rahva vaenlasi , kes lubavad süütute inimeste kallal toime panna niisuguseid barbaarseid kuritegusid , nagu tema perekonna kallal seda tehti . </s> <s> Elu oli teda õpetanud mitte kedagi usaldama . </s> <s> Seepärast liikus ta ringi kõige meelsamini üksinda . </s> <s> Üksiku võõra inimese ilmumine avalikku kohta , kus teda ei tunta , ei ärata kahtlust . </s> <s> Ta jälgis hoolega , mis toimus mingis asulas või külas , mille ümbruses ta parajasti viibis . </s> <s> Andmeid oma võimalike vaenlaste kohta hankis ta endale ise . </s> <s> Ja kui ta juba mõnda aega teatud piirkonnas oli viibinud , teadis ta täpselt , keda tuleb karta , keda mitte . </s> <s> Roland Piip oli harjunud oma otsuseid langetama kiirelt ja ilma südametunnistuse häälele sõnaõigust andmata . </s> <s> Ta teadis , et ta käed on määritud verega ja et ta toimib nagu vilets mõrtsukas kunagi , kuid ta ei saanud teisiti . </s> <s> Ta passis varjulistel teekäänakutel ja majade lähedal , kus lootis kohata võimukandjaid , külastas kauplusi ja sööklaid , kino ning rahvamaju , kus toimusid üritused . </s> <s> Kusagile ei ilmunud ta teist korda . </s> <s> Ja kui tal õnnestus mõni valla täitevkomitee või külanõukogu esimees , või ka NKVD ohvitser teise ilma saata , lahkus ta sellest piirkonnast kähku ega tulnud enam tagasi . </s> <s> Pikkamisi levis rahva seas kuuldus salapärasest mõrvarist , keda keegi polnud näinud , kuid kes peab jahti täitevkomitee esimeestele , partorgidele , NKVD ohvitseridele ning üldse igatsugu nõukogude võimu esindajatele maal . </s> <s> Ametiasutused muutusid valvsaks . </s> <s> Paljudes külanõukogudes ning valla täitevkomiteedes seati sisse salajane relvastatud valve , kes pidi tagama täieliku ohutuse antud ametiasutuses , kuid salapärane võimuesindajate jahtija leidis ikkagi niisuguse momendi , mil valve ennast unustas ja ohjad lõdvaks laskis . </s> <s> Tagajärjeks oli aga see , et koguni mõlemad , nii valvur kui ka valvatav oma maise teekonna pealepassija käe läbi lõpetasid . </s> <s> Puhuti tundis Roland Piip sellest isegi rahuldust , et sai mõne võimukandja maha kõmmutada . </s> </p>
<p> <s> Raske ja ohtuderikas talv oli seljataga . </s> <s> Eestimaa metsad varjasid ikka veel inimesi , kes ühel või teisel põhjusel ei julgenud välja tulla ega ennast võimudele üles anda . </s> <s> Palju oli talvistel haarangutel tabatud , nii mõnedki olid endale oma lootusetut olukorda tunnetades otsa peale teinud . </s> <s> Kuid tuli ka uusi juurde . </s> <s> Seoses kulakuks tunnistamisega jättis nii mõnigi oma eluaseme maha ning pages metsa , et aga pääseda arreteerimisest ning vanglast ja sunnitöölaagrist . </s> <s> Ka ähvardas neid , kes põllumajandusmakse ja riiginorme täita ei suutnud , kohtu alla andmine . </s> <s> See tähendas aga seda , et talle olid avatud nii vanglauksed kui ka sundkorras asumine Siberi mõõtmatutel avarustel . </s> </p>
<p> <s> Eredas aprillikuu päikeses vaiku tilkuva kuusetüve najale toetus õlakas pikakasvuline mees , Saksa automaat rinnal , ning silmitses sügavsinist taevast . </s> <s> Mitte kunagi ei tundu atmosfäär nii kõrge ja puhassinine kui just kevadel , mil õhuniiskuse protsent on langenud miinimumini . </s> <s> Kuusikualune valendas massiliselt õitsele puhkenud ülastest ning õhus tundus kevadele omaseid lõhnu . </s> <s> Eemal , metsalagendiku äärses kraavis krooksusid ning solistasid konnad , pidades oma pulmapidu . </s> <s> Porilombi kohal sagis surusääskede parv . </s> <s> Kuusetüvele toetuv mees vaevalt nägi enda kohal kummuvat kõrget sügavsinist taevast või tundis kevadlõhnu , mis teevad joobnuks ning äratavad igas noores inimeses helisema kõige õrnemad tunded ja igatsused . </s> <s> Temal olid omad mõtted . </s> <s> Tundemaailm oli tema jaoks juba üsna pikka aega surnud . </s> <s> Juba teist aastat oli ta sunnitud hulkuma metsi mööda , sest avalikkuses elada ta ei tohtinud , aeg oli niisugune . </s> <s> Ja ikka kindlamini hakkas ta taipama , et tema jaoks niisugust aega enam ei tulegi . </s> <s> Selle aasta jooksul oli ta sellise võimaluse ise käest andnud . </s> <s> Ei saa inimene elada vabalt teiste inimeste seas , kui on oma käsi verega määrinud . </s> <s> Ei ole mõrtsukal kohta ausate ja süütute hulgas . </s> <s> Ja tema ei ole enam ammu ei aus ega süütu , vaid verest nõretavate kätega tasuja – kättemaksja . </s> <s> Lähenev automürin äratas noormehe süngetest mõtetest . </s> <s> Ta tõmbus kiiresti puude vahele , et ennast mitte näidata . </s> <s> Metsavahelisel teel ilmus nähtavale sõjaväemasin . </s> <s> Vastu juhikabiini toetudes seisid kaks sõjaväelast , püssid käes . </s> <s> Kasti põhjas kükitas mitu inimkogu , paistsid ainult pead . </s> </p>
<p> <s> “ Jälle ühed õnnetud , ” jõudis kuuskede vahele varjunud mees mõelda . </s> <s> Temas valmis kiire otsus . </s> <s> Ilma endale aru andmata kiskus ta automaadi rinnalt , laskis masina endale veelgi lähemale tulla ning tulistas autos seisvate püssimeeste pihta . </s> <s> Mõlemad vajusid kasti põhjas istuvate inimeste peale . </s> <s> Teine , hästi sihitud valang autokummidesse peatas masina . </s> <s> Auto tegi paar-kolm ebamäärast pööret vasakule ja paremale ning jäi seisma . </s> <s> Autouks avanes ning välja hüppas ohvitser , kuid enne veel , kui ta tulistamiseks kätt jõudis tõsta , niitis automaadivalang ta maha . </s> <s> Salapärane tulistaja tuli kuusetüve tagant välja ning liikus ettevaatlikult masina poole , sest autojuht istus alles kabiinis . </s> <s> Nähes laskevalmis relvaga meest lähenemas , tuli ta välja ning tõstis käed alistumise märgiks üles . </s> <s> Roland Piip ei pidanud vajalikuks sellele reageerida ning vajutas päästikule . </s> <s> Taas ragises automaat ning veel üks inimelu kustus . </s> </p>
<p> <s> “ Tulge maha ! </s> <s> Võtke oma asjad ning põgenege ! ” hüüdis metsavend autokastis kükitavatele vangidele . </s> <s> Alles nüüd hakkasid nad ennast pikkamööda liigutama . </s> <s> Ilmselt ei taibanud nad uut olukorda , ega julgenud ennast püsti ajada , kartes saada märklauaks . </s> <s> Nad lükkasid enda peale vajunud laibad kõrvale ning ronisid autokastist maha , tõstsid ka oma kompsud ning kiirustasid metsa poole . </s> <s> Üleni verised , üleelatud hirmust ja ootamatust pääsemisest peaaegu mõistuseta mees ja naine ning kaks last ei taibanud esialgu muud teha , kui püüdsid metsasügavusse jõuda , sest elu alalhoiu instinkt ütles neile : mida kiiremini ja mida kaugemale sellest ohtlikust paigast , seda parem . </s> <s> Nad jooksid , komistasid ja kukkusid , ning lohistasid oma pampusid enda järel , kuni jõud otsa lõppes . </s> <s> Siis vajusid hingeldades rohelisele samblale keset valgeid õitsvaid ülaseid . </s> <s> Ümberringi mühises tume kuusik ja siinsamas , üsna lähedal , teistest kõrgemale ulatuva kuuse ladvas laulis laulurästas . </s> <s> Vaevalt , et nad seda kuulsid , sest sellel perekonnal , kes äsja lausa ime läbi NKVD-meeste käest suutsid põgeneda , oli muule mõelda . </s> </p>
<p> <s> Roland Piip korjas autost relvad ning kiirustas metsa , sest teed mööda lähenes metsalagendikule talumees hobuveokil . </s> <s> Jõudes autoni , peatus ta , ronis sõidukilt maha ning nähes veriseid laipu maas vedelemas , hüppas kähku vankrile , keeras hobuse ringi ning kihutas tuldud teed tagasi , nii hästi kui metsavahetee seda võimaldas . </s> </p>
<p> <s> Sakrise perepoeg ei tundnud huvi selle vastu , keda ta NKVD-meeste käest ja võib-olla ka võimalikust sunnitöölaagrist või Siberisse saatmisest päästis . </s> <s> Kes nad olid , kust tulid või mispärast neid arreteeriti , seda ei pidanud ta tähtsaks . </s> <s> Seepärast ei tahtnud ta ennast ka nendele inimestele näidata . </s> <s> Mida vähem teda tuntakse , seda parem . </s> <s> Tal oli hea meel sellepärast , et taas avanes tal suurepärane võimalus oma perekonnaliikmete mõrvamise eest kätte maksta , nendele , kes neid ebainimlikke aktsioone teostasid . </s> </p>
<p> <s> Kuuldus kallaletungist julgeolekumasinale , kus surma sai neli sõjaväelast , tekitas taas suurt segadust . </s> <s> Meelega oli teostatud rahvavaenuliku perekonna arreteerimine keset päeva , et ära hoida öist kallaletungi metsavahelisel teel . </s> <s> Julgeolekuvõimud ei tulnud selle peale , et niisugusel kellaajal neid oht võiks varitseda , sest tavaliselt liikusid metsavennad ikkagi öösiti ning kimbutasid teedel sõitvaid masinaid . </s> <s> Jällegi pandi see ebatavaline juhtum tolle salapärase mehe arvele , keda keegi ei tundnud , keda keegi polnud näinud ega kohanud . </s> <s> Sündmuspaigale juhuslikult peale sattunud talumees ei näinud muud kui vaid veriseid laipu . </s> <s> Ei kuulnud ta laskmist ega muud lahingukära . </s> <s> Kui tema autoni jõudis , olnud seal kõik vaikne ja rahulik . </s> <s> Tema ehmatanud koledasti ära ning katsunud , et tulema sai . </s> <s> Talumehe tunnistus ei viinud mingisugustele jälgedele . </s> <s> Kuid jäljed oli vaja leida . </s> <s> Ja mitte üksi jäljed , vaid see mees ise , kes juba päris pikka aega kogu ümbruskonna võimuesindajaid hirmu all hoidis . </s> <s> Tegutses ta tõesti üksinda või oli tegemist mõne bandega ? </s> <s> Kuidas see ikka oli võimalik , et keegi teda kordagi polnud kuriteolt tabanud ? </s> <s> Kutsuti kokku valla täitevkomiteede , külanõukogude ja julgeoleku töötajad ning peeti ühiselt nõu , kuidas kurjategijat kätte saada . </s> <s> Leiti , et oleks vaja rahvas kaasa tõmmata , ilma elanikkonna abita bandiite ei taba . </s> <s> Kuid rahvas vaikis , ei tulnud kaasa , oli üleskutsele kurt ja tumm . </s> <s> Lõpuks kuulutas julgeolek välja preemia sellele , kes toob ohtliku mõrtsuka elusalt võimude kätte . </s> <s> Samal ajal aga toimusid kuriteod edasi . </s> <s> Kui täna külanõukogu esimees kusagil surnult leiti , siis võis taoline asi juhtuda juba homme kümme-viisteist kilomeetrit eemal . </s> <s> Kuid et raha on olnud läbi aegade selleks vahendiks , mis on sundinud inimesi unustama oma väärikust , siis pani ka nüüd nii mõnigi mees viie tuhande rubla eest , mida julgeolek Roland Piibu pea eest lubas , oma aususe ja inimväärikuse vaekausile . </s> </p></div2><div2 type="alaosa"><head> 19 </head>
<p> <s> Suureõue Edgar oli väejooksik . </s> <s> Ta läks neljakümne esimesel aastal mobilisatsiooniga kaasa ning sattus nagu enamus Eestist mobiliseerituid NSV Liidus esialgu tööpataljoni . </s> <s> Ta oli üks neist vähestest , kes sellest puhastustulest , kui neid tingimusi , mis seal valitsesid , nii võib nimetada , eluga välja tuli . </s> <s> Hiljem võeti ta tegevväkke ning saadeti ka rindele . </s> <s> Seal aga arvas Edgar paremaks vaenlaste poolele üle jooksta ning ta hakkas Saksa sõjaväes Hitleri huve teenima . </s> <s> Kui teda ennast uskuda , olevat Saksa Wehrmacht teda teenete eest isegi auastmelt ülendanud . </s> <s> Oli nüüd kuidas oli , kuid Suureõue Edgar ilmus koos taganevate Saksa väeüksustega neljakümne neljanda aasta sügisel koju tagasi ega läinudki enam lääne poole põgeneva väeüksusega kaasa , vaid jäi maha . </s> <s> Kui Nõukogude armee külast küüdi tarvis hobuseid käis otsimas , oli Suureõue Edgar taas kadunud . </s> <s> Arvati , et ta läks koos põgenevate sakslastega ära . </s> <s> Kuid Suureõue perepoeg ei läinud ei sakslastega ega ka venelastega , vaid varjas ennast lihtsalt metsas , et segaste aegade möödudes sealt elu ja tervisega välja tulla . </s> <s> Kodused hoidsid asja suures saladuses ning vanemad hoolitsesid tema eest nii nagu kadunud ja jälle ülesleitud poja eest kunagi . </s> <s> Mõistagi oli Edgar külas ja üldse kogu ümbruskonnas toimunud ning toimuvatest sündmustest oma kodupere kaudu hästi informeeritud . </s> <s> Muu hulgas kuulis ta ka Sakrise talu tabanud õnnetusest , Rolandi tõotusest isa ja õe surnukehade juures vaenlastele kümnekordselt kätte maksta ning ka Roopalu Jaagu ja Linda ühisest otsusest ennast seni metsas varjata , kuni ajad rahunevad ja elu külas taas normaalseks muutub . </s> <s> Ei ükski nendest sündmustest pannud Edgarit sügavamalt olukorra üle järele mõtlema ega asjaosalistele kaasa tundma . </s> <s> Ta ei otsinud teiste metsavendadega sidet ega näidanud ennast kunagi avalikkuses , nii nagu Sakrise Rolandki . </s> <s> Erinevalt Sakrise perepojast , kes tegutses kodust võrdlemisi kaugel , eelistas Edgar aga kodulähedasi metsi , Arukuusikut ning Arumetsa heinaküüne , tihti aga isegi kodust heinavirna tallilakas ning soojaks köetud sauna . </s> <s> Kuid nagu ütleb vanasõna : unustab hoidja , tabab püüdja . </s> </p>
<p> <s> Ei tea päris täpselt , millisel kaalutlusel see juhtus , et Arukuusikus ja Arumetsa heinamaadel korraldati haarang . </s> <s> Arvatavasti andis selleks põhjust asjaolu , et Kõrvenurme kandist oli päris palju mehi kadunud , kelle kohta julgeolekul oli kindlaid andmeid , et nad ennast metsas varjavad . </s> <s> Haarangul kedagi ei tabatud , samuti ei leitud ka ainsatki asustatud punkrit . </s> <s> Kuid ometi leidus keegi , kes sellel haarangul kannatada sai , kuigi tema olemasolu ja asukohta ei avastatud . </s> <s> Ja see mees oli Suureõue Edgar . </s> <s> Nii nagu ikka , külitas ta ka sel päeval pahaaimamatult ühes Arumetsa heinaküünis . </s> <s> Haarangut teostas julgeoleku juhtimisel väike väesalk piirivalvekordonist . </s> <s> Ilmselt ei olnud nad sellest aktsioonist eriti vaimustatud ning tegid oma tööd võrdlemisi pealiskaudselt . </s> <s> Mille muuga seda siis seletada , et metsavend , kes küünis heinavirnas redutas , küll jalast haavata sai , kuid haarajate poolt teda ei avastatud . </s> <s> Edgar ise oli muidugi surmani kohkunud , kui väikese küüniubriku pihta tuli avati ning üks kuulidest täiesti juhuslikult tema jalga tabas . </s> <s> Ta nägi juba paradiisiväravaid enda ees avanemas , sest ta oli surmkindlalt veendunud , et tema hing pärast maise virvarri lõpetamist sinnapoole rühib , kuna ta ei teadnud endal olevat ühtegi veresüüd , mis Elüüsiumi väljadele jõudmist oleks võinud takistada . </s> <s> Kuid nii nagu varemgi , oli saatus talle ka seekord armuline ja juhatas venelased oma püssidega tema peiduurkast mööda järgmise küüni juurde , mille pihta samuti tuli avati , kuid ka pärast kontrolliti , kas seal tõepoolest mõni metsavend haavatuna või koguni surnuna heintel ei leba . </s> <s> Et aga kedagi ei leitud , siirdusid soldatid metsa ja Suureõue Edgar pääses üle noatera surmasuust . </s> </p>
<p> <s> Suureõue peremees ja perenaine elasid üle hirmu- ja murerohke päeva . </s> <s> Nad teadsid , et poeg ennast Arumetsa heinaküünis varjab ning nägid ka seda , kuidas sõjaväelased relvadega lahtisel veomasinal sinnapoole sõitsid . </s> <s> Ja kui natukese aja pärast laskmist kuulsid , oli neile selge pilt , mis Arumetsa heinamaadel toimub . </s> <s> Õhtu jõudis juba kätte , kuid Suureõue peremees ja perenaine ei julgenud Edgarit otsima minna . </s> <s> Peremees püüdis pisaratesse uppuvat ema sellega lohutada , et kui poeg elus on , siis tuleb ta ise salamahti koju , aga kui ta haarangul tabati , ei aita ka otsimine enam midagi . </s> <s> Õnnetu ema vaevles terve öö hingepiinades , sest poega ei tulnud . </s> <s> Hommikul välja minnes leidis ta ukse vahele torgatud paberilehe , millele oli kirjutatud : “ Edgar on Sakrise heinaküünis haavatuna ning vajab abi . ” Allkiri puudus . </s> <s> Kaua arutasid Suureõue omad , mida ette võtta . </s> <s> Perenaine oleks muidugi kohe Arumetsa tõtanud haavatud pojale abi andma , kuid peremees manitses ettevaatusele . </s> <s> Mine tea , ehk on järsku provokatsioon . </s> <s> Ei võinud ju keegi teada , kes kirja Suureõue ukse vahele sokutas . </s> <s> Väga võimalik , et tõesti venelased ise . </s> <s> Võib-olla passivad praegu peale ning ootavad , kuni ema ja isa poega vaatama tulevad ja siis arreteerivad kõik kolm . </s> </p>
<p> <s> Haarang Arumetsa heinamaadel ning kuusikus oli juba ammu lõppenud ning sõdurid oma teed läinud . </s> <s> Kedagi ei tabatud , mingit kahtlast jälge metsavendade kohta ei leitud . </s> <s> Suureõue Edgar lamas endiselt oma peiduurkas ning murdis pead , kuidas oma olukorrast koju teatada . </s> <s> Haavatud jalg valutas , kuigi ta seda oli püüdnud seljast võetud särgiga pisut siduda . </s> <s> Aeg-ajalt piilus ta hõredate seinapalkide vahelt välja , kas ehk kedagi liikumas pole , keda võiks asjasse pühendada , kuid heinamaale ei tulnud terve päeva jooksul kedagi . </s> <s> Isegi karjalapsed hoidusid täna Arumetsast eemale , kuna kuulsid seal enne lõunat laskmist ja automürinat . </s> <s> Ja Edgar otsustas lõpuks ise selle teekonna pimeduse saabudes ette võtta . </s> <s> Suureõueni oli Sakrise heinaküüni juurest oma kilomeeter maad . </s> <s> Õhtu eel märkas ta , et juba hämarduma kippuva metsa all keegi liigutas . </s> <s> Edgar muutus valvsaks , sest esimesel pilgul arvas ta , et venelased on salajase valve küüni juurde sisse seadnud . </s> <s> Natukese aja pärast astus aga kuusetüvede vahelt välja pikakasvuline õlakas mees , automaat rinnal . </s> <s> Ta seisatas ning uuris tükk aega ümbrust , astus aga siis Sakrise küüni poole . </s> <s> Edgar jahmus . </s> <s> Taas tundis ta endal võimaliku surma ängistavat hõngu , sest automaadiga metsahulkur ei tõotanud midagi head . </s> <s> Ta arutles kiiresti : kui ta endast tulijale õigel ajal märku ei anna , võib niimoodi juhtuda , et võõras mees ta maha kõmmutab , kui märkab , et küünis keegi ennast varjab . </s> <s> Mehe habemesse kasvanud nägu tundus talle kuidagi imeliselt tuttav . </s> <s> No muidugi , see oli ju ei keegi muu kui Sakrise Roland . </s> <s> Nüüd tundis ta naabripoisi kindlasti ära . </s> <s> Tema avar laup , mustad , teineteisega peaaegu kokkukasvanud tugevad kulmud ning kõrged põsesarnad ja võimasad , loomult lokkis juuksekahlud . </s> <s> Ema ja isa käest oli Edgar kuulnud Sakrise perekonna tragöödiast ning ka sellest , et Roland isa ja õe matustest saadik ennast varjab . </s> </p>
<p> <s> Ja Edgar hüüdis : “ Roland ! </s> <s> Ära tulista ! </s> <s> See olen mina , Suureõue Edgar ! </s> <s> Ma olen haavatud . ” </s> </p>
<p> <s> Küünile lähenev mees tegi järsku kiire hüppe kõrvale ning tormas siis , jooksul siksakke tehes puude vahele tagasi . </s> <s> Ilmselt tuli talle kõik liiga ootamatult . </s> </p>
<p> <s> “ Roland ! </s> <s> Tule tagasi ! </s> <s> Usu mind , ma olen Edgar ja ma ei tee sulle midagi paha ! </s> <s> Mine Suureõuele ja ütle emale ja isale , kus ma olen ! ” </s> </p>
<p> <s> Mets jäi aga endiselt vaikseks . </s> <s> Veel mitu korda püüdis ta naabripoissi metsast välja meelitada , kuid tagajärjetult . </s> <s> Tulija oli kuusetüvede vahele ära kadunud ega ilmutanud ennast enam . </s> <s> Edgar lõi kartma . </s> <s> Kui ta ehk siiski eksis ? </s> <s> Polnud ta ju Rolandit kaua aega näinud . </s> <s> See oli neljakümne esimesel aastal , kui mobilisatsioonikäsk toodi . </s> <s> Siis sõitis tema Venemaale , Roland jäi aga koju ning püüdis temalegi selgeks teha , et võõra võimu eest võitlema minna polevat sügavat mõtet , vaid kõige õigem on oma elu hoida , mida meie oma rahval ükskord vaja võib minna . </s> <s> Temal polnud seekord niisugust julgust ega ettevõtlikkust ning tema läks . </s> <s> Alles vangilaagriga sarnanevas tööpataljonis , kus eesti poisid massiliselt nälga ja haiguste kätte surid , hakkas ta taipama elu ja surma hinda . </s> <s> Ning seal , olemise ja olematu vahel heideldes , väärtustas ta paljud asjad ümber ja hakkas otsima võimalusi , kuidas kodumaale tagasi jõuda . </s> <s> Saatus oli talle armuline ning praegu seisis ta samas paigas , kust neljakümne esimesel aastal nüüd mõttetuna näivat teekonda Venemaa poole alustas . </s> <s> Kes teab , millist elu Sakrise Rolandki vahepeal oli elanud . </s> <s> Ehk on ka tema toonased tõekspidamised muutunud . </s> <s> Võib-olla teostas ka naabripoiss endas samasugused ümberhindlused , nii nagu temagi . </s> </p>
<p> <s> Kui Edgar õhtul pimeduse saabudes midagi kahtlast küüni ümbruses ei märganud , ronis ta vaevaliselt unkaaugust välja ning hakkas roomates kodu poole liikuma . </s> <s> Küll ta ükskord ikka pärale jõuab . </s> <s> Vaevalt oli ta poole teest edasi ukerdanud , kui Suureõue koerad raginal haukuma pistsid . </s> <s> Edgar jahmus , pööras otsa ümber ning roomas küüni juurde tagasi . </s> <s> Ei , praegu ei tohi ta mingil juhul külasse minna . </s> <s> Võib-olla valvatakse talusid NKVD poolt ning võetakse kinni kõik , kes öösi teedel liiguvad . </s> <s> Ja temasugune haavatud mees on enam kui kahtlustäratav . </s> <s> Ning Edgar tegi endale heintesse mugava aseme ja püüdis uinuda . </s> <s> Terve öö vaevasid teda hirmusegased mõtted ning painajalikud unenäod . </s> <s> Ta virgus lõplikult hommikul , kui päike unkaaugust sisse piilus . </s> <s> Küla poolt lähenesid karjalapsed . </s> <s> Kostis koerte haukumine ning karjakellade kõlin . </s> <s> Edgar piilus seinapalkide vahelt välja . </s> <s> Jah , ta polnud eksinud . </s> <s> Metsa äärt mööda sammus heinamaadele Suureõue kari . </s> <s> Kõige ees astus majesteetlikult karja juht , vana Päitsik , kell kaelas , tema järel hanereas teised . </s> <s> Kõige lõpus lonkis Edgari noorem vend Aadu koeraga . </s> <s> Ta laskis poisil lähemale tulla ning hüüdis siis tasa : </s> </p>
<p> <s> “ Aadu ! </s> <s> Tule siia ! ” Poiss nagu jahmus pisut , seisatas ja vaatas enda ümber , sest ta ei jaganud , kustpoolt hääl tuli . </s> <s> Edgar küünitas pea unkaaugust välja . </s> </p>
<p> <s> “ Aadu , ära karda , see olen mina , Edgar . </s> <s> Tule siia . ” Nüüd taipas poiss , kust hääl tuli ja kes hüüdis , ning läks küüni juurde . </s> </p>
<p> <s> “ Tead , Aadu , ma olen haavatud . </s> <s> Venelased lasksid haarangul jalga . </s> <s> Kätte nad mind ei saanud , sest ma pugesin heintesse . </s> <s> Mine varem lõunale ja küsi ema käest sidemeid ning rivanoolilahu ja too mulle . </s> <s> Tahan haava puhastada ning korralikult siduda , sest ma kardan , et muidu võtab põletiku sisse . </s> <s> Nüüd aga mine karjaga küüni juurest ära , et keegi midagi kahtlast ei märkaks . </s> <s> Ja pea meeles : mitte kellelegi peale ema ja isa ainsatki sõna . ” </s> </p>
<p> <s> Aadu läks ning ajas ka loomad eemale , Suureõue heinamaale , mis asus Sakrise omast tükk maad kaugemal . </s> </p>
<p> <s> Suureõue perenaisel langes nagu kivi südamelt , kui Aadu lõunale tulles teatas , et Edgar on elus ning et küüni juures mingit valvet polnud märgata . </s> <s> Ta saatis Aaduga sidemeid , vatti , rivanoolilahu ning piiritust , et poeg võiks haavatud jalga korralikult arstida . </s> <s> Õhtul otsustas ta aga ise haiget vaatama minna . </s> </p>
<p> <s> Õhtu oli soe ja tuuletu . </s> <s> Madala heinamaa kohale kerkis tihe piimjas udu . </s> <s> Oli juba peaaegu kesköö , kui Suureõue perenaine tasahilju toast välja hiilis ning Arumetsa poole seadis . </s> <s> Peremehele ei rääkinud ta oma minekust sõnakestki , sest mees paistis olevat otse naeruväärselt arg ning ettevaatlik . </s> <s> Aina nägi tonti seal , kus teda tegelikult polnud olemaski . </s> <s> Mitte millegagi ta ei riskinud , nagu poleks tal üldse armastavat isasüdant sees . </s> <s> Tema pärast võis poeg Sakrise heinaküünis kasvõi surra , tema abi andma ei läinud . </s> <s> Niisuguseid oma meest süüdistavaid mõtteid mõtles Suureõue perenaine , kui ta kiirel sammul , toidukomps käe otsas , Arumetsa heinamaade poole tõttas , et seal oma pojaga kokku saada ning teda vajaduse korral ka aidata . </s> <s> Ta oli Sakrise heinaküünile juba päris lähedal , kui järsku kitsal jalgrajal tihedast udumassist välja ilmus pikakasvuline mehekogu . </s> <s> Perenaine kiljatas ning pillas toidukompsu maha . </s> <s> Momendiks seisatasid mõlemad ning silmitsesid teineteist tardunult , siis hüppas mees kähku kõrvale ning kadus . </s> <s> Suureõue perenaine kartis , et saab rabanduse . </s> <s> Ta pööras kähku ümber ning hakkas kodu poole jooksma . </s> <s> Ta jooksis , kuni erutusest värisevad jalad teda enam ei kandnud ning jõuetuna vajus ta niiskele rohule . </s> <s> Mis see siis nüüd oli ? </s> <s> Kust ilmus see mees järsku tema ette ? </s> <s> Kes ta oli , kas sõber või vaenlane ? </s> <s> Ning Suureõue perenaine arutles : kui ta oli vaenlane , miks ta siis tema , kaitsetu naisterahva eest põgenes ? </s> <s> Sest ainuke asi , mida perenaine tema juures märkas , oli habemesse kasvanud nägu ning automaat risti rinnal . </s> <s> Mees oleks pidanud ju seda nägema , et temal relva ei olnud , seega jõudude ülekaal vaieldamatult tema enda poolel . </s> <s> Kuid ometi pani ta jooksu . </s> <s> Aga kui ta oli sõber , miks ta siis seisma ei jäänud ning teda ei julgustanud . </s> <s> Suureõue perenaine oli täielikus segaduses . </s> <s> Kas too salapärane võõras teadis , et Edgar lamab haavatuna Sakrise heinaküünis ? </s> <s> Ja nüüd meenus Suureõue perenaisele eelmisel ööl nende ukse vahele torgatud kiri . </s> <s> Ei keegi muu kui see mees ongi kirja tooja . </s> <s> Tähendab , ta oli siiski sõber , mitte vaenlane . </s> <s> Ning Suureõue perenaine tõusis täis otsustavust niiskelt rohult ja hakkas taas Sakrise heinaküüni poole astuma , tulgu mis tuleb . </s> <s> Ta leidis jalgrajalt toidukompsu ning jõudis peagi küüni juurde . </s> <s> Seal äratas ta ettevaatlikult poja ning jutustas talle , mis temaga siia tulles juhtus . </s> <s> Nüüd rääkis ka Edgar omakorda kõigest sellest , mida temal haarangupäeval ning sellele järgneval õhtul läbi tuli elada . </s> </p>
<p> <s> “ Minu arust polnud see keegi muu , kui Sakrise Roland . </s> <s> Miks ta ennast aga niimoodi kõrvale hoiab , ega kellelegi näole anda ei taha , sellest ei saa ma aru . ” </s> </p>
<p> <s> Ema oli Edgariga samal arvamisel . “ Ma usun , et ka selle kirja tooja pole keegi muu kui Roland . ” </s> </p>
<p> <s> “ Kindlasti . </s> <s> Sest ükski teine ei teadnud ei minu asukohta , ega ka minu olukorda peale tema . ” Ja Suureõue perenaine lahkus poja juurest kerge südamega , sest ta oli kindel , et vähemalt praegu Edgarit ükski oht ei varitse . </s> </p></div2><div2 type="alaosa"><head> 20 </head>
<p> <s> See , mis kuulujuttude näol juba pikka aega rahva seas ringi liikus , hakkas lõpuks tõeks saama . </s> <s> Kolhoosid tulid . </s> <s> Tulid vastu rahva tahtmist , sest selle järele ei küsitud . </s> <s> Nad ei tulnud küll veel nii massiliselt , nagu võimukandjad seda oleksid soovinud näha , kuid nad tekkisid siin-seal nagu väikesed saarekesed keset merd ja hirmutasid oma olemasoluga neid , kes sinna minna ei tahtnud . </s> <s> Sõna kolhoos kätkes endas lihtsate külaelanike meeltes ja mõistuses kõikvõimalikke koledusi . </s> <s> See kõlas nagu surmaotsus , langes ragisedes nagu giljotiin ohvri kaelale ja tegi lõpu senisele elule . </s> <s> Talumehed , kes mitme inimpõlve kestel oma maalapi pärast visa ja verist võitlust olid pidanud , peavad selle nüüd vabatahtlikult käest ära andma . </s> <s> Ja mitte üksi maa , vaid ka oma varanduse . </s> <s> See oli loomuvastane , see oli mõistust ületav teguviis , see oli barbaarsus . </s> <s> Kuid nõukogude võim nägi seda niimoodi ette ning kaitsetutel inimestel tuli sellele alistuda , sest teist võimalust ei olnud . </s> </p>
<p> <s> Kui võimuorganid siiani olid leppinud kulakluse kui klassi piiramise poliitikaga , siis nüüd tõstatati päevakorda kulakluse kui klassi täieliku likvideerimise küsimus . </s> <s> Taolise pöörde vajalikkust näitasid selgelt kohalike parteiorganisatsioonide ettepanekud . </s> <s> Põllumajanduse kollektiviseerimisega seoses töötati välja määrus , mis nägi ette kolhoosidesse mitte võtta kulakuid , rahvavaenlasi ning nende sabarakke , ei bandiite ega nende toetajaid . </s> <s> Kehtestati ka määrus , mis keelas nende majapidamiste valdajatel tappa ning müüa sarvloomi , hobuseid , maha sahkerdada põllumajanduslikku inventari . </s> <s> Selline teguviis võis tuua kaasa kriminaalkaristuse . </s> <s> Esialgu lepiti sellega , et teostati kulakute ning rahvavaenlasteks tunnistatud perekondade ümberasustamine vabariigi piirides , kuid hiljem loobuti sellest ning pandi ette saata kõik kulakud ja Saksa okupantide käsilased koos perekondadega Eesti NSV-st välja . </s> </p>
<p> <s> Ja siis see algas . </s> <s> Kõigi aegade kõige koledam omavoli ja vägivald kaitsetu rahva kallal , millele anti nimeks : “ Küüditamine . ” Kõike muud , kuid seda ei osanud keegi ette näha . </s> <s> See jube operatsioon , mis algas maarjapäeval , kahekümne viienda märtsi ööl , aastal üks tuhat üheksasada nelikümmend üheksa , pani punkti eesti talurahva lõplikule hävitamisele . </s> <s> Sel hirmsal ööl logistasid ringi üle kogu Eestimaa veomasinalobudikud , püssimehed peal , ning püüdsid kaitsetuid inimesi . </s> <s> Aktsiooni läbiviimine oli usaldatud julgeolekuorganitele . </s> <s> Unest üles hirmutatud inimesed kaotasid tihti otsustamise ning tegutsemisvõime , ega taibanud kaasa võtta kõige hädavajalikumatki . </s> <s> Jõhkrad sõjaväelased , selle asemel et surmani kohkunud inimesi aidata , ergutasid neid püssipäralöökidega karjudes : “ Bõstra ! </s> <s> Bõstra ! ” </s> </p>
<p> <s> Kõrvenurme külas klopiti sel saatuslikul ööl kõige esimesena Sakrise talu uksele , kus elas perenaine üksinda . </s> <s> Rohketes vintsutustes ning katsumustes karastatud Sakrise Manda võttis öised külalised vastu võrdlemisi rahulikult ja külmavereliselt . </s> <s> Kui talle arreteerimiskorraldus ette loeti , küsis perenaine : “ Kui kauaks ? ” </s> </p>
<p> <s> “ Igaveseks , ” oli lühike vastus . </s> <s> Perenaine mõistis , mida see tähendas . </s> <s> Oma koduga tuleb tal jäädavalt hüvasti jätta . </s> <s> Ta võttis kaasa ainult nii palju , kui ta käe otsas kanda suutis , kuigi aktsiooni juhtiv ohvitser suuremeelselt lubas , et kaasa võetavate esemete kogukaal võib olla kuni üks tonn . </s> </p>
<p> <s> “ Kus poeg on ? </s> <s> Meil on korraldus arreteerida ning ära viia teie talust kaks inimest ? ” </s> </p>
<p> <s> “ Ma ei tea . </s> <s> Pole teda juba rohkem kui aasta otsa näinud , ” vastas perenaine . </s> </p>
<p> <s> “ Saage aru , meil on arreteeritute plaan . </s> <s> Me ei tohi seda jätta täitmata . </s> <s> Kas teil kedagi teist ei ole , keda võiksime poja asemel kaasa võtta ? ” </s> </p>
<p> <s> “ Ei . </s> <s> Nagu näete , olen üksinda . ” </s> </p>
<p> <s> “ Kus on peremees ? ” </s> </p>
<p> <s> “ Parašütistid lasksid maha . ” </s> </p>
<p> <s> Järgmine ohver oli Suureõue , kust viidi ära perenaine ja peremees mõlemad , ning poeg Aadu , lisaks veel voodihaige vanainimene , perenaise ema . </s> <s> Nende süüks oli : metsavendade aktiivsed abistajad ning nõukogude korra vastased . </s> <s> Et igal operatiivgrupil oli ette nähtud ära viia neli perekonda , siis mahtus autolobudikku veel ka Hernemaa perenaine tütre ning pojaga , kuna peremees oli arreteeritud juba neljakümne viiendal aastal , ja Ahulepiku peretütar koos lastega , kelle mees , Kunda kaupluseomaniku poeg , oli samuti kinnipidamiskohas juba mitu aastat . </s> <s> Kõrvenurme külast viidi ära veel kulakuks tunnistatud Tänavotsa Indrek koos perenaise ning lastelastega , kes juhuslikult vanaema ja vanaisa juures külas olid , ja lasterikas perekond Rannu , sõjapõgenikud Toila kandist . </s> <s> Selja ning Marino külad jäid selle ebainimliku aktsiooni tulemusena peaaegu täiesti inimtühjaks . </s> </p>
<p> <s> Neil hirmu- ja õuduspäevadel olid Eestimaa külad täis meeleheidet , nuttu ja halamist . </s> <s> Nagu pesalt ärahirmutatud linnud ekslesid küüditamisest alles jäänud inimesed kõrvalistel teedel ja metsades . </s> <s> Keegi ei osanud ette näha , millal veoauto kellelegi õue sõidab ja kaitsetud inimesed ära viib . </s> <s> Keegi ei võinud kindel olla , et ta õhtul magama heites kuni hommikuni oma voodis rahulikult puhata võib , sest tavaliselt ilmusid NKVD-mehed ikka öösi , kõige paremal uneajal . </s> <s> Ootamatust äratamisest peaaegu mõistuseta inimesed ei osanud tihti kaasa võtta kõige vajalikumatki , vaid tammusid sihitult ühest toast teise ning haarasid ilma valikuta juhuslikult näppu puutuvaid esemeid , mida neil tegelikult vaja ei läinudki . </s> <s> Seepärast siis juhtuski , et paljud perekonnad läksid pikale teele ja tundmatule tulevikule vastu peaaegu puupaljalt ning ilma toiduaineteta . </s> <s> Kõikide peas keerles üksainus küsimus : mille pärast meid viiakse , mis on meie süü ? </s> </p>
<p> <s> Külad jäid inimtühjaks , allesjäänud elanikud ei julgenud end kaua aega avalikkuses näidata . </s> <s> Tummalt ja vaenulikult lömitasid surnud majad keset kevadisi lõokeste lõõritusest sillerdavaid välju . </s> <s> Igas vastutulijas nähti vaenlast – äraandjat . </s> <s> Ei juletud täie häälega rääkida isegi kõige parema sõbra või usaldusväärse inimesega . </s> <s> Sosistati , piiluti kartlikult ringi , hoiduti tõe väljaütlemisest . </s> <s> Rahvas unustas lühikese ajaga aususe , õigluse , siiruse ja tõe . </s> <s> Inimeste mõistust ja meeli vallutasid ning hakkasid juhtima hirm , vale , salatsemine , silmakirjatsemine , mis ehitas tugeva alusmüüri inimsoo pahedele , nagu vargus , joomine , liiakasuvõtmine , pettus ja pärast kolhoosidesse astumist ka ühisvaraga hooletu ümberkäimine . </s> <s> Ühesõnaga – hakkas lokkama kõik see , mis tänini oli olnud eesti rahvale võõras ja harjumatu , ebaõige ning vastuvõtmatu . </s> <s> Rahvas pidi maha salgama oma tõelised tunded ja oma tõekspidamised , pidi hambaid risti hoides vaikides taluma kõike seda , mida talle vägivaldselt peala sunniti . </s> <s> Pidi isegi “ Hurraa ” karjudes heaks kiitma kõige koledamat ülekohut ja alandamist , sest nii tahtis keegi võimuhull , inimese näo saanud koletis , kellele miski polnud püha . </s> <s> Ja seda kõike oli rahvas sunnitud tegema , kui ta tahtis edasi elada . </s> <s> Surmahirm andis elamiseks vajaliku jõu . </s> <s> Ilmusid kirjandusteosed , mis lausa nõretasid tõe vassimisest , igasuguse ebaõigluse ja ülekohtu ülistamisest ning valest , ilmusid laulud , mille tekstide juures pidid lauljad ennast lausa pingutama , et sõnad poolel teel kurku kinni ei jääks . </s> <s> Ajalehed sisendasid lugejatesse tülgastust , sest peale kahtlase väärtusega töövõitude ning töönormide ületamise polnud seal muud midagi lugeda . </s> <s> Ka kirjutati ajalehtedes rahvakoosolekutest , kus osavõtjad ilma mingisuguste pretensioonideta totraid , täiesti eluvõõraid otsuseid üksmeelselt vastu võtsid . </s> <s> Kõik ju ometi teadsid , kuidas need koosolekud tegelikult olid . </s> <s> Kes julges vastu vaielda ja mis oleks sellest olnud kasu ? </s> <s> Kõik tahtsid jääda märkamatuks , sest iga väiksemgi sõnavääratus oleks andnud põhjust näpuga näitamiseks ja Siberisse küüditamiseks . </s> <s> Hirm oli see , mis dikteeris sel julmal pimeduseajal inimestele kõik ette , kuidas alles jääda ja eksisteerida . </s> </p>
<p> <s> Niisuguses olukorras oli maa , mille majandust loodeti viia lühikese aja jooksul enneolematult kõrgele tasemele . </s> <s> Kelle abiga ? </s> <s> Kas nende ärahirmutatud inimeste abiga , kes oli nagu peata lambakari siia-sinna lükata ja vintsutada ? </s> <s> Kas nende inimeste sundtööga , kes olid usalduse kaotanud valitsevate võimuorganite vastu ? </s> <s> Kas võisid aidata majandust üles ehitada inimesed , kelles iga veretilk kisendas ülekohtu vastu , et nendelt oli ära võetud esiisade maa , kellelt oli röövitud varandus ja kellele püüti Siberi , sunnitöölaagrite ning vanglate abiga sisendada , et kolhoosikord on kõige õigem ja ausam kord , mis viib rahva helgele tulevikule vastu . </s> <s> Paljud külad , eriti need , kus oli rohkesti nõndanimetatud asundustalusid , olid jäänud peaaegu täiesti inimtühjaks . </s> <s> Kust tuli see tööjõud , kes haris nende põllud , niitis nende heinamaad . </s> <s> Küüditamine ei puudutanud neid inimesi , kes kodanlikul ajal tööst eriti ei hoolinud , kes meelsamini läbi ajasid piskuga ning kadedusega vaatasid nendele , kes hommikust õhtuni tööd rügasid ja seetõttu ka majanduslikult paremal järjel seisid . </s> <s> Kust pidid need inimesed siis nüüdki selle töövaimustuse ja innustuse võtma , et oma endise jõuka naabri põldu minna kündma või tema heinamaad niitma . </s> <s> Siiamaani olid nende kehvas majanduslikus olukorras süüdi töökad ja rikkad üleaedsed . </s> <s> Ja kui nüüd valitsusvõimudki seda aina kinnitasid , et ometi kord olete vabanenud kulakutest – külakurnajatest , kelle pärast olete pidanud kannatama puudust ja nälga ning kõik , mida te ühismajandis toodate , on kolhooside asutamise momendist alates teie oma , siis lootsid kergeusklikud inimesed tõesti ime toimumist , mis neid üleöö rikkaks teeb . </s> <s> Ja rikas olla on olnud läbi aegade kõikide suurim soov . </s> <s> Mis imevägi pidi selle soovi siis nüüdki inimestelt võtma ? </s> <s> Ja eks olnud kolhoosidesse agiteerijad rikkaks saamise soovis ka ise kujukaks näiteks ning heaks eeskujuks . </s> <s> Kulakuteks tunnistatud majapidamiste ja arreteeritute varad kadusid imekähku , keegi ei teadnud , kuhu . </s> <s> Mingit dokumentatsiooni küüditatute varanduste kohta sisse ei seatud , midagi arvele ei võetud . </s> <s> Väärtuslikumad esemed jagati lihtsalt arreteerijate , valla täitevkomitee esimeeste , partorgide ning pealekaebajate vahel ära , sest nende käes oli võim , järelikult ka õigus . </s> <s> Tihti käis saagijagamine isegi veel enne , kui pererahvas alles ära viimata . </s> <s> Ega muidu poleks Mäemõisa peremehel olnud võimalust vallaisandatele öelda , kui viimane viljakott aidast välja kanti ja koormasse tõsteti : “ Minu rikkusel on lõpp , aga teie vaesus on igavene . ” </s> </p></div2><div2 type="alaosa"><head> 21 </head>
<p> <s> Metsadesse varjule läinud inimeste olukord muutus üha raskemaks , sest neid , kelle käest toiduaineid võis saada , jäi üha vähemaks . </s> <s> Kes arreteeriti ja viidi vanglasse , kes tehti kulakuks ning küüditati Siberisse , kes jättis oma majapidamise vabatahtlikult maha ning läks uut eluaset ja töökohta otsima , sest talupidamine maal oli ohtlik ning ka tulutu . </s> <s> Ka venis aeg liiga pikale . </s> <s> Loodetud abi , mida välisraadio ikka veel nendele ärahirmutatud inimestele , kes ennast metsas varjasid , lubas , ei tulnud kusagilt . </s> <s> Nii mõnigi metsavend kaotas lootuse ega uskunud enam mingisuguseid lubadusi , vaid tuli metsast välja ja andis ennast vabatahtlikult üles . </s> <s> Olid ju paljud ennast varjama hakanud peaaegu ilma mingisuguse põhjuseta , kas teiste ässitusel või kutsel , hirmust võimaliku arreteerimise ja küüditamise ees või ka välisraadio valepropaganda õhutusel . </s> <s> Mõnda aega hoiti neid kinni , kuulati põhjalikult üle ja kui mingisugust süüd ei leitud , lasti nad vabadusse . </s> <s> Kõige rohkem nõuti niisugustelt meestelt , et nad välja annaksid need , kes neid toiduga varustasid . </s> <s> Võib-olla , et seda ka mõni tegi , sest pärast esimesi metsast väljujaid hakati üha sagedamini kimbutama üksikuid talusid , kes kõigi eelduste kohaselt metsavendadega sidet pidasid . </s> </p>
<p> <s> Ka Roopalu Jaak ja Linda mõlgutasid mõtteid metsast väljaminekust ning normaalsest elust oma kodutalus . </s> <s> Nad teadsid väga hästi , millises olukorras oli Künka pere , kus vaevalt ruumi jätkus nii suurele lastekarjale . </s> <s> Roostepõllu vennaksed aga ei tahtnud koju tagasi pöördumisest kuuldagi . </s> <s> Eriti vastu oli kõige vanem vend Armin . </s> </p>
<p> <s> “ Kuhu te kipute ? </s> <s> Tahate meelega hundile kurku joosta või ? </s> <s> Mis teil häda on ? </s> <s> Lausa nälga pole me keegi veel näinud , elus ja terved oleme samuti , nii et minu arust pole praegu veel mingit põhjust hädaldamiseks . ” </s> </p>
<p> <s> “ Aga lapsed ? </s> <s> Künkal on olukord tõesti räbal . </s> <s> Esiteks pole seal nii suurele perele ruumi ja teiseks tuleb nappus kätte ka toidust . </s> <s> Minnal on võib-olla juba pooled põllud sööti jäänud , aga riiginormid tuleb tasuda ka ülesharimata osa pealt . </s> <s> Samuti loomadega . </s> <s> Kes teeb heina ? </s> <s> Tal on majapidamisega tõsiseid raskusi . ” </s> </p>
<p> <s> “ Olgu kuidas on , aga praegu pole aeg veel sobiv . </s> <s> Ootame veel ! ” oli Armin oma otsuses kindel . </s> </p>
<p> <s> Jaak ja Linda aga muretsesid oma koduse olukorra pärast edasi ning pidasid kahekesi olles nõu , kuidas asja niimoodi ajada , et Roostepõllu poisid metsast väljumist takistama ei kipuks . </s> </p>
<p> <s> “ Otstarve avaldab abinõu ” on laialt tuntud väljend . </s> <s> Ta sobis ülihästi ka küüditamist iseloomustavasse ajajärku . </s> <s> Oli ju talurahva sundkorras äraviimine Siberisse selleks liikumapanevaks jõuks , mis tõukas ta vabatahtlikult kolhoosidesse astumise teele . </s> <s> Valitsus oli saavutanud oma eesmärgi , kuigi rahvas selle eest tohutu suurt hinda pidi maksma . </s> <s> Kuid kes sellest küsis . </s> <s> Inimesel ei olnud sel ajal väärtust . </s> <s> Siberi orjaturgudel kupeldati kümnete tuhandete kaupa Baltimaade mahakantud inimrämpsu – nii nimetasid neid küüditajad – kelle elu tervis ja heaolu ei huvitanud kedagi . </s> <s> Nii nagu kunagi Lääne-Rooma riigis orjapidajad , eelistasid ka Siberi majandite juhid noori ja tugevaid vallalisi orje lastega emadele , kuid neid just kõige rohkem oligi . </s> <s> Suur osa Eestimaa noormeestest oli läinud neljakümne esimesel aastal Nõukogude armeesse , allesjäänud , pealekasvanud noorukid ning vanemad mehed korjas aga Saksamaa totaalne mobilisatsioon ära . </s> <s> Seepärast siis moodustasidki küüditatute põhimassi naised , lapsed ning vanurid , kelles nõukogude kord nägi oma režiimile kõige ohtlikumaid vaenlasi , kellest oli vaja ilmtingimata nii ruttu kui võimalik lahti saada . </s> <s> Et seda koledat küüditamise aktsiooni peatada , kiirustasid külad üksteise järel kolhoosi astumise avaldusi kirjutama , peaasi , et oleks võimalus oma kodumaale jääda . </s> </p>
<p> <s> Kõrvenurme külas tuli esimene initsiatiivgrupi koosolek kokku Vareseljal , kohe pärast küüditamist . </s> <s> Tuli Rogandiku Mart , Soobli Hints , Rakkaneni Jüri , Künka Minna ning Uuejõe Gustav . </s> <s> Läbielatud hirm sundis talupidajaid tegutsema . </s> <s> Vareselja Jaan oli hankinud rajoonist kolhoosi põhikirja näidise , mida ta koosolijaile tutvustas . </s> <s> Ehkki mitmed tüüppõhikirja punktid olid meeste arvates täiesti vastuvõtmatud , tuli sellega leppida , sest üle kehtivate määruste minna ei saanud , see oli Vareseljale rajoonis selgeks tehtud . </s> <s> Et kõiki kolhoosiperesid mõõdeti ühepikkuse mõõdupuuga , seda ei pidanud koosolijad õigeks . </s> <s> Künka Minnal oli kodus kaheksa last , kellest veel mitte ükski polnud töövõimeline , samal ajal oli aga Saareväljal üksainus laps ning kaks täiskasvanud inimest teenimas . </s> <s> Loomi tohtisid aga mõlemad pered pidada ühepalju . </s> <s> Niisugune range ettekirjutus polnud õiglane , sest see asetas lasterikkad perekonnad väga raskesse olukorda . </s> <s> Initsiatiivgrupp lahkus Vareseljalt segaste tunnetega . </s> <s> Mingisuguseid olulisi muudatusi tüüppõhikirjas teha ei tohtinud , kõik pidi jääma enam-vähem samaks . </s> <s> Koosolijaid see ei rahuldanud . </s> <s> Järgmine , tegelik majandi asutamise koosolek pidi toimuma juba üsna varsti rahvamajas , kuhu oli oodata kogu ümbruskonna talupidajaid ning rajoonist ka parteikomitee volinikku . </s> </p>
<p> <s> Mõtted , mida Künka Minna initsiatiivgrupi koosolekult koju minnes mõtles , ei olnud just lõbusad . </s> <s> Hirm tuleviku pärast kiskus meeleolu alla . </s> <s> Kuigi ta ennast juba ammu kolhoosi astumiseks ette oli valmistanud , ajas põhikirjaga tutvumine talle praegu hirmu peale . </s> <s> Üksainus lehm tema perekonna jaoks ! </s> <s> Ja põllumaad ainult kuus kümnendikku hektarit ! </s> <s> Majandi viljasaagist läheb kolhoosnikule jagamiseks ainult see osa , mis pärast riiginormide tasumist järele jääb . </s> <s> Millega ta oma lapsed kasvatab ! </s> <s> Minna ei jõudnud veel õueväravatki lahti teha , kui juba Saarevälja Marta vastas oli . </s> <s> Praeguse meeleolu juures oli jutuajamine talle tõesti vastumeelt . </s> </p>
<p> <s> “ Noh , kas ajasite kolhoosi püsti ? ” </s> </p>
<p> <s> “ Ei veel . </s> <s> Täna käis koos alles initsiatiivgrupp , tutvusime põhikirjaga . </s> <s> Asutamiskoosolek tuleb hiljem . ” </s> </p>
<p> <s> “ Oh sina taevas ! </s> <s> Või korrapealt kohe nii suur punane , et lase aga olla . </s> <s> Mis sul kibeleb . </s> <s> Kas tahad tõesti oma varanatukesest nii kangesti lahti saada , et kohe ise lähed teist venelastele pakkuma . ” </s> </p>
<p> <s> “ Ega ma teda venelastele ei anna . ” </s> </p>
<p> <s> “ Kellele siis ? ” </s> </p>
<p> <s> “ Kolhoosile . </s> <s> Sellest ei pääse keegi . </s> <s> Küllap tuleb sul ka sinna astuda ja varandus ära anda . ” </s> </p>
<p> <s> “ Einoh , muidugi , kui sina ja teised sinusugused nii koledasti peale pressivad , et muudkui minge ja minge , paradiisiaed ootab . ” </s> </p>
<p> <s> “ Seda ei tea keegi meist , kas seal ootab paradiis või põrgu , aga niimoodi edasi elada on ka võimatu . </s> <s> Mina ei jaksa . </s> <s> Normid ja maksud käivad üle jõu , metsaraie- ja veokohustus võtavad tervise . </s> <s> Sul mees majas , kes kõik raskemad tööd ära teeb ning metsanormigi ära raiub , aga mida mina pean tegema . </s> <s> Kuhu ma lapsed ja loomad jätan , kui ise paariks-kolmeks nädalaks metsatööle lähen . </s> <s> Öelgu inimesed külas minu kohta mida tahavad , kuid mina ei suuda enam , jõud ütleb üles . ” </s> </p>
<p> <s> Minna avas värava ning astus õue , jättes naabrinaise üksinda . </s> <s> Praegu polnud tal tõesti tuju ega tahtmist sel teemal kõnelust jätkata . </s> </p>
<p> <s> See oli kohe vahetult küüditamisele järgnevatel päevadel , kui Alatalu Piret ühel kahkjal varakevadisel märtsihommikul aknast välja vaatas . </s> <s> Oma suureks ehmatuseks nägi ta üle põllusiilu talu poole sammuvaid mehi . </s> </p>
<p> <s> “ Tulevad ! ” karjatas Piret surmahirmus . </s> </p>
<p> <s> “ Kes ? ” jahmus pliidi juures askeldav ema samuti . </s> </p>
<p> <s> “ Kinnivõtjad , küüditajad ! </s> <s> Näed , tulevad üle põllu otsejoones siia ! ” </s> </p>
<p> <s> “ Püha jumal ! </s> <s> Jookse ruttu alla kuusikusse ! </s> <s> Ära välja tule . </s> <s> Ma ütlen , et läksid linna . </s> <s> Ega nad mind , vanainimest , ilma sinuta ikka viima hakka . ” </s> </p>
<p> <s> Piret tõmbas kiiruga ema vana lambanahkse kasuka selga , haaras varnast villase rätiku ning jooksis üle õue , nii kuidas jalad võtsid , lauda taha kuusikusse . </s> </p>
<p> <s> “ Issand jumal ! </s> <s> Kas tõesti on kord minu käes ! </s> <s> Mille eest ! ” Süda kloppis kiirest jooksust ning erutusest , nagu tahaks ta ribide vahelt välja karata , kõrvus kohises ja iiveldus kippus peale . </s> <s> Piret kartis , et ta saab rabanduse . </s> <s> Suuremad lapsed olid koolis , kodus olid ainult kaks väiksemat . </s> <s> Võib-olla võtavad kõik , ka ema . </s> </p>
<p> <s> “ Mida ma hakkan viie lapse ja emaga Siberis peale ! </s> <s> Halasta , jumal ! </s> <s> Halasta ! ” ägas Piret kuuse tüvele toetudes . </s> <s> Miks inimesi ometi nagu metsloomi taga aetakse ! </s> <s> Miks neid koheldakse nagu kõige suuremaid kurjategijaid ! </s> <s> Tsaariajal saadeti Siberisse mõrtsukaid , nüüd aga rahulikke süütuid inimesi . </s> <s> Võtke varandus , kui nad seda nii väga ihkavad , viige laut loomadest tühjaks , kuid jätku inimesed rahule . </s> <s> Jätku perekonnad lahutamata , igaüks oma kodudesse . </s> <s> Kas niisuguse hirmsa ülekohtu ja vägivallaga luuaksegi siis kommunismi ! ” Piret puhkes nutma . </s> <s> Ta värises nagu kõrges vappepalavikus haige . </s> <s> Siis kolksatas kusagil mingi uks ja Piret kuulis maja poolt meesterahva hääli . </s> <s> Natukese aja pärast ilmus ema lauda taha ja viipas Piretit käega . </s> </p>
<p> <s> “ Tule tuppa ! ” </s> </p>
<p> <s> “ Mis on ? </s> <s> Kas viivad ära ? ” </s> </p>
<p> <s> “ Ei , jumal tänatud , seekord küll vist mitte . ” </s> </p>
<p> <s> “ Kes nad on ? ” </s> </p>
<p> <s> “ Kolm meest olid võõrad , vist rajoonist , neljas on valla täitevkomiteest vana Roodina . ” </s> </p>
<p> <s> “ Mis nad siis tahavad ? ” </s> </p>
<p> <s> “ Võõrad mehed läksid ära , et kiire , palju tegemist . </s> <s> Vaja ühismajandisse asutamiseks inimesi ette valmistada . </s> <s> Roodina aga istub köögis , tahab , et sa kolhoosi astuksid . ” </s> </p>
<p> <s> “ Issand , jumal ! </s> <s> Kuidas ma ehmatasin . </s> <s> Nad on ju inimesed nii ära hirmutanud , et igaühes näed vaenlast . </s> <s> Muud enam mõttes ei seisagi kui arreteerimine ja küüditamine , ” rääkis hirmu pärast ikka veel pooloimetu Piret . </s> </p>
<p> <s> “ Ma pidin suurest ehmatusest ära minestama , kui Roodina võõraste meestega sisse astus ja sind küsis . </s> <s> Aga läheme nüüd tuppa . </s> <s> Partorg ootab köögis . </s> <s> Ma ütlesin , et oled vist lauda juures loomi talitamas . ” Piret tuli lauda tagant puude vahelt välja ning ema ja tütar , läbielatud hirmust poolsegased , astusid teineteise järel tuppa , kus partorg neid laua taga istudes ootas . </s> </p>
<p> <s> “ Me tulime teie juurde väga tähtsa asja pärast , ” alustas Roodina ilma sissejuhatuseta ning viitas teisele toolile , et Piret istet võtaks . </s> <s> Alatalu perenaine polnud ikka veel lahti saanud äsjasest kohutavast hirmutundest ning istus kuulekalt , jälgides üksisilmi oma vastas istuva partorgi igat liigutust . </s> <s> Juba üksi selle mehe nägemine ajas talle õudusevärinad peale . </s> <s> Ta ei suutnud kuidagi harjuda Roodina heledast metallist kunsthammastega ega tema käriseva häälega . </s> <s> Kuulduste kohaselt oli Roodina täiesti ilma hariduseta , pärast sõda Eestimaale tulnud , kes alles siin suurte raskustega oma nime oli õppinud kirjutama . </s> </p>
<p> <s> “ Te olete kindlasti kuulnud kolhooside asutamisest ehk teiste sõnadega ühismajandite loomisest , mis praegu üle Eestimaa käimas on . </s> <s> Terve hulk avaldusi on juba laekunud . </s> <s> Nüüd , kus me oleme lahti saanud rahvavaenlastest – kulakutest , astuvad kõik üksmeelselt kolhoosidesse , mis tagab kõikidele maal töötavatele inimestele enneolematult jõuka ja õnneliku tuleviku . </s> <s> Ma arvan , et te olete arukas ja eesrindlikult mõtlev inimene , kuigi teie mees rängalt on eksinud nõukogude korra vastu sellega , et ta ennast Saksa Wehrmachti kätte vangi andis ning hiljem tema ridades Punaarmee vastu võitles , kuid ma loodan , et te ei hakka koos klassivaenlastega , keda külades ikka veel leidub , ühismajandite vastu töötama , vaid annate avalduse otsekohe . </s> <s> Siis oleks ka siin külas juba nagu algus tehtud ning mul oleks rajooni minnes teie avalduse näol konkreetne asitõend ette näidata . ” </s> </p>
<p> <s> Partorgi jutt jõudis Pireti teadvuseni suure hilinemisega , sest ta oli ikka veel mõttes Siberi poole teel . </s> <s> Alles siis , kui Roodina lõpetas , hakkas ta uskuma , et seekord pole siiski vast küüditamist karta . </s> <s> Kuid mis avaldust ta tahab ja millisest majandist ta räägib ? </s> <s> Piret püüdis oma hirmust halvatud ajus mõtteid kuidagi korrigeerida . </s> </p>
<p> <s> “ Ma ei saanud hästi aru , mida ma pean tegema . </s> <s> Millise avalduse ma pean kirjutama ? </s> <s> Palun , ütelge veel kord . ” </s> </p>
<p> <s> “ Te peate kirjutama kolhoosi astumise avalduse . </s> <s> See tähendab seda , et tahate vabatahtlikult ühismajandi liikmeks hakata koos maa ja liikuva varandusega , mille hulka kuuluvad kariloomad , hobused , põllumajanduslik inventar ning viljaseeme . ” </s> </p>
<p> <s> “ Millal ? ” </s> </p>
<p> <s> ” Kasvõi kohe praegu . </s> <s> Mida varem , seda parem . ” </s> </p>
<p> <s> “ Hea küll , ma kirjutan kohe , ” vastas Piret , ise rõõmus , et see hirmus küüditamise karikas ka seekord temast mööda läks . </s> <s> Ükskõik , mis siin ka ei juhtuks , oma kodus suudad ehk kui rasketele katsumustele vastu panna . </s> <s> Siin on vähemalt oma isakodu seinadki toeks , kui enam muud midagi ei ole . </s> <s> Ja Piret kirjutas avalduse , ilma et ta pikemalt sellele oleks mõelnud , peaasi , et ta võis oma kodumaale oma perekonna juurde jääda . </s> <s> Hiljem ta isegi ei mäletanud , mida ta sinna kirjutas . </s> </p>
<p> <s> Alatalu Piret oli esimene , kes astus kolhoosi , kuna tal ei olnud teist valikut , sest ta mees oli Nõukogude armeest sakslaste poolele üle läinud . </s> <s> Pireti pilt ilmus rajooni ajalehes . </s> <s> Ometi kord üks õige eesti talunaine , kes on , vaatamata oma kahtlasele päritolule , äratundmisele jõudnud , milliseid hüvesid toob kaasa kolhoosikord . </s> <s> Ühismajandi asutamise koosolekul istus Piret rajooniisandatega koos aupresiidiumi laua taga . </s> <s> Teda ülistati kõnedes ning mainiti sõnavõttudes kui kolhoosikorra suurt pooldajat . </s> <s> Kuid oleks keegi suutnud Pireti südamesse vaadata , siis oleks ta seal suure vaimustuse asemel leidnud vaid kõige jubedamat hirmu küüditamise , vangla ja sunnitöölaagrite ees ning lõpmata suurt väsimust , mis sinna oli jätnud üle jõu käivad vilja- , liha- ning piimanormid , metsaveo- ja raiekohustused , riigilaen ning rahaline põllumajandusmaks , mida üksiktalupidajatel riigi ees kanda tuli . </s> <s> Kuid et Piret oskas suu kinni hoida , siis ei saanudki keegi teada , mida ta tegelikult mõtles või tundis . </s> <s> Enda , oma ema ja laste elu hoides pidi ta vaikima , pidi salgama , pidi valetama ja talitama oma parima äratundmise vastu . </s> <s> Ja kas tema üksi ? </s> <s> Kindlasti mitte . </s> <s> Kolhoosi asutamise koosolekule läksid kõik Kõrvenurme elanikud , kel vähegi jaksu oli . </s> <s> Asi oli sedavõrd uudne , et sealt puududa ei tahtnud keegi . </s> <s> Suuremate talude omanikud olid kas perekonniti küüditatud , või siis juba varem arreteeritud . </s> <s> Põhiline ühismajandisse astujate kontingent koosneski siis peamiselt väikekoha-pidajatest , kel ainult paar-kolm hektarit maad , üks hobune ja kaks-kolm lehma . </s> <s> Inimesed olid ärevad , sest keegi ei teadnud ju kolhoosidest midagi lähemalt . </s> <s> Teada oli vaid see , mis kuulujuttude näol suust suhu liikus . </s> <s> Seepärast tahtsid kõik oma silmaga näha ja kõrvaga kuulda , mis ja kuidas . </s> <s> Liiga palju sündmusi oli mõne aasta jooksul inimeste elus toimunud , et millegagi oleks suudetud lõplikult harjuda , milleski põhjalikult veenduda . </s> <s> Kõigepealt neljakümne esimese aasta tormilised sündmused : valitsuse vahetus , haritlaskonna ning jõukamate inimeste massiline arreteerimine , nende vägivaldne äraviimine oma kodumaalt , siis sõda , Saksa okupatsioon , nõukogude võimu taaskehtestamine ja sellega kaasnevad paljudki ebameeldivad sündmused , metsavennad ja lõpuks veel kõigi aegade kõige koledam talurahva hävitamine barbaarse küüditamise näol , mis lõi eesti talurahva elu täiesti segamini , purustas kindlakskujunenud ja harjumuspärase tegevuse tugisambad jäägitult . </s> <s> Selles sündmuste ja vastandlike meeleolude rägastikus olid maainimesed kaotanud täielikult igasuguse orientatsiooni . </s> <s> Nagu tuulde paiskunud kuiv lehepuru hõljus talurahvas ühest äärmusest teise , teadmata , mida teha või mille juurde peatuma jääda . </s> </p></div2><div2 type="alaosa"><head> 22 </head>
<p> <s> Ja nüüd tuli veel üks koledus , mis ähvardas maainimeselt võtta viimase , põlise isatalu , maa , mis aastatuhandeid rahvast oli toitnud . </s> <s> Paljud olid meeleheite piiril . </s> <s> Sõjajärgsed aastad suurte liha- , piima- ja viljanormide , üle jõu käivate rahaliste maksude , riigilaenu , metsaraie- ning veokohustustega olid talurahva juba niigi välja kurnanud , elamisjõu ära võtnud , kuid ometi tuldi kuidagimoodi toime , kannatati ära lootuses , et tulevik toob paremat . </s> <s> Kui nüüd aga veel see kõige viimane – maa – käest ära tuli anda , tõstis kõigi südames mingi protestivaim veel kord pead ning erutas väsinud inimesi vastuseisule . </s> <s> Kuid see üürike lõkkepuhang vaibus peagi küüditamise koledusi läbi elades ja kolhoosi asutamise koosolekule tulid võitlusvaimuta tahtejõuetud inimesed , kellele oli ükskõik , mis nendest edaspidi saab . </s> <s> Peaasi , et lõppeks see tagakiusamine ja mõnitamine . </s> <s> Muidugi oli ka neid , kes ruttasid ühismajandit looma rõõmsas elevuses , kes tõesti olid veendunud selles , et uus kord nendele päevapealt kõik eluhüved sülle kannab . </s> <s> Need olid mehed , kel kolhoosi astumisega midagi polnud kaotada . </s> <s> Üks lehmamullikas laudas , ilma hobuseta , ilma põllumajandusliku inventarita , ilma viljaseemneta – mida oli tal ühismajandisse kaasa anda , millest tal võinuks kahju olla . </s> </p>
<p> <s> Vaikides siseneti rahvamajja , vaikides võeti istet . </s> <s> Ärevusest punetavad ja viimse võimaluseni pingestatud näod . </s> <s> Saali täitis vaikne sosin . </s> <s> Kõrvaltoa uks avanes ning rajooni-isandad astusid sisse . </s> <s> Loeti ette nimed , kes pidid istuma aupresiidiumi laua taha . </s> <s> Teiste hulgas oli ka Alatalu Piret , mis äratas paljudes võõristust . </s> <s> Kõnepulti asus valla partorg Roodina . </s> <s> Ta alustas : </s> </p>
<p> <s> “ Seltsimehed ! </s> <s> Lõpuks ometi on saabunud aeg , kus eesti talurahva sajanditepikkune unistus on täitunud . </s> <s> Ta on saanud oma maa täisõiguslikuks peremeheks . </s> <s> Seda momenti on ta oodanud mitusada aastat , ning nüüd on see käes . ” </s> </p>
<p> <s> “ Kuulsid , mis ta ütles . </s> <s> Saad sa millestki aru ? ” müksas Soobli Heints Rogandiku Mardile külge . </s> </p>
<p> <s> “ Ei tea , mis ta , kurat , seal mögiseb . </s> <s> Ise võtavad maa ja varandused käest ära ja nüüd tuleb veel siia laulma , et saame maa peremeesteks . </s> <s> Kes me siis siiasaadik olime . </s> <s> Ütle raisku praegu . ” </s> </p>
<p> <s> “ Mis kuradi peremees ma enam olen , kui vakamaa põldu ja üks lehmamullikas laudas on . </s> <s> Ei hobust , vankrit ega rege , ei atra ega äket . </s> <s> Hullem kui pops , ” sosistas Rakkaneni Jüri oma naabrile . </s> </p>
<p> <s> “ Nüüd , kus rahvavaenulikud jõud maalt välja on saadetud , võime me rahus ja üksmeeles oma rahvamajandust taastades täie innuga tööle asuda . ” </s> </p>
<p> <s> “ Kust ta , kurat , selle võtab , et me mitusada aastat seda momenti ootasime , et meilt maa käest ära võetaks . </s> <s> Alles kaks aastat tagasi anti meile kätte aktid , mille alusel saime maa põliseks kasutamiseks ja juba võetakse ära . </s> <s> Mine tea , mida nad paari aasta pärast jälle välja mõtlevad . ” </s> </p>
<p> <s> “ Siis ehk teevad kogu eesti rahva vagaseks . ” </s> </p>
<p> <s> “ Ei nad seda küll ei tee . </s> <s> Kes neid siis toitma hakkab . </s> <s> Ega ometi Vallneri Sassi sugused . </s> <s> Orjad jäävad , nii nagu isandadki . ” </s> </p>
<p> <s> “ Tänasest päevast alates olgu ennastsalgav töö iga kolhoosniku aukohuseks . </s> <s> Pole enam külakurnajaid – kulakuid , kes meie töövaeva ebaausal teel riisuvad , ” kuulutas partorg edasi . </s> </p>
<p> <s> “ Tänasest päevast alates sammub eesti talurahvas kogu Liidu rahvaste vennalikus peres õlg õla kõrval vastu helgele tulevikule , mida võimaldab meile ainuõige tee – kolhoosikord ! </s> <s> Ja nüüd , seltsimehed , asume avaldusi kirjutama , kes seda veel teinud pole . </s> <s> Ärgu olgu teie seas kõhklejaid ega kaksipidi mõtlejaid , see ainult segab ja takistab meie tööd ning annab rahvavaenulikule elemendile põhjust taas pead tõsta , naerda ja irvitada . </s> <s> Ja kui teie seas , seltsimehed , peaks leiduma neid , kes kolhoosikorrale ikka veel kaikaid kodaraisse püüavad visata , siis teatage sellest meile otsekohe , et niisugune kahjulik kulakute sabassörkija meie sotsialistlikust ühiskonnast saaks kõrvaldatud . ” </s> </p>
<p> <s> Erutusest punetavate nägudega ja värisevate kätega püüdsid mehed paberile kirjatähti kritseldada , millest pidi saama kolhoosi astumise avaldus . </s> <s> Valge paberilipakas tööst krobeliste sõrmede vahel , astusid nad üksteise järel laua juurde , mille taga istus võõras linnamees , parteikomitee volinik , kes avaldused kokku kogus ja oma portfelli toppis . </s> <s> Selle paberilipakaga andsid talumehed käest ära õiguse oma esiisade verega kätte võideldud maale , andsid käest ära loomad , põllumajandusliku inventari , viljaseemne , ühesõnaga kõik , mis neil oli . </s> <s> Maa , mille peal nad kuni tänase päevani julgelt olid kõndinud , teades , et see kuulub neile , ei olnud enam nende oma . </s> <s> Talumeeste maa ja varanduse viis kaasa see siledaks raseeritud lõuaga linnamees oma mustas portfellis , kus valgele paberilipakale harjumatu käega oli kritseldatud avaldus , vabatahtlik soov astuda ühismajandisse ehk kolhoosi . </s> <s> Kas suutis see linnamees taibata seda meeleheitele lähedast hingevalu , mida need lihtsad mehed ja naised seda paberit ära andes tundsid , või mida nad sel momendil mõtlesid . </s> <s> Vaevalt küll . </s> <s> Tema oli rahul , sest tema oli täitnud antud ülesande : üks kolhoos Eestimaa pinnal oli jälle rohkem . </s> <s> Temal ei olnud asja nende inimeste tunnetega , ei protestihäältega ega südamevaluga , mida iga avalduse andja endas varjas , sest oma mõtteid ja tundeid sõnadesse panna sel ajal ei tohtinud . </s> <s> Võõras oli selle majandi nimetus , veel võõram ja harjumatum ka see totrana näiv idee , maa nende harijaist lahutada . </s> <s> Ja peremeestele meenusid Selivere mõisa moonakad , kellesarnasteks nemadki nüüd kõigi eelduste kohaselt õige pea pidid saama . </s> <s> Lehmamullikas ja kartulimaa , töötasu viljas – mis vahet seal siis oli . </s> <s> Moonakas mis moonakas . </s> <s> Nõnda mõtlesid ja arutasid mehed , kui nad kolhoosi asutamise koosolekult kodu poole astusid . </s> <s> Kui palju veriseid võitlusi oli ajaloo vältel peetud sellesama musta mulla pärast , kuid ikka oli ta jäänud rahva kätte . </s> <s> Ükski valitsev võim ei nõudnud vabatahtlikku lahtiütlemist maast , kõikide inimeste toitjast . </s> <s> Kuid nüüd nõuti ja mitte üksi maast , vaid ka loomadest , tööriistadest , viljaseemnest . </s> <s> See oli üle mõistuse käiv nõudmine . </s> <s> See oli jõhker vägivald , millega rebiti eesti talupoeg lahti südamelähedasest tööst , igipõlistest harjumustest . </s> <s> Paljud mehed olid närvišoki piiril . </s> <s> Olles avalduse ära andnud , oli neil tunne , et nendelt on käest ära rebitud kõige püham ja kallim , kõige väärtuslikum ning nad lahkusid koosolekult , sest kurku nööris viha ja valu , mida ei suutnud momendil leevendada miski . </s> <s> Mitte kunagi oma eluea jooksul ei saa nad enam oma elust täit rõõmu tunda , sest kaotusvalu , mida oma kodutalu käest ära andes tunti , ei unune selle põlvkonna jooksul . </s> <s> Võib-olla nende lapsed – järeltulev põlvkond , kes seda armastust oma isatalu vastu pole tundnud , suudavad elada rõõmsamalt . </s> <s> Tulevased põlvkonnad lähevad põllule tööle kiretult , ilma musta mulda armastamata , ilma selles emakest-toitjat nägemata , nii nagu minnakse vabrikusse või tehasesse palgatööle , mis ei tekita hinges vaimustust ega emotsioone . </s> <s> Mida teab palgatööline seemne kukkumisest leiba sigitavasse mulda , mida orase võrsumisest sellestsamast mullast , mille küljest neid praegu lahti kistakse , mida teavad nad loomadest , kes on südamelähedased nagu lapsed , mida kuldset viljasaaki koguvast töökast taluperest . </s> </p>
<p> <s> Nõnda mõtlesid ja arutasid verivärsked kolhoosnikud , kui nad ühismajandi asutamise koosolekult kodu poole astusid . </s> <s> Nüüd olid nad siis kõik ühesugused maatamehed . </s> <s> Ei kellelgi rohkem ega vähem . </s> </p>
<p> <s> “ See ehk ongi nüüd see võrdsus , millest linnamehed kogu aeg räägivad . ” </s> </p>
<p> <s> “ Mis võrdsus ! </s> <s> Künka Minnal on tuba lapsi täis , kaksteist suud ootavad kolm korda päevas süüa , mõnes peres kaks täiskasvanud inimest , siin ei saa mingist võrdsusest juttgi olla . </s> <s> Nüüd see ebavõrdsus alles algab , kui igale kolhoosiperele ühepikkuse mõõdupuuga mõõdetakse . </s> <s> Pered on ju erinevad . ” </s> </p>
<p> <s> “ Kui ikka oma kodus eladagi lastaks ! </s> <s> Aga räägitakse , et majad veetakse kõik keskusesse kokku , siis hõlpsam inimesi tööle käsutada , kõik käe-jala juures . ” </s> </p>
<p> <s> “ Siis on küll püsti kurat lahti . </s> <s> Uut maja veel ehk lahutad ja ehitad teises kohas üles , aga vanad talumajad , hakkad neid lahutama , sinna nad risuhunnikuks jäävadki . </s> <s> Kui enam mingit sissetulekut ei ole , kust see raha veel tuleb , et uut maja ehitad . </s> <s> Kui niisugust asja nõudma hakatakse , et majad kokku , siis pole küll muud , kui tõmba nöör kaela . ” </s> </p>
<p> <s> “ Ei tea , miks neid taluinimesi küll nüüd nii hirmsasti vihatakse , nagu oleksime mingid kurjategijad . </s> <s> Kes Siberisse , kes vangi , kes seina äärde ja need , kes veel järele on jäänud , neilt võetakse maa ja varandus ära ning tehakse orjadeks . </s> <s> Kes seda linnarahvast lõpuks toitma hakkab ? ” </s> </p>
<p> <s> “ Need tegid ikka targasti , kes enne küüditamist talud maha jätsid ning jalga lasksid . </s> <s> Nüüd ei pääse enam kusagile . </s> <s> Kuulsite , kui vana Roodina ütles , et põhikirjas on niisugune punkt sees , mis keelab kolhoosnikul ühismajandist lahkumise . </s> <s> Nii et kui oled kord nendele oma hinge müünud , siis orja aga suure rõõmuga edasi . </s> <s> Täpselt nagu keskaegne sunnismaisus . ” </s> </p>
<p> <s> “ Küllap niisugune seadus on tehtud sellepärast , et inimesed kolhoosist minema ei jookseks . ” </s> </p>
<p> <s> “ Ma lugesin poisi ajalooraamatust , et vanas Roomas põgenesid ka orjad oma isandate juurest ära , kui rõhumine liiga raskeks läks . </s> <s> Nii et ajalugu kordub , pole midagi öelda . </s> <s> Aga et ta kordub veel peaaegu kaks tuhat aastat hiljem , see on küll imelik mõelda . ” </s> </p>
<p> <s> Tükk aega sammusid mehed vaikides üksteise kõrval ja võis arvata , et igaüks tegeles erinevate mõtetega , kuid seekord painas kõiki mehi ühesugune küsimus : kuidas uues olukorras elama hakata , sest kuuldused Venemaa ühismajandite töötasust , kus kolhoosnikud oma töö eest peaaegu mitte midagi ei saanud ja inimesed lausa näljasurma piiril seisid , olid ka Eestimaale jõudnud . </s> <s> Ja rahvas uskus levinud kuulujutte meelsamini kui valla partorgi Roodina sõnu , kes kinnitas , et kolhoosikord toob rahvale lühikese ajaga enneolematu jõukuse ja heaolu . </s> <s> Kuid rahvas oli võimuorganitesse usu kaotanud . </s> <s> Liiga palju valet ja pettust olid talupidajad omal nahal tunda saanud ja umbusk võttis maad . </s> <s> Tühjade lubadustega toidetud rahvas suhtus partorgi sõnadesse ettevaatusega . </s> </p>
<p> <s> “ Räägitakse , et ühismajandis teevad traktorijaamad töö ära , kolhoosnikul pole muud kui pleegita perset põllupeenral . ” </s> </p>
<p> <s> “ Usu sina , jah , seda möga . </s> <s> Kas sa vanasõna ei tea , mis ütleb : võõrad teevad , võõrad viivad . </s> <s> Ei hakka traktor sulle ilma palgata kündma ega külvama . </s> <s> See tuleb meil endal kõik kinni taguda , kas rahas või moonas . </s> <s> Kontoritesse tulevad paberimäärijad , kõik tahavad palka . </s> <s> Ja sina muudkui maksa . ” </s> </p>
<p> <s> “ Mina küll ei kavatse kedagi orjama hakata . </s> <s> Liigutan nii vähe kui oskan . ” </s> </p>
<p> <s> Niisugune oli kolhoosnikute arvamine äsjaloodud ühismajandi tööst ja asjaajamisest . </s> </p>
<p> <s> Kolhoosi esimeheks sai Vareselja Jaan , mees , keda kohalikud talupidajad kõige vähem selle koha peal näha soovisid . </s> <s> Kuid rahval polnud sõnaõigust , tema ettepanekuid ei arvestatud . </s> <s> Parteikomitee surus oma tahtmise läbi , sest Vareselja peremees oli valla varumisvolinikuna ennast igatpidi heast küljest näidanud ja tema ustavuses parteiüritusse ei kahelnud keegi . </s> <s> Ta oskas kõik normid enne tähtaega rahva käest välja nõuda ning paljude näitajate osas isegi ületada . </s> <s> See meeldis võimukandjatele ja Vareselja Jaanis hakati nägema ustavat nõukogude korra pooldajat . </s> <s> Tema asjatundmatust põllumajanduses ei peetud oluliseks . </s> <s> Tähtsaim kui miski muu oli poliitiline teadlikkus , sest kui mees on poliitiliselt õigesti meelestatud , ei ole muus asjas kompetentsust vaja . </s> <s> Küll püüdsid mõned julgemad Jaani kandidatuurile vastu vaielda , kuid see ei andnud tulemusi . </s> <s> Kõik teadsid tema talupidamisest eesti ajal , tema kahtlase väärtusega moraalist ning suhtumisest ausasse töösse . </s> <s> Isegi Künka Minna julges suu lahti teha , sest tal oli liiga hästi meeles neljakümnenda aasta suvi ja heinaaeg ning sellele järgnev neljakümne esimese aasta kevad , kui Vareselja Jaan ennast kehvtalupidajaks kuulutas ja Künka küünist heinakoormad peale tegi . </s> <s> Kuid eelmisel suvel , kui Minna ja Artur Vigi soones viimast heinakuhja tegid ja Vareselja omad pikas hanereas alles õhtuäärel sealt mööda oma heinamaale loogu läksid võtma , küsis Künka Artur : </s> </p>
<p> <s> “ Noh , kas hakkad varsti heinalõpetusi pidama ? ” </s> </p>
<p> <s> Selle peale vastas aga Jaan : “ Ei nii ruttu saa . </s> <s> Ega seda heinaaega ole siis veel olnudki , see ju kõik alles ees . ” </s> </p>
<p> <s> Et aga augustis sadama hakkas , jäidki Vareseljal pooled heinamaad tegemata ja tagajärjeks oli see , et Jaanil tuli kevadel valla täitevkomitee erikorraldusel naabrite heinaküüni kallale minna . </s> <s> Ka teadsid kurjad keeled sedagi rääkida , et arreteeritute ning metsa varjule pugenud inimeste varandused mingit mõistmatut teed kaudu osaliselt Vareseljale rändasid . </s> <s> Kõik need asjaolud olid põhjuseks , miks vastse kolhoosi esimehe kohal ei tahetud näha meest , kelle aususes oli põhjust kahelda . </s> <s> Ehkki Metsanurga talu röövimist , põletamist ning pererahva tapmist vastavad võimuorganid ei uurinud ning süü metsavendade kaela veeretati , jättis Künka Minna ning Alatalu Pireti tunnistus Vareselja Jaanile mingi kahtlusevarjundi , mida küll keegi välja öelda ei julgenud , kuid visalt oma südames edasi kandis . </s> </p>
<p> <s> Kuid mitte kõikidega ei läinud asi nii libedasti nagu Alatalu Piretiga , keda kolhoosi astumise avaldust kirjutama sundis hirm võimaliku küüditamise ees . </s> <s> Võib-olla polnud kõiki talupidajaid toores , ebainimlik vägivald ning muudki surveabinõud veel sel määral puudutanud , et ta kohe sulepea haaras ja oma varandusest esimese vihje peale vabatahtlikult lahti ütles . </s> <s> Oma talu , oma loomad , oma viljaait olid pikkade inimpõlvede jooksul liiga südamelähedaseks saanud ning neid vabatahtlikult välja vahetada mingi uue ja tundmatu olukorra vastu olnuks inimloomusele võõras ja vastuvõtmatu . </s> <s> Ainult surmahirm võis olla selleks jõuks , mis kaitsetuid inimesi seda tegema sundis . </s> <s> Suurest vaimustusest oma varandust ja talu käest ära andes olid eesti talupojad sel kolhooside asutamise perioodil väga kaugel . </s> <s> Rajoonide ajalehed tõid iga päev sõnumeid aina uute ühismajandite loomisest , kus rahvas üksmeelselt avaldusi ära andes oma poliitilist ustavust seltsimees Stalinile kinnitas . </s> <s> Kõrvenurme mehed lugesid lehte ja vangutasid päid : </s> </p>
<p> <s> “ Mis inimesed küll mujal on , et nõnda kolhooside asutamisega kiirustavad . ” </s> </p>
<p> <s> “ Kuda kurat sa ikka kogu oma elamise vabatahtlikult käest ära annad ja ise sealjuures veel “ hurraa ” karjud . ” </s> </p>
<p> <s> “ Lehed ehk valetavad , et kõhklejaid tagant ergutada . ” </s> </p>
<p> <s> “ Ma olen seda juba ammu tähele pannud , et ajalehtede juttu ei või mitte üks jumala-mõhk uskuda . ” </s> </p>
<p> <s> “ Ei mina ka sellest asjast aru saa . </s> <s> Eks seal olnud siis samasugune olukord nagu siingi , et suuremate talude omanikud koos naiste ja lastega Siberisse viidi . </s> <s> Ma tahaks näha , kes kurat seda tööd lõpuks tegema hakkab . </s> <s> Ega ometi Vallneri Sassi sugused kisakõrid ja looderdajad , kes eesti ajal vabadust nõudsid ja niigi palju tööd ei viitsinud teha , et korralikud püksid jalga oleks saanud . ” </s> </p>
<p> <s> Nõnda arutasid ja muretsesid Kõrvenurme mehed ning ootasid hirmuga seda päeva , mil nad oma taludest ja loomadest ilma jäävad . </s> <s> Seepärast polnud siis ka mingi ime , kui igaüks oma majapidamist nii kaua enda jaoks püüdis säilitada kui vähegi suutis . </s> </p>
<p> <s> Üks sellistest oli Sooaluse Leeni , kes ei teadnud endal olevat mingit süüd , et teda sellepärast Siberisse oleks võidud küüditada . </s> <s> Kõik kohustused riigi vastu oli ta õigeaegselt tasunud , metsa raienormid täitnud , ja kui siia juurde veel seegi arvata , et mees Punaarmees võideldes Velikije Luki all langes , tundis Leeni end üpris kindlana , kellele keegi külge hakata ei saanud . </s> <s> Kuid ometi tuli valla täitevkomitee esimees koos partorgiga ka Sooalusele , et Leenit kolhoosi astumiseks ette valmistada . </s> <s> Kuid Leeni polnud nii nagu Alatalu Piret , kelle mees Saksa sõjaväes oli ning seepärast küüditamist kartma pidi . </s> <s> Ta ei olnud vallasakstega kohe paugupealt nõus ega asunud ka avaldust kirjutama , vaid püüdis Roodinale selgeks teha , et Sooaluse asub oma kolm-neli kilomeetrit külast eemal , keset metsi , kuidas ta sealt tööle hakkab käima . </s> <s> Ja kust ta üldse teada saab , millal tööle tuleb ilmuda . </s> <s> Kes talle sõna toob . </s> <s> Nähes , et Leenist nii kergesti jagu ei saa , püüdis Roodina anda keeldumisele poliitilist värvingut . </s> </p>
<p> <s> “ Kõik , kes ei nõustu ühismajandisse astumisega , kuulutatakse riigi vastasteks , ” teatas partorg ning välgutas oma heledaid kunsthambaid . </s> </p>
<p> <s> “ Kuidas ma seepärast riigi vastane olen ? </s> <s> Ma tasun kõik maksud ja kohustused vastuvaidlemata korras , ei jää midagi võlgu . </s> <s> Küla meestest peaaegu tühi , kes jäi sõtta , kes küüditati Siberisse , ei tea , kellel Sooaluse põldu aega harima tulla on . </s> <s> Küllap jäävad juba esimesel aastal kohe sööti . </s> <s> Kui talu minu käes ja hobune alles jäetakse , hariksin oma maad ise ära . </s> <s> Riik saaks selle pealt veel tulugi . </s> <s> Saage sellest asjast ometi õigesti aru . ” </s> </p>
<p> <s> Kuid Roodina kas ei saanud või ei tahtnud aru saada , sest ta nimetas Leenit rahvavaenlaseks , kahjulikuks elemendiks , kes töötab nõukogude korra vastu . </s> </p>
<p> <s> “ Ma ei tööta nõukogude korra vastu , vaid ma püüan teile selgeks teha , et mul on võimatu nii kauge maa tagant tööl käia , sama raske teistel Sooaluse maid harida . ” </s> </p>
<p> <s> “ See pole mingi põhjus . </s> <s> Peamine põhjus peitub hoopis sügavamal , teie ebapiisavas poliitilises teadlikkuses . </s> <s> Ja ma ütleksin , et teie töötate kolhooside loomise vastu sihilikult , täie teadmisega . </s> <s> See on poliitiline kuritegu , mis väärib karistamist . ” </s> </p>
<p> <s> “ Kuritegu ! </s> <s> Ma pole kellelegi mingit kurja teinud , seepärast ei taipa ma , mida te mulle süüks panete . </s> <s> Kas seda , et ma olen eesti ajal elanud ? ” </s> </p>
<p> <s> “ Ei , seda mitte , vaid teie süü seisneb selles , et te ikka veel selle korra järgi elada tahaksite . </s> <s> Ja kui te poleks punaarmeelase lesk , laseksin ma teid otsekohe arreteerida ning teistele kulakutele järele saata . ” </s> </p>
<p> <s> “ Kas olete kuulnud eesti vanasõna , mis ütleb : vana nähtud , uus nägemata . </s> <s> See on ju täiesti loomulik , et iga uue olukorra ees tuntakse pisut hirmu , liiatigi , kui selleks uueks on praegu käimasolev talude ühistamine ning varanduste äravõtmine . </s> <s> Selle aktsiooniga läheme ju ürgkogukondliku korra juurde tagasi . </s> <s> Aga kuhu jääb siis kaasaegne aastatuhandetepikkune tsivilisatsioon , mille kõik maailma rahvad läbi on teinud . ” </s> </p>
<p> <s> “ Ka ürgkogukondliku korra tingimustes võib tsivilisatsioon kõrge olla , kui inimesed on poliitiliselt teadlikud . </s> <s> Ja üldse saate teie ühismajandi põhimõttest valesti aru . </s> <s> Keegi ei võta teie varandusi , nagu te äsja väitsite , ära , vaid loomad viiakse lihtsalt ühisesse lauta , tööriistad , maa ja kõik muu lähevad aga ühisele kasutamisele . </s> <s> Tegelikult jäävad ju kõik alles . </s> <s> Ja individuaalse töö asemele tuleb brigaaditöö , mis on palju tootlikum . </s> <s> Seepärast ärge muretsege nii väga selle eest , kes teie põldudel töö ära teeb . </s> <s> Paneme terve brigaadi korraga peale ja see töö , mida te üksinda paar nädalat teeksite , tehakse mõne päevaga ära . ” </s> </p>
<p> <s> “ Kas te loodate , et sellest ka midagi mõistlikku tuleb ? ” </s> </p>
<p> <s> “ Miks mitte . </s> <s> Kõik usuvad , et tuleb . </s> <s> Mitte keegi pole veel vastu hakanud , vaid andsid avaldused üksmeelselt ära . </s> <s> Ainult teie püüate kolhooside asutamisele vastu töötada . </s> <s> Te olete paadunud kodanliku korra pooldaja ja teie peamine süü ongi see , et te selle korraga rahul olite ja tema kukutamiseks midagi ette ei võtnud . ” </s> </p>
<p> <s> “ Miks ma pidin püüdma teda kukutada ? ” </s> </p>
<p> <s> “ Aga selleks , et kätte võidelda paremat tulevikku koos töölistega . </s> <s> Miks te ei ühinenud klassivõitlusega ? ” </s> </p>
<p> <s> “ Mis asi see on ? ” </s> </p>
<p> <s> “ Võitlus kodanluse ja töölisklassi vahel . ” </s> </p>
<p> <s> “ Ma ei tea niisugusest võitlusest midagi . </s> <s> Pole kuulnudki . ” </s> </p>
<p> <s> “ Kuidas ei ole kuulnud ! ” </s> </p>
<p> <s> “ Maal küll niisugust võitlust ei peetud . </s> <s> Kui ehk linnas ! ” kahtles Leeni . </s> </p>
<p> <s> “ Oli ka maal . </s> <s> Teravad vastuolud peremeeste ja sulaste vahel , see ongi klassivõitlus . </s> <s> Ainult et sellele ei osatud tihti õiget hinnangut anda ega ka õige nimega nimetada . </s> <s> See oli stiihiline , ilma organiseerimata . ” Sellele ei osanud Sooaluse Leeni midagi vastata , kehitas ainult õlgu . </s> </p>
<p> <s> “ Kas te seltsimees Vallnerit tunnete ? ” küsis Roodina järsku . </s> </p>
<p> <s> “ Kas Vallneri Sassi või ? ” </s> </p>
<p> <s> “ Just . ” </s> </p>
<p> <s> “ Miks ma teda ei tunne . </s> <s> Seda varast ja pätti tunnevad siinkandis kõik . ” </s> </p>
<p> <s> “ Selle mehega oleksite pidanud ühinema . </s> <s> Tema oleks teile andnud juhtnööre , kuidas kodanliku korra vastu võidelda . ” </s> </p>
<p> <s> “ Mis juhtnööre niisugune , kes ise üldse tööd ei viitsinud teha . ” </s> </p>
<p> <s> “ Mitte ei viitsinud , vaid ei lastud teha . ” </s> </p>
<p> <s> “ Kesse keelas ? ” </s> </p>
<p> <s> “ Kulakud – külakurnajad . </s> <s> Ja teiseks ei olnud tal aegagi , kuna ta organiseeris klassivõitlust . ” </s> </p>
<p> <s> “ Seda kuulen ma küll esimest korda , et Vallneri Sass kusagil mingit võitlust pidas . </s> <s> Aina hulkus ühe peremehe juurest teise juurde , jõi ning varastas . </s> <s> Mitu korda aastas vahetas kohta . ” </s> </p>
<p> <s> “ Aga praegu on ta üks agaramaid kolhoosikorra eest võitlejaid , eesrindlikult mõtlev seltsimees . ” </s> </p>
<p> <s> “ Püha jumal ! </s> <s> Või eesrindlik kohe . </s> <s> Ei mina saa enam millestki aru . </s> <s> Kas ta siis nüüd hakkas tööle ? ” </s> </p>
<p> <s> “ Jaa . </s> <s> Ta on parteitöötaja . </s> <s> Käib kohtadel ja viib koosolekuid läbi . </s> <s> Seda meest ootab ees suur tulevik , sest ta on ustav parteile , ustav meie suurele juhile seltsimees Stalinile . </s> <s> Kindlasti määrame ta kusagile kolhoosi esimeheks . </s> <s> Ta on suurt abi osutanud rahvavaenlaste ja kulakute väljaselgitamisel ning nende ärasaatmisel . ” </s> </p>
<p> <s> “ Vallneri Sass ja kolhoosi esimees ! </s> <s> Ärga ajage naerma . </s> <s> See teeb kolhoosi mõne aastaga lagedaks . ” </s> </p>
<p> <s> “ Miks mitte kolhoosi esimees . </s> <s> Kõige tähtsam selle asja juures on põhimõtted ja veendumused . </s> <s> Kui neid ei ole , ei tule majanduselus edasiminekust midagi välja . ” </s> </p>
<p> <s> “ On siis Sassil veendumused ? ” </s> </p>
<p> <s> “ Muidugi . </s> <s> Ja kui teie oleksite õigel ajal Sassiga kontakti astunud , oleksid ka teil veendumused ning mul ei pruugiks praegu teid kolhoosi astumise vajaduses veenda . ” </s> </p>
<p> <s> “ Kuidas ma niisuguse varga ja pätiga ühte kampa võisin hakata ! </s> <s> Temast hoidsid kõik õiged inimesed omal ajal eemale . ” </s> </p>
<p> <s> “ Nüüd tuleb aga välja , et just seltsimees Vallner oli see , kes õigesti mõtles ja tegi , mitte teie . ” </s> </p>
<p> <s> “ Aga mis siis , kui kõik oleksid Sassi eeskujul hakanud looderdama . </s> <s> Siis poleks meil kellelgi praegu midagi ei suhu ega silma pista . ” </s> </p>
<p> <s> “ Seltsimees Vallner on kulakute ohver . </s> <s> Nad ekspluateerisid teda kõige jäledamal kombel . ” </s> </p>
<p> <s> “ Kes need kulakud on ? ” </s> </p>
<p> <s> “ Külakurnajad , kes töörahva vaevast elasid . ” </s> </p>
<p> <s> “ Meil küll niisuguseid ei olnud . </s> <s> Igaüks tegi ise tööd ja elas oma töövaevast . ” </s> </p>
<p> <s> “ Aga seltsimees Vallner . </s> <s> Aga millest tema pidi elama ? </s> <s> Seepärast ongi kolhoose vaja , et igaüks oma töö eest õiglast tasu saaks . </s> <s> Kolhoosis saab igaüks nii palju , kui ta töötab , sest ta töötab endale , mitte kulakule . ” </s> </p>
<p> <s> “ Ega kodanlikul ajalgi vähem ei saanud . </s> <s> Sass ei töötanud , seepärast tal polnudki midagi . </s> <s> Aina hulkus juuatäis peaga mööda küla ringi ning karjus : “ Maha pursuid , hallparunid ning kõrilõikajad ! ” ” </s> </p>
<p> <s> “ Vaat , siis oleksitegi pidanud temaga ühinema . </s> <s> See ongi klassivõitlus . ” </s> </p>
<p> <s> “ Ah siis see ongi ! ” ei suutnud Sooaluse Leeni oma imestust varjata . “ Mis siis külarahvas minust oleks mõelnud ja kes mu töö ära oleks teinud ning lapsed kasvatanud . ” </s> </p>
<p> <s> “ Kindlasti oleksid nii mõnedki teiega ühinenud ning Eestimaal oleks kodanlik valitsus ammu kukutatud ja nõukogude võim sisse seatud . </s> <s> Kolhoosidki oleksid ammu loodud ning maainimestel helge ja muretu elu käes . ” </s> </p>
<p> <s> Kuid Sooaluse Leeni suguse lihtsa talunaise jaoks oli liiga palju uusi asju korraga ning ta ei suutnud partorgi jutuajamisest midagi mõistlikku välja lugeda . </s> <s> Vallneri Sassi kõrge positsioon pani teda aga küll mõtlema . </s> <s> Külas teati väga hästi , et just need peremehed , kelle juures Vallneri Sass sulaseametit pidas , koristati küüditamise ajal viimseni , mida nüüd ka partorg Roodina oma suuga kinnitas . </s> <s> Ka oli Sass üks nendest , kes inimeste tegelikku kinnivõtmist koos NKVD-meestega teostas . </s> <s> Igatahes jäi kõigile mulje , et Sassi käsi oli nendel koledatel päevadel paljude süütute inimeste hirmsas saatuses kõvasti mängus . </s> <s> Seepärast asus Leeni südamesse ahistus . </s> <s> Mine seda Sassi tea . </s> <s> Neljakümne esimesel aastal , kui küla mobilisatsiooni tagajärjel noorematest meestest tühjaks jäi , polnud Vallneri Sassi kusagil . </s> <s> Ta ilmus lagedale alles neljakümne viiendal aastal , umbes samal ajal kui Vareselja Jaangi ja kõigile jäi mulje , et nad mõlemad olid kõige vapramad võitlejad Nõukogude armee ridades . </s> <s> Jah , ajad olid keerulised ning segased , paljugi mis võis juhtuda . </s> <s> Et aga Sassist veel praegugi nii mõnegi ausa inimese saatus võis oleneda , kirjutas ka Sooaluse Leeni kolhoosi astumise avalduse ning andis partorgi kätte . </s> <s> Seejuures mõtles ta tuntud vanasõnale : parem karta kui kahetseda . </s> </p></div2><div2 type="alaosa"><head> 23 </head>
<p> <s> Suureõue Edgar paranes peagi ning võis oma peiduurka , Sakrise heinaküüni , maha jätta . </s> <s> Ema ja isa varustasid teda pidevalt toiduga ning andsid ka peavarju . </s> <s> Heinaküün ei sobinud lume tuleku ning reeteega juba sellepärast , et talumehed hakkasid loomatoitu vedama . </s> <s> Keegi ei võinud ju teada , millisest heinaküünist parasjagu koormaid peale tullakse tegema . </s> <s> Seal võis kergesti vahele jääda . </s> <s> Ehkki Edgar ühtegi niisugust meest külas ei teadnud , kes teda küünist tabamise korral otsekohe üles oleks võinud anda , tuli siiski ettevaatlik olla . </s> <s> Mida vähem teadjaid , seda parem . </s> </p>
<p> <s> Aga pärast küüditamist sattusid paljud metsavennad vägagi raskesse olukorda , sest nende peamised toiduainetega varustajad viidi Siberisse . </s> <s> Nende seas oli ka Suureõue Edgar . </s> <s> Ta magas sel saatuslikul ööl parajasti saunas , kui küüditajad külasse sõitsid . </s> <s> Ta polnud veel uinunudki , kui automürin ta tähelepanu köitis . </s> <s> Edgar kargas ehmunult voodist välja ning põgenes sauna taha kuusikusse . </s> <s> Juba see , et autoga niisugusel kellaajal üldse külasse sõideti , oli kahtlane . </s> <s> Automürin ja koerte vihane klähvimine tuli Sakrise poolt . </s> <s> Edgar hiilis metsa serva mööda talule lähemale , et selgusele jõuda , mis seal toimub . </s> <s> Talu valgustatud akende taga saalisid inimesed . </s> <s> Ilmselt otsitakse taas Rolandit , mõtles Edgar . </s> <s> Mõne aja pärast väljusid majast inimesed , akendes kustus valgus ning auto sõitis minema . </s> <s> Pikkamööda vaibus ärritatud koerte raevukas kisa . </s> <s> Veomasin logistas külavaheteel , mis paar päeva tagasi kõikide suureks üllatuseks traktoriga lahti oli aetud ning keeras Suureõue poole . </s> <s> Edgar jooksis metsa äärt mööda kodu poole . </s> <s> Tähendab , otsitakse ka teda . </s> <s> Masin peatus õueväravas ning elumaja akendes süttisid tuled . </s> <s> Kostsid üksikud lasud ning koer kiljatas . </s> <s> Ilmselt tulistati ta öiste külaliste poolt surnuks . </s> <s> Edgari süda vasardas ja põlved värisesid suurest erutusest . </s> <s> Kas suudavad kodused külma verd ning rahulikku meelt säilitada ja vaikivad tema asukoha maha . </s> <s> Isa ja Aadu ehk küll , kuid ema ! </s> <s> Käidi toa ja aida vahet , siis lähenesid kaks inimkogu ka saunale . </s> <s> Edgaril oli kange tahtmine tulijate pihta automaadist tulistada , kuid ta ei teadnud , kas on tegemist läbiotsijatega või koguni isa , ema või Aaduga . </s> <s> Edgar seisis jämedate kuusetüvede varjus ning jälgis pinevil meeltega , mis talu juures toimub . </s> <s> Talle jäi mulje , nagu oleks majast midagi välja kantud ning autosse visatud . </s> <s> Ta hiilis talule veelgi lähemale , et paremini kuulda ja näha . </s> <s> Kostis kellegi nuttu , hüüdeid ning venekeelseid sõimusõnu . </s> <s> Edgari süda aimas halba . </s> <s> Ega ometi kedagi Suureõue omadest arreteerima tuldud ! </s> <s> Lõpuks kustusid akendes tuled , käivitati masin ning veoauto logistas küla poole tagasi . </s> <s> Maja juures jäi kõik korraga imelikult vaikseks . </s> <s> Edgar oli täiesti nõutu . </s> <s> Mis see siis oli ! </s> <s> Enne Sakrisel , siis Suureõuel . </s> <s> Ja mõlema talu juures valitses pärast veoauto lahkumist pahaendeline jäik rahu , nagu oleks seal äsja keegi surnud . </s> <s> Möödus veel paar tundi täielikus segaduses , kus Edgar ei teadnud , mida teha . </s> <s> Kas minna talu juurde vaatama või oodata hommikuni . </s> <s> Kui öised külalised olnuks tavalised läbiotsijad , nagu neid varem juba mitmel korral käinud oli , miks siis talus enne veoauto lahkumist kõik tuled kustutati , nagu oleksid majalised talu maha jätnud ning läbiotsijatega kaasa läinud . </s> <s> Ja see imelik vaikus ! </s> <s> Polnud ju mõeldav , et pärast niisugust ärritavat sündmust talupere otsekohe nii momentaalselt maha rahunes , et maja juures enam mingit liikumist polnud märgata . </s> <s> Ja Edgar tegi järelduse : Suureõue pere arreteeriti terves koosseisus ning talu on praegu täiesti üksinda . </s> <s> Veel pool tundi kibeles ta sauna ja kuusiku vahet käies , siis aga otsustas vaatama minna , tulgu mis tuleb . </s> <s> Laskevalmis automaat käes , hiilis ta ettevaatlikult õueaia taha ning pidas hoolega majaesist silmas . </s> <s> Ei mingit märki ainsastki elavast hingelisest . </s> <s> Kõik hoonete uksed olid suletud , trepi kõrval oma kuudi ees lebas verisel lumel surnud Polla . </s> <s> Edgar avas toaukse ning kobas tükk aega käsikaudu köögis ringi , enne kui tikust tuld julges tõmmata . </s> <s> Tubades valitses segadus , kõikjal vedeles kappidest välja kistud vanu riietusesemeid ning pesutükke . </s> <s> Kuid inimestest ei kedagi . </s> <s> Isegi haige vanaema voodi oli tühi . </s> <s> Nüüd oli kõik selge . </s> <s> Terve Suureõue pere oli ära viidud , kuid kuhu ja kui kauaks ? </s> <s> Edgar istus toolile , sest teda valdas momendil mingi meeleheitele lähedane hingevalu . </s> <s> Kas tõesti toimus kõik see tema pärast ? </s> <s> On tema süü siis tõesti nii suur , et selle pärast kogu pere kinni võeti ning ära viidi ? </s> <s> Küllap siis oli . </s> <s> Ta tõusis ning püüdis selgusele jõuda , mida on arreteerijad varandusest kaasa võtnud . </s> <s> Puudusid kõikide perekonnaliikmete riietusesemed , voodipesu ning ka toiduainete tagavarad olid Edgari arvates üllatavalt kasinad . </s> <s> Tähendab : perekond arreteeriti ning saadeti kusagile kaugele pikemaks ajaks . </s> <s> Ilmselt toimus midagi taolist nagu neljakümne esimesel aastalgi , kus süütuid inimesi ilma kohtuta vägivaldselt kinni võeti ning Siberisse küüditati . </s> <s> Nüüd teadis Edgar , mida tal teha tuli . </s> <s> Niipalju toidukraami kui vähegi võimalik metsa tassida ning ära peita , sest oli päevaselge , et niisugused mahajäetud talud mõne elaniku poolt ära rüüstatakse . </s> <s> Ja Edgar hakkas tegutsema . </s> <s> Ta võttis kaasa kõik , mida arvas endal metsas vaja minevat . </s> <s> Ja kui hommik koitis , jäi ta kuusiku serva passima , et näha , mis talu juures edasi toimub . </s> <s> Keskhommikul tuli küla poolt keegi naisterahvas , kes ilma pikemata aiateibast lüpsiku võttis , laudaukse avas ning loomi asus talitama . </s> <s> Nii kestis see paar-kolm päeva . </s> <s> Siis aga ilmusid ühel hommikul Suureõuele taas kaks veomasinat ning hakkasid käima elumaja , aida ning keldri vahet . </s> <s> Polnud kahtlust , varanduse ahnitsejad olid kohal . </s> <s> Edgar nägi , kuidas majast mööbel , riietusesemed , töö- ning tarberiistad välja kanti ning auto peale tõsteti . </s> <s> Aidast toodi viljakotid ning lihatükk , keldrist kartulid ja juurvili . </s> <s> Ühesõnaga – talu tehti varandusest tühjaks . </s> <s> Kui enam midagi võtta polnud , sõitsid masinad minema . </s> <s> Alles jäid veel loomad . </s> <s> Kes rüüstajad olid , seda Edgar kindlaks teha ei suutnud , sest vahemaa talu ja metsa vahel oli liiga suur ja kuusikust väljuda ta ei julgenud . </s> <s> Järgmisel päeval ilmusid veomasinad ka Sakrisele , kus toimus sama mis Suureõuelgi . </s> <s> Loomi käis talitamas ilmselt keegi kohalik talunaine . </s> <s> Tegi ta seda omal algatusel või oli ta selleks kellegi poolt määratud , seda Edgar ei saanudki teada . </s> <s> Umbes nädala pärast ilmusid aga tallu jällegi mehed . </s> <s> Talli uksed avati , hobused rakendati ette , lehmad toodi laudast välja ning seoti regede taha ja sõit läks küla poole . </s> <s> Kuhu nad viidi , ka seda ei teadnud Edgar . </s> <s> Nüüd seisid vaateväljas juba nelja talu surnud majad : Suureõue , Sakrise , Roopalu ja Tänavotsa , mis alles aasta tagasi olid elujõulised majapidamised . </s> <s> Suurest massilisest , tervet Eestimaad haaranud küüditamist kuulis Edgar alles tükk aega hiljem , siis , kui juba kolhoosidki loodud olid . </s> </p>
<p> <s> Nii nagu Suureõue Edgar , nii hoidis ka Sakrise Roland teatud ajal kodutalu lähedale . </s> <s> Kui kusagil kaugemal metsavendade jälitamine liiga intensiivseks muutus , ilmus Roland taas Kõrvenurme kanti , kus oli rahulikum . </s> <s> Ta oli omaks võtnud vanarahva tarkuse : hunt oma pesa lähedalt ei murra . </s> <s> Ja Roland ei sekkunud oma kodu ümbruses vägivalla-aktide vahele , sest ta tahtis oma kodu tervena hoida . </s> <s> Tavaliselt juhtus ikka nõnda , et kui kusagil metsavennad võimukandjate vastu relvajõul välja astusid ning seega oma olemasolust teatasid , korraldas NKVD sealsetes metsades otsekohe haarangu , mille tagajärjel nii mõnigi mees kas oma elu kaotas või haarajate kätte vangi langes . </s> <s> Ja kui seal lähedal juhtus olema mõni niisugune majapidamine , keda kahtlustati metsavendade abistamises , arreteeriti perekond ning põletati talu maha . </s> <s> Seepärast siis ei ilmutanudki Sakrise Roland ennast oma kodukandis kellelegi ega tülitanud ka oma vaenlasi , kellele ta oli tõotanud verist kättemaksu , sest ta lootis ikka veel , et olukord mingi ime väel tema ja kogu eesti rahva jaoks üsna pea kasulikus suunas laheneb . </s> <s> Vahetevahel ta isegi ööbis peremeheta jäänud isakodus . </s> <s> Kuid kõik metsadesse varjule läinud mehed ilmselt nõnda ei mõelnud . </s> <s> Sest mille muuga kui sulaselge ettevaatamatusega seda siis ikka seletada , et Roopalu Jaak lausa päise päeva ajal keset küla NKVD-meestele peaaegu sülle jooksis . </s> <s> Mees taipas olukorra tõsidust tõesti alles viimasel silmapilgul ning põgenes üle-pea-kaela vastassuunas , kuid õnnetuseks oma kodutalu poole . </s> <s> Jaak pääses küll üle noatera tagaajajate käest , tänu oma headele jalgadele , kuid meelitas julgeolekumehed Roopalule , kes ekslikult arvasid , et peremees ennast oma kodus varjab . </s> <s> Tagajärjeks oli see , et veel samal õhtul ilmus salkkond sõjaväelasi tallu ning teostati põhjalik läbiotsimine . </s> <s> Sellest puistamisest ei pääsenud ka Sakrise ja Suureõue . </s> <s> Mõistagi ei leitud Jaaku kusagilt , küll aga oli momendil Sakrise Roland oma kodutalu tallilakas , samuti ka Edgar Suureõue saunas . </s> <s> Mõlemale tuli asi sedavõrd ootamatult , siis , kui julgeolekumehed juba hooned ümber olid piiranud . </s> <s> Põgenemine osutus võimatuks . </s> <s> Rolandil oli rehetoa kahekordse lae vahele meisterdatud ajutine peidik , mida hoone ehitusiseärasusi lähemalt tundmata peaaegu võimatu ära oli tabada . </s> <s> Ka ilmusid haarajad Sakrisele kolmest talust kõige viimasena ning Rolandil oli aega oma peidikusse varjule pugeda . </s> <s> Edgar aga pikutas rahulikult saunakambris ega taibanud enne midagi , kui uksele klopiti ning sisselaskmist nõuti . </s> <s> Nähes , et vastuhakkamine on mõttetu , laskis ta ennast rahulikult kinni siduda ning autosse viia . </s> <s> Sakrise Roland elas sel õhtul üle võrdlemisi ebameeldiva ning närve proovile paneva pooltunni . </s> <s> Ta kuulis , kuidas julgeolekumehed rehetoa peal trampisid , kus vaid õhuke lagi ning poole meetri paksune põhukiht teda surmavaenlastest eraldas . </s> <s> Põhud tongiti püssitääkidega läbi , samuti katusemurded ning heinavirn . </s> <s> Kuid kedagi ei leitud . </s> <s> Roopalu aga , kust haarajad kindla peale lootsid peremeest ennast tabada , süüdati südametäiega lahkudes põlema . </s> <s> Taas vaatasid külaelanikud täis hirmu ja õudust tules lõõmavaid hooneid , julgemata kahjutulele läheneda . </s> <s> Sakrise Roland oli tänulik õnnelikule juhusele , mis teda seekord päästis . </s> <s> Suureõue Edgari arreteerimisest ei teadnud ta midagi . </s> </p>
<p> <s> Suureõue Edgar ei olnud niisuguste kindlate põhimõtete ja veendumustega mees , nagu seda oli Sakrise Roland . </s> <s> Ta oli kergesti mõjutatav ning võis antud momendil olukorrast tingituna kalduda ühest äärmusest teise . </s> <s> Oma tänastele veendumustele võis ta juba homme vastu vaielda . </s> <s> Sealjuures pidas ta silmas omakasu . </s> <s> Ühesõnaga , mis oli talle kasulik , see oli tema arvates ka õige . </s> <s> Südametunnistuse piina ta vaevalt tundis . </s> <s> Sakrise Roland ei läinud neljakümne esimesel aastal mobilisatsiooniga kaasa , sest tal olid selles asjas oma kindlad põhimõtted . </s> <s> Samuti ei lasknud ta ennast ka Saksa Wehrmachti värvata , vaid hoidis iga kord , kui sõjaväele täienduse võtmine füüreri poolt välja kuulutati , teatud ajaks kõrvale . </s> <s> Ka siin talitas ta oma parema äratundmise järgi . </s> <s> Teostati ju mobilisatsioon parajasti kehtiva võimu õigusega , seepärast ei tundnud ta mingisugust kutsumust sõdida Eestimaa vallutajate poolel , ükskõik , kes selleks momendil oli . </s> <s> Ta lootis imet , mis lahendaks Eestimaal valitseva keerulise situatsiooni maa põliselanikele kasulikus suunas , kuigi ta ei osanud arvata , kes selle ime pidi teostama . </s> <s> Kaine mõistusega mõeldes leidis ta tihti , et selle teostumine ei ole kuigi reaalne , et see tundub olevat utoopia , kuid nagu kõik utopistid , ei saanud ka tema oma unistustest lahti , vaid kandis neid visalt oma hinges edasi . </s> <s> Ja kui inimene oma südamesopis midagi väga igatseb ja selle täitmisesse usub , saab ta sellest elamiseks jõudu . </s> <s> Seda elamiseks vajalikku jõudu oli aga Sakrise Rolandil väga vaja . </s> <s> Juba selle pärast , et ta pidi aina otsima uusi ja uusi ohvreid rahumeelsete inimeste seast , kelle mõrvamisega oma perekonna hävitamise eest kätte maksta . </s> <s> See nõudis tohutut energiakulu , mida ta ei saanud kusagilt mujalt kui oma utoopilistest unistustest , kuigi ta teadis , et tema ise nende täitumisest enam mitte kunagi puhast ja siirast rõõmu ei saa tunda . </s> <s> Selles asjas oli ta täielik vastand Suureõue Edgarile , kes küll alguses ennast Nõukogude armeesse värvata laskis , hiljem aga sakslaste poole üle jooksis . </s> <s> Kuid ega talle sealgi eriti ei meeldinud , sest kui tal Eestimaa pinnale jõudes soodne võimalus avanes , laskis ta hitlerlikust armeest jalga . </s> <s> Edgar ei mõelnud Eestimaa tulevikule sellise sügavusega nagu Sakrise Roland . </s> <s> Tema oli valmis ükskõik keda teenima , peaasi , et tal endal oleks hea ja rahulik elamine . </s> </p>
<p> <s> Kohe peale arreteerimist oli Edgari esimene mõte : kuidas sellest ääretult räbalast olukorrast elu ja tervisega välja tulla . </s> <s> Terve öö vaevles ta ängistavate tunnete võimuses , kuid ei osanud midagi välja nuputada . </s> <s> Ja mida siin nuputada oligi . </s> <s> Valega välja tulla polnud mõtet , sest ümberlükkamatu fakt oli see , et ta ennast metsas varjas ning et ta oma isatalu saunast tabati . </s> <s> Hommikul algas ülekuulamine . </s> <s> Edgar oli valvel ning püüdis säilitada rahulikku ning kainet meelt , et ennast mitte sisse rääkida . </s> <s> Ta teadis , et emotsioonid on niisuguses olukorras ohtlikud ning ülearused . </s> <s> Laua taga istuv ohvitser sisendas talle oma stoilise rahuga hirmu . </s> <s> Vangi polnud tema jaoks nagu olemaski , niivõrd kibedalt oli ta ametis laual lebavate kaustade sirvimisega . </s> <s> Lõpuks tõstis ta pilgu paberitelt ning vaatas Edgarile oma jääroheliste silmadega otsa . </s> <s> Vangile tuli see nii ootamatult , et ta jahmus . </s> </p>
<p> <s> “ Miks te ennast metsas varjasite ? ” </s> </p>
<p> <s> “ Kartsin . ” </s> </p>
<p> <s> “ Keda või mida ? ” </s> </p>
<p> <s> “ Jooksin ära Saksa sõjaväest , seepärast . ” </s> </p>
<p> <s> “ Mitte seda te ei kartnud , vaid te kartsite seda , et te ka Nõukogude armeest põgenesite . </s> <s> Te olete väejooksik – desertöör ja te võite selle eest tribunali alla sattuda . </s> <s> Teate seda ? ” </s> </p>
<p> <s> Edgar noogutas . </s> </p>
<p> <s> “ Kes teid metsas toiduga varustas ? ” </s> </p>
<p> <s> “ Isa ja ema . ” </s> </p>
<p> <s> “ Kes teiega koos olid ? ” </s> </p>
<p> <s> “ Mitte keegi ! </s> <s> Olin üksinda . ” </s> </p>
<p> <s> “ Kui kaua , see tähendab mis ajast te hakkasite ennast metsas varjama ? ” </s> </p>
<p> <s> “ Kohe , kui sakslaste juurest ära tulin . ” </s> </p>
<p> <s> “ Ja see oli ? ” </s> </p>
<p> <s> “ Neljakümne neljanda aasta sügisel . ” </s> </p>
<p> <s> “ Miks te ennast kohe meile üles ei andnud ? ” </s> </p>
<p> <s> “ Ma ju ütlesin , et kartsin . ” </s> </p>
<p> <s> “ Kas te Roopalu peremeest tunnete ? ” </s> </p>
<p> <s> “ Tunnen . ” </s> </p>
<p> <s> “ Kus tema ennast varjab ? ” </s> </p>
<p> <s> “ Ma ei tea . ” </s> </p>
<p> <s> “ Aga Sakrise perepoeg ? ” </s> </p>
<p> <s> “ Te tahate vist teada , kas ma teda tunnen . ” </s> </p>
<p> <s> “ Jaa ! ” </s> </p>
<p> <s> “ Tunnen küll . ” </s> </p>
<p> <s> “ Kus tema on ? ” </s> </p>
<p> <s> “ Ma ei tea . ” </s> </p>
<p> <s> “ Kuidas on see võimalik , et te midagi ei tea ? ” </s> </p>
<p> <s> Edgar vaikis . </s> </p>
<p> <s> “ Kes teie külast ennast veel metsas varjavad ? ” </s> </p>
<p> <s> “ Ka seda ma ei tea , sest mul pole kellegagi sidemeid olnud . </s> <s> Varjasin ennast kogu aeg seal , kust te mind leidsite . ” </s> </p>
<p> <s> “ Kas te olete midagi kuulnud metsavennast , keda pole suudetud tabada ja kelle isikut pole õnnestunud kindlaks teha , kuid kes on meile ääretult palju kurja teinud ? ” </s> </p>
<p> <s> “ Ei . ” </s> </p>
<p> <s> “ Tema hingel lasub mitukümmend inimelu – miilitsa- ja julgeolekutöötajaid , külanõukogude ja valla täitevkomiteede esimehed . </s> <s> Ehk oletegi teie see mees ? ” </s> </p>
<p> <s> Edgar jahmus : “ Mina küll mitte . ” </s> </p>
<p> <s> “ Me otsime teda juba ammu taga . </s> <s> Mis te arvate , kes see võiks olla ? ” </s> </p>
<p> <s> “ Ei oska kedagi arvata , siin peab konkreetselt teadma . ” </s> </p>
<p> <s> Ohvitser laua taga vaikis ning vaatas vangile pingsalt otsa , nagu peaks millegi üle aru . </s> <s> Edgaril hakkas ebamugav . </s> <s> Kahtlustab ta tõesti teda ? </s> </p>
<p> <s> “ Kas te ei taha meid aidata ? ” </s> </p>
<p> <s> “ Milles ? </s> <s> Kuidas ? ” </s> </p>
<p> <s> “ Aidake meil see mees leida ning elusalt tabada ja ma garanteerin , et pääsete karistusest , see tähendab , et teie süü nõukogude võimu ees on lunastatud . ” </s> </p>
<p> <s> “ Ma ei tea , kes see mees on . ” </s> </p>
<p> <s> “ Mina ka ei tea . </s> <s> Selles see asi seisabki . </s> <s> Meid ei usalda keegi , teid aga küll . ” </s> </p>
<p> <s> Edgar mõtles kiiruga . </s> <s> Ta kartis ülekuulamisel hullemat . </s> <s> Mees aga , kes praegu tema vastas istus , käitus rahulikult ja võrdlemisi viisakalt . </s> <s> Kui annaks talle praegu tõesti mingi lubaduse , ehk aitab see teda piinamisest ning sunnitöölaagrist pääseda . </s> </p>
<p> <s> “ Mida ma peaks siis teie arvates tegema ? ” esitas ta ohvitserile küsimuse . </s> </p>
<p> <s> “ Ah mida tegema ? </s> <s> Ma ju ütlesin teile , aidake see mees leida , tema asukoht kindlaks teha . </s> <s> Ühesõnaga , juhatage meid tema jälgedele . </s> <s> Tema kinnivõtmise korraldame juba ise . </s> <s> Saage aru , meil on vaja sidet metsaga . ” </s> </p>
<p> <s> “ Aga mis siis , kui ma teda ei leia ? </s> <s> Ma võin vale mehe peale sattuda . ” </s> </p>
<p> <s> “ See oleneb teie taibukusest ning heast tahtest . </s> <s> Me anname teile aega . </s> <s> Päevapealt seda vast teha ei saagi , kui mitte pime juhus appi ei tule . </s> <s> Teile on ümbruskonna metsad tuttavad , omaküla mehed samuti , keegi ei tea teid kahtlustada , kui kellegagi kohtute . </s> <s> Selle mehe kuulsus on juba niivõrd levinud , et temast teavad kõik rääkida . </s> <s> Ainult teie püüate mulle puru silma ajada , nagu oleksite alles eile maailma sündinud , kes midagi ei taipa ega tea . ” </s> </p>
<p> <s> “ Ausõna , ma tõesti pole niisugusest legendaarsest mehest midagi kuulnud . ” </s> </p>
<p> <s> “ Hea küll , kui varem ei teadnud , siis nüüd teate . </s> <s> Muide , meil on isegi preemia välja kuulutatud sellele , kes ta meile elusalt kätte toimetab . </s> <s> Kõik me elame juba pikemat aega alatises hirmus , sest keegi ei või kindel olla , kus või millal kedagi maha koksatakse . </s> <s> Teda jätkub kõikjale . </s> <s> Oleme palju mehi haarangul tabanud , kuid kuritööd jätkuvad endiselt . </s> <s> Järelikult on ta ikka veel vabaduses ja tegutseb edasi . </s> <s> Neid mõrtsukaid võib isegi rohkem olla kui üks . </s> <s> Seepärast ongi vaja välja selgitada , kas see bandiit terroriseerib ümbruskonda üksinda või terve kambaga . </s> <s> Nii et mõelge . ” </s> </p>
<p> <s> Asi paistis Edgarile sedavõrd ahvatlev , et ta andis julgeolekumeestele nõusoleku , peaasi , et pääseda piinamisest ja repressioonidest . </s> </p>
<p> <s> Suureõue Edgar lasti vabaks . </s> <s> Keegi ei teadnud tema arreteerimisest ega ka vabastamisest . </s> <s> Samuti ei võinud keegi teada ka tema kokkuleppest julgeolekus . </s> </p></div2><div2 type="alaosa"><head> 24 </head>
<p> <s> Loomade ühistamise päeval oli kogu küla nuttu ja halamist täis . </s> <s> Pikas reas liikusid talumehed , lehmad , mullikad ja härjavärsid ohelikkupidi käekõrval , ühismajandile määratud tallide poole . </s> <s> Paljud perenaised nutsid , teised vandusid ja sajatasid kurjalt , kolmandad vaikisid süngelt ja vaatasid kramplikult kokkupigistatud huultel enda ette teele . </s> <s> Jõukamatest taludest , kus lüpsikarjale eriti rõhku oli pandud , tulid tõu- või vähemalt tõutunnustega lüpsilehmad . </s> <s> Selliseid loomi oli aga üldiselt vähe , sest sõjaaastatega oli tõuaretustöö , mis eesti aja lõpupoole hoogu võttis , täiesti soikunud ning lüpsikarja põhimassi moodustasid momendil väheproduktiivsed segaverelised lehmad . </s> <s> Ainult Künka ja Rogandiku olid suutnud oma karja enam-vähem tõupuhtana säilitada . </s> <s> Iga ühistatud lehma kohta tuli oma kindel kogus ka loomatoitu kuni karja väljalaskmiseni kaasa anda . </s> <s> Künka Minna viis oma kolm lehma Tänavotsa tallu , kust pererahvas alles hiljuti Siberisse küüditati . </s> <s> Sinna tuli viia ka hobused . </s> <s> Karjatalitajaks pidi saama Liivamäe Luise , kehvatalupidaja perenaine , vähese mõistuse ning veel vähema haridusega rohmaka olemisega inimene , kelle hooleks Minna kuidagi oma loomi poleks tahtnud anda . </s> <s> Kui üks lehmadest võõrale asemele minemast tõrkus ning sõrad vastu ajas , virutas Luise kõhklematult jalaga ja vandus seejuures kurjalt . </s> </p>
<p> <s> Minna ei suutnud ennast pidada ja lausus : “ Miks sa looma jalaga taod ? </s> <s> Ta ju tiine , võib enne aega poegida . ” </s> </p>
<p> <s> “ Mis se minu asi on . </s> <s> Poegigu enne aega või ärgu poegigu üldse . </s> <s> Mis sa tahad , et ma neid paluma peaksin hakkama või . </s> <s> Nii kui südame täis teevad , nii saavad , et lajatab . ” </s> </p>
<p> <s> Minna lahkus ühistallist raske südamega . </s> <s> Omakasvatatud loomad olid armsad ja südamelähedased , seepärast nende äraandmine kolhoosile raske ja vastumeelt , liiatigi , kui nad sellise inimese hooleks tuli jätta nagu Liivamäe Luise , kes vahepeal juba oma majauberiku oli jõudnud hüljata ning kogu perega Tänavotsa uude elumajja kolida . </s> </p>
<p> <s> Hobuste ühistamisega oli lugu veelgi hullem . </s> <s> Kui perenaistele lauta vähemalt üks lehm ja mullikas jäi , siis hobusetall tuli päris tühjaks teha . </s> <s> Hobuse pidamise õigust kolhoosnikul ei olnud . </s> <s> Tuhkhallide nägudega tulid peremehed , niipaljukest kui neid peale küüditamist külasse oli jäänud , ja andsid oma tööloomad käest . </s> <s> Kuidas kevadel oma põllulappi harida , sellest ei küsinud keegi . </s> <s> Oli majapidamisi , kellel kolhoosi hobusetallini oma paar-kolm kilomeetrit maad . </s> <s> Muret tegi ka see , et isegi kõik põllutööriistad tuli ühismajandisse kokku vededa . </s> <s> Paljudest nendest , kes oma poliitilise meelsuse tõttu varem olid kolhoosikorra poolt , said nüüd üleöö selle vastased , niivõrd valusasti lõikus esiisadelt päritud talu hävitamine nende inimeste hinge . </s> <s> Tagavälja Gustav , keda kogu Kõrvenurme küla “ punaseks ” pidas , muutis päevapealt värvi . </s> <s> Ammu see oli , kui vanaisa talu mõisalt päriseks ostis ning perekond inimese moodi elama hakkas . </s> <s> Nüüd anna uuesti kõik käest ära ja seda sellepärast , et keegi on niisuguse korra välja mõelnud , mida nüüd kogu rahvale väevõimuga peale surutakse . </s> <s> Omandiõiguse tunne on inimestele sündimisel kaasa antud ning seda ei kisu ükski võim ega vägi välja . </s> <s> Kellel seda tunnet ei ole , see pole normaalne inimene , mõtles Tagavälja Gustav , kui ta kaks noort , veel isa kasvatatud hobust kolhoosi talli viis . </s> <s> Tallimeheks pidi saama kehviktalupidaja , Liivamäe August , kes oli hõivanud Tänavotsa elumaja . </s> <s> Liivamäe August oli mees , kes eesti ajal oma konti tööga polnud rikkunud ega liigse rabamisega liha rebestanud . </s> <s> Seepärast polnud teda ka küüditamise päevil keegi tema sõnniku pealt liigutanud , vaid ta jäeti rahule nagu süütu kannataja muistegi , kellele tema töökad ja rikkad naabrid verist ülekohut olid teinud ning lausa paljaks röövinud . </s> <s> Et aga Liivamäe Augusti rääbakil majapidamises süüdi võis olla just joodik ja laisk peremees ise ning tema eluvõõras nainegi , sellele ei vaevunud mõtlema ükski poliitjuhtidest ega ka kohalikest võimukandjatest , kelle arvates kõik töökad ja rikkad olid kulakud – külakurnajad , laisad ja vaesed aga süütud kannatajad . </s> <s> Nendele olid tähtsad kolhoosid , mida nad mööda maad ringi hulkudes valmis vorpisid . </s> <s> Ka oli Liivamäe August üks esimesi , kes teate kolhooside loomisest suure vaimustusega vastu võttis ning oma ustavust ühismajanditele rohkete kiidusõnadega kinnitas . </s> </p>
<p> <s> Tagavälja Gustav vaatas selle mehe imalavõitu nägu vastikustundega ning mõtles : “ Sellest mehest küll õiget kolhoosi tallimeest ei saa . </s> <s> Eks näe , missugune kord siin aasta pärast valitseb . ” </s> </p>
<p> <s> Kuid polnud aastat vajagi . </s> <s> Juba õige pea andis nii hobusetallis kui ka mujalgi peremehetunde puudumine endast tunda . </s> <s> Kui Tagavälja Gustav oma aiamaa kündmiseks kolhoositallist hobust läks võtma , polnud momendil kumbagi tema antud loomadest seal . </s> <s> Ka oma atra ega äket ei leidnud ta . </s> <s> Segipaisatud põllutööriistade hunnikus polnud ainsatki töökorras atra . </s> <s> Väljas vedelesid läbisegamini vankrid ja reed , mille kallal ilmastikuolud oma võimeid võisid proovida . </s> </p>
<p> <s> “ Kus mu ader on , mis ma kolhoosile andsin ? </s> <s> Mul oli täiesti uus , alles möödunud aastal ostsin . </s> <s> Siin on kõik mingid vanad , katkised närakad . </s> <s> Millega ma oma aiamaad künnan ? ” pöördus Gustav Liivamäe Augusti poole , kes pealt vaatas , kui Tagavälja endine peremees põllutööriistade surnuaias kolistas . </s> </p>
<p> <s> “ Kust mina tean , kus ta on . </s> <s> Keegi on ta endale kasutada võtnud . </s> <s> Mis vähegi parem , võetakse ära , tagasi ei too enam keegi . ” </s> </p>
<p> <s> Gustav astus talli , see oli pooltühi , et oli pühapäev , siis olid hobused kolhoosnikute käes . </s> <s> Igaüks kiirustas oma aiamaa harimisega . </s> </p>
<p> <s> “ Kelle käes minu hobused on ? ” </s> </p>
<p> <s> “ Esimees viis juba hommikul varakult ära , ütles , et hakkab kündma . ” </s> </p>
<p> <s> “ Ah Vareselja . ” </s> </p>
<p> <s> “ Seda jah . ” </s> </p>
<p> <s> “ Endal tal kuradil polnud hobust ega härga kolhoosile anda , isegi mitte lehma . </s> <s> Et mõlemad lehmad olevat just enne kolhoosi asutamist otsa saanud . </s> <s> Et kusnud punast , kuni olnudki ühel hommikul lõa otsas sirevile , silmad pahupidi , keeled suust väljas . </s> <s> Naabrid aga teavad , et Vareselja enne kolhoosi astumist lehmad maha tappis ja rahaks tegi . </s> <s> Nüüd muudkui teiste omi võtmas . ” </s> </p>
<p> <s> “ Kuidas nii , teiste omi . </s> <s> Pole sul siin enam midagi kraaksuda . </s> <s> Kõik on kolhoosi omad , võtab kes tahab , ” vidutas Liivamäe August Gustavi poole oma vesitsema kippuvaid silmi , sest talle ei meeldinud Tagavälja endise peremehe toon . </s> <s> Gustav pigistas suu kramplikult kokku , et mitte välja prahvatada , mida ta sellest hullumajalähedasest värgist arvab . </s> </p>
<p> <s> “ Miks hobused nii kõhnad ja armetud on ? ” küsis ta lahtrites konutavaid pulstunud karvaga setukaid silmitsedes . </s> </p>
<p> <s> “ Ei tea , millega mina nad rammusaks söödan , kui toitu pole . ” </s> </p>
<p> <s> “ Igaüks ju andis oma looma jaoks , nii et pidi jätkuma . ” </s> </p>
<p> <s> “ Andis küll , aga kui palju siit ära viiakse . </s> <s> Esimees võttis tallist Künka Minna kõige parema lüpsilehma endale , heinu polnud tal aga peotäitki , tuli ja viis siit , hobuste jaost . </s> <s> Kui ma keelata püüdsin , et kevadine põllutöö aeg , hobustele jääb niimoodi väheks , vastas tema , et see koormakene sul nüüd ees või taga . </s> <s> Annad igaühele topikese vähem ette , sellest ei saa arugi . ” </s> </p>
<p> <s> “ Aga kus siis lehmade heinad on ? </s> <s> Kas Künka Minna oma loomade jaoks heinu ei andnud , et Vareselja hobuste toitu tuli võtma ? ” </s> </p>
<p> <s> “ Miks Minna ei andnud , andis küll , aga eks seal olnud ka neid , kel peotäitki vankri vahel polnud . </s> <s> Isegi Saarevälja Marta tuli ilma heinteta , et olevat otsa saanud . ” </s> </p>
<p> <s> “ Miks siis loomad ilma toiduta vastu võeti ? ” </s> </p>
<p> <s> Kuid sellele ei osanud Liivamäe August midagi vastata , pungitas ainult oma roosakaid silmamune ning pühkis käeseljaga vesitsema kippuvat ninaalust . </s> </p>
<p> <s> “ Vii need loomad , kes parasjagu tööd ei tee , välja värske rohu peale , siis jääb tööhobustele rohkem toitu järele , ” soovitas Gustav . </s> </p>
<p> <s> “ Ei ole korraldust . </s> <s> Brigadir pole käskinud . ” </s> </p>
<p> <s> “ Mis käsku sa siin ootad . </s> <s> Kas sul endal pead otsas ei ole ? </s> <s> Niimoodi kärvavad sul kõik lõpuks maha , kui enam midagi ette pole anda . ” </s> </p>
<p> <s> “ Ikka käsku peab ootama , kuis siis muidu . </s> <s> Ei nüüd ise mõelda tohi . </s> <s> See oli vanasti , kui mõtlemine ja otsustamine vaba oli . </s> <s> Tahtsid tööle minna , läksid , ei tahtnud – puhkasid ise päevakese või paar ja lasksid ka tööloomal hinge tagasi tõmmata . </s> <s> Tahtsid napsu võtta , jalutasid randa , ostsid Vaksali Mardi käest pudeli või kaks “ mere oma ” , nii kuidas juhtus raha olema , ei keegi tulnud uksele kraaksuma , et see on minu hobune , seda ära puuduta , või millega ma aiamaad künnan , kui atra pole . </s> <s> Siis võisid mõelda , mida tahtsid ja teha seda , mis parasjagu pähe turgatas . </s> <s> Nüüd pole enam pead vaja , oota ainult , millal tagant torgitakse . </s> <s> Nüüd on vaja ainult käsi ja jalgu . </s> <s> Jalgu sellepärast , et minna , kuhu kästakse ja kui liiga palju käsutama hakkavad , litsu varvast , käsutajate silma alt ära ja reduta kusagil nurga taga , kuni käsutajad käskude väljamõtlemisest ära väsivad ning ise ka jalga lasevad . </s> <s> Käsi on vaja aga sellepärast , et koosolekul oleks , millega märku anda . </s> <s> Oled sa asjaga päri või mitte , märku anna ikkagi , et sa päri oled . </s> <s> Siis jäetakse sind kohe rahule ja ülemused lähevad uue punkti juurde . </s> <s> Nendel puha punktid ja projektid , mida nad laua taga istudes arutavad . </s> <s> Olevat plaanimajandus , mis kõik ette näeb , kuidas praegu on ja mis tulema hakkab . </s> <s> Ei taipa meiesugused sellest suurt midagi , ” lõpetas Liivamäe August ohates . </s> </p>
<p> <s> Küllap oli tal sellest tuline kahju , et enam polnud endine aeg , kus võis tööd teha siis kui tahtsid ning ka puhata nii palju ja sel ajal , kui selle järgi vajadust tundsid . </s> </p></div2><div2 type="alaosa"><head> 25 </head>
<p> <s> Esimene künnipäev kolhoosi põllul oli suursündmuseks . </s> <s> Kui mehed hommikul talli juurde kokku läksid , kus brigadir töö , tallimees aga tööloomad kätte pidi andma , tahtis Rogandiku Mart oma endist kõrbi vankri ette rakendada . </s> <s> Kuid Liivamäe August astus vahele . </s> </p>
<p> <s> “ Ei sina seda ei saa , see läheb Saarevälja Juhanile . ” </s> </p>
<p> <s> “ Miks ? ” </s> </p>
<p> <s> “ Minule on tehtud range korraldus , et ükski peremees oma kunagist töölooma kasutada ei tohi . </s> <s> See süvendab omandiõiguse tunnet ning takistab kolhoositööd täie innuga tegemast . </s> <s> Sa hakkad oma hobust hoidma ega tööta maksimaalse jõudlusega . </s> <s> Hoiad hobust ning vead ka ise seanahka . ” </s> </p>
<p> <s> Mart sülgas vihaselt , kuid hoidis oma suu kinni . </s> <s> Ka Tagavälja Gustav tahtis võtta oma hobustepaari , kuid ka teda takistas tallimees , andis need Rogandiku Mardile . </s> <s> Kui kündjatel lõpuks hobused käes ning adrad ja aisadki leitud , tahtsid mehed igaüks kõigepealt oma põllule minna , et kündmist alustada . </s> </p>
<p> <s> “ Kuhu nüüd ? ” küsis brigadir imestunult ning peatas Tagavälja Gustavi , kes hobuse oma talu teeotsa juhtis . </s> </p>
<p> <s> “ Kündma , ” oli vastus . </s> </p>
<p> <s> “ Sa oota ikka ära , kuni ma korralduse olen andnud , kust kündmist alustada . ” </s> </p>
<p> <s> “ Mis siin oodata . </s> <s> Tagavälja põllud on kõige kõrgemad ja liivasemad , seega ka kõige kuivemad , nende kündmisega ei tohi viivitada , põuase suve korral võib saagist hoopis ilma jääda . ” </s> </p>
<p> <s> “ Ei tule kõne allagi , et sa oma põllule lähed . </s> <s> Hakkad seal peremeest mängima . </s> <s> Kõik sõidavad Künkale , sealt alustame . ” </s> </p>
<p> <s> “ Künka põllule ! </s> <s> Seal on kõige madalamad maad , vesi oli alles mõni päev tagasi peal , mida me seal pori sees puterdame . </s> <s> Ja ega me siis ometi kõik korraga sinna ei lähe ! ” imestasid mehed . </s> </p>
<p> <s> “ Ikka kõik korraga . </s> <s> Põhikiri näeb ette , et brigaaditöö tuleb au sisse tõsta . </s> <s> Te olete harjunud tänini igaüks omaette nokitsema . </s> <s> Nüüd on aga ühispõllud ja ka ühistöö , ” seletas brigadir . </s> </p>
<p> <s> “ Vaat sulle kurat ! </s> <s> Seda ma arvasin kohe , et kometimäng hakkab peale juba esimesest päevast . </s> <s> Kogu see kolhoosivärk on juba iseenesest üks suur tobedus , aga kui nüüd tööd ka veel õigel taval teha ei lasta , siis oleme varsti kõik näljas ja palja persega , ” siunasid mehed . </s> </p>
<p> <s> Künka taluni oli Tänavotsa talli juurest oma paar kilomeetrit kõvasti maad . </s> <s> Minna askeldas parajasti lauda juures , kui nägi hobusemehi talu poole tulemas . </s> </p>
<p> <s> “ Ei tea , mida ilmaimet nad nüüd tahavad , et nii suure karjaga siia , Künkale sõidavad , ” mõtles Minna endamisi ning astus tulijatele vastu . </s> </p>
<p> <s> “ Tere , perenaine ! </s> <s> Tulime sinu põldu kündma ! ” hüüdsid mehed . </s> </p>
<p> <s> “ Oi kullakesed ! </s> <s> Pole mul enam jalatäitki maad , paremini kui teil enestelgi . </s> <s> Ja miks te siis siia kõigepealt . </s> <s> All heinamaa servas veel tükati vesi peal . </s> <s> Kas siis kuivemad maad kõik juba küntud ? </s> <s> Ja nii palju hobuseid korraga ! </s> <s> Te jääte ju niimoodi üksteisele jalgu . ” </s> </p>
<p> <s> “ Pole veel ainsatki vagu veetud , aga käsk oli niisugune . ” </s> </p>
<p> <s> “ Kas teil enestel siis enam päid otsas pole , et kamandama tullakse . ” </s> </p>
<p> <s> “ Muidugi on , aga ju siis ikka linnast tulnud mehed targemad on kui meie . ” </s> </p>
<p> <s> “ Tagavälja Gustav tahtis küll kõigepealt oma põllule minna , sest seal liivased maad ja ammu külviks valmis , aga ei . </s> <s> Brigadir ütles , et keegi ei tohi oma endist põldu harida , kuna see süvendavat eraomanditunnet ega lase kolhoositööd täie innuga teha . </s> <s> Seepärast käsutaski kõik siia kokku , ” seletas Rogandiku Mart . </s> </p>
<p> <s> Kui hobused adra ette rakendatud , algas lõpuks töö . </s> <s> Rogandiku Mart alustas , sest tema käes olid Tagavälja Gustavi noored , veel võrdlemisi jõu sees hobused . </s> <s> Teised ootasid , kuni vahemaa arvati küllaldaseks , alles siis läks järgmine vaole . </s> </p>
<p> <s> “ Mis kurat me siin üksteise selja taga ometi passime . </s> <s> Oleks igaüks läinud erinevale põllule , oleks tööjõudlus palju suurem . </s> <s> Aga ei , vaja kõik kokku käsutada aega viitma . ” </s> </p>
<p> <s> Nii nagu mehed talli juures oletasid , nii ka oli . </s> <s> Vaevalt oli Rogandiku Mart põllu pikkusest umbes kaks kolmandikku saanud edasi minna , kui maa muutus sedavõrd pehmeks , et kündmine osutus võimatuks . </s> <s> Hobused vajusid põlvini sisse , hakkasid rabelema ning Mart keeras otsa ümber . </s> </p>
<p> <s> “ Eks ma öelnud , et alustame kuivemate maadega , et Künkal alles lausvesi põldudel . </s> <s> Aga kus sa sellega . </s> <s> Linnamees tahab tark olla . </s> <s> No on kuradi oinad ! ” vandus Rogandiku Mart . </s> </p>
<p> <s> Ei aidanud midagi . </s> <s> Umbes kolmandik põllust jäi kündmata . </s> <s> Jäi kündmata esimesel kevadel kohe ning ka järgmistelgi , kuni lõpuks leiti , et seda uuesti üles harida polnudki enam mingit mõtet . </s> <s> Nii algas põldude sööti jätmise protsess kohe esimesel kolhoosiaastal ning esimesel künnipäeval . </s> <s> Alguses äratas see endistes peremeestes võõristust , hiljem harjusid sellega kõik , ka juhtorganid . </s> <s> See pidi nagu nii olemagi , et väiksemad maalapid , mis suurest põllumaamassiivist eemale jäid , nagu ära unustati . </s> <s> Kündmata põld kattus paari aastaga rohukamaraga , hiljem aga kase-ja lepavõsaga , ning tema kunagist olemasolugi ei mäletatud õige pea enam . </s> </p>
<p> <s> Enne lõunale minekut ilmus ka brigadir Künkale . </s> </p>
<p> <s> “ Miks osa põllust kündmata on jäetud ? ” oli esimene , mitte just sõbralik küsimus . </s> </p>
<p> <s> “ Põld on pehme , ei kanna hobust peal , ” vastati meeste seast . </s> </p>
<p> <s> Brigadir ilmselt ei uskunud meeste juttu ja läks kontrollima , kas põld on ikka tõesti nii pehme , et ta hobuseid peal ei kanna . </s> </p>
<p> <s> “ Eks näe , kui kaugele ta oma tantsukingades ja viigipükstes jõuab , ” uudishimutsesid mehed ning peatasid hobused . </s> </p>
<p> <s> Kuid brigadir ei jõudnud niigi kaugele kui künnimehed , vaid vajus järsku pehmesse põllupinda peaaegu poolest säärest saadik sisse ning pöördus tagasi . </s> </p>
<p> <s> “ Suure hulga tööjõu kohta on tulemusi nagu vähevõitu , ” tähendas brigadir kuivalt , kui oli meeste juurde tagasi jõudnud . </s> </p>
<p> <s> “ Muidugi vähevõitu . </s> <s> Aga me ju passime praegu üksteise selja taga . </s> <s> Hobuste jõudlus on erinev . </s> <s> Üks paar liigub kiiremini , teine aeglasemalt , see viidab asjatult aega . </s> <s> Seepärast olekski kasulikum , kui töötaksime eraldi , üksteisest lahus , mitte nii nagu praegu , puntras koos . </s> <s> Millal me niimoodi põllutöö tehtud saame . ” </s> </p>
<p> <s> “ Ei , see ei tule kõne allagi , ma ütlesin juba hommikul , et kolhoosipõllul saab toimuma ainult brigaaditöö . </s> <s> Nii on seda meie juhid kolhoosikorda välja töötades juba ette näinud ja meie sellest kõrvale kalduda ei saa . </s> <s> See oleks parteilise juhtimise ja suundade hülgamine või koguni ignoreerimine , ” seletas brigadir kindlalt . </s> </p>
<p> <s> Mehed vaikisid . </s> <s> Keegi ei julgenud vastu vaielda . </s> <s> Liiga värskelt oli veel hiljutine küüditamine meeles . </s> <s> Õhtupoolikul edenes töö veelgi visamalt . </s> <s> Rahkamäe Joosepi hobused olid juba ühistamise ajal viletsamad ning jõuetud ning jõudsid praegu suure vaevaga raskes savimaas atra vedada . </s> <s> Tagavälja Gustav , kes nendega kündis , oli närviline ning vihane , kui teised alatasa tema järel ootama pidid . </s> <s> Küll tõmbas ta vahetevahel oma adra vaost välja ning laskis kiiremad hobused mööda , kuid paari-kolme ringi järel oli ta jällegi teistel jalus . </s> </p>
<p> <s> Teine pool põllust oli salakive täis ning Rogandiku Mardil oli tegemist , et Tagavälja linalakkadega toime tulla . </s> <s> Adra nina ette sattunud rändrahn kas pidurdas järsku hobuste hoo , nii et rakmed raksusid , või viskas adra vaost hoopis välja . </s> <s> Ühe sellise kivilahmaka taha jäi ader järsku hoopis pidama ning adrakaigas purunes ragisedes pooleks . </s> <s> Nüüd seisis terve brigaad . </s> <s> Võttis aega , enne kui Mart Künka rehealt vana koli seast sobiva kuiva kasepuu leidis , millest ta uue kaika meisterdas . </s> </p>
<p> <s> “ Ei niisuguse tööga küll kondile liiga ei tee , ” arvas Saarevälja Juhan . </s> </p>
<p> <s> Kui Mardil kaigas lõpuks valmis sai , nii et uuesti tööd võis jätkata , oli oma kõva tund aega jumalamuidu kaotsi läinud . </s> <s> Natukese aja pärast katkes Tagavälja Gustavil rangiroom . </s> <s> Nii nagu Rahkamäe Joosepil olid hobused juba kolhoosi astumisel kronud , nii olid räbalad ka rakmed . </s> <s> Polnud siis ka ime , kui hobuste väiksemagi pingutuse puhul rangiroom üles ütles . </s> <s> Jälle seisis terve brigaad ja ootas , kuni rakmeräbalad töökorda seati . </s> <s> Õhtul tööd üle mõõtes ning pinna mõõtühikuteks ümber arvestades leidis brigadir , et ettenähtud töönormist oli täidetud õige napilt vaid pool . </s> <s> Brigadir oli vihane , lubades sellest juhatuse koosolekul ette kanda . </s> <s> Mehed ei lausunud midagi , ainult vaikisid süngelt . </s> <s> Kuid ka järgmistel päevadel toimus sama lugu . </s> <s> Tagavälja põllule läksid kõik teised , välja arvatud tema endine peremees Gustav . </s> <s> Temale leidis brigadir selleks ajaks mingi muu töö . </s> <s> Samuti toimus see ka Rogandiku Mardi , Saarevälja Juhani ning kõigi teistega . </s> <s> Igale poole mujale , mitte aga oma endisele põllule , samuti tööloomad , igale teisele , kuid mitte endise omaniku kätte . </s> <s> Meestele tundus , et see oli nõmeduse tippsaavutus . </s> <s> Kuid ka sellega tuli leppida nii nagu muudegi totruste ja veidrustega . </s> <s> Ja nagu hiljem selgus , ilmnes taolisi tobeda aru vaimusünnitusi kolhoosikorra ajal peaaegu igal sammul . </s> <s> Kahju ainult , et nad ei jäänud tobedusteks omaette , vaid nende negatiivsed tagajärjed mõjutasid inimeste meeleolu ja suhtumist ühismajandi töösse ja mis kõige hullem , kiskusid alla ka põllumajandusliku saagikuse . </s> </p></div2><div2 type="alaosa"><head> 26 </head>
<p> <s> Seoses kolhooside rajamisega muutus metsavendade olukord veelgi raskemaks , sest talupidajad seisid probleemi ees , millega omagi peret toita , kust pidid nad veel selle toidukraami võtma , mida metsavendadele anda . </s> <s> Nii mõnegi mehe ajas metsast välja nälg . </s> <s> Ja kui ülekuulamisel selgus , et nad polnud ennast millessegi eriti keelatud asjasse seganud ega oma käsi verega määrinud , lasti nad vabadusse . </s> <s> Ka andis valitsus teada , et kõik need , kes olid langenud ainult valepropaganda ohvriks ega omanud mingit muud süüd , jäävad karistamata ja võivad oma kodudesse tagasi pöörduda ning rahumeelset tööd nõukogude ühiskonnas alustada . </s> <s> See innustas . </s> <s> Uudis kandus ka Pajanõmme soosse , Roostepõllu poiste ning Roopalu Linda ja Jaagu kõrvu . </s> <s> Selle tähtsa teate tõi Jõekalda Ülo , kes oli Pajanõmme soo punkri peamiseks toidukraamiga varustajaks . </s> <s> Linda , kes juba ammu oma laste järele igatses , haaras kohe sellest võimalusest kinni ning tahtis otsekohe metsast välja tulla . </s> <s> Kuid Roostepõllu poisid , eriti aga kõige vanem vend Armin , olid selle vastu . </s> <s> Millegipärast tahtis Armin veel viivitada . </s> <s> Oli tal mingi süüasi hingel või ei uskunud ta valitsuse teadaannet , kuid tema arvates ei olnud aeg metsast väljumiseks veel kaugeltki mitte sobiv . </s> <s> Paistis , et rohkem kui kedagi muud uskus ta välismaisi raadiosaateid , mida ta väga hoolikalt iga päev jälgis . </s> <s> Küll püüdis Linda talle selgeks teha , et nendel lapsed Jaagu õe , Künka Minna juures ema ja isa ootavad , kuid Armin ei võtnud teda kuulda . </s> </p>
<p> <s> “ Me läheme metsast välja kõik koos , või ei keegi meist , ” oli tema resoluutne vastus . </s> </p>
<p> <s> Vihma uitsetav sügisõhtu hakkas hämarduma . </s> <s> Punkri seinad mustasid niiskusest . </s> <s> Õhk kitsas ruumis oli lämmatavalt palav . </s> <s> Lehkas hallituse , sambla ja mulla järgi . </s> <s> Meeste näod olid tõsised ja mornid . </s> <s> Igaüks tegeles oma mõtetega . </s> <s> Vaikus rõhus ja tundus vaenulikuna . </s> <s> Järsku lausus Jaak : </s> </p>
<p> <s> “ Me otsustasime , et läheme homme metsast välja . ” </s> </p>
<p> <s> Kõikide pead pöördusid hääle suunas , sest see tuli kõigile ootamatult , seepärast ei osanud keegi sellele ka nii paugupealt vastata . </s> <s> Kopituse järele lehkavate seinte vahel tundus äikese-eelset pinget . </s> </p>
<p> <s> Lõpuks küsis Armin : “ Kes teie ? ” Küsija hääles helises vaenulik toon , terav nagu vahe kirves . </s> </p>
<p> <s> “ Mina ja Linda , ” oli lühike vastus . </s> </p>
<p> <s> “ Ah , et teie otsustasite . </s> <s> Vaata aga vaata . </s> <s> Aga mina ütlen , et teie ei otsusta ilma meieta midagi . ” </s> </p>
<p> <s> “ Miks ? ” </s> </p>
<p> <s> “ Aga sellepärast , et kui sina oma prouaga siit välja lähed , saadate meile julgeolekumehed kaela . </s> <s> See on sama hea kui vabatahtlikult püssitoru ette astuda ja öelda : olge lahked , tulistage ! ” </s> </p>
<p> <s> “ Aga miks peaksime meie täiesti ilma süüta teiega koos siin punkris nälgima ja hallitama ? </s> <s> Kui teie käed puhtad pole , jääge siia või minge kusagile mujale , see on teie asi . </s> <s> Minul pole midagi karta ja mina lähen välja . </s> <s> Mõtle ise , mul on kolm last , kellele on ema ja isa vaja . </s> <s> Minu õel pole oma lastelegi midagi süüa anda , mida peab ta siis veel minu omadega tegema . ” </s> </p>
<p> <s> “ See ei lähe meile korda , mida sinu õde nendega teeb . </s> <s> Meie teid minna ei lase . ” </s> </p>
<p> <s> “ Kuidas saate teie meid keelata ? </s> <s> Me oleme täiskasvanud inimesed ja otsustame oma saatuse üle ise . </s> <s> Mina teie tegude eest ei vastuta . </s> <s> Kui te oma käsi verega olete määrinud , siis võtke ka teenitud karistus vastu . ” </s> </p>
<p> <s> “ Kust sina tead , kui palju me oma käsi määrinud oleme , või kas üldse oleme . ” </s> </p>
<p> <s> “ No mida te siis kardate ! </s> <s> Lähme välja . ” </s> </p>
<p> <s> “ Ma ju ütlesin , et läheme kas kõik koos , või ei keegi meist . ” </s> </p>
<p> <s> “ No läheme siis , mida me ootame ! ” </s> </p>
<p> <s> “ Kannatage veel natuke . </s> <s> Praegu pole veel sobiv aeg . </s> <s> Oodake ! ” </s> </p>
<p> <s> “ Mida ? </s> <s> Ja kui kaua ? ” </s> </p>
<p> <s> “ Sa kuulsid ju eile õhtul , mida raadios räägiti . </s> <s> Oodake , pidage vastu . </s> <s> Abi tuleb ! ” </s> </p>
<p> <s> “ Kust see abi tuleb ? </s> <s> Kes ? </s> <s> Liiga kaua oleme seda abi oodanud , kõiki lubadusi uskunud . </s> <s> Aeg on aru pähe võtta ja need lubadustega vee segajad kuradile saata ! </s> <s> Mina seda elu enam kauem välja ei kannata . </s> <s> Närvid lihtsalt ei pea vastu . ” </s> </p>
<p> <s> “ Kui sa välja lähed , kes sind usub , et sa puhas ja ilma süüta oled . </s> <s> Esimene asi , niipea kui nina pistad , küsitakse kohe , miks sa metsa läksid ? </s> <s> Kellega sa koos olid ? </s> <s> Kes sulle süüa tõi ? </s> <s> Sa mässid meid kõiki sisse , ka Ülo . ” </s> </p>
<p> <s> “ Rumala peaga ma siia tulin , sinu ässitusel . </s> <s> Külas teavad ju kõik , et mul mingit süüd pole . </s> <s> Ma ei ole kellessegi puutunud . ” </s> </p>
<p> <s> “ Ega see ei loe , kas oled või mitte . </s> <s> Küll kaebajaid jätkub . </s> <s> Hoidsid neljakümne esimesel aastal mobilisatsioonist kõrvale . </s> <s> Kas sellest küll pole . </s> <s> Arvad , et see on unustatud . </s> <s> Ei vennas , selle eest on sinu jaoks ammu kuul rauas , või tugev oks üles riputamiseks valmis vaadatud . ” </s> </p>
<p> <s> “ No ja mis sinul sellest , kui mind maha lastakse või oksa tõmmatakse . </s> <s> Sinu nahk jääb ju terveks . ” </s> </p>
<p> <s> “ Kõik oleneb sellest , kui palju sa enne mahakõmmutamist venelastele pläriseda jõuad . </s> <s> Ja oletame , et sina ise seda ei tee , aga sinu proua teeb seda kindlasti ! ” </s> </p>
<p> <s> “ Mina ja minu naine ei tea teist rohkem kui külaski teist teatakse . </s> <s> Linda võib seda ainult korrata , mis julgeolekul ammu teada on . ” </s> </p>
<p> <s> “ Aga asukoht ? </s> <s> Kes toiduga varustab ? ” </s> </p>
<p> <s> Jaak vaikis . </s> <s> Need kaks asja oli ta unustanud . </s> <s> Piinamise korral võib naisel tõesti kannatus katkeda ning ta võib üles anda terve meesteahela , kes praegu nendele toidu muretsemisega seotud on . </s> <s> Olukord oli rohkem kui keeruline . </s> <s> Sügis oli käes , lapsed vaja kooli saata , nendele riided ning jalanõud muretseda . </s> <s> Kes seda teeb ? </s> <s> See oli asja üks külg , mis sundis Jaaku koos naisega metsast välja minema , kuna tal tõesti polnud mingit veresüüd , et siin redutada . </s> <s> Kuid Armin ja tema kaks venda ! </s> <s> Mis võis nende hingel olla , et nad väljaminekut nii väga kartsid ning tedagi edasi jääma keelitasid . </s> <s> Teda ja tema naist võidakse ju tõesti piinama hakata , et nad teised välja annaksid . </s> <s> Polnud ju teada , kuidas niisugusel juhul nendesse suhtutakse , kes ise ennast üles annavad . </s> <s> Ega tema isegi tea , kuidas närvid piinamisele vastu peavad . </s> <s> Võib ju tõesti nii olla , nagu Armin ütles , et enne pressitakse teiste asukoht välja , samuti need , kes toiduga varustasid ja kui need käes , alles siis tehakse sulle endale ots peale . </s> <s> Toiduga varustajatest teab tema praegu ainult Jõekalda Ülot . </s> <s> Kui palju aga tema selja taga veel teisi mehi on , kes seda võib teada . </s> <s> Asja igatpidi kaaludes leidis Jaak , et Arminil ja tema vendadel võib isegi õigus olla , kui ta tema ja Linda metsast väljumist takistab . </s> <s> Oma naha päästmiseks on inimene valmis kõigeks . </s> <s> Eks temagi olnud samasugune . </s> <s> Jättis naise ja lapsed külasse ning pages ise metsa , kuigi ei teadnud endal olevat mingit süüd . </s> <s> Alles metsas hakkas ta asja üle kainemalt mõtlema . </s> <s> Aga et sündmused kodus niisuguseks kujunesid , et ka Linda enam seal olla ei julgenud , pidi ka tema mehele järele tulema . </s> <s> Samuti oma naha päästmiseks . </s> <s> Naine kartis arreteerimise korral kõige rohkem piinamist ja see oligi peamine põhjus , miks tema metsa tuli . </s> <s> Alguses kavatses Linda jääda ainult ajutiselt ning siis laste juurde tagasi minna , kuid Armin kartis , et Jaagu naine külas nende asukohast ja toiduga varustajast liiga palju räägib ning keelitas Lindat jääma . </s> <s> Nüüd aga seisis Jaak oma naisega olukorra ees , mida keegi ei osanud lahendada , nii et hunt oleks söönud ja lambad ka alles . </s> <s> Öösi , kui teised juba magasid , rääkis Jaak ka oma kahtlustest Lindale . </s> <s> Naine ei pidanud mehe kõhklusi ega kahevahel mõtteid üldse kuigi oluliseks , vaid nõudis Jaagult kohest metsast väljumist . </s> <s> Tema otsust aitas kinnitada veel Jõekalda Ülo , kes õhtul meestele süüa tuli tooma ning rääkida teadis , et Vihula kandis tulnud päris mitu meest metsast välja ning andnud end vabatahtlikult piirivalvesse üles . </s> <s> Mehi hoitud paar päeva kinni , kuulatud üle ja et mingit süüd ei leitud , mille eest kohtu alla anda , lastud vabadusse . </s> <s> Veresüü olevat peamine ja kõige määravama tähtsusega , mille puhul on karta rasket karistust . </s> <s> Kuid Armin oma vendadega ei olnud nii optimistlikult meelestatud kui Jaak ja tema naine . </s> <s> Nad suhtusid igasugusesse informatsiooni , välja arvatud välisraadio saated , suure ettevaatusega ega võtnud ühtegi kuulujuttu paugupealt puhta kullana , nii nagu kodu ja laste järele igatsev Roopalu Linda . </s> <s> Ja kui siis Jaak järgmisel päeval oma metsast väljumise plaaniga uuesti lagedale tuli , vastas Armin : </s> </p>
<p> <s> “ Jäta see jutt ja ära mind sellega enam rohkem vihasta , kui sa seda juba teinud oled . </s> <s> Niikaua , kui Ülo meile toitu suudab muretseda , ole üsna rahulik ja oota , mida tulevik toob . </s> <s> Ega meiegi siia igavesti jääda ei taha , kuid saa aru , praegu ei ole selleks veel paras aeg . </s> <s> Ja tee see asi ka oma naisele selgeks , sest nagu mulle paistab , pole tal aruraasugi peas . </s> <s> Aga noh , ühele naisele ei saa seda pahaks panna . </s> <s> Nemad ju niisuguseid asju ei jaga . </s> <s> Mis kord pähe turgatab , seda peale ajama hakkab . ” </s> </p>
<p> <s> Armin viskas automaadi õlale ning väljus punkrist . </s> <s> Jaak sai aru , et sellega oli asi otsustatud . </s> <s> Roostepõllu vendade teadmisel tema oma naisega metsast välja minna ei saa . </s> <s> See võis kõne alla tulla ainult siis , kui nad teevad seda salaja . </s> <s> Mets , see oli praegu koht , kus valitsesid oma seadused ja metsavennad olid väljaspool olemasolevaid seadusi . </s> <s> Mets , see oli omaette riik – vaikiv , tumm , sõnatu ja kurt . </s> <s> Kuid ometi võis tema kohta öelda : metsal silmad ees ja taga . </s> </p>
<p> <s> Jaak hakkas salaja võimalusi vaagima , kuidas metsast niimoodi välja minna , et Armin oma vendadega seda ei märkaks . </s> <s> Esialgu ei rääkinud ta sellest isegi Lindale midagi , sest naine oma kannatamatuses oleks kõik võinud ära rikkuda . </s> <s> Varsti pani Jaak tähele , et Armin teda salaja peale passib . </s> <s> Kui Linda ühel päeval metsast lastud kitselihast lõunat hakkas valmistama , jalutas Jaak punkri juurest viivat jalgrada mööda Moorasaare heinamaade poole . </s> <s> Tema oletust mööda pidi seal kandis olema jõgi . </s> <s> Mets oli talle võõravõitu , sest siiakanti oli ta väga harva sattunud , ainult paar korda ja sedagi juba aastate eest , karjapoisi põlves . </s> <s> Seepärast pidas ta vajalikuks siinsete metsaradadega pisut tutvuda , et punkrist põgenemise korral kohe õige kodutee kätte leiaks . </s> <s> Millegipärast ütles talle mingi sisemine hääl ette , et tal tuleb , kui mitte just kõigi kolmega , siis Arminiga kindlasti sellel teemal veel kõnelus ja võib-olla jõukatsuminegi . </s> <s> Üksikult ei kartnud ta neist kedagi , kuid kõigi kolmega korraga ta vast siiski toime ei tule . </s> <s> Parajasti siis , kui ta selle mõtte sai mõeldud , kraaksatas läheduses laanenäär ning tõusis lendu . </s> <s> Jaak vaatas sinnapoole , kuhu lind kadus , kuid ei näinud kedagi , kes teda oleks võinud hirmutada . </s> <s> Vaevumärgatav jalgrada hargnes kaheks ning Jaak jäi momendiks seisma , et aru pidada , kuhu neist kumbki välja võiks viia . </s> <s> Selja taga raksatas kuiv oks , nagu oleks keegi sellele peale astunud . </s> <s> Jaak jahmus . </s> <s> Ta oli tulnud punkrist välja ilma relvata ja esimene mõte oli , et metsas on haarang . </s> <s> Ta peatus ning uuris hõredat männikualust selja taga , kuid ei näinud kedagi . </s> <s> Haarangu korral oleks teda otsekohe “ Käed üles ! ” seisma käsutatud , kuid et midagi niisugust ei järgnenud , sai ta oma esimesest ehmatusest võitu . </s> <s> Jaak heitis veel kord pilgu selja taha ning märkas , et jämeda männitüve taga nagu mingi ese liikus . </s> <s> Pingsal silmitsemisel taipas ta , et see oli automaadipära ots . </s> <s> Ilmselt oli keegi enda puutüve taha ära peitnud . </s> <s> Jaak tegi , nagu poleks ta midagi märganud ja astus veel paar sammu sookailude ja sinikavarte vahel edasi , pöördus aga siis järsku ümber . </s> <s> Jämeda männitüve tagant vaatas tema poole inimnägu , tõmbus aga otsekohe tagasi , kui Jaak enda ümber pööras . </s> <s> Tähendab , keegi passib teda peale , tahtis aga ise sealjuures märkamatuks jääda . </s> <s> Kes võis see olla ? </s> <s> Jaak jalutas pikkamööda jalgrajal punkri poole tagasi , kuid jälgis vargsi ühest silmanurgast ilma pead pööramata jämedat männitüve ning tema taha varjunud meest . </s> <s> Jälle kõikus õlale riputatud automaat , kui tema omanik ennast ettevaatlikult teisele poole puud nihutas . </s> <s> Jaak tundis jälitaja ära . </s> <s> See oli Armin . </s> <s> Tumesinine kulunud vatikuub ja hall sonimüts vilksatasid ainult korraks , aga sellest oli küllalt . </s> <s> Kas jälitaja taipas , et Jaak teda märkas , ei tea , aga kui Armin umbes poole tunni pärast punkri juurde jõudis , vilkusid ta rohekaspruunid silmad veelgi õelamalt kui tavaliselt . </s> <s> Oma kohtumisest Arminiga ei rääkinud Jaak Lindale sõnakestki . </s> </p>
<p> <s> Nüüdsest peale oli Jaagul kogu aeg tunne , et Armini automaaditoru on suunatud alatasa tema kuklasse . </s> <s> Siiski otsustas ta riskida ning parajat momenti tabades metsast koos naisega põgeneda . </s> <s> Linda eest hoidis ta aga esialgu kõik salajas , kuigi see iga päev peale käis , et mees enam kauem ei viivitaks , vaid metsast pääsemiseks midagi ette võtaks . </s> <s> Veel teist korda tabas Jaak ära momendi , kus Armin teda peale passis . </s> <s> See oli ühel varahommikul , kui Jaak narilt üles tõusis , et välja minna ja punkri taga vett lasta . </s> <s> Õues märkas ta üsna lähedal , mõne sammu kaugusel kännul istuvat inimkogu , automaat põlvedel . </s> <s> Oli see Armin või mõni teine vendadest , seda ei suutnud ta kindlaks teha , sest metsaalune oli veel võrdlemisi hämar . </s> <s> Jälle tegi Jaak , nagu poleks ta kedagi märganud ning läks punkrisse tagasi . </s> <s> Järgmisel ööl otsustas ta aga peale passida . </s> <s> Juba varakult teeskles ta magamist , kuid jälgis hoolega , mis teise seina ääres toimub . </s> <s> Umbes tunni aja pärast tõusis üks vendadest ning hiilis vaikselt õue , ega tulnudki enam tagasi . </s> <s> Jaak võitles pealetikkuva unega , kuid sai endast siiski võitu . </s> <s> Umbes kolme-nelja tunni pärast sisenes punkrisse keegi , äratas teise , kes samuti välja hiilis . </s> <s> Väljast tulnu aga heitis narile puhkama . </s> <s> Automaat kolksatas vastu seina ning Jaagule oli nüüd asi selge . </s> <s> Vennaksed olid korraldanud omavahel pideva valvekorra , et tema oma naisega salaja plehku ei saaks panna . </s> <s> Võis ju oletada , et valve oli organiseeritud võimaliku öise haarangu julgestuseks , kuid sellisel juhul oleks ka teda asjasse pühendatud . </s> </p></div2><div2 type="alaosa"><head> 27 </head>
<p> <s> Suureõue Edgar oli kimbatuses . </s> <s> Oma naha päästmiseks oli ta julgeolekuülemale andnud väga kergekäeliselt lubaduse , mida tal tegelikult üpris raske oli täita . </s> <s> Kust pidi ta leidma selle metsavenna , kes oli küll oma tegude poolest laialt tuntud , kuid keda isiklikult ei tundnud keegi . </s> <s> Võib-olla polnudki ta mingi metsavend , vaid koguni mõni avalikkuses viibiv mees , kes oli nõuks võtnud valitsevaid võimukandjaid , miilitsaid ning julgeolekumehi teise ilma saata . </s> <s> Asja tegi keerulisemaks veel see , et selle salapärase mehe tegevuspiirkond oli väga lai . </s> <s> Täna siin , homme seal ja mine võta kinni , kus ta juba ülehomme olla võis . </s> <s> Ja Edgar kaldus puhuti arvama , et tegemist polegi ühe mehega , nagu julgeolek väitis , vaid terve hästiorganiseeritud väga salajase grupiga , kelle üksikud liikmed ringi liikudes kuritegusid sooritasid . </s> <s> Ei olnud ju mõeldav , et üks mees nii laialt ringi suudab lasta . </s> <s> Edgaril ei jäänud muud üle kui heale juhusele loota . </s> <s> Oma alaliseks peidupaigaks valis ta Suureõue sauna . </s> <s> Karta polnud tal praegu kedagi , sest julgeolekuülem oli talle kaasa andnud spravka , mille ettenäitamine tagas talle võimuorganite ees täieliku ohutuse , sest kirjas seisis , et selle ettenäitajal on täita julgeoleku eriülesanne . </s> <s> Ja Edgar liikus vabalt ringi , hoides silmad ja kõrvad lahti . </s> </p>
<p> <s> Ühel päeval kuulis ta ühe maa-asula kaupluse leti taga kõnelust , mis tema tähelepanu köitis . </s> </p>
<p> <s> “ Kas sa oled juba kuulnud , et meie külanõukogu esimees lasti möödunud ööl oma kodus maha . ” </s> </p>
<p> <s> “ Kas Seljandiku Riks või ? ” </s> </p>
<p> <s> “ Riks jah . ” </s> </p>
<p> <s> “ Ei ole kuulnud . ” </s> </p>
<p> <s> “ Keegi oli õhtul hilja läbi akna tulistanud , kui esimees parajasti laua taga istus ja lehte luges . </s> <s> Naine olnud teises toas juba voodis , kui koer järsku haukuma hakkas ja kohe peale seda kostnud ka automaadivalang . </s> <s> Kui naine kõrvaltoa ukse avas , olnud Riks laua peal kummuli ja surnud , rindkere läbi lastud . ” </s> </p>
<p> <s> “ Seda oli kohe arvata , et metsavennad talle ükskord kätte maksavad . </s> <s> Ta olevat ju mitu perekonda Siberisse sokutanud . </s> <s> Kõik need , kelle juures ta sulaseks oli . </s> <s> Ega siis ilmaasjata Seljandiku talu maha ei põletatud . </s> <s> Ikka vana Riksi enda sulitempude pärast . ” </s> </p>
<p> <s> “ Mina mõtlen ikka , et tee sa sinder muud valskust mis sa teed , aga ära sa inimesi puuduta . </s> <s> Inimesed tasuvad kätte . ” </s> </p>
<p> <s> “ No olgu nüüd selle Riksi kurjavaimuga , kuidas on , aga kole aeg on praegu ikka küll . ” </s> </p>
<p> <s> “ Ei tea , kas siis naine väljas midagi ei märganud . ” </s> </p>
<p> <s> “ Vist mitte . </s> <s> Ja kui olekski märganud , kas ta julges välja minna . </s> <s> Olevat kiiresti tule ära kustutanud ning värisenud suures hirmus hommikuni , kuni väljas valgeks läks . ” </s> </p>
<p> <s> “ Alles möödunud nädalal tapeti Sagadi kandis üks endine uusmaasaaja , kellele neljakümne esimesel aastal ühe suure talu küljest maad eraldati . ” </s> </p>
<p> <s> “ Jõgeva lähedal olevat ühes sööklas taldriku alt leitud sedel kirjaga , et siin sõi lõunat mees , kes tasub kümnekordselt kätte oma perekonna hävitamise eest . ” </s> </p>
<p> <s> Rohkem Edgar oma selja taga seisvate naiste juttu jälgida ei saanud , sest kauplusse sisenes korraga imelikult tuttav , habetunud lõuaga tugev , õlakas mees . </s> <s> Võib-olla poleks ta tulijat siis nii paugupealt ära tundnud , kui ta poleks Sakrise heinaküünis haavatuna lamades Roland Piipu näinud . </s> <s> Nüüd aga piisas ühest ainsast pilgust ja talle viirastus kuusetüvede vahel ettevaatlikult hiiliv Sakrise perepoeg . </s> <s> Edgar pööras ruttu pea kõrvale , sest mingi sisemine hääl ütles talle , et ennast siin metsavennale näidata poleks kuigi arukas . </s> <s> Ilmselt ei pannud Roland teda tähele ja kui see nii ka oli , et ta Edgarit märkas , siis ei teinud ta naabripoisist väljagi . </s> <s> Küllap temagi leidis , et paik ja aeg ei olnud kahe metsavenna vaheliseks kohtumiseks kaugeltki sünnis . </s> <s> Ja kui kauplusesse terve trobikond noori mehi sisenes ning ukse juures trügimine tekkis , kasutas Edgar selle olukorra ära ning lipsas märkamatult välja . </s> <s> Õues liikus ta seina äärt mööda , nii et kaupluses olijad teda väljas näha ei võinud , ületas siis kähku tee ning valis kaupluse vastas majade vahel niisuguse koha , kust tal oli kõikide väljujate kohta selge ülevaade . </s> <s> Millegipärast hakkas teda Sakrise Roland huvitama. Ta isegi ei teadnud , miks , kuid talle tundus pisut imelik , et Roland seekord Sakrise heinaküüni juures temaga kohtumist vältis . </s> <s> Olid nad ju siis ühesugused jahiloomad , kui metsavendade kohta nii võib öelda , lisaks veel naabripoisid ja lapsepõlve mängukaaslased . </s> <s> Natukese aja pärast väljus Roland kauplusest . </s> <s> Ta seisatas momendiks uksel , nagu oleks ta ohutuses veenduda püüdnud , ruttas siis kiirel sammul üle majaesise väljaku ning pöördus kõrvaltänavasse . </s> <s> Edgar tõmbus maja varju ja piilus talle järele . </s> <s> Roland astus mööda inimtühja kruusateed taamal mustendava metsa poole . </s> <s> Edgar tuli välja ning hakkas talle järele minema . </s> <s> Lühike põiktänav lõppes kuusiku ääres . </s> <s> Roland peatus . </s> <s> Kähku kargas Edgar lähima kuuri taha , et Roland teda tagasi vaatamise korral ei märkaks . </s> <s> Kas ta seda tegi ja kui kaua ta seal seisis , seda Edgar ei näinud , sest ta ei julgenud oma nina kuuri tagant tükil ajal lagedale pista . </s> <s> Kui ta lõpuks teele tagasi astus , oli Roland läinud . </s> <s> Edgar lonkis pikkamööda kuni selle kohani , kus naabripoiss peatus ning arvatavasti ka tagasi vaatas , sest ükski ettevaatlik inimene ei jätaks seda taolises situatsioonis tegemata . </s> <s> Edgar uuris tihedasse jänesekapsastesse ning leselehtedesse kasvanud hämarat kuusikualust , kuid ei suutnud kuidagi kindlaks teha , kuhupoole Roland võis minna . </s> <s> Ta liikus veelgi kaugemale metsasügavusse , kus päikesepaiste puuduse tõttu isegi varju sallivad taimed enam ei kasvanud , ja tabas seal pehmes pinnases päris värske meesterahva jälje . </s> <s> Saapakonts oli päris sügavale kuuseokastega kattunud mulda vajunud . </s> <s> Tähendab : Roland varjas ennast Kõrvenurmest päris kaugel , võõras paigas . </s> <s> Vähemalt momendil liikus ta siinkandis . </s> <s> Kuid Edgarit lohutas see vähe . </s> <s> Ta isegi ei teadnud , miks ta naabripoissi jälitada püüdis . </s> <s> Tahtis ta temaga püsivaid kontakte luua , või ainult korraks kohtuda , ta ei osanud seda endale seletada. Võib-olla tärkas temas jälitamiskirg , tahtmine mingit saladust välja uurida , midagi niisugust , mida tunnevad algajad detektiivid , kes saavad ülesande avastada kuritegu , mille kohta puuduvad igasugused suunavad niidid , on vaid fakt ise . </s> <s> Võib-olla . </s> <s> Edgar sõitis koju tagasi , kuid ei lakanud Sakrise Rolandile mõtlemast . </s> <s> Ja mida rohkem ta mõtles , seda kindlamini hakkas ta naabripoisi nime seostama tolle salapärase metsavennaga , kelle tabamise ja elusalt julgeolekule kätte toimetamise eest oli määratud kümme tuhat rubla preemiat . </s> </p></div2><div2 type="alaosa"><head> 28 </head>
<p> <s> Kohe kolhoosi asutamise esimestest päevadest alates pani Minna tähele , et inimesed olid muutunud . </s> <s> Ja kõige rohkem muutunud just oma igapäevases töös . </s> <s> Kui varem igaüks oma põllul ja majapidamises üldse tööd armastusega tegi , sest ta teadis , et sellest oleneb tema perekonna materiaalne heaolu , siis nüüd ei olnud see enam kellegi asi , kuidas ühismajandi töö tehtud sai . </s> <s> Paistis , et kõik oli ükskõik , nii töö hulk kui ka kvaliteet . </s> <s> Põlised talumehed , kes siiani olid harjunud oma majapidamist ise juhtima , oleks korraga nagu kaotanud mõtlemisvõime ja oskuse iseseisvalt tööd teha , sest kõikjale olid ilmunud käsutajad ja kamandajad , kes igas asjas püüdsid õpetada ning tagant surkida . </s> <s> Kes seda varem kuulis või nägi , et kuiv heinaloog maha jäeti ning inimesed kusagile mujale tööle käsutati . </s> <s> Kõigepealt ilmus kohe brigadir , võõras mõiste ja veel võõram ning harjumatum asjaajamine . </s> <s> Selle ameti peale tõi Vareselja Jaan kes teab kust ilmaotsast oma linnamehest sugulase , kes põllumajandusest ja selle juhtimisest veel vähem teadis kui siga pühapäevast . </s> <s> Kui teised juhatuseliikmed sellele vastu püüdsid vaielda , et brigadir peaks ikka olema omainimeste seast , kes talutööga varem tegelenud , vastas Vareselja Jaan : </s> </p>
<p> <s> “ Ei loe see tööoskus midagi , kui puudub poliitiline tagapõhi . ” </s> </p>
<p> <s> Nõnda siis ilmuski Kõrvenurme külasse põllumajandust juhtima poliitilise tagapõhjaga linnamees , kes talumeeste arvates oli töberikum ka kõige halvemast sulasest . </s> <s> Talumeestest oli korraga saanud nagu mingi kari , keda püüti juhtida ja käsutada kord siia , kord sinna , et ta kontrolli alt ära ei valguks ega laiali ei jookseks . </s> </p>
<p> <s> “ Mis nüüd viga , nüüd pole endal vaja enam mõtelda , muudkui kuula aga käske ja korraldusi . ” </s> </p>
<p> <s> “ Jah , ega siin palju teistmoodi ole kui mõisa ajalgi , ainult et kupja kepp puudub . </s> <s> Brigadir karjub ja sõimab samuti , ainult et lausa külge ei julge tulla . ” </s> </p>
<p> <s> “ Varem oskasin talus tööd teha , kõik oli korras , nüüd oleme nagu peata kanad , brigadir peab juhtima . </s> <s> Ei oska istuda ega astuda , töö on liga-loga . ” </s> </p>
<p> <s> “ Ja mis brigaaditööst ja lülidest ta jampsib . </s> <s> No ütle , mis kuradi lüli ma talle olen . </s> <s> Naerma ajab . </s> <s> Kõik vaja puntrasse kokku ajada , ka sinna , kus tööd vaevalt ühele inimesele jätkub . </s> <s> Tilgume üksteise sabas nagu viimased tolad , et brigaaditöö , individuaalne värk sotsialistlikku ühiskonda ei kõlba , ei kasvata poliitilist teadlikkust . ” </s> </p>
<p> <s> “ Kõik on kuidagi totter ja mõttetu , ilma vajaduse ja eesmärgita . </s> <s> Siin me istume ja ootame , selle asemel et midagi kasulikku ära teha . ” </s> </p>
<p> <s> “ Aga muidugi . </s> <s> Töö algab majandis igal pool ühel ajal. </s> <s> Kontoris koostatakse päevaplaane , antakse töökäsud , siis tuleb brigadir neid meile tooma . </s> <s> See kõik on kallis tööaeg . </s> <s> Ja millal siis meie veel töö juurde jõuame , ongi lõuna käes . ” </s> </p>
<p> <s> Nõnda arutasid talumehed omavahel , kui nad hommikuti hobusetalli juures brigadiri ootasid , kes töökäskudega tihti oma pool tundi hilines . </s> <s> Polnud siis ka ime , et kolhoosnikutel õige pea igasugune omapoolne algatusvõime kadus ning nad aina käske ja korraldusi ootasid . </s> <s> Kallist tööaega läks aga igal hommikul lubamatult palju kaotsi , sest inimeste tööle rakendamine nõudis omakorda aega . </s> <s> See andis ennast tunda eriti suvisel heinateol , samuti vilja koristamisel . </s> <s> Kui palju tööd teha jõuti , see nagu polnudki enam kellegi asi , tähtsam kui miski muu oli see , et töökorraldus vastaks eeskirjadele ning ühistöö põhimõtetele , mille täitmist parteilasest brigadir eriti hoolega jälgis . </s> <s> Ja kui teda ennast lähedal ei olnud , viitsid kolhoosnikud niisama istudes ja lobisedes aega ning piilusid kella , sest igaühel mõlkus meeles oma lehmahein , kartulimuldamine ning naisperel kapsa- ja juurviljapeenrad . </s> </p>
<p> <s> Kuigi valla partorg Roodina juba esimesel kolhoosi asutamise koosolekul oli talurahvale tõotanud enneolematut rikkust ja ainelist heaolu seoses ühismajandite moodustamisega , hakkasid taibukamad kohe selles rikkaks saamises kahtlema . </s> <s> Kolhoosideks liidetud kodutalude põllud ja heinamaad , kariloomadest tühjaks jäänud laudad ja ainult tolmulõhnased viljasalved sundisid inimesi kainelt arutlema ning sellist poolenisti vägivalla- ja surmahirmuga pealesurutud olukorda põhjalikumalt analüüsima . </s> <s> Kui nad oma tööga siis rikkaks ei saanud , kui talu käes ja laudad loomi täis olid , kust pidi siis jõukus tulema nüüd , kui ainult üks lehm tühjas laudas seisis ja väike põllusiil kusagilt suure põllu servast kartulimaaks anti . </s> <s> Esimesel kolhoosisuvel polnud asi veel nii hull , sest ettenägelikud peremehed olid osanud viljasalvedesse ja kottidesse midagi ka oma pere jaoks jätta ning ühistamise eest ära peita . </s> <s> Kui aga sügis midagi peale ei toonud , seisid kolhoosnikud tõsise probleemi ees , millega edaspidi peret toita . </s> <s> Iga majand määras vastavalt kolhoosi põhikirjale kindlaks miinimum normipäevade arvu , millest keegi kõrvale kalduda ei tohtinud . </s> <s> Päevad olid juhatuse otsusega kindlaks määratud ning need tulid ära teha . </s> <s> Kuid inimesed polnud ühistööga harjunud . </s> <s> Teadmine , et nad oma töövaeva täies ulatuses kätte ei saa , vaid et kõik läheb jagamisele , oli võõras ja vastuvõtmatu ning tundus verise ülekohtuna . </s> <s> Talurahvas ei kohanenud üleöö palgatöölise olukorraga . </s> <s> Seepärast ei tulnud ka üldist , kõiki haaravat töövaimustust kusagilt . </s> <s> Kellelt või millest pidid kolhoosnikud saama selle tõukejõu , mis neid oleks õhutanud ühismajandi heaks andma kogu oma energia . </s> <s> Ega ometi kõikjale üles seatud loosungitest trafaretsete hüüdlausetega , mis pidid igat inimest tööle innustama . </s> <s> Kolhoosid hävitasid eesti küla , mis oli aastasadade vältel olnud eesti rahva hälliks , hävitasid eesti põllumehed , need inimesed , kes aastatuhandeid kogu rahvast olid toitnud , tapsid temas armastuse ja hoole maatöö vastu . </s> <s> Kolhoosidest sai alguse maainimeste linnadesse põgenemine . </s> <s> Juhtorganid unustasid , et maa on kõige hinnalisem loodusvara , kuid nüüdsest peale võidi temaga teha kõik , mis kellelegi iganes meelde tuli . </s> <s> Põldu võis hüljata , see tähendab sööti jätta , teda võis raskete rataste all kivikõvaks muljuda , tema vilja sigitavasse sülle võis mürke külvata , mis tapsid mullas kõik põllule nii vajalikud elusorganismid . </s> <s> Juhtorganid ei tulnud selle peale , et see salapärane ja inimsilmale nähtamatu elu mulla mustas rüpes on põllumehe kõige suurem abiline . </s> <s> Põhk ja laudasõnnik , eesti põllumajanduse suurimad saagikuse tõstjad , hüljati , asemele asusid kunstväetised ning mürgid – umbrohutõrjevahendid , mis hävitasid põldudel elutsevad linnud ja loomad . </s> <s> Peaasi olid saagid , suuremad kui mullu . </s> </p>
<p> <s> Rahva meeleolu järele ei küsinud keegi . </s> <s> Seda nagu polnud olemaski . </s> <s> Kuid talumehed arutlesid tööst vabal ajal omavahel , sest kõigil oli südamel uus olukord , millega kuidagi ei suudetud kohaneda . </s> </p>
<p> <s> “ Ega me olukord palju teistmoodi endise mõisa moonaka omast olegi . </s> <s> Siis oli ka igaühel päevade norm , nii jala- kui hobusemehel . ” </s> </p>
<p> <s> “ No aga töötasu on ju nüüd teine . </s> <s> Siis oli moon kindlaks määratud . </s> <s> Oli saak hea või halb , moonakas sai ikka selle , mis kokku lepitud . </s> <s> Kolhoosis läheb aga kõik sügisel jagamisele . </s> <s> Põllud praegu vilja täis , mõtle , missugune rikkus sealt sügisel tuleb . </s> <s> Sul pole niisugust aitagi , mis selle vilja kõik ära mahutab , mida sa sügisel saad , ” arvas keegi optimistlikult meelestatu . </s> </p>
<p> <s> “ Karda sa seda , et sulle nii ohtrasti antakse . </s> <s> Kõigepealt võetakse ära riiginormid ja need saavad olema igal juhul priskemad kui üksiktalude ajal , siis hobulaenutuspunkti osa , traktorijaam , igatsugu tagantsurkijad rajoonist , kes kõik aina meie juhtimise ning abistamisega tegelevad , meie oma kontoritöötajad , brigadirid , ka nemad tahavad palka . </s> <s> Kui meie käest talude ajal norme nõuti , kuhu nad siis nüüdki jäävad . </s> <s> Kõik kohustused riigi ja ametkonna ees tulevad esmajoones täita . </s> <s> Need võetakse enne pealt maha ja kui siis midagi veel üle jääb , alles see läheb kolhoosnikute vahel jagamisele , ” arvas keegi kainemalt mõtleja . </s> </p>
<p> <s> “ Ei mina ka usu , et siit midagi mõistlikku on loota . </s> <s> Oma lehmale heina teha ei saa ega tohigi , karjamaad ka ei ole , kuhu ta suvel lased , ei tea , mis kuradi moodi sa elad . </s> <s> Rahakopikat pole suve otsa näinud . </s> <s> Juba esimesel aastal hakkab minema tagurpidi . </s> <s> Pannud need maad ühismajandisse , kust inimesed Siberisse viidi ning Vallneri Sassi sugused hulkujad sinna tööle , aga jätnud need talud alles , kus tööjõud olemas . </s> <s> Niimoodi oleme varsti kõik näljas . ” </s> </p>
<p> <s> Meeste näod olid sünged , töölust oli kadunud . </s> <s> Keegi ei hoolinud , kui palju midagi tehtud sai . </s> <s> Kõikide mõtted olid oma koduse olukorra küljes kinni . </s> <s> Igaüks vaagis võimalust , kust õhtul niitmata kraavikallast või metsalagendikku otsida , sest heinaaeg oli täies hoos , kuid oma lehma jaoks polnud veel peaaegu mitte midagi varutud . </s> <s> Ja kolhoosnikud hakkasid vähehaaval töölt puuduma , sest hirm läheneva talve ees oli suur . </s> <s> Mis siis , kui lehmaheina vajalikul hulgal kätte ei saa ? </s> <s> Kui tööpäev majandis lõppes , lõigati raiestikkudest ning metsasihtidelt rohtu ja kanti koju õuele kuivama . </s> <s> Sel raskel ajal jättis ausus paljudki maainimesed maha . </s> <s> Polnud midagi imestada , kui ühismajandi heinamaalt hakkasid öösiti kaduma kuivad saod , põllult viljavihud . </s> <s> Inimesed tunnetasid nendele oma igipõlist õigust . </s> <s> Oma heinamaa , oma põld , oma tööga tehtud hein , külvatud ja lõigatud vili , miks mitte . </s> <s> Trots ülekohtu vastu kasvas ning sünnitas kuritegusid . </s> </p>
<p> <s> Aeg-ajalt ilmusid rajooniisandad kohale , kontrollisid kõrgemalt poolt antud plaaniliste ülesannete täitmist , nende praktilist juurutamist tootmises , kolhoosnikute töödistsipliini näitajaid ning igatsugu muidki ettekirjutisi , mis pidid olema kõige suuremaks stiimuliks kolhoositöö edukaks läbiviimiseks . </s> <s> Kontoriruumi seinad nõretasid hüüdlausetest , mitut sorti graafikutest ja plaanidest , ilma milleta ei saanud enam kuidagi läbi . </s> <s> Kõik pidi kulgema nii , nagu kõrgemalt poolt ette määratud . </s> <s> Kõrvalekaldumiste korral jagati noomitusi , esimees kutsuti rajooni parteikomiteesse pleenumile aru andma ning kui viga leiti olevat väga suur ning ettekirjutistest möödalaskmine kolhoositootmist eriti kahjustav , võeti esimees kohalt maha ning asendati uuega , kes eelmisest kuulekam ja omapoolset initsiatiivi milleski ei ilmutanud ega oma peaga mõtlemist ei üritanud . </s> <s> Seepärast sattusidki esimeeste kohale tihti täiesti algatusvõimetud inimesed , kuulekad käskude ja korralduste täitjad – hüpiknukud . </s> <s> Algas käsumajanduse ja bürokratismi õitseaeg . </s> </p>
<p> <s> Lihtsaid tööinimesi üllatas igatsugu asjameeste rohkus , kes kibekiirel külvi- ja heinaajal niisama ringi luusisid . </s> <s> Linnaisandate ilmumine põllule viljakoristajate või loovõtjate juurde ei meeldinud kellelegi . </s> <s> Põlgusega silmitseti nende viigipükse , kurgu all ilutsevat kaelasidet ning heast toidust ja jõudeelust rasvavoltides lõuaalust . </s> </p>
<p> <s> “ Näe , va Vallneri Sass ka teiste seas , nagu suur saks kunagi . </s> <s> Isegi korralikud püksid on endale jalga saanud , ” sosistas Alatalu Piret Sooaluse Leenile . </s> </p>
<p> <s> “ Mine tea , ehk kiskus mõne peremehe jalast , kelle ta Siberisse saatis , ” vastas Leeni samuti sosinal . </s> </p>
<p> <s> “ Noh , kuidas siis kolhoosileib maitseb ka ? ” astus Sass naistele lähemale . </s> </p>
<p> <s> “ Ei tea öelda , pole veel seda au , et maitsta oleks saanud , kuigi suvi hakkab juba lõpule jõudma . </s> <s> Siiasaadik närime veel üksiktalude leivakannikat , ” vastas Leeni nipsakalt . </s> </p>
<p> <s> “ Kas Vallneri-isand ei sooviks meile appi tulla ? </s> <s> Või oled reha ja hargi peale vihane ? ” </s> </p>
<p> <s> “ Ega sa ometi neid riistapuid pole jõudnud veel unustada . </s> <s> Ammu see oli , kui sa Mäemõisa põllul adra taga saapasääri nühkisid . ” </s> </p>
<p> <s> “ Pole mul enam vaja niisuguste asjadega jännata . </s> <s> Mul on nüüd parem töö . </s> <s> Praegu on minu aeg . ” </s> </p>
<p> <s> “ Seda on näha jah , et nii uhkesti üles löödud , maniskis , lakk-kingades ja püksiviigid nii et lõika või leiba . ” </s> </p>
<p> <s> “ Näh-näh . ” </s> </p>
<p> <s> “ Kolhoosileib , see ju värske ja soe , asi see teda püksiviikidega pole lõigata , ” lisas Rogandiku Leida irooniliselt . </s> </p>
<p> <s> Vallneri Sass pööras kannapealt ringi ning tegi minekut . </s> </p>
<p> <s> “ Ärge te niisugust sitta sonkige , see haiseb muidugi . </s> <s> Vaata , et saadab needki Siberisse , kes veel alles on jäänud . </s> <s> On siis temale miski püha . </s> <s> Kui ta Priidiku , kes ta üles kasvatas , Siberisse sokutas , siis võib ta meie kõikidega sedasama teha . </s> <s> Niisugustega peab olema ettevaatlik , ” manitses Künka Minna . </s> </p>
<p> <s> “ Ma kohe ei saa vait olla . </s> <s> Miks tema meid torkima tuleb ! </s> <s> Nendele peab just vastu ütlema , küll siis vait jäävad . </s> <s> Kus mul nüüd suur ülemus ja autoriteet , keda kartma peab . ” </s> </p>
<p> <s> “ Meil tegi eesti ajal aida tühjaks , selle eest istus kinni . </s> <s> Kui neljakümne esimesel aastal venelased tulid , lasksid ta vabaks , et süütu kannataja , kulakute vale pealekaebus . </s> <s> Arvab vist , et keegi ei mäleta . </s> <s> Nüüd on meie tagantsurkija , ” seletas Rogandiku Leida . </s> </p>
<p> <s> “ Mäemõisa Priidik olevat tal kõrvad üles teinud , kui peremehe rahakoti ära varastas , küllap seepärast Siberisse saatiski , ” lisas Sooaluse Leeni juurde . </s> </p>
<p> <s> Niisuguste sõnadega väljendasid kolhoosnikud oma põlgust ja meelepaha rohkearvuliste ülemuste vastu , kelle olemasolus lihtsad taluinimesed ei näinud mingit otstarvet , vaid kelle ilmumine töö juurde pigem segas , kui kedagi tööle innustas . </s> </p></div2><div2 type="alaosa"><head> 29 </head>
<p> <s> Sakrise Roland poleks olnud metsavend , kel silmad ees ja taga , kui ta poleks märganud kaupluse järjekorras seisvat Suureõue Edgarit . </s> <s> Mööda metsi hulkudes ja teekäänakutel varitsedes oli ta omandanud metsloomale omase ettevaatlikuse ja võimaliku hädaohu tunnetamise vaistu . </s> <s> Kuigi ta Suureõue Edgarit sel momendil ei pidanud oma vaenlaseks , äratas tema nägemine niisuguses paigas ometi võõristust . </s> <s> Tema teada oli ju Edgar täpselt samasugune metsavend nagu ta isegi , kuigi vast ehk teistsuguste põhimõtete ning tõekspidamistega , kelle metsa sattumine võis olla tingitud hoopis mingist välisest , isegi tühisest tõukejõust või ka juhusest , nagu oli see paljude teistegi juures . </s> <s> Seepärast ei pidanud Roland seda kuigi tõepäraseks , et Suureõue perepoeg tema kombel laialt ringi rändas , pigem võis see olla just vastupidi . </s> <s> Temal oli oma eesmärk : võimalikult palju neid hävitada , keda ta oma vaenlasteks pidas . </s> <s> Tavalised metsavennad püüdsid ainult oma elu hoida , kuni olukord niisuguses suunas laheneb , et kõik metsast välja võiksid tulla , ilma et neil oleks selle pärast vaja karistust kanda . </s> <s> Nemad ei rännanud ringi , vaid püsisid vaikselt oma punkrites , et välismaailm nende olemasolu ja asukohta ei märkaks . </s> <s> Neil olid oma vabaduses viibivad kindlad sidemehed , kes neid toiduga varustasid , ja avalikkuses nad ennast ei näidanud . </s> <s> Kuid Edgar ? </s> <s> Kelle hulka kuulus tema ? </s> <s> Otsis ka tema kedagi , kellele oli vaja oma olukorra eest kätte maksta , või rändas ta ringi lihsalt igavusest või seiklushimust . </s> <s> Et asjasse pisutki selgust saada , pani Roland Edgari proovile . </s> <s> Ta oli valvel ning seiras naabripoissi ühest silmanurgast . </s> <s> Üks asi oli talle otsekohe selge : Edgar püüdis temaga kohtumist vältida . </s> <s> Ja kui Suureõue perepoeg enda kauplusesse sisenejate varjus välja poetas ning õues seina äärt mööda minema hiilis , oli Roland veendunud , et Edgar ei tahtnud temaga siin kokku saada ega ka ennast näidata . </s> <s> Kuid miks ? </s> <s> Roland astus akna juurde ja tabas ära momendi , kui Edgar üle tee vastasmaja nurga taha ära kadus . </s> <s> Vaist ütles : teda on vaja ninapidi vedada , sest asi lõhnas millegi ebameeldiva järele . </s> <s> Ja Roland talitas nii nagu rebane , kes oma jälgede segamisega jälitajast lahti püüab saada . </s> <s> Mööda kõrvaltänavat metsa poole marssides andis ta Edgarile hea võimaluse ennast maja nurga tagant peale passida ning kõikvõimalikke oletusi teha . </s> <s> Roland kõndis meelega kiirustades , et naabripoisi kirgi võimalikult üles pingestada . </s> <s> Oli see ainult puhtisiklik uudishimu või seotud mingi tagamõttega , igal juhul pidi olema ettevaatlik . </s> <s> Ta oli surmkindel , et Edgar talle praegu vajalikku distantsi hoides järele hiilib . </s> <s> Metsa ääres , tänava lõpus jäi Roland seisma ning pöördus tagasi vaatama ja jõudis ära näha , kui Suureõue perepoeg lähima kuuri taha volksatas . </s> <s> Roland astus puude alla ning püüdis võimalust mööda niimoodi liikuda , et jänesekapsaste ja leselehtede sisse mingit märki ei jääks . </s> <s> Sobivas kohas , hämara kuusiku all aga vajutas ta saapakontsaga pehmesse kamarasse mitu sügavat jälge . </s> <s> Olles kindel , et Edgar tema jäljed üles otsib , tuli Roland natuke maad eemal metsast välja , peitis enda ühe õueaia taga põõsastesse ära ning jäi ootama . </s> <s> Alles tüki aja pärast tuli Suureõue perepoeg , siis , kui Roland juba arvas , et ta kogu selle jälitamisevärgi enda jaoks liiga suureks ja tähtsaks oli paisutanud . </s> <s> Edgar astus pool-hämara kuusiku alla ning asus jälgi otsima . </s> <s> Uuris kaua ja põhjalikult jänesekapsaid ning leselehti , kuid ei leidnud ilmselt midagi . </s> <s> Siis tuli tagasi ning alustas uuesti kohast , kus Sakrise perepoeg tõenäoselt metsa suundus . </s> <s> Rolandile näis , et Edgar seal midagi märkas , sest ta sammus nüüd otsejoones sinna , kus pehmes okkapurus saapakontsa vajutatud jäljed hästi näha olid . </s> <s> Kõik toimus nii , nagu Roland oletas . </s> <s> Kaugemale Edgar ei läinud , vaid tuli tuldud teed tagasi ning sammus rahulikult kaupluse poole , olles nähtavasti mingile otsusele jõudnud . </s> <s> Milline see oli , ei olnud Roland Piibul raske mõista . </s> <s> Naabripoisi põhjendamata uudishimule vastutasuks otsustas ta Edgarile samasuguse stseeni lavastada , et näha , kumb peale , kumb alla jääb . </s> </p>
<p> <s> Roland Piip ei olnud oma isakodu , Sakrise talu lõplikult hüljanud , vaid pöördus aeg-ajalt ikka ja jälle sinna tagasi ning veetis lakas või heinaküünis magades päeva või paar . </s> <s> Seda tegi ta tavaliselt siis , kui ta mõne väsitava “ operatsiooniga ” õnnelikult maha oli saanud . </s> <s> Kunagi ei jäänud ta kuriteo sooritamise paiga lähedale , vaid laskis otsekohe jalga . </s> <s> Ka ei pannud ta uut niipea toime . </s> <s> Seepärast ajaski ta oma jälitajad segadusse , kes kurjategijat otsima hakkasid mõrtsukatöö sooritamise vahetust ümbrusest . </s> <s> Roland oli aga sealt juba ammu kadunud ning plaanitses uut tapmist , niipea kui võimalus avanes ja sobiv isik leidus . </s> <s> Ja paistis , et nendest , keda tema arvates teise ilma tuli saata , ei olnud puudust . </s> <s> Ikka leidus kusagil mõni miilitsamees , valla partorg või ka julgeolekutöötaja , kes talle ei sümpatiseerinud ning kes liiga muretult avalikus kohas ringi liikusid . </s> <s> Need valiski Sakrise perepoeg oma ohvriteks . </s> </p>
<p> <s> Ühel varasel hommikutunnil kodutalu laudalakast alla laskudes märkas ta Suureõue saunauksel seisvat inimkogu . </s> <s> Et vahemaa oli küllalt suur , siis ei tundnud ta seisjat ära , kuid oli millegipärast surmkindel , et see polnud keegi muu kui Suureõue perepoeg Edgar ise . </s> <s> Olid ju nii Sakrise kui ka Suureõue omad kõik peale nende kahe , tema ja Edgari , jumal teab kus ilmaotsas . </s> <s> Asi ei meeldinud talle mitte põrmugi , eriti seepärast , et ta võis ka eksida . </s> <s> Kui see oli Edgar , polnud lugu eriti hull , kui aga mõni salanuhk , oli olukord enam kui täbar . </s> <s> Sellisel juhul ei tohtinud ta seda tüüpi nii kergekäeliselt minema lasta , vaid tuli peale passida ning kindlaks teha , kes ta on ning mida ta seal sauna uksel seistes plaanitses . </s> <s> Iga vähimagi kahtluse korral tuli ta ära koristada , enne kui on hilja . </s> <s> Ning Roland ei lahkunud terve päeva jooksul Sakriselt , kuigi see polnud tema arvates eriti arukas tegu . </s> <s> Ta roomas ettevaatlikult karjatanuma äärt pidi kuni võssakasvanud hobusekoplini ning peitis enda hoolikalt lepapõõsaste vahele ära . </s> <s> Siit avanes hea vaade Suureõue saunale . </s> <s> Ka oli paik naabritalule tunduvalt lähemal kui Sakrise karjalaut , nii et heal juhul võis sauna juures askeldaja inimese äragi tunda . </s> <s> Rolandil ei tulnud kuigi kaua oodata , kui saunast väljus meesterahvas . </s> <s> Ta seisatas trepil , uuris binokliga ümbrust ning olles nähtavasti veendunud , et õhk on puhas , seadis sammud üle lageda heinamaa Arumetsa poole . </s> <s> Kitsas jalgrada kulges Roopalu ning Sakrise talude vahelt läbi , üsna lähedalt Rolandi peidukohast . </s> <s> Mees , kes seda teed mööda kuusiku poole rühkis , polnud keegi muu kui Suureõue perepoeg ise . </s> <s> Miks ta aga nii julgelt , kedagi pelgamata päise päeva ajal ringi kõndis , ei suutnud Roland Piip ära arvata . </s> <s> Tõsi küll , ei ligidal ega kaugel polnud liikumas ainsatki inimolendit , sest kolm talu , Roopalu , Sakrise ja Suureõue , olid kõik oma pererahvast ilma jäänud . </s> <s> Momendil ei teadnud Roland , mida teha . </s> <s> Kas oma peidikust välja tulla ning Edgarile järgneda , või lasta ta silmist kaduda ja oodata , kuni ta tagasi tuleb . </s> <s> Kuid üldse , millist tähtsust omas Suureõue perepoeg tema jaoks ? </s> <s> Miks pidi ta teda vargsi jälitama ! </s> <s> Võib-olla oleks isegi mõistlikum endast märku anda ja temaga koos tegutsema hakata . </s> <s> Taolist võimalust oli ta juba siis vaaginud , kui ta haavata saanud naabripoisile Sakrise heinaküüni juures peaaegu sülle jooksis . </s> <s> Siis oli ta veel paljuski kahevahel , enam aga mitte . </s> <s> Edgar soovis temaga kokkusaamist , selles oli ta kindlalt veendunud . </s> <s> Seda näitas tema jälgede otsimine naaberasulas . </s> <s> Ta ainult ei teadnud , mis võis olla selle kohtumise eesmärk . </s> <s> Kas soov temaga koos metsas saatust jagada , kas lihtsalt inimlik uudishimu või veel mingi kolmas võimalus . </s> <s> Ükskõik mis see ka ei oleks , otsustas Roland naabripoisiga kontakti astuda , sest see üksinda hulkumine oli teda hakanud vaevama . </s> <s> Inimene öeldakse olevat ühiskondlik loom ja küllap see nii ka oli , sest miks muidu oli tal viimasel ajal tekkinud soov kellegi teisega suhelda , kellegagi vestelda , teise inimese häält kuulda , tema lähedust tunda . </s> <s> Ühesõnaga – ta kannatas suhtlemisvaeguse all . </s> </p>
<p> <s> Kuid Edgarit ei tulnud tagasi ei sel ega ka järgmisel päeval . </s> <s> Roland Piip oli aga metsateedel ning asulate servades oma vaenlasi passides muutunud eriti visaks ning järjekindlaks ega kaotanud ka nüüd lootust . </s> <s> Oma ohvreid varitsedes oli tal tihti tulnud päevade kaupa asjatult oodata . </s> <s> Küll ta ükskord ikka tuleb , lohutas ta ennast . </s> <s> Ja Edgar tuli . </s> <s> Kolmanda päeva õhtul , kui Sakrise perepoeg parajasti talli lakka puhkama kavatses minna , kuulis ta võssakasvanud karjakopli jalgrajal mingit kobinat . </s> <s> Jah , ta polnud eksinud . </s> <s> Mööda auklikku teed astus Suureõue Edgar . </s> <s> Ta tuli komistades ja pomises aeg-ajalt vandesõnu . </s> <s> Ilmselt oli ta purjus . </s> <s> Kaelas rippus automaat , vööl nahktaskus uhkeldas revolver . </s> <s> Roland ei pidanud kuigi arukaks temaga praegu sõprust sobitada . </s> <s> Purjus inimene on tasakaalutu ning otsustamisvõimetu , kontrolli alt väljas ning võib mõne arutu teoga hakkama saada . </s> <s> Seepärast jättis Sakrise perepoeg ta praegu rahule ja vaatas talle järele , kuni naabripoiss sauna uksest sisse astus . </s> </p>
<p> <s> Roland tõusis hommikul vara ning asus taas oma peidikusse , lepavõssa varitsema . </s> <s> Varsti astus ka Edgar saunast välja ning seadis sammud tuttavat rada mööda üle heinamaa . </s> <s> Et teda mitte väga üllatada , tõusis Roland juba aegsasti püsti , et tulija teda märkaks . </s> <s> Kuid laskeriista hoidis ta käes valmis , sest mine tea . </s> <s> Polnud ta ju pikki aastaid Edgariga silm silma vastu seisnud , seepärast ei osanud ta ka arvata , kuidas viimane nende kohtumisse suhtub . </s> <s> Järsku ei tunne teda äragi ning tulistab , võimalikku hädaohtu kartes , naabripoisi surnuks . </s> <s> Aeg oli teinud inimesed araks , ettevaatlikuks , aga ka julmaks . </s> <s> Edgar sammus aeglaselt üle heinamaa ega paistnud olevat eriti valvas . </s> </p>
<p> <s> “ Edgar ! </s> <s> Siin olen mina , Sakrise Roland ! ” hüüdis ta , sõrm revolvri päästikul . </s> </p>
<p> <s> Tulija võpatas ning kiskus vöölt nagaani . </s> </p>
<p> <s> “ Ära tulista ! </s> <s> See olen tõesti mina , kas sa häälest ei tunne ! ” </s> </p>
<p> <s> Naabripoisid astusid aeglaselt teineteisele vastu , laskevalmis relvad käes . </s> <s> Vahemaa võis olla vaid paar-kolm meetrit , kui Edgar lõpuks veendus , et tegemist on tõesti Sakrise Rolandiga , sest mõni nädal tagasi oli ta nägu piiranud punakas-ruuge täishabe , nüüd aga seisis ta ees palja lõuaga , karmide näojoontega mees , keda vaevalt võis pidada selleks , keda ta naaberasula kaupluse järjekorras seismas nägi . </s> </p>
<p> <s> “ Kust sa siia said ? ” </s> </p>
<p> <s> “ Sedasama võiksin mina ka sinu käest küsida . </s> <s> Passin sind juba mitu päeva . </s> <s> Eile õhtul oleksin sulle peaaegu külla tulnud , kuid nägin , et sa olid viina võtnud , seepärast lükkasin visiidi edasi . ” </s> </p>
<p> <s> “ Kus sa mind näha võisid ? ” imestas Edgar . </s> </p>
<p> <s> “ Aga eks ikka siinsamas karjamaal . </s> <s> Sa oled halb metsavend . </s> <s> Nii ettevaatamatu ei tohiks olla . </s> <s> Ma imestan , et sind pole veel tabatud . ” </s> </p>
<p> <s> Edgar jättis ütlemata , et ta on juba kord julgeolekumeeste käes olnud , sest sellega oleks ta enda reetnud . </s> </p>
<p> <s> “ Astume siit kõrvale , mulle ei meeldi see lage heinamaaserv , ” tegi Roland ettepaneku ning sammus kuusiku poole . </s> </p>
<p> <s> “ Kas sind taga ei otsita ? ” </s> </p>
<p> <s> “ Kust mina seda tean . </s> <s> Ma pole kellegagi kohtunud , ” vastas Sakrise perepoeg . </s> </p>
<p> <s> “ Kas sa metsast välja mineku plaani pole pidanud ? ” </s> </p>
<p> <s> “ Ei . ” </s> </p>
<p> <s> “ Miks ? </s> <s> Ega sa siis igavesti mööda padrikuid hulkuda ei saa . ” </s> </p>
<p> <s> “ Seda nüüd küll , aga mul pole kusagile minna . ” </s> </p>
<p> <s> “ Kuidas nii ? ” </s> </p>
<p> <s> “ Lihtsalt pole ja kõik . </s> <s> Aga sina ise ? ” </s> </p>
<p> <s> “ Mina küll kavatsen varsti sellele redutamisele lõpu teha . </s> <s> Mul pole mingit veresüüd , miks ma peaksin ennast varjama . ” </s> </p>
<p> <s> “ Kas siis muud enam süüks ei pandagi kui ainult verevalamist ? ” </s> </p>
<p> <s> “ Vist mitte . </s> <s> Nii on kuulda , et kelle käed on puhtad , võivad metsast välja tulla ning rahulikult tööle asuda . ” </s> </p>
<p> <s> “ Ei mina usu . </s> <s> Selle nõksuga võivad nad ainult naiivseid lollikesi meelitada , täie taibu ja kaine mõtlemisega mehi aga mitte , ” arvas Roland . </s> </p>
<p> <s> Edgar otsustas panna naabripoisi proovile ja küsis : “ Oled sa midagi kuulnud salapärasest metsavennast , keda julgeolek väga intensiivselt taga otsib . </s> <s> Olevat keegi mõrtsuka-tasemele laskunud mees , kes saadab täiesti süütuid inimesi peaaegu ilma valikuta surma . </s> <s> Peamiselt just miilitsamehi , julgeolekutöötajaid , partorge ja valla täitevkomiteede ning külanõukogude esimehi . ” </s> </p>
<p> <s> Edgar jälgis pingsalt oma vastas kuusekännul istuvat naabrimeest , püüdes ära arvata , millist mõju küsimus avaldas , kuid Roland Piibu näos ei liikunud ainuski lihas ja tema silmade ilme ei peegeldanud midagi niisugust , mis oleks võinud teda reeta . </s> </p>
<p> <s> “ Tema elusalt tabamise ja võimudele kättetoimetamise eest olevat määratud isegi preemia . ” </s> </p>
<p> <s> “ Kui palju ? ” oli ükskõikne küsimus . </s> </p>
<p> <s> “ Olen kuulnud kümnest tuhandest rublast . ” </s> </p>
<p> <s> “ Siis nii vähe maksabki üks inimelu . ” </s> </p>
<p> <s> “ On seda siis nii vähe ? ” </s> </p>
<p> <s> “ Minu arust küll . </s> <s> See peab siis küll ise üks väga odav inimene olema , kes niisugusele liimile läheb , ” arvas Roland . </s> </p>
<p> <s> Rohkem Edgar sellel teemal ei rääkinud , sest talle paistis , et naabripoiss talle otsekoheselt vastata ei taha . </s> </p>
<p> <s> “ Miks sa ikkagi metsa läksid ? ” </s> </p>
<p> <s> “ Põhimõtete pärast . ” </s> </p>
<p> <s> “ Ja need on , kui see pole saladus ? ” </s> </p>
<p> <s> “ Pole mõtet sõdida ühe supervõimu eest teise samasuguse vastu , kui nad mõlemad sulle ühesugused vaenlased on . </s> <s> Minu arust on praegu kõige õigem oma elu hoida , sest seda võib vaja minna kogu meie maale ja rahvale . </s> <s> Ei ole midagi totramat kui surra mitte millegi eest . </s> <s> Ja ega sinagi muidu ühe peremehe juurest teise juurde ei jooksnud , kui ikka selle pärast , et tahtsid veenduda , kumb etem on . </s> <s> Ja tuleb välja , et kumbki ei sobinud sulle . </s> <s> Ega sa muidu minuga koos mööda metsi ja mahajäetud maju ei hulguks . ” </s> </p>
<p> <s> “ Kus sa peatud ? ” küsis Edgar järsku . </s> </p>
<p> <s> “ Kus juhtub . </s> <s> Täna siin , homme seal , oleneb olukorrast . </s> <s> Üks peatuspaik ikka metsas on ka , aga seda kasutan harva ja lühikest aega korraga . </s> <s> Kui tahad , et su jälgi ei leita , siis ära liiga kauaks ühe sõnniku peale lesima jää . </s> <s> Need on minu põhimõtted . </s> <s> Ja nüüd , kui tahad , peame omavahel tihedamat sidet ning käime koos . </s> <s> Ma kardan , et niisugune pidev üksiolek mõjub lõpuks mõistuse peale . ” </s> </p>
<p> <s> “ Minugipoolest , ” oli Edgar nõus , kes vaatamata sellele , et naabripoiss midagi ei reetnud , kuidagi lahti ei saanud sellest mõttest , et salapärane metsavend , kelle pea kohal kümme tuhat rubla kõlkus , polnud keegi muu kui Sakrise Roland . </s> <s> Sellest päevast alates jäid nad kokku . </s> </p>
<p> <s> Edgar jälgis Rolandi igat sammu , püüdis igast tema vihjest välja lugeda seda , mida tal vaja oli . </s> <s> Oli päevi , kus nad käisid ja tegutsesid lahus , mõlemad omaette , ilma teineteisele nendest käikudest aru andmata . </s> <s> Roland jäi vahel ära isegi paariks-kolmeks päevaks . </s> <s> Tagasi tulles oli ta alati väsinud ning lesis siis punkris või ka Sakrise tallilakas nagu puhkust vajav inimene kunagi , kes rasket tööd teinud . </s> <s> Vahetevahel käisid nad isegi naaberküla rahvamajas tantsupidudel . </s> <s> Mõistagi oli see väga ohtlik , võiks öelda , isegi hulljulge tegu ning seotud suure riskiga . </s> <s> Kuid noor mees , kes vastassooga suhelda tahab , unustab tihti valvsuse ning järgneb ürginstinkti vastupandamatule kutsele . </s> <s> Edgarile ei jäänud märkamatuks Rolandi eriline valvsus avalikku kohta ilmumisel . </s> <s> Paistis , et ta kahtlustas peaaegu kõiki . </s> <s> Igaühes nägi ta enda jaoks surmavaenlast . </s> <s> Ja ta ei salanudki seda Edgari ees . </s> <s> Ja kui sinna ilmus mõni niisugune inimene , keda ta ei tundnud , lahkus ta sealt otsekohe . </s> <s> Kõigest sellest tegi Suureõue perepoeg järelduse , et Rolandil on midagi väga suurt ja salapärast hingel , mis sunnib teda alatasa valvel olema ning iga pisimagi kahtluse korral relva haarama . </s> <s> Ja kui nad kord metsavaheteel täiesti juhuslikult miilitsameeste villisele sattusid , tõstis Roland ilma pikemalt mõtlemata automaadi palge ning tegi sõiduki koos vormikandjatega kahjutuks . </s> <s> Seekord pääsesid nad suurte raskustega tagaajajate käest . </s> <s> Kui Edgar pärast Rolandi käest küsis , miks ta seda tegi , vastas naabripoiss : </s> </p>
<p> <s> “ Tõotasin endale isa ja õe surnukeha juures , et maksan nende eest kümnekordselt kätte . </s> <s> Nüüd on nendele lisandunud ka veel ema , kes jumal teab kus Siberi sunnitöölaagris vaevleb . ” </s> </p>
<p> <s> “ Oled sa oma lubaduse siis juba täitnud ? ” </s> </p>
<p> <s> “ Ei ole arvet pidanud , kuid arvan siiski , et olen selle mitmekordselt ületanud . </s> <s> Minu vähesed sõbrad , kellega ma vabaduses sidet pean , teavad rääkida , et minu pea eest on NKVD lubanud suure rahasumma sellele , kes mind elusalt nendele kätte toimetab . ” </s> </p>
<p> <s> Roland vaikis süngelt , ega rääkinud terve õhtu jooksul enam ainsatki sõna . </s> <s> Ka Edgar oli vait , sest nüüd oli talle kõik selge . </s> <s> Enam ta ei kahelnud . </s> <s> Mees , kelle seltskonnas ta praegu viibis , ongi see , keda tal vaja läheb ning kelle elust ja surmast oleneb tema enda elu ja surm . </s> </p>
<p> <s> Madala , pajupõõsastesse kasvanud heinamaa kohal seisis sügavsinises septembritaevas täiskuu . </s> <s> Tuuletu öö tõotas halla laskumist maapinnale . </s> <s> Pikas põlvini ulatuvas niitmata heinas sahlasid teineteise kõrval kaks meest taamal mustava metsa poole . </s> <s> Kaua kõndisid nad , ilma et oleksid sõnakestki vahetanud . </s> <s> Siis alustas pikem : “ Mulle tundus , et täna õhtul oli rahvamajas mitu kahtlast tegelast . ” </s> </p>
<p> <s> “ Millest sa seda järeldad ? ” </s> </p>
<p> <s> “ Ma ei tea isegi , miks , aga mingi sisemine hääl ütles mulle , et seal oli paar niisugust meest , kelle maskid mulle ei meeldinud . </s> <s> Näiteks see , kes sinu kõrvale ilmus , kui ma parajasti tantsisin . </s> <s> Seepärast ma poole tantsu pealt ajama paningi . </s> <s> Kui ma nii kähku jalga poleks lasknud , oleksid mul praegu käed raudus ning oks ja silmus minu jaoks valmis . </s> <s> Kes ta niisugune oli ? ” </s> </p>
<p> <s> “ Seda meest sul küll karta ei maksa . </s> <s> Ta on linnast , minu ammune tuttav . ” </s> </p>
<p> <s> “ Ja mida see sinu ammune tuttav linnamees seal rahvamajas töllerdas ? ” </s> </p>
<p> <s> “ Eks temagi tulnud meelt lahutama , nagu meiegi . ” </s> </p>
<p> <s> “ Mulle paistis , et ta luuras minu järele . </s> <s> Ma võin ilmeksimatult öelda , et ta tundis minu vastu huvi . </s> <s> Seepärast ta sinu kõrvale istuski , et minu kohta järele küsida , kuna nägi , et olime koos . ” </s> </p>
<p> <s> “ Ma ei imesta põrmugi , et sa niimoodi mõtlesid ja tundsid , sest sa näed ju alati tonti seal , kus teda tegelikult ei ole , ” püüdis teine kaaslast rahustada . </s> </p>
<p> <s> “ Mitte ainult mingit süütut tonti , vaid päris reaalset ohtu kohe . </s> <s> Meiesugused peavad iga pisimagi kahtluse korral olema valvsad , kui tahame , et hing sisse jääb . </s> <s> Mina igatahes tahan elu ja tervisega ükskord metsast välja tulla ning inimväärset elu elama hakata . </s> <s> Mitte nii nagu praegu , et iga krõbina või oksa praksumise puhul automaadi järele haarad . ” </s> </p>
<p> <s> “ Mis sa ise arvad , millal see niisugune aeg võiks tulla ? ” </s> </p>
<p> <s> “ Siis , kui venelased läinud on . ” </s> </p>
<p> <s> “ Kui sa sellist aega ootad , jääb sul küll see inimväärne elu nägemata . ” </s> </p>
<p> <s> “ Miks ? ” </s> </p>
<p> <s> “ Mõtle mõistusega , siis saad isegi aru , et niisugust aega ei tule . </s> <s> Kui sakslane venelasest jagu ei saanud , kui ta juba Moskva väravate taga istus , kust peaks see jõud siis nüüd tulema , mis neid Eestimaalt välja ajaks . </s> <s> Ei lähe nad kusagile . </s> <s> Seepärast oleks meil praegu kõige targem metsast välja tulla ja ennast vabatahtlikult üles anda . ” </s> </p>
<p> <s> “ Parem siis juba kõmmutan enda ise maha , kui seda venelastel teha lasen . ” </s> </p>
<p> <s> “ Miks sa arvad , et nad su maha kõmmutavad ? </s> <s> Eks neilegi lähe tööinimesi vaja . ” </s> </p>
<p> <s> “ Ma mitte ei arva , vaid tean . </s> <s> Ma mäletan liiga hästi seda päeva , kui nad isale ei millegi eest automaadivalangu keresse kihutasid ja peaaegu veel lapseohtu õe surnuks vägistasid . </s> <s> Sellest momendist peale ei ihka ma muud , kui nendele mõrtsukatele kätte maksta . ” </s> </p>
<p> <s> “ Vaevalt et sa neid mõrtsukaid enam leiad . ” </s> </p>
<p> <s> “ Ma ei tee vahet , on nad needsamad mehed või mõned teised , ükskama kõik . </s> <s> Peaasi , et nad on samast kambast . ” </s> </p>
<p> <s> “ Sul on vale seisukoht . </s> <s> Ega siis kõik mõrtsukad pole . </s> <s> Sa tapsid ju sakslasi ka , nagu ma kuulnud olen . </s> <s> Olid ka nemad sinu arvates mõrtsukad ? ” </s> </p>
<p> <s> “ Meile eestlastele on vallutajad kõik ühesugused vaenlased , nii sakslased kui venelased . </s> <s> Ja ega sa isegi parem ei ole . </s> <s> Vahe seisab ainult selles , et mina tapsin ja tapan omal algatusel , sina aga organiseeritud korras . ” </s> </p>
<p> <s> “ Ega sa kõiki ikka maha lasta ei jõua . ” </s> </p>
<p> <s> “ Mis sest . </s> <s> Hävitan niipalju kui suudan , siis pole mul hiljem vaja endale etteheiteid teha , et liiga vähe tapsin . ” </s> </p>
<p> <s> “ Vaevalt et sa niisuguse suhtumisega vallutajatesse kunagi inimväärset elu elama saad hakata . </s> <s> Siin , kodukandis igatahes küll mitte . </s> <s> Siin teab iga poisipõnn , mis mees sa oled . ” </s> </p>
<p> <s> “ Mis mees ma siis sinu arvates olen ? ” </s> </p>
<p> <s> “ Vilets mõrtsukas , kes selja tagant ründab . ” </s> </p>
<p> <s> “ Kas sõjas ei rünnata selja tagant ? </s> <s> Ja ometi on just need selja tagant ründajad kõige suuremad kangelased . ” </s> </p>
<p> <s> “ Sõjas rünnatakse riigi ja rahva huvides , sina teed seda aga oma isiklikel kaalutlustel , seepärast oledki sa vaid mõrtsukas , liiatigi veel , tapad süütuid inimesi . ” </s> </p>
<p> <s> Pikem mees seisatas ning kiskus automaadi kaelast . </s> </p>
<p> <s> “ Kas sa ei leia , et räägid liiga julgelt ! ” </s> </p>
<p> <s> “ Rääkisin ma liiga julgelt või mitte , kuid tõtt rääkisin ma kindlasti . ” </s> </p>
<p> <s> “ Kuule , ütle mulle , miks sa üldse metsa tulid ? </s> <s> Kas selleks , et minu järel luurata ? ” </s> </p>
<p> <s> “ Ei . </s> <s> Ma ei oska seda põhjust sulle tõesti päris täpselt öelda , kuid ma arvan , et see oli ikka seesama kõhklus ja kahevahelolek , mis paljusid teisigi metsa ajas . ” </s> </p>
<p> <s> “ Milline kõhklus ja kahevahelolek ? ” </s> </p>
<p> <s> “ Eks ikka see , et keegi ei teadnud , mis meist saab . </s> <s> Kuidas meisse suhtutakse . </s> <s> Mida süüks pannakse , mida mitte . </s> <s> Mul ei ole ju tegelikult mingit süüd praeguste võimukandjate ees . </s> <s> Et ma poisikesena skaudiorganisatsiooni kuulusin , see ei tohiks olla mingi kuritegu . ” </s> </p>
<p> <s> “ Aga kas see ei ole süü nõukogude võimu ees , et sa venelaste juurest sakslaste juurde üle jooksid . </s> <s> Minu arust ei saa rängemat eksimust enam ollagi kui väejooks . ” </s> </p>
<p> <s> “ Ka sealt tulin ma ära . </s> <s> See peaks korvama eelmise süüteo . ” </s> </p>
<p> <s> “ Ja nüüd varjad ennast koos mõrtsukaga metsas ? ” </s> </p>
<p> <s> “ Nojah , teised hirmutasid , et saksa sõjaväes olemise eest pannakse vangi . </s> <s> Nii hakkasingi kartma , et mine tea . </s> <s> Nüüd aga tunnen , et olen selles süüdi , et metsa tulin . </s> <s> Võib-olla karistatakse just selle pärast . ” </s> </p>
<p> <s> “ Kui sa nii puhas poiss oled , nagu sa mulle siin ette liristad , mis sa siis minusuguse mõrvari seltsis punkris kükitad ? </s> <s> Mine metsast välja . </s> <s> Ja kui sa venelastele teeotsa minu asukohta ka veel kätte näitad , võib-olla saad nende käest selle eest veel autasugi . </s> <s> Olen kuulnud , et niisugusel korral ei olevat nad maksmisega kitsid . ” </s> </p>
<p> <s> “ Aitäh soovituse eest ! </s> <s> Kuid ma arvan , et oskan ise otsustada , kas lähen metsast välja või hallitan punkris edasi . ” </s> </p>
<p> <s> Mehed vaikisid . </s> <s> Madal pajuvõsa lõppes ning mõlemad astusid vaevumärgatavat teerada mööda metsa varjava sügavuse poole . </s> <s> Korraga seisatas Roland . </s> </p>
<p> <s> “ Kuuled ! ” </s> </p>
<p> <s> “ Mida ? ” </s> </p>
<p> <s> Kaugusest kostis veomasina undamine . </s> </p>
<p> <s> “ Ma ei kuule midagi kahtlast . ” </s> </p>
<p> <s> “ Aga mina kuulen . </s> <s> Veomasin sõidab külast siiapoole . ” </s> </p>
<p> <s> “ Mis selles siis imelikku on , mida kuulata tasub . ” </s> </p>
<p> <s> “ Aga mina ütlen , et tasub . </s> <s> Mis on veomasinal asja öisel ajal siiapoole sõita ? ” </s> </p>
<p> <s> Mõlemad mehed kuulatasid pingsalt . </s> <s> Ja tõepoolest . </s> <s> Veomasina undamine lähenes . </s> </p>
<p> <s> “ Haarang ! </s> <s> Kurat ! ” karjatas Roland järsku . </s> </p>
<p> <s> “ Mine nüüd ikka oma jutuga . </s> <s> Mis haarang see siis nüüd öösi . ” </s> </p>
<p> <s> “ Mis öösi ! </s> <s> Paari tunni pärast hommik käes ja valge väljas . ” </s> </p>
<p> <s> Mehed kuulatasid uuesti , sest auto undamine katkes järsku , nagu oleks masin seisma jäänud . </s> </p>
<p> <s> “ Kas võib külas keegi meie punkri asukohta teada ? ” </s> </p>
<p> <s> “ Minu arust mitte keegi . ” </s> </p>
<p> <s> “ Tuleta hästi meelde , ehk oled kellelegi midagi lobisenud , ” nõudis Roland ning silmitses Edgarit kahtlustavalt . “ Kümme tuhat minu pea eest on küll väike summa , aga ehk hakkas raha lõhn sulle siiski ninasse . </s> <s> Ja kui rüssad vähegi sõnapidajad on , oled metsast välja minnes korrapealt rikas mees . ” </s> </p>
<p> <s> Rolandi hääles helises tigedus . </s> </p>
<p> <s> “ Selle asemel et mind praegu niisuguse totra jutuga usutleda , võiksime parem jalga lasta , kui sa tõesti haarangut kardad , ” arvas Edgar . </s> </p>
<p> <s> “ Kuhu ? </s> <s> Kui sa tõesti haarangu korraldasid , siis kindlasti punkrile . </s> <s> Nii jah , et venelased mind sealt nagu karu koopast välja tiriksid . </s> <s> Ei lähe läbi . ” </s> </p>
<p> <s> “ No lähme siis kuhugi mujale . </s> <s> Kaua me siin külmakahmas rohus sahlame . </s> <s> All jõe ääres on küünid heinu täis , oma paar kilomeetrit punkrist eemal . ” </s> </p>
<p> <s> Roland mõtles viivu , saatis Edgari poole veel kord umbusaldava pilgu ning hakkas siis mööda metsa serva jõe poole liikuma . </s> </p>
<p> <s> “ Kõnni mu kõrval , ” käsutas ta kaaslast , kes praegu nagu vastu tahtmist paar sammu tagapool lonkis . </s> </p>
<p> <s> “ Kas kardad , et võin sind millegagi üllatada või ? ” </s> </p>
<p> <s> “ Peale automaadivalangu kuklasse ei üllata sa mind mitte millegagi . </s> <s> Aga esialgu aitab sellestki . ” </s> </p>
<p> <s> Edgar tegi , mis kaaslane nõudis , ja mõlemad mehed sammusid taas vaikides teineteise kõrval hahetavas hommikuvalguses jõeäärsete heinamaade poole , et võimaliku haarangu korral venelastele mitte näppu sattuda . </s> <s> Oleks Roland korraks Edgari näkku kasvõi ainsagi pilgu heitnud , oleks ta sealt kindlasti märganud salakavalat , õelale irvitajale omapärast muiet , kuid ta tegeles momendil oma süngevõitu mõtetega ning ta kõrval sammuv kaaslane tundus talle praegu ohutu . </s> <s> Ta oli harjunud kõiki kahtlustama ja kartma . </s> </p>
<p> <s> Kuigi nad Edgariga koos juba mitu kuud ennast metsas varjasid , ei usaldanud Roland teda mitte põrmugi , eriti veel nüüd , kus NKVD-mehed tema pea eest kümme tuhat rubla sellele peo peale olid lubanud laduda , kes tema elusalt neile kätte toimetab . </s> <s> Ja Roland teadis , milline võim on rahal . </s> <s> See on ikka imet teinud ja teeb edaspidigi . </s> <s> Raha sunnib valetama , reetma , sõpru hülgama ja isegi tapma , kui teda muidu kätte ei saa . </s> <s> Momendiks unustas ta valvsuse enda kõrval sammuva mehe suhtes , kes oli samuti inimlikkude nõrkustega lihtsurelik nagu ta ise ja kõik teisedki . </s> <s> Sõbraks polnud ta Edgarit kunagi pidanud . </s> <s> Ikka oli ta teda vaadanud kui võimalikku äraandjat . </s> <s> Mis Edgari metsa tõi , seda ta ei teadnud. Oli ka temal mingi veresüü , mis sundis teda mööda metsi hulkudes ennast avalikkuse eest varjama , mine tea . </s> <s> Ta polnud seda tema käest rohkem küsinud kui esimesel kohtumisel , kuid vastus , mis Edgar talle seekord andis , teda ei rahuldanud . </s> <s> See oli ebamäärane siia-sinna vingerdamine , millel puudus konkreetne sisu ja mõte . </s> <s> Miks ta ise metsa puges , seda ta teadis . </s> <s> See oli kättemaksuiha eeskätt nende vastu , kes olid tema perekonnale ülekohtused , kuid ka kogu Eestimaale ja rahvale . </s> <s> Ikka ja jälle viirastusid talle surnuks piinatud õde ja õues punaseks värvunud lumel vereloigus püssikuulidest läbipuuritud isa . </s> <s> Nende kahe laiba juures oli ta tõotanud : maksan kätte kümnekordselt . </s> <s> Ta ei pidanud nende mahalastute kohta täpset arvet , keda tema automaadivalangud olid tabanud , kuid ta tundis , et mõõt ei olnud täis . </s> <s> Veel ei olnud ta rahul . </s> <s> Ja seepärast ta tappiski . </s> <s> Tappis neid , kelles haistis vaenlast . </s> </p>
<p> <s> Pajuvõsa lõppes ja mehed astusid ööhallast kahutatud paksus ädalaheinas kalda ääres lömitavate küünimügerikkude poole . </s> <s> Tihe looklev piimvalge udukangas lohistas ennast pikkamisi jõekäärude kohal mere poole . </s> <s> Vaskpunane idataevas kuulutas uue päeva sündi . </s> </p>
<p> <s> “ Vali ise küün , ” lausus Edgar ja seisatas . </s> </p>
<p> <s> Roland arutles mõttes . </s> <s> Kui venelased tõesti haarangut plaanitsesid , siis kust ilmakaarest nad võisid tulla ? </s> <s> Kõik olenes sellest , kas nad punkri olemasolu teadsid või mitte . </s> <s> Kui nad teadsid , siis suunduvad nad kõigepealt metsa ja võivad sealt liikuda ka heinamaade suunas , seega läänest . </s> <s> Tulevad nad aga täiesti juhuslikult , huupi , siis võivad nad sattuda just heinamaadele enne metsa jõudmist ja tulevad idast , see tähendab küla poolt , sealt , kust äsja kostis veomasina undamine . </s> <s> Esimene küün oleks seega ründajatele liiga kättesaadav , kohe paksu pajuvõsa ääres . </s> <s> Pealegi tuleks temal ja Edgaril põgenemise korral ületada lage jõekäär . </s> <s> Ka teine küün ei sobinud , sest selle suu oli otse idasse ja teist ava küünil polnud . </s> <s> Jäi üle veel kolmas , mis asus lagendiku lääneservas , metsale ja ka jõele võrdlemisi lähedal . </s> <s> Ka oli sellel küünil kaks väljapääsu , üks lõuna- , teine põhjapoolses otsas . </s> <s> Suure hädaohu korral võis isegi üle jõe ujuda ning vastaskalda lepapadrikus varju leida . </s> <s> Kõik need kaalutlused olid muidugi ennatlikud , sest tegelikult polnud ju veel ei haarangut ennast ega ka mingit märki tema võimalikust tulekust . </s> <s> Ja ega Roland seda isegi tõsiselt kartnud . </s> <s> Oleks tal kasvõi üksainus konkreetne niidikene selle kohta , et haarangut tõesti võib oodata , oleks ta sellest piirkonnast otsekohe jalga lasknud . </s> <s> Nüüd oli aga see ettevaatus pigem tühine demonstratsioon Edgari õrritamiseks kui tõsise hädaohu vältimiseks . </s> <s> Nõnda omaette aru pidades seadiski Roland lõpuks sammud kõige viimase küüni poole . </s> <s> Mehi võttis vastu meeldivalt lõhnav heinavirn . </s> <s> Millegipärast tegi Edgar endale magamisaseme otse küünisuu kõrvale , väljapääsule võrdlemisi lähedale . </s> <s> Rolandis äratas see pisut võõristust , sest kaaslane ei tundunud olevat just eriti julgete meeste killast , pigem vastupidi . </s> </p>
<p> <s> “ Küllap loodab hädaohu korral kohe jalga lasta , ” mõtles Roland ning valis endale heinavirna kõige kõrgema osa , kust kaaslane hästi näha oli , sest taas meenus talle rahvamajas nähtud võõras tundmatu mees , kes Edgari kõrvale istus ning temalt midagi küsis . </s> <s> Kuigi Roland ei näinud meest palgest palgesse , tundis ta instinktiivselt endal tema luuravat pilku . </s> <s> Liiga palju oli ta oma eluea jooksul kohanud salakavalaid inimesi , et mitte ohtu õiges kohas ja konkreetses inimeses ära tunda . </s> <s> Ja kui ta poleks selle mehe ebasõbralikku pilku endal tundnud ning otsekohe , sekundi pealt jalga lasknud , oleks ta võib-olla praegu juba arreteeritud . </s> <s> Roland ronis heinavirna otsa ja võttis laskevalmis relva kätte , et ootamatuse korral mitte hilineda . </s> </p>
<p> <s> Veretav päikeseketas ronis vaevaliselt madala pajuvõsa tagant välja ning piilus heinaküüni poollagunenud katusepilbaste vahelt sisse . </s> <s> Roland ei saanud uinuda , kuigi väsimus oli suur . </s> <s> Edgar aga paistis magavat . </s> <s> Kuidas ta küll nii rahulik suutis olla , imestas Roland . </s> <s> Kas ta siis võimalikku haarangut sugugi ei kartnud ? </s> <s> Minutid venisid ning uni sai väsinud organismi üle võimuse . </s> <s> Rolandi tukastus katkes mingi sahina peale üsna enda lähedal . </s> <s> Ta avas silmad ning nägi , kuidas Edgar tasahilju heintest välja puges ning pingsalt tema poole vaatas . </s> <s> Et Roland oli küüni kõige kõrgemas ja pimedamas nurgas , ei võinud Edgar tema avatud silmi näha , seevastu aga oli ta ise küüni avatud suu ees oma kaaslasele heaks märklauaks . </s> <s> Roland oli valvel , sõrm relva päästikul . </s> <s> Mida kavatses Edgar teha ? </s> <s> Miks ta tõusis ja miks ta praegu niimoodi madala küüniava ees põlvitab ning pajuvõssa kasvanud luha poole vaatab . </s> <s> Vaevalt jõudis Roland selle mõtte lõpuni mõelda , kui Edgar käe tõstis ning võsa poole viipas , nagu kutsuks ta sealt kedagi . </s> <s> Nüüd ei olnud enam kahtlust , ta oli Edgari poolt seatud lõksu läinud . </s> <s> Oli ju tema see , kes soovitas punkri asemel heinaküüni magama tulla . </s> <s> Samal silmapilgul haaras küüni suu ees põlvitaja automaadi ning tahtis heinavirnast alla hüpates põgeneda , kuid Roland oli kärmem . </s> </p>
<p> <s> “ Äraandja ! </s> <s> Sure , raisk ! ” karjatas ta ning vajutas päästikule . </s> </p>
<p> <s> Kõlas mitu lasku üksteise järel ning reetur veeres jahukotina unkaaugust välja , ööhallast kahutatud lopsakale rohule . </s> <s> Pajuvõsast kõlasid hüüded : </s> </p>
<p> <s> “ Anna alla ! </s> <s> Tule välja ! </s> <s> Küün on ümber piiratud ! </s> <s> Me jätame sind ellu ! ” </s> </p>
<p> <s> Roland viskus jõepoolse unkaaugu juurde , et sealt välja hüpata ning põgeneda , kuid parajasti väljusid teiselt poolt jõge kolm vormikandjat , automaadid käes . </s> <s> Roland tulistas . </s> <s> Üks meestest langes silmili vette , ülejäänud põgenesid . </s> </p>
<p> <s> Uuesti kõlasid metsast hüüded : “ Anna alla ! </s> <s> Me kingime sulle elu ! </s> <s> Tule välja ! ” </s> </p>
<p> <s> “ Kus mul elukinkijad väljas ! </s> <s> Mõrtsukabande ! ” </s> </p>
<p> <s> Automaadivalang häälte suunas sundis hüüdjaid vaikima . </s> <s> Järgnes mitmeminutiline vaikus . </s> <s> Nähtavasti pidasid ründajad nõu , mida ette võtta . </s> <s> Ilmselt taheti metsavenda elusalt kätte saada . </s> <s> Roland saatis pilgu üle jõe vastaskaldale . </s> <s> Et seal kedagi näha polnud , üritas ta uuesti unkaaugust välja hüpata , kuid samas ilmusid võsast taas automaatidega mehed , valmis teda kaldapervel vastu võtma . </s> <s> Jälle ragises metsavenna automaat . </s> <s> Kui palju ründajaid nüüd langes , kui palju ellu jäi , ei olnud Rolandil aega vaadata . </s> <s> Ta kuulis vaid vihast sõimu ja karjatusi . </s> <s> Uuesti kostsid padrikust alistumise keelitused , millele rünnatav automaadivalanguga vastas . </s> </p>
<p> <s> “ Ei näe te mind elusalt , raisakullid ! ” kiristas ta seesmise vihaga . </s> </p>
<p> <s> Päev kiskus juba keskhommikusse , kuid metsavend väikeses küüniuberikus ei alistunud . </s> <s> Lootuse eluga pääseda oli ta juba kaotanud , kuid ta tahtis viimase hingetõmbeni võidelda , tahtis omaste eest kätte maksta , kuni soe veri ta enda soontes veel voolab , kuni süda tuksub ja teda relva tõstma käsutab . </s> <s> Ründajad oleksid võinud ju küüni tormijooksuga ära võtta ja kindlasti oleks see neil ka õnnestunud , kuid keegi ei tahtnud oma eluga riskida . </s> <s> Pealegi ootas seda , kes Roland Piibu elusalt kinni võtab , suur rahaline tasu . </s> <s> Aga ka sellest kõige viimasest ihaldatud suutäiest jäid haarangu korraldajad ilma . </s> </p>
<p> <s> Ründajate read olid juba üsna kõvasti hõrenenud , kui ohvitser lõpuks käsu andis küün tormijooksuga vallutada . </s> <s> Esimesed mehed , kes võsast nina pistsid , niitis metsavenna automaadituli maha . </s> <s> Jälle olid ründajad nõutud , sest ohvitser ei taganenud oma nõudmisest : Roland Piip tuleb elusalt kinni võtta . </s> </p>
<p> <s> Kui Rolandil viimane laeng automaadist välja oli tulistatud , sest enam rohkem tal laskemoona ei olnud , surus ta läbi hammaste : “ Ilma jääte kümnest tuhandest rublast ! ” </s> </p>
<p> <s> Viimane pilt , mis ta silme eest mööda libises , olid kaks surnukeha . </s> <s> Üks verest punaseks värvunud lumel koduõues ja teine toas , häbistatud ja piinatud . </s> <s> Ning viimane mõte nende laipade juures antud tõotus : maksan kätte kümnekordselt ! </s> <s> Siis heitis ta tühja automaadi kõrvale ning kiskus vöölt nagaani . </s> <s> Võsas kükitavad julgeolekumehed kuulsid üksikut lasku ning vaatasid küsivalt üksteisele otsa . </s> <s> Kui nende alistumiskeelitustele keegi enam ei reageerinud , käsutas ohvitser mehed küüni . </s> </p>
<p> <s> Lõhnavatel heintel lamas avasilmi Roland Piibu laip , metsavend , kes oli kätte maksnud kümnekordselt oma perekonna hävitamise eest . </s> <s> Haarajad kogusid langenud seltsimeeste surnukehad kokku ning kandsid autodesse . </s> <s> Edgari laip aga jäeti küüni ette vedelema . </s> <s> Tema kägardunud elutut keha tõukas ohvitser jalaga ning lausus tema vahakollasesse näkku vaadates põlastusega : “ Vilets lupard ! ” </s> </p>
<p> <s> Tükk aega peeti nõu , mida Roland Piibu surnukehaga peale hakata . </s> <s> Siia , heinavirna otsa lebama jätta ei oleks kuigi tark tegemine , sest olid nad ju oma langenud seltsimeeste näol maksnud küllaltki kõrget hinda . </s> <s> Vähemalt ümbruskonna kohalik elankkond peab oma silmaga nägema , et seda ohtlikku mõrtsukat enam elavate kirjas ei ole . </s> <s> Ja kui lõpuks keegi geniaalsele mõttele tuli , et vaja oleks metsavenna laip kusagile avalikku kohta teatud ajaks üles riputada , kus iga möödakäija teda imetleda ja haletseda võiks , kiideti see tore ettepanek üksmeelselt heaks ning Roland Piibu surnukeha löödi risti telefoniposti külge Nõmme külasse viiva tee äärde . </s> <s> Ja tõepoolest , ümbruskonna elanike jahmatusel polnud piire . </s> <s> Surnukehaga niimoodi ümber käia ! </s> <s> See ei mahtunud lihtsate külainimeste pähe . </s> <s> Laiba lähedale seadis NKVD sisse pideva valve , et seda mitte ära ei varastataks , kuna teati , et Roland Piibul oli , vaatamata tema verisetele kätele , igal pool palju sõpru ja pooldajaid , sest ta ei puudutanud kunagi omasid . </s> <s> Ka lootsid võimukandjad seal tema laibaga hüvasti jätma tulnud teisi metsavendi tabada . </s> <s> Kuid ei juhtunud seda ega teist . </s> <s> Küll aga asetasid möödujad Jeesus Kristuse kombel üles riputatud Roland Piibu risti alla hulgaliselt lilli , mis pidi olema lugupidamise märgiks mehele , kes temale tehtud ülekohtu eest veriselt kätte maksis . </s> <s> Kaua kõlkus metsavenna laip telefoniposti külge kinnitatud ristil ja iga päev ilmusid sinna alla värsked sügisõied . </s> <s> Siis , ühel ööl , oli juba lagunema kippuv surnukeha kadunud . </s> <s> Kas õnnestus tõesti teistel metsavendadel NKVD pidevast valvest hoolimata see ära varastada või toimetasid võimukandjad ise korjuse varjulisse võssa ja matsid maha , seda ei saadudki teada . </s> <s> Edgari laiba aga leidsid karjalapsed tükk aega hiljem küünisuu eest ja kõigile jäi mulje , et ta haarangul julgeolekumeeste poolt maha lasti . </s> </p></div2><div2 type="alaosa"><head> 30 </head>
<p> <s> Hirm , et pärast talude ühistamist ka maju kolhoosikeskuse juurde kokku hakatakse vedama , osutus vähemalt esialgu ülearuseks . </s> <s> Kõik jäid elama sinna , kuhu keegi oma eluaseme kunagi oli rajanud . </s> <s> Kuid elu ise dikteeris inimestele nii mõndagi ette , mis alguses tundus olevat vastuvõtmatu . </s> <s> Seoses taluinimeste massilise küüditamisega jäid paljud piirkonnad peaaegu inimtühjaks . </s> <s> Eesti vabadussõjast osa võtnud asunikud , kellele Selivere mõisa südamest suured talud kätte olid mõõdetud , viidi ära viimaseni . </s> <s> Lisaks nendele tunnistati kulakuteks Kõrvenurme põlistalunikud , kes kodanlikul ajal võõrast palgalist tööjõudu pidasid . </s> <s> Kulaku nimest ja küüditamisest ei pääsenud ka keskmise suurusega talud ning koguni väikekohapidajad , peaasi , et neil majapidamine korras oli ja jõukust rohkem kui mõnel niisugusel peremehel , kes kodanlikul ajal tööst lugu ei pidanud , vaid niisama lulli lõi . </s> <s> Ühesõnaga –kõigil vähegi jõukamatel tuli oma päriseks ostetud isatalu maha jätta ning puupaljana loomavagunites suure kodumaa idapiirkondadesse rännata , kuna vastasel korral oleksid nad võinud nõukogude võimu tugevasti kõigutada . </s> <s> Küüditatute seas leidus ka inimesi , kel ei olnud suurt majapidamist ega ka muid rikkusi , kuid kes oma arvatava poliitilise meelsuse tõttu sotsialistlikku ühiskonda ei sobinud . </s> <s> Piisas vaid kellegi kättemaksuhimulise napisõnalisest vihjest kas valla täitevkomitees või julgeolekus ja inimene oli kadunud . </s> <s> Aeg oli avanud hiilgavad tegutsemisvõimalused pealekaebajatele ja võimu ees lipitsevatele närustele hingedele . </s> <s> Keegi ei uurinud kaebealuste süüd , keegi ei takistanud ülekohut , omavoli oli piiramatu ja absoluutne . </s> <s> Näis , et inimesed olid sel ajal väljaspool seadust . </s> <s> Neil koledail hirmu- ja õudusepäevil ei võinud ükski inimene õhtul magama minnes kindel olla , et ta hommikuni oma voodis rahulikult puhata võib . </s> <s> Iga automürina peale ärgati hirmunult ning piiluti südame kloppides õue , sest keegi ei teadnud , millal kellegi tund käes on . </s> <s> Seega jätkus külade inimestest tühjenemine ka veel pärast suurt massiküüditamist . </s> <s> See tõi endaga kaasa mitmeid negatiivseid nähtusi . </s> <s> Kõigepealt hariduselus . </s> <s> Paljudes maakoolides langes õpilaste arv järsult niivõrd madalale , et koolid läksid likvideerimisele . </s> <s> Üksteise järel suleti õppeasutused , kus õpilasi oli ainult neli-viis või veelgi vähem . </s> <s> Nende laste vanemad seisid probleemi ees , kuhu lapsed õppima saata , sest lähim kool asus tihti kümme-viisteist kilomeetrit eemal , kas linnas või mõnes muus suuremas ning rahvarikkamas keskuses . </s> </p>
<p> <s> Üks selline lapsevanem oli Sooaluse Leeni , kes kolhoosi astumisega alguses kuidagi ei tahtnud nõustuda . </s> <s> Kuid et valla partorg talle kõvasti peale käis ning riigivastaseks lubas tunnistada , andis ta lõpuks avalduse . </s> <s> Leeni lapsed käisid alguses Saaremetsa algkoolis , mis kuulus küll naabervalda , kuid oli kõige lähem õppeasutus Sooalusele , ainult kolm kilomeetrit läbi metsa . </s> <s> Et aga Saaremetsa piirkond küüditamise tagajärjel peaaegu inimtühjaks jäi , langes seal ka õpilaste arv peaaegu nullini ning kool suleti . </s> <s> Lähim , Kõrvenurme algkool asus Sooaluselt seitsme kilomeetri kaugusel . </s> <s> Liiga pikk maa kaheksa-üheksa aastaste laste jaoks ning Leeni hakkas piiluma küla poole . </s> <s> Hobust ei olnud , põllutööriistu ei olnud , kevadised ja sügisesed porid ning talvised tuisanud teed ajasid Leenile hirmu peale . </s> <s> Lisaks kõikidele muudele hädadele ilmusid ei tea kust maailmaotsast veel hundid . </s> <s> Neid liikus küll üksikult ning paarikaupa ja vahel veel suuremalgi hulgal metsavahelistel teedel , heinamaadel ja põldudel , hirmutades inimesi ning murdes kariloomi . </s> <s> Ühel südasuvisel lõunatunnil , kui Leeni kolhoosi heinamaalt koju lehma lüpsma tuli , saatis ta lapsed koplisse , et nad loomad koju laseksid . </s> <s> Lehm ja üks lammas jooksid aga lastele juba poolel teel vastu . </s> <s> Lapsed pöördusid koju tagasi ega mõistnud asjast midagi arvata . </s> <s> Et aga kaks lammast vajaka olid ja ka hiljem enam koju ei tulnud , läks Leeni koplisse vaatama , kuhu lambad jäid . </s> <s> Karjamaa lähedalt , üsna mulgu juurest leidis ta ühe tapetud ute , teine oli aga koplis maha murtud ning ära söödud . </s> <s> Ainult väike ristluu-konditükk vedeles maas . </s> <s> Nüüd oli Leenil asi selge . </s> <s> Hunt oli käinud tema karja külastamas . </s> <s> Ilmselt oli lehm kiskjaga vihast heitlust pidanud , sest maakamar oli mitme ruutmeetri ulatuses mustale mullale sõtkutud ning madal lepavõsa ära räsitud . </s> <s> Loomi välja lasta Leeni enam ei julgenud , vaid jättis lauta ning niitis põllupeenralt rohtu ette . </s> <s> Kui ta juhtumisi õhtupoolikul heinaloogu võttes teistele naistele rääkis , ütles Künka Minna : </s> </p>
<p> <s> “ Sa pead sealt Sooaluselt ära tulema . </s> <s> Kauaks sa enam sinna jääda ei saa . </s> <s> Varsti sügis käes , lapsed vaja kooli saata , ega need maimukesed sul seitset kilomeetrit kaks korda päevas ära ei jõua käia . </s> <s> Nüüd hundid ka veel . </s> <s> Praegu murravad koduloomi , talvel jäävad nälga , murravad lapsed maha . ” </s> </p>
<p> <s> Seega oli Minna välja öelnud mõtte , mida Leeni ise juba tükk aega endas oli kandnud , kuid sellega teiste ees lagedale tulla ei julgenud . </s> </p>
<p> <s> “ Aga kuhu ma tulen . </s> <s> Kogu elamine jääb ju metsa . ” </s> </p>
<p> <s> “ Praegu tühje maju külas küll , kust elanikud ära viidi . ” </s> </p>
<p> <s> “ Ei mina julge , mis siis inimesed ütlevad . ” </s> </p>
<p> <s> “ Mis neil öelda . </s> <s> Ega sa või ometi oma lapsi huntidel lasta maha murda . </s> <s> Meie lähedal Sakrise ja Suureõue tühjad . </s> <s> Räägi esimehele , ega ta keela . </s> <s> Mis need majad niisama tühjalt seisavad . </s> <s> Tänavotsa Indreku talusse kolis Liivamäe August , keegi ei ütle midagi . ” </s> </p>
<p> <s> “ Aga mis siis , kui Sakrise ja Suureõue omad Siberist tagasi tulevad ? ” </s> </p>
<p> <s> “ Ei nad enam tule , vähemalt niipea mitte . </s> <s> Ja kui ka ajad peaks muutuma , nii et nad tagasi lastakse , eks sa siis või Sooalusele tagasi kolida , ” arvas Minna . </s> </p>
<p> <s> “ Kui sa niimoodi soovitad , siis tasub asja tõesti kaaluda . </s> <s> Ma mõtlesin ise juba ammu sellele , aga ei julgenud kellelegi iitsatada . </s> <s> Kartsin , et kõik vaatavad , et näe , kus suur punane , ronib võõra varanduse otsa , ” rääkis Leeni . </s> </p>
<p> <s> “ Sakrise maja sobiks sulle paremini kui Suureõue , on nagu rohkem omaette , lehma söömamaa ligemal . </s> <s> Suureõue jääb liiga küla keskele , ” arvas Minna . </s> </p>
<p> <s> “ Ma mõtlen ise sedasama . </s> <s> Sakrise omad mulle kaugelt sugulasedki , vast ei pane nii pahaks , kui nende majja sisse kolin . ” </s> </p>
<p> <s> Ja Sooaluse Leeni oli esimene , kes oma talu vabatahtlikult maha jättis ning kolhoosikeskusele lähemale kolis , ilma et keegi teda selleks oleks sundinud . </s> <s> Muutunud elulaad külas dikteeris ise ette , mida inimestel teha tuli . </s> <s> Siitsamast Kõrvenurme külast oli ta abiellumise puhul Sooalusele , mehekoju läinud , nüüd tuli tagasi . </s> <s> Ja Leeni ei kahetsenud , kuigi äratulek alguses oli raske . </s> <s> Sooaluse põllud ja heinamaad unustati õige pea . </s> <s> Paar aastat tegi majand sealt veel heina , kui aga niidetud loog tööjõu nappuse tõttu maha jäi ning sinna mädaneski , ei tundnud järgmisel kevadel Sooaluse põldude ja heinamaade vastu keegi enam huvi . </s> <s> Kui aga poisikesed mahajäetud talu aidapõranda alt suvel kümmekond hundikutsikat leidsid , ei julgenud isegi marjulised enam Sooaluse umbrohtunud põllulappidele ega võssakasvavatele heinamaadele liiga lähedale minna . </s> </p></div2><div2 type="alaosa"><head> 31 </head>
<p> <s> Pingeline olukord Pajanõmme soos metsavendade vahel kestis edasi . </s> <s> Pealtnäha tundus olevat kõik korras , kuid tegelikult valitses punkris äikese-eelne rõhuv atmosfäär . </s> <s> Räägiti omavahel vähe , hoiduti üksteisele silma vaatamast . </s> <s> Armin viibis nüüd peaaegu alati punkri läheduses ega lasknud Jaaku ja Lindat silmist . </s> <s> Seepärast ei tulnud põgenemine päise päeva ajal kõne allagi . </s> <s> Jälle tõi Ülo ühel õhtul teate , et Sagadi kandis olnud suur haarang , kus mitu meest tabatud . </s> <s> Üks mõrtsukatasemele laskunud metsavend , nimega Piip , teinud endale aga ise otsa peale , kui nägi , et pääsu pole . </s> <s> Nendele aga , kes ise välja tulevad ja ennast üles annavad , ei tehtavat midagi . </s> <s> See innustas ning Jaak otsustas järgmise päeva hommikul proovida , öelgu Armin , mida tahab . </s> <s> Mingu asi kasvõi kakluseks . </s> <s> Ega ta automaati kasutada ikka julge . </s> <s> Punkris oli veel pime ja teises seinas vennaste poolel magati alles , kui Jaak koos naisega välja hiilis . </s> <s> Ilm oli sombune , kuid metsaalune hõredas männikus juba päris valge . </s> <s> Kiirustades astuti mööda vaevumärgatavat jalgrada sinnapoole , kus Jaagu arvates pidi olema jõgi ja heinamaadele viiv vankritee . </s> <s> Vaevalt paarsada meetrit punkrist eemal ilmus järsku puutüve tagant Armin , automaat rinnal . </s> <s> Linda kiljatas ning haaras Jaagul käest kinni . </s> <s> Kõik kolm seisatasid . </s> </p>
<p> <s> “ Kuhu te lähete ? ” küsis Armin . </s> </p>
<p> <s> “ Koju , ” vastas Jaak . </s> </p>
<p> <s> “ Ma ju ütlesin sulle , et me läheme kõik koos , või ei keegi meist . ” </s> </p>
<p> <s> “ Ja mina ütlesin sulle , et meil pole teie pattudega asja . </s> <s> Me pole kellelegi kurja teinud ja meil pole põhjust siin punkris hallitada . </s> <s> Nüüd aga astu kõrvale ja lase meid minna . ” </s> </p>
<p> <s> “ Mitte kusagile sa ei lähe , kuulsid ! </s> <s> Sa kipud selleks välja , et meid üles anda , ” ning Armin kiskus automaadi rinnalt . </s> </p>
<p> <s> “ Pane relv ära , see pole mänguasi . ” </s> </p>
<p> <s> “ Ega ma temaga mängima ei hakkagi , ” vastas Armin ning suunas laskeriista Jaagule . </s> </p>
<p> <s> “ Sa ei tohi lasta ! </s> <s> Sa oled mõrtsukas , kui sa Jaaku tulistad ! ” karjatas Linda ning astus mehe ette , et teda oma kehaga kaitsta . </s> <s> Kuid oli juba hilja , sest Arminist oli saanud verejanuline kiskja . </s> <s> Inimlikkude tunnetega inimene oli temas surnud ja asemele oli asunud ürginstinktidega kannibal , kes nägi voolamas sooja punast verd , kannibal , kes tundis oma sõõrmeis selle hunnitu vedeliku joobnuks tegevat hõngu . </s> <s> Miski ei suutnud teda enam peatada . </s> <s> Ta vajutas päästikule ning poolhämara metsaaluse sünget vaikust katkestas lühike automaadivalang ja kaks inimest vajusid surnult teineteisele . </s> <s> Kuuseladvas kükitanud üksik ronk kraaksatas hirmunult ning tõusis okste vahel tiibu kobistades lendu . </s> <s> See suurendas õudu veelgi . </s> <s> Taas valitses sombuses metsas vaikus ja rahu , nagu poleks juhtunud midagi iseäralikku . </s> </p>
<p> <s> Automaadivalangust üles hirmutatud Enn ja Verner haarasid relvad ning tormasid trussikute väel punkrist välja , sest nad arvasid , et metsas toimub haarang . </s> <s> Paanilises hirmus põgenesid nad kuuldud laskudest vastassuunas , nii kuidas jalad võtsid , et aga ohtlikust paigast võimalikult kaugemale saaks . </s> <s> Teravad okkad ja männikäbid torkisid ja veristasid nende paljaid jalgu , oksad kriipisid reisi ja sääri , kuid seda nad ei tundnud . </s> <s> Surmahirm oli suurem kui füüsiline valu . </s> <s> Kuuldud automaadivalang ragises ikka veel põgenejate kõrvus ja puhuti näis , et tagaajajad on neil otse kannul . </s> <s> Lõpuks taipasid nad , et jälitajaid siiski ei ole ning automaadivalanguidki polnud rohkem kui vaid see , mida nad punkri lähedal kuulsid . </s> <s> Mõlemad peatusid lõõtsutades ning istusid tuulest murtud pehkinud kasetüvele ja kuulatasid . </s> <s> Mets ümberringi oli aga hääletu ja vennaksed kuulsid ainult teineteise erutatud südamelööke . </s> <s> Kes siis lõpuks laskis ? </s> <s> Keda ? </s> <s> Miks ? </s> <s> Ja kas üldse lasti ? </s> <s> Nad ehk nägid unes . </s> <s> Kuid ei ! </s> <s> Nad ju mõlemad kuulsid , kuidas automaat ragises , kuivalt ja valusalt keset hommikuhämaruses tukkuvat metsa . </s> <s> Isegi ronga pahaendelise kraaksatuse oli Ennu kõrv ära tabanud . </s> <s> Ja järsku vaatasid vennaksed teineteisele otsa , pikalt ja mõistvalt . </s> <s> Nad mõlemad mõtlesid üht ja sama mõtet , kuid ei julgenud seda välja öelda . </s> <s> See oli nii hirmus , et halvas kõnevõime . </s> <s> Lõpuks kogeles Enn : </s> </p>
<p> <s> “ Kui ehk . . . ” </s> </p>
<p> <s> Verner noogutas : “ Kindlasti . ” </s> </p>
<p> <s> Ja nagu kokkuleppe kohaselt tõusid mõlemad ning hakkasid väsinult tuldud teed mööda punkri poole tagasi astuma . </s> <s> Teel selgus , et nad olid surmahirmus ligemale paar kilomeetrit punkrist eemale jooksnud . </s> <s> Mida lähemale nad oma asukohale jõudsid , seda rõhuvamaks muutus ängistus nende hinges . </s> <s> Nad ei vahetanud ainsatki sõna , sest see olnuks ülearune . </s> <s> Pinevil meeled ootasid oma kahtlustele kinnitust . </s> </p>
<p> <s> Armin seisis keset punkrit , automaat kaelas , ja põrnitses süngel ilmel ümmargustest lattidest laotud põrandat . </s> <s> Venda lävel nähes võpatas ta ning haaras laskeriista järele . </s> <s> Tükk aega valitses vaikus . </s> </p>
<p> <s> “ Kus Jaak ja Linda on ? ” küsis Enn ja vaatas venna tuhakarva nägu . </s> </p>
<p> <s> “ Seal , punkri lähedal , ” mühatas Armin ja tegi pealiigutuse laipade suunas . </s> </p>
<p> <s> “ Kas mõlemad ? ” </s> </p>
<p> <s> “ Mõlemad . ” </s> </p>
<p> <s> “ Kas sina ? ” </s> </p>
<p> <s> “ Jah . ” </s> </p>
<p> <s> “ Miks sa seda tegid ? ” </s> </p>
<p> <s> “ Mul polnud teist valikut . ” </s> </p>
<p> <s> “ Aga kui inimesed teada saavad ? ” </s> </p>
<p> <s> “ Kui te oma suud kinni peate , siis ei saa keegi teada . ” </s> </p>
<p> <s> “ Mis sa Ülole ütled , kui ta küsib ? </s> <s> Ta pidi täna tulema . ” </s> </p>
<p> <s> “ Ütlen , et ei tea . ” </s> </p>
<p> <s> “ Kas matsid maha ? ” </s> </p>
<p> <s> “ Ei . ” </s> </p>
<p> <s> “ Miks ! </s> <s> Mõni võib metsa tulla ja näeb . ” </s> </p>
<p> <s> “ Nähku . </s> <s> Mulle on see vastik . ” </s> </p>
<p> <s> “ Kas siis ei olnud vastik , kui sa nad maha kõmmutasid ? ” </s> </p>
<p> <s> “ Mis see sinu asi on . </s> <s> Tahad kohut mõistma hakata või ? ” </s> </p>
<p> <s> Armini hääl värises ja silmis peegeldus ohjeldamatu viha . </s> </p>
<p> <s> “ Mis kohtumõistja mina olen , kuid sa ise peaksid taipama , et oled vilets mõrtsukas . ” </s> </p>
<p> <s> “ Vaiki , kutsikas ! ” karjatas Armin ja haaras automaadi . </s> </p>
<p> <s> “ Eks tapa siis mind ka , kui sa muud ei oska . ” </s> </p>
<p> <s> Väljast kostsid sammud . </s> <s> Tulija oli Verner . </s> </p>
<p> <s> “ Mis siin toimub ? ” küsis ta , kui nägi Arminit nooremale vennale suunatud automaadiga . </s> <s> Mõlemad vaikisid ja üle Armini nurgelise näo valgus mingi inetu grimass . </s> <s> Kolm venda seisid keset kitsast punkrit nii lähestikku , et nad üksteise hingeõhku tundsid . </s> <s> Siis langetas Armin relva ja astus punkrist välja . </s> <s> Enn ja Verner vaatasid talle järele , kuni vanem vend , automaat rinnal , hall sonimüts silmile tõmmatud , pikkade sammudega mööda õitsvasse kanarbikku tallatud jalgrada pruunikashallide männitüvede vahele ära kadus . </s> <s> Kui teda enam näha polnud , küsis Enn : </s> </p>
<p> <s> “ Kuhu ta läks ? ” </s> </p>
<p> <s> “ Ei tea , ” kehitas teine õlgu . </s> </p>
<p> <s> Alles nüüd märkas Verner , et Jaak ja Linda on vajaka . </s> </p>
<p> <s> “ Kus ? . . . ” </s> </p>
<p> <s> Kuid enne veel , kui ta küsimust suutis lõpetada , lausus Enn : </s> </p>
<p> <s> “ Pane riidesse , läheme ja matame nad maha . ” </s> </p>
<p> <s> “ Siis ikkagi Armin . </s> <s> Ja meie arvasime , et haarang . ” </s> </p>
<p> <s> “ Tema . ” </s> </p>
<p> <s> Mööda kastemärgadesse sookailudesse ja sinikavartesse tallatud jalgrada sahlas , raske seljakott seljas , üksik mees metsasügavuse poole . </s> <s> Oli näha , et ta kiirustas . </s> <s> Heinamaalagendikul oli juba päris valge , kuid metsa all alles hämar . </s> <s> Peaks ta ikka ennem kohale jõudma , kui punkrielanikud ärkavad ning metsi mööda laiali valguvad , mõtles Ülo endamisi . </s> <s> Ta pidi minema küll alles õhtul , aga eilsed halvad uudised oli vaja juba hommikul üle anda . </s> <s> Peagi asendus madal , võssa kasvanud rabaserv hõreda kõrge männikuga , kus liivane pinnas kõva ja tasane . </s> <s> Jalgrada tegi käänaku ja viis mööda liivaseljandiku nõlva otse edasi punkri poole . </s> <s> Korraga märkas Ülo enda ees puude vahel kolme inimest . </s> <s> Kähku tõmbus ta männitüve varju ning piilus sealt , nii hästi kui hämarus seda lubas , inimkogude poole . </s> <s> Näis , et nad millegi üle sõnelesid , sest Ülo kuulis erutatud hääli , kuid ei eraldanud sõnu . </s> <s> Ta tegi mõne kiire hüppe edasi , et paremini näha ja kuulda , mis seal toimub . </s> <s> Kuid siis karjatas naisehääl : </s> </p>
<p> <s> “ Sa oled mõrtsukas , kui sa Jaaku tulistad ! ” </s> </p>
<p> <s> Ülo tardus paigale , sest samal momendil ragises automaat ja kaks teineteise ees seisvat inimest vajusid pikali maha . </s> <s> Tulistaja laskis relva langeda ning eemaldus . </s> <s> See oli Armin . </s> <s> Ülo tundis ta ära pisut vimmaka rühi ja lüheldase kasvu järgi . </s> <s> Ka kandis Armin kogu aeg silmile tõmmatud halli sonimütsi ning luitunud tumesinist pintsakut . </s> <s> Kuid keda ta tulistas ? </s> <s> Ainukene naine punkris oli Linda , Jaagu naine . </s> <s> Kuid mees ? </s> <s> Ega ometi Jaak ! </s> <s> Ülot valdas hirm ja õudus . </s> <s> Miks olid nad hommikul vara oma peiduurkast välja viival teel ? </s> <s> Ta teadis , et Jaak ja Linda tahtsid juba ammu metsast välja tulla ning ennast üles anda , kuna ei teadnud endal olevat mingit süüd . </s> <s> Armin oli aga selle vastu , sest ta kartis , et Jaak punkri asukoha välja annab ning venelaste haarangu temale kaela sokutab . </s> <s> Kõike seda kokku võttes tegi Ülo loogilise järelduse , et Jaak ja Linda tahtsid hommiku hämarat metsa ära kasutada ja põgeneda , kuid sattusid Armini peale , kes juhuslikult või koguni sihilikult neid metsas passis ning abielupaarile otsa peale tegi . </s> <s> Kus olid aga nooremad vennad ? </s> <s> Ilmselt siinsamas lähedal . </s> <s> Ülo kükitas madalate põõsaste vahele maha ega julgenud ennast liigutada , sest ta kartis , et teda nähakse . </s> <s> See oleks aga tähendanud seda , et ta oleks saanud vastu enda tahtmist selle mõrtsukatöö kaasteadjaks . </s> <s> Aga mis siis , kui vennaksed , eesotsas Arminiga , rohkem kaasteadjaid ei taha ? </s> <s> Siis võib nii juhtuda , et ka tema automaadivalangu keresse saab ning siinsamas rohelisel samblal lamab , hambad itsakile , nii nagu Jaak ja Lindagi . </s> <s> Kunagi tulevad ju kõik metsast välja , sest ega nad siia igavesti jääda ei saa . </s> <s> Ja kui Jaagu ning Linda kadumist uurima hakatakse , siis on tema kaasteadja ning koguni kaassüüdlane . </s> <s> Ning hirmunud Ülo lösutas põõsaste vahel edasi , oodates , millega see ebameeldiv olukord lõpeb . </s> <s> Kui Armin nendele otsa peale tegi , küllap tuleb ta siis neid ka matma . </s> <s> Vaevalt et ta laipu niimoodi vedelema jätab . </s> <s> Kuid aeg venis ning ühtki inimolendit ei ilmunud kusagilt lagedale . </s> <s> Ülo oli juba tõusmas , et lähemale hiilida ja oma oletuses Jaagu ja Linda suhtes lõplikult veenduda ning siis jalga lasta , kui puude vahele ilmusid Enn ja Verner , labidad käes . </s> </p>
<p> <s> Rohelisel samblal mändide all lamasid kaks verist laipa , mees ja naine , isa ja ema . </s> <s> Lebasid teineteise kõrval , tardunud pilgud kaharatesse männilatvadesse sihitud . </s> <s> Keegi ei tulnud nende silmi sulgema , keegi ei laotanud nende peale surilina . </s> <s> Täis hirmu ja õudust oli mõrtsukas sündmuspaigalt põgenenud . </s> <s> Kas ta tundis südametunnistuse piina ? </s> <s> Kas ta kahetses ? </s> <s> Vist mitte . </s> <s> Kas ta püüdis oma mõrtsukatöö jälgi varjata , neid segada ? </s> <s> Ka seda mitte . </s> <s> Ta jättis rohelisel samblal lebavad laibad sinnapaika ja läks kuriteokohalt tõtates , tagasi vaatamata , nagu peaks see niimoodi olemagi . </s> <s> Miks oli inimene Armini maha jätnud ? </s> <s> Või oli ta selliseks sündinudki ? </s> <s> Ehk oli selles süüdi aastaid kestnud sõda , mis õpetas inimest relva tõstma inimese vastu , õpetas tapma , et ise ellu jääda . </s> </p>
<p> <s> Enn ja Verner vaatasid ringi ning olles surnukehad leidnud , asusid sinnasamasse lähedale liivaseljandiku nõlvale hauda kaevama . </s> <s> Kalmukünka tegid nad maaga tasaseks ning kandsid sammalt , männikarpeid ja käbisid peale , nii et juhuslikult metsa sattunu midagi ei märkaks . </s> <s> Viivuks seisatasid poisid värske kääpa juures , seejärel aga lahkusid mõlemad oma peidiku suunas . </s> <s> Nüüd oli Ülole kõik selge . </s> <s> Jaagu ja Linda mõrvas Armin ning käsutas nooremad vennad hauda kaevama ning laipu matma , et kuritöö jälgi hävitada . </s> <s> Ise pidas ta ilmselt valvet , et keegi juhuslik metsa sattuja vendi nende töös ootamatult eksitada ei saaks . </s> <s> Kui Ülo hommikul selleks metsa tuli , et Arminit ja tema kaaslasi võimaliku haarangu eest hoiatada , mis kõigi kuulduste kohaselt lähematel päevadel pidi toimuma , ei olnud tal praegu tuju ega tahtmist kellegagi neist kohtuda . </s> <s> Langegu või lõksu , mul ükskõik , otsustas ta ning lahkus metsast , hirm ja õudus südames . </s> <s> Koha aga , kuhu vennaksed Jaagu ja Linda laibad matsid , jättis ta hästi meelde . </s> <s> Mine tea , ehk läheb elus kunagi vaja . </s> <s> Oli juba lõuna paiku , kui Ülo metsast lahkus . </s> <s> Ilm oli selginenud ning siit-sealt paistis hallide pilvesagarate vahelt sinist taevast . </s> <s> Männilatvade kohal , kurva sündmuspaiga lähedal tiirlesid kraaksudes mustad rongad , suurendades veelgi jubedusetunnet . </s> <s> Paari päeva pärast tulid külasse Enn ja Verner ning andsid end üles . </s> <s> Kui julgeolek nendelt küsis , kus nad end varjasid , viisid poisid nad Põhjanõmme soosse , mahajäetud punkri juurde . </s> <s> Asi tundus igati tõenäone , sest punker nägi niimoodi välja , et seda alles üsna hiljuti elamiseks oli kasutatud . </s> <s> Oma vennast Arminist , samuti Roopalu Jaagust ja Lindast ei teadnud Enn ja Verner midagi . </s> </p></div2><div2 type="alaosa"><head> 32 </head>
<p> <s> Esimene kolhoosisuvi möödus kirgede , emotsioonide ning vastandlike meeleolude virvarris. Talurahvas polnud ikka veel lahti saanud küüditamise hingenöörivast surmahirmust . </s> <s> Ja see oli üks peamisi põhjusi , miks esimesel kolhoosisuvel kõik püüdsid olla kuulekad ning vastuvaidlematult täita igat käsku ja korraldust , vaatamata sellele , et need käsud ja korraldused tihti olid otse kisendavalt totrad ning nõmedad . </s> <s> Kuid tööd tehti . </s> <s> Tööarmastus polnud veel ununenud , kuigi oma lehmamullikas ja põllusiil olid südamelähedasemad kui ühismajandi omad . </s> <s> Ka loodeti hea töö eest saada suuremat tasu , seda enam , et saak paistis olevat hea . </s> <s> Kui aga sügis tuli ning kolhoosnikutele palka hakati maksma , oli pettumus suur ja üldine . </s> <s> Ka kõige suuremad optimistid ei julgenud enam suud lahti teha . </s> <s> Kaks-kolm grammi teri normipäeva kohta ning neli kopikat raha , see oli töötasu , mida kolhoosnikud esimesel ühismajandi suvel palgaks said . </s> </p>
<p> <s> Alatalu Piret võttis kolhoositallist hommikul hobuse , et suvist palka ära tuua . </s> </p>
<p> <s> “ Võta aga kotte rohkem kaasa , muidu pead veel kaks korda käima , ” soovitas ema ning ladus uusi viljakotte tütrele istme alla . </s> <s> Ema imestusel polnud aga piire , kui Piret lõunapaiku ilma hobuseta koju tuli , kaks kotipusakat kokku seotud , üks rippus üle õla visatult ees , teine tagapool ja tühjad kotid käeotsas . </s> </p>
<p> <s> “ Kuhu sa hobuse viljakoormaga jätsid ? </s> <s> Mõni varastab veel ära . </s> <s> Või juhtus teel midagi ? </s> <s> Ma vaatasin hommikul , et hobusel olid rakmed na räbalad . </s> <s> Räägi siis ometi ! ” nõudis ema , kui tütar süngelt vaikides keset õue seisis . </s> </p>
<p> <s> “ Siin on kogu aasta teenistus , saad kanadele paar korda ette visata – ja taskus kaksteist rubla raha . ” </s> </p>
<p> <s> Ning Piret viskas kotipusakad õuele . </s> </p>
<p> <s> “ Kas sa tõtt räägid ? ” küsis ema peaaegu hääletult . </s> </p>
<p> <s> “ Ikka tõtt . </s> <s> Ise oled mind tõtt kõnelema õpetanud . ” </s> </p>
<p> <s> “ Issand jumal ! </s> <s> Millest me nüüd elama hakkame ! ” lõi jahmunud ema käsi kokku . </s> </p>
<p> <s> “ Ma ei tea , ” vastas Piret ning pühkis põskedele veerevaid pisaraid . </s> </p>
<p> <s> “ Terve aasta tööpalk ! ” ei suutnud ema ikka veel aru saada . </s> </p>
<p> <s> “ Kas siis kõik nii vähe said või oli mõnel ka rohkem ? </s> <s> Sa ju käisid päev-päeva kõrval , tegid kõik normipäevad ära , ei puudunud kunagi . ” </s> </p>
<p> <s> “ Noh , kus tööjõulisi inimesi kaks või enam , eks seal olnud siis pisut rohkem ka palka . </s> <s> Aga normid on kõigil ühesuurused . ” </s> </p>
<p> <s> Ema võttis kotipusakad , kus ühes sopis oli paar peotäit nisu , teises samapalju rukist ning viis need aita . </s> <s> Sel päeval ei räägitud Alatalu tubades peaaegu ainsatki sõna . </s> <s> Ema ning vanaema morne ja vaikivaid nägusid nähes vaikis naer ja muretu lobisemine ka laste huultel . </s> <s> Tujutult söödi kehv õhtueine – odratangupuder ning pool kruusi piima igaühele ja mindi magama . </s> </p>
<p> <s> Jah , Alatalu Piret oli esimene , kes astus kolhoosi . </s> <s> Kas ta seda ühismajandit nii väga tahtis , et ta ilma pikemalt mõtlemata avalduse kirjutas ? </s> <s> Küllap vist . </s> </p>
<p> <s> Eemalt lähenes mööda teed pikk hobuste voor , viljakotid vankril . </s> <s> Voori esimesel hobusel istus kes teab kust ilmaotsast kolhoosi tulnud umbkeelne venelane , Baskirovi Janka , karmoska põlvedel . </s> <s> Ülal pea kohal teivastega vankri külge kinnitatud punane riidekangas tekstiga : “ Esimene uudsevili riigile ! ” Janka kiskus lõõtsa mis jaksas ning laulis ise täiest kõrist kaasa . </s> <s> Tee äärde kogunes lapsi ning vanemaid inimesi . </s> </p>
<p> <s> “ Punavoor ! </s> <s> Näete , punavoor tuleb ! ” kisasid lapsed ning ronisid aiale . </s> </p>
<p> <s> “ Issand , näete , Stalini pilt on teiba otsa torgatud ! </s> <s> Mis nad hullud ometi teevad ! </s> <s> Selle eest võidakse ju Siberisse saata ! ” hädaldas vanem naine . </s> </p>
<p> <s> “ Ei selle eest lähe kusagile . </s> <s> See olevatki nüüd moes , kohe niisugune käsk , et suurte isandate pildid teivaste otsa aetakse . </s> <s> Mida suurem saks , seda pikem teivas , ” seletas teine . </s> </p>
<p> <s> “ Või kohe käsk , et teiba otsas ! ” ei suudetud oma imestust varjata . </s> </p>
<p> <s> “ No ütle , kus on sindritel aru peas ! </s> <s> Keset ilusat tööpäeva jäetakse viljakoristamine seisma ning mängitakse külavahel kometit ! ” </s> </p>
<p> <s> “ Kui see hullumajavärk niimoodi edasi kestab , saab ikka veel imet näha ja kuulda . ” </s> </p>
<p> <s> “ Ei tea , kuhu nad selle vilja siis nüüd kokku veavad ? ” </s> </p>
<p> <s> “ Eks ikka linna , kuhu mujale . </s> <s> Seal pidavat seisma kohe terved rongid , kuhu vili peale laaditakse ja kõik viiakse suurematesse linnadesse edasi , et linnarahvas olevat näljas . ” </s> </p>
<p> <s> “ Mina kuulsin jälle , et kõik minevat Venemaale . </s> <s> Seal pidavat olema kohe puhta nälg . </s> <s> Kolhoosid olla veelgi suuremad kui meil . </s> <s> Aga keegi ei tahtvat tööd teha . </s> <s> Inimesed valguvad linnadesse , külad rahvast puha lagedad . </s> <s> Põllud söötis , umbrohtu täis , malts ja lustjad üle pea . </s> <s> Lehmad olla nii armetud , et seisavad tugede najal püsti . ” </s> </p>
<p> <s> “ Miks siis ? ” </s> </p>
<p> <s> “ Pole midagi ette anda . </s> <s> Ei ole inimesi , kes suvel heina teeb . </s> <s> Kolhoosnikud istuvad teede ääres ning müüvad õunu ja sibulaid , sellest elavadki . </s> <s> Juba Pihkva tagant pidi hakkama niisugune olukord peale . ” </s> </p>
<p> <s> Niimoodi arutasid vanemad inimesed teede ääres linna poole sõitvat punavoori vaadates , mis nende arvates oli lausa kometimäng , ei midagi muud . </s> </p>
<p> <s> Tulid sügisesed vihmad pilvise taeva ja hommikuududega . </s> <s> Külavaheteed muutusid porimülgasteks . </s> <s> Laste jalad riidest õmmeldud sussides said juba kooli minnes läbimärjaks . </s> <s> Koju jõudes lirtsus must porivesi varvaste vahelt üles . </s> <s> Esimese kolhoosiaasta sügisel ilmus külasse kuri nakkus – sarlakid , mis ennegi oli lapsi ohvriks nõudnud . </s> <s> Kui Künka Minna ühel õhtul kartulivõtmise ajal kolhoosipõllult koju tuli , oli kõige vanemast tütrest Ainast järgmine õde , ainult aasta noorem Marju , voodis haige . </s> <s> Ema ei osanud alguses midagi tõsist karta , sest eks ole lapsed ennegi haiged olnud , kuid ikka jälle toibunud . </s> <s> Arstiabi said mitte ainult Künka omad , vaid kõik külalapsed harva . </s> <s> Alles siis , kui midagi tõsist oli karta , pöörduti Kunda arsti poole . </s> <s> Seepärast ei muretsenud siis ka Minna Marju haigestumise pärast eriti , vaid keetis pärnaõieteed ja sundis tütart seda jooma , et selle abil palavikku maha võtta . </s> <s> Peagi ilmus kehale punane lööve , ainult suu ümber oli kolmnurgakujuline valge laik . </s> <s> Minna sõitis hobusega Kundast arstiabi tooma . </s> <s> See vaatas haige üle ning leidis , et Marjul on sarlakid . </s> <s> Arst soovitas haige tervetest eraldada , kuna tõbi on kergesti nakkav . </s> <s> See polnud aga võimalik , sest Künkal oli ainult üks saunakamber kõigi jaoks . </s> <s> Ja lapsed jäid ühte , tulgu mis tuleb . </s> <s> Minna käis endiselt kolhoosis tööl , läks hommikul ja tuli õhtul . </s> <s> Marju tervis halvenes ja ema küsis vaba päeva , et taas Kundasse arsti järele minna , sest vahepeal olid haigestunud ka juba teisedki lapsed . </s> <s> Kuid mida suutis arstki teha , kui polnud arstimeid . </s> <s> Ka olid Künka kitsukeses saunakambris niisugused tingimused , kus haige lapse olukorda väga raske oli kergendada . </s> <s> Arst andis Marjule nii palju abi , kui see momendil tema võimuses seisis ning soovitas haige järgmisel päeval Kunda haiglasse toimetada . </s> <s> Kuid seda polnud enam vajagi . </s> <s> Terve öö ahastas õnnetu ema palavikus soniva tütre voodi juures , kuid ei suutnud aidata . </s> <s> Hommikuks rauges haige Marju jõud ning surm sai võimuse . </s> </p>
<p> <s> Minna laskis Rogandiku Mardil laudadest lihtsa puusärgi kokku lüüa ning kutsus naabrid appi , et tütart surnuaiale viia . </s> <s> Minna ei nutnud ega halisenud , vaid seisis vaikides tütre puusärgi juures . </s> </p>
<p> <s> “ Küll on inimeseloomal ikka süda sees ! </s> <s> Matab oma last , aga tilka silmavett ei vala . </s> <s> Kuidas võib üks ema nii kivikõva südamega olla . </s> <s> Kui minu laps praegu sureks , ma nutaksin oma silmad pimedaks , ” sosistas Saarevälja Marta naabrinaistele . </s> </p>
<p> <s> “ Küllap Minna on oma nutud juba nutnud . </s> <s> Ega silmavettki inimesele ülearu pole antud , ” arvas keegi . </s> </p>
<p> <s> Minna ise seisis kivise sambana oma tütre lihtsa puusärgi juures . </s> <s> Ta tuhkjashall nägu ning tumesiniseks paelaks kramplikult kokku surutud huuled kõnelesid tema hinges toimuvast valust rohkem kui momendil pisaratest nõretavad silmad , mida naabri-Marta nii väga näha oleks tahtnud . </s> </p>
<p> <s> “ Ei tea , mis tal siis nii häda on , rohkem kui kellelgi teiselgi . </s> <s> Seakari kasvab kolhoosi põhukuhjas . </s> <s> Ise nägin , kui ta kapsalehtedega sinna läks ja kuulsin selgesti , kui kesikud põhuvirnas ruigasid . </s> <s> Pärast käisin vaatamas . </s> <s> Tõsi mis tõsi . </s> <s> Kui ma praegu paha tahaksin olla ja üles annaksin , aga ta siis saaks , nii et aitab . </s> <s> Ta on mind küll närinud , ” lõpetas Marta . </s> </p>
<p> <s> Naised vaikisid . </s> <s> Kellegi polnud tuju ega tahtmist Martaga ühineda , sest Minna olukord oli selline , mis sundis talle isegi tema surmavaenlastel kaasa tundma , mitte aga tagant parastama . </s> <s> Üks tütar kirstus , teised kaheksa voodis haiged , pluss veel Roopalu Linda ja Jaagu kolm last , samuti palavikus , kõik väikeses toauberikus , kus ei leidunud jalatäitki vaba pinda . </s> <s> Momendil , kui tütre kirst hauda lasti , vankus Minna jalgadel ja tema suust kostis korisev ohe . </s> <s> Värisev käsi langetas kolm peotäit kruusakrobelist liiva lihtsale puusärgile . </s> <s> Piinatud ema kõrvus kostis kivikeste langemine kirstukaanele äikese mürinana . </s> <s> Kui haud kinni aetud ja mõned lihtsad sügislilled liivasele kalmukünkale asetatud , hakkasid peielised lahkuma . </s> <s> Minna seisis kivinenud raidkujuna valgeksvärvitud risti taga ja vaatas üksisilmi tagasihoidlikke sügisesi leinalilli tütre haual . </s> <s> Kogu ta elu libises silme eest mööda . </s> <s> Tutvumine Arturiga , meheleminek , laste sünd , siis mehe õnnetu surm , kõik see oli alles nagu eile , kuid ometi oli abiellumisest ja Künkale tulekust möödas juba kuusteist aastat . </s> <s> Ta ei märganud omaste ja naabrite surnuaialt lahkumist , ei kuulnud nende vaiksel häälel lausutud hüvastijätte ega lohutussõnu . </s> <s> Ta seisis ja vaatas vinges sügistuules värelevaid narmasastreid , avatud huuli meenutavaid lillherneid ning lõvilõugu . </s> <s> Alles siis , kui kõik juba oma teed olid läinud , ärkas ta nagu unest . </s> <s> Minna saatis viimase hellitava pilgu kalmukünka poole , päästis hobuse lasipuu küljest lahti ning asus koduteele . </s> <s> Ja nüüd , varjatud võõraste uudishimulike pilkude eest , vallandusid pisarad . </s> <s> Nendesse valas ta kõik , mis hingele oli kogunenud : südamevalu , ahastus , mure , meeleheide ja armastus . </s> <s> Kõik laskis ta silmavee kaudu välja voolata . </s> <s> Kui ta koju jõudis , oli ta jälle tõsine ja vaikiv , nagu hommikul teele asudes . </s> <s> Keegi ei tohtinud tema pisaraid näha , keegi ei tohtinud kuulda tema suust ainsatki kurtvat sõna . </s> <s> Kellele oli neid vaja . </s> <s> Tema suudab oma muret ja südamevalu üksindagi kanda . </s> <s> Ei hakka tal sellepärast kergem , kui ta oma südant võõraste ees puistab . </s> <s> Kodus istus ta viivuks Marju voodiservale puhkama , et siis õhtuste toimetustega alustada . </s> </p>
<p> <s> “ Issand , missugused matused ! ” ei suutnud Saarevälja Marta oma imestust varjata , kui peielised surnuaia väravas hobuseid lasipuu küljest lahti päästsid . </s> </p>
<p> <s> “ Mine kuiva suu ja tühja kõhuga koju nagu mingilt asjaajamiselt . </s> <s> Isegi laadal võid viinanapsu alla võtta ja suslamoori käest praetud kotletti peale süüa . </s> <s> Ei ole mina veel niisugust asja varem näinud . ” </s> </p>
<p> <s> “ Millest see Minna veel seda matuselauda pidi korraldama , kui tal kümme suud kodus süüa ootavad . ” </s> </p>
<p> <s> “ Käskis keegi tal neid fašistide lapsi enda juurde korjata , nüüd häda käes , et pole midagi süüa anda . </s> <s> Tirinud seakesik põhuvirnast välja ning lasknud ära veristada . </s> <s> Keetnud või paar kausitäit sültigi matuselistele . </s> <s> Aga niimoodi – justkui koerakutsika ajas auku . </s> <s> See on ju lausa solvav . </s> <s> Näitab lugupidamatust heade inimeste vastu , kes lapse maamulda aitasid viia . ” </s> </p>
<p> <s> Võib-olla et mõni teinegi mõtles praegu Martaga ühiseid mõtteid , kuid välja ei öelnud seda keegi . </s> <s> Liiga masendav tundus Minna olukord . </s> </p>
<p> <s> “ Leidub selle seakesiku jaoks tal endalgi suid rohkem kui vaja . </s> <s> Kui sul samasugused päevad käes oleksid , ei võtaks sa niisuguseid sõnu suhu . </s> <s> Sinul see üks lapseräbal , hellitatud ja pillitatud , mida taipad sina Minna olukorrast . ” </s> </p>
<p> <s> “ Ega ta minulgi iseenesest ei kasva . </s> <s> Ja kui palju vaeva ma Juhani lapsi kasvatades nägin , ” nähvas Marta vastuseks , kes kuidagi sellega ei tahtnud leppida , et kõik Minnale rohkem kaasa tundsid kui temale . </s> </p>
<p> <s> “ Juhani lapsed olid peaaegu täiskasvanud inimesed , kui sina Saareväljale läksid ja needki küütisid sa õige pea välja . </s> <s> Tüdrukud ja vanem poiss olid sulle pigem abiks ja toeks kui tülinaks . ” </s> </p>
<p> <s> “ Aga noorem poiss , see püsti kurat ! </s> <s> Milliseid ohtupäevi ma temaga nägin , ” vihastas Marta . </s> </p>
<p> <s> “ Kui sa temaga niimoodi ümber käisid , et ta püstikuradiks läks , siis muidugi , ” arvas keegi . </s> </p>
<p> <s> Ärritatud Marta oleks tahtnud niisuguste solvavate sõnade eest samaga vastata , kuid ei pidanud seda surnuaia väravas sündsaks ja vaikis , kuid jättis ütleja meelde , et esimesel parajal võimalusel seda tasa teha , mida temale praegu anti . </s> <s> Ning Marta andis kolhoositallist võetud hobusesetukale ohjaotstega tubli nähvaka , et teistest peielistest ette jõuda . </s> </p>
<p> <s> Kuid Minna kannatuste mõõt polnud veel kaugeltki täis . </s> <s> Juba nädala pärast seisis taas vihmast ligedal õuel taburettidele asetatud uus valgeks värvitud kirstuke . </s> <s> Seekord oli surm võtnud keskmise poja – Eriku . </s> <s> Kuri sarlakihaigus oli ka tema ohvriks nõudnud . </s> <s> Ta pidas lastest kõige kauem nakatumisele vastu ja ema lootis juba , et Erik sellest ehk koguni pääseb . </s> <s> Kuid siis , mõni päev pärast Marju matust , ühel õhtul töölt koju tulles , leidis Minna kõrges palavikus sonija poisikese eest . </s> <s> Teiste laste käest kuulis ta , et Erik olevat õe matusepäeval välja läinud ning tulnud tagasi alles mitme tunni pärast , külmast lõdisedes ja läbimärg , olevat pidanud Saarevälja Ahtiga oja ääres veesõda . </s> <s> Küll keetis ema kohe pärnaõieteed ja sundis Erikut seda kuumalt jooma ning tõi järgmisel päeval Kundast ka arsti kohale , kuid miski ei aidanud . </s> <s> Kehatemperatuur aina tõusis ning poisikene oli paari päeva pärast surnud . </s> <s> Ja nüüd lamas ta puusärgis nagu õdegi nädal aega tagasi , kummaliselt õnnelik naeratus veel praegugi roosakal näol . </s> <s> Jälle tulid naabrid kokku kolhoositallist võetud hobustel , sületäis läpatanud põhku logiseval töövankril , et Künka Minna poega Haljala surnuaiale viia . </s> <s> Ka seekord lükkas Minna Rogandiku Mardi pakkumise tagasi , kes tahtis puusärgi oma vankrile asetada . </s> </p>
<p> <s> “ Olen ta maailma kandnud , küllap viin ka surnuaiale , ” vastas ta ning istus põhusületäiele puusärgi kõrval . </s> </p>
<p> <s> Kuigi Saarevälja Marta endale oli tõotanud , et ta Minna poja matusele ei lähe , mis tema arusaamist mööda polnudki mingi matus , ilma viinanapsuta , ilma söögisuutäieta , murdis ta ometi endale antud lubaduse matusepäeva hommikul ja ilmus Künka õuele , suur kimp tumepunaseid daaliaid käes , sest uudishimu oli Marta tunnetest kõige võimsam ja püsivam , mille vastu tema tahtejõud , meelekindlus ning antud tõotused ei lugenud . </s> <s> Ja Marta valas Künka õuel naabripoisi puusärgi juures seistes isegi pisaraid , sest Erik oli tema poja Ahtiga ühevanune ja viimase igapäevane lahutamatu mängukaaslane . </s> <s> Kuid Ahtit ta välja tuua ei julgenud , sest kartis , et haigus ka tema lapsele külge hakkab ning hauda viib . </s> <s> Minnal pole asi kaugeltki nii hull , sest talle jääb neid veel oma kuus tükki järele , kui aga tema ainukene kaob , on ta lastest sootuks ilma . </s> <s> Ja uut peale tulemas pole ka enam kusagilt , sest ta oli juba niisugustes aastates , kus lapsesaamist vaevalt võis loota . </s> <s> Nõnda tohtis siis Saarevälja Ahti ainult läbi akna vaadata , kuidas tema mängukaaslase valgeks värvitud puusärgi juures tädid ja onud , lilled käes , seisid ja aeg-ajalt laulsid . </s> <s> Üldse taipas ta sellest asjast üpris vähe . </s> <s> Ja kui poleks ema talle öelnud , et Erik , kes veel möödunud nädalal temaga oja ääres veesõda pidas , selles valges kastis lamab ja sealt enam mitte kunagi välja ei tule , poleks ta seda uskunud . </s> <s> Aga et ema seda ütles ja teda tuppa luku taha pani , et Eriku kuri haigus ka temale külge ei saaks hakata , pidi ta seda uskuma . </s> <s> Minna seisis ka seekord oma lapse haua juures kuivade silmadega , sest hingevalu oli suurem kui pisaratest saadav leevendus . </s> <s> Tal oli tunne , nagu kisuks ta oma südame küljest tükikesi ning pilluks neid ükshaaval kirstu valgele kaanele , kuhu mehed labidatega kiviklibust kruusa heitsid . </s> <s> Puusärgi kaas ragises , kuid keegi seda ei kuulnud ega näinud , keegi seda ei taibanud . </s> <s> Seda tundis ja teadis ainult tema ise , ema , kes poja ilmale oli kandnud ja seitsmeaastaseks kasvatanud . </s> </p></div2><div2 type="alaosa"><head> 33 </head>
<p> <s> Kuigi Künka Minnale kõige vanema tütre Aina abi ja jõud koduses majapidamises hädasti ära oleks kulunud , läks tütar siiski külanõukogusse tööle , sest sealt sai Aina mõne kopika raha , mida neiuikka jõudval tütarlapsel nii hädasti vaja läks . </s> <s> Külanõukogu sekretäri palk oli tol ajal otse naeruväärselt väike , kuid töömaht ning vastutus küllaltki suur . </s> <s> Olukorra tegi raskeks ja keeruliseks veel see , et külanõukogu esimeeste kohtadel istusid kolhooside algaastail tihti täiesti ilma hariduseta , peaaegu kirjaoskamatud mehed . </s> <s> Tol ajal ei vaadatud niisugusel ametikohal mitte inimese võimeid ja teadmisi , vaid parteilist positsiooni ehk õigemini seda oskust , kuidas keegi suutis valitsevaid võimuorganeid oma poliitilises ustavuses veenda . </s> <s> Muidugi seadis niisugune suhtumine kõrgemalt poolt noored ja kogemusteta sekretärid eriti raskesse olukorda . </s> <s> Paljude küsimuste lahendamisel , kus esimehe abi ja tuge oleks vaja läinud , vaidlesid rumalad ja põikpäised juhid vastu , toetudes ainult antud eeskirjadele ning juhenditele , mis olid eluvõõrad ning vastuolus tegeliku eluga , seega praktilises töös rakendamatud . </s> <s> Tulid arusaamatused esimeeste ja sekretäride vahel , eriti finantsküsimustes ning viimased lahkusid töölt , sest sassiläinud rahaasjade pärast võis sissekukkumise korral vangi minna . </s> <s> Elu kolhoosis ei ahvatlenud ühtegi noort inimest , sest selles ei nähtud mingit perspektiivi ja seepärast püüdis igaüks kolhoosist välja saada . </s> <s> Algas kaadri voolavus , mis aastatega aina süvenes . </s> </p>
<p> <s> Igasuguste ametimeeste ilmumine külasse ajas sel raskel ja keerulisel ajal hirmu peale . </s> <s> Kõikides võõrastes nähti kui mitte just lausa surmavaenlast , siis rahuliku elu häirijaid ometi . </s> <s> Alles see oli , kui külas ringi liikusid riigilaenu kogujad . </s> <s> See tundus olevat otse ebainimlik , et kolhoosnikutelt , kes kõik oma varanduse ühismajandisse olid andnud , nüüd veel ka raha nõuti . </s> <s> Kust pidid nad selle võtma ! </s> <s> Müüa polnud ju mitte kui midagi . </s> <s> Inimesed olid lausa meeleheitel . </s> <s> Riigilaenu-kogujad olid ranged ja kõigutamatud . </s> <s> Neil olevat käsk . </s> <s> Paljud suured pered olid probleemi ees , mida kolm korda päevas lauale anda , et lapsed nälga ei sureks , nüüd aga nõuab riik veel raha laenuks ja koguni teadmata aja peale . </s> <s> Üks sellistest oli Künka Minna , kellel majas polnud kopikatki . </s> <s> Valla partorg , Roodina , ning laenuvolinik , keegi noor neiu , ei läinud aga ära , sest nemad peavad raha saama . </s> <s> See olevat iga inimese aukohus , toetada riiki raskel sõjajärgsel ajal majanduse ülesehitamisel . </s> </p>
<p> <s> “ Ma saan kõigest sellest aru , aga mul ei ole raha . </s> <s> Ma ei saa seda anda , mida mul ei ole , saage aru . ” </s> </p>
<p> <s> Minnat häiris Roodina põikpäisus , kes teda mõista ei tahtnud . </s> </p>
<p> <s> “ Miks te inimesed paljaks tegite , talud kolhoosi ajasite . </s> <s> Terve maa põeb ju veel sõjahaavu . </s> <s> Lasknud meil kosuda , karja kasvatada , söötis maad üles künda ning vilja täis külvata ja varsti oleks igaühel süüa , nii linnas kui maal . </s> <s> Nüüd aga hävitasite sellegi tööjõu , kes sõjast järele jäi , võtsite maad ja varandused ning nõuate lisaks kõigele muule veel raha ! </s> <s> Püüdke natukenegi mõelda . </s> <s> Ma võib-olla läheksin vargile , et teie nõudmist rahuldada , kui ma ainult teaksin , kellelt varastada . ” </s> </p>
<p> <s> Ja Künka Minna käest ei saadud raha , sest tal polnud . </s> <s> Roodina läks aga külanõukogusse ning käis Ainale peale , kuni see ühe kuupalga enda eest laenuks andis , teise kuupalga aga ema eest . </s> </p>
<p> <s> Riigilaenu kogumisele järgnes loomade loendus . </s> <s> Jälle olid külad ärevil , sest kõik kartsid , et loomad maksustatakse . </s> <s> Ja mis kõige hullem , nii mõnelgi oli mõni ülearune seakesik , lammas või koguni mullikas ning härjavärss rohkem , kui kolhoosi põhikiri pidada lubas . </s> <s> Neid aga ei tohtinud võõrale inimesele näidata . </s> <s> Mine tea , tehakse kulakuks ning küüditatakse Siberisse . </s> <s> Kuid häda õpetas , kuidas ülearuseid loomi ametimeeste eest varjata . </s> <s> Ööpimeduses kraabiti põhu- ja heinakuhjadesse avad ning viidi lambad , sead ja härjavärsid sinna peitu , sest karta ei tulnud mitte üksi võõraid , vaid ka oma lähemaid naabreid , kes suures kadeduses olid valmis üksteist ära andma . </s> <s> Üks sellistest oli Saarevälja Marta , kes pärast loomade loendust kuidagi rahu ei saanud . </s> <s> Teda piinas teadmatus . </s> <s> Kas Rogandiku Mart ikka pani oma lüpsma tulnud mullika lehmana kirja , või seisab ta endiselt noorloomana külanõukogu majapidamisraamatus . </s> <s> Sooaluse Leeni laudas on aga vähemalt kolm lammast ja mullikas rohkem , kui kolhoosi põhikiri seda ette näeb . </s> <s> Seda teadis Marta surmkindlalt . </s> <s> Küllap sellepärast sinna Sakrisele koliski , et metsa ääres , teiste külainimeste silma alt ära , kuigi Suureõue hooned olid uued ning elamiseks igatpidi etemad kui Sakrise vana talumaja . </s> <s> Ja Künka Minna ! </s> <s> Seda ei maksnud kohe mitte rääkidagi . </s> <s> Juba ammu kibeles Marta keel naabrinaise pärast , kuid ta ei teadnud , kellele oleks kõige otstarbekam sellest rääkida , millist sulatõtt ta Minna majapidamise kohta teadis . </s> <s> Tal kasvasid ju seakesikud lausa kolhoosi põhuvirnas . </s> <s> Oleks veel , et oma heinakuhi , aga ei . </s> <s> Teeb põrguline kohe majandi loomatoidu sisse endale seasulu ! </s> <s> Ja Marta otsustas , et niisugust undrehti asja ikka väga kaua ka enda teada pidada ei tohi . </s> <s> Ning pärast loomade loendust võttiski Marta nõuks külanõukogusse minna ning seal ääri-veeri välja uurida , kui ausalt naabrid kolhoosi ettekirjutusi täidavad . </s> <s> Ta pani käekotti paarkümmend muna ning tüki seapekki , et asjal oleks väärikam lõhn ning toon , sest mine tea , kui uhkeks ja upsakaks see Künka Aina seal kõrgel ametikohal järsku läinud ongi . </s> <s> Küllap on samasugune põikpäine ja otsast otsani valskust täis nagu emagi . </s> </p>
<p> <s> Kuid külanõukogus polnudki nii lihtne Aina jutule saada , sest vooris seal igatsugu rahvast uksest sisse ja välja , kel kõigil näis olevat tuline kiire . </s> <s> Marta niheles toolil , nagu oleksid tal kirbud kintsude kallal , ega teadnud , kuidas niisugusest näotust asjast teiste kuuldes rääkima hakata . </s> <s> Lõpuks ometi tuli silmapilk , kus jutulesoovijate vool katkes ning Marta ja Aina kahekesi jäid . </s> <s> Naabrinaine nihutas oma tooli lähemale ja jäi ootama . </s> </p>
<p> <s> “ Kas sul on minu juurde asja või ootad sa esimeest ? ” küsis Aina lõpuks . </s> </p>
<p> <s> “ Oh ei , mis mul esimehest . </s> <s> Ma tahtsin küsida , et ei tea , kuidas need loomaloenduse andmed ka klappisid ? ” </s> </p>
<p> <s> “ Mis mõttes klappisid ? </s> <s> Mis seal siis viga peaks olema ? ” </s> </p>
<p> <s> “ Ega muud , kui et loomi on ehk külas rohkem , kui üles anti ! ” </s> </p>
<p> <s> “ Miks sa seda arvad ? </s> <s> Mina küll ei usu , et keegi mõne looma kirja panemata jättis . ” </s> </p>
<p> <s> “ Aga minul on põhjust uskuda , et see nii on ja üsna kõvasti kohe . ” </s> </p>
<p> <s> Martat vihastas naabritüdruku tõrjuv vastus ja seda isegi kahel põhjusel . </s> <s> Esiteks : kuidas võis see plika nii naiivne olla ja kolhoosnikute aususesse nii kaljukindlalt uskuda , teiseks aga pidi ju Aina ka teadma , et ta oma emal kolhoosi põhukuhjas seakesikud nuumal on . </s> </p>
<p> <s> “ Eks sa lao siis välja , kui midagi oled märganud . ” </s> </p>
<p> <s> “ Loe see minu märkamine siin midagi , aga ma võin kihvti võtta , et Sooaluse Leenil oma paar-kolm emalammast kirja panemata on , samuti mullikas , sest miks ta muidu suveks lepavõssa viidi , vana lehma aga söödi peal köietati . </s> <s> Ikka sellepärast , et naabritele silma ei paistaks . ” </s> </p>
<p> <s> Marta oli sügisel metsas seenel käies meelega läinud Sakrise alla lepavõssa , kuigi terve küla teadis , et seal eluilmaski seeni polnud kasvanud . </s> <s> Ta tahtis lihtsalt näha , kuidas Leeni seal elab ja on . </s> <s> Ja siis ta oligi märganud , et lepavõsas – Sakrise endises hobusekoplis , hulgub ilus rusket karva lehmmullikas , vana lüpsilehm aga konutab ketiotsas sööti jäänud põllulapil . </s> </p>
<p> <s> “ Kas sul rohkem tähelepanekuid veel on ? ” küsis Aina kuivalt . </s> </p>
<p> <s> “ On , on , kus sa sellega . </s> <s> Rogandiku Mardil poegis noor lehm juba mardipäeva ajal , kuid seisvat ikka alles noorloomana külanõukogu kirjades . </s> <s> Ja Alatalu Piretil olevat heinakuhjas seasulg , nii nagu sinu emalgi kolhoosi põhuhunnikus . </s> <s> Vahe seisvat ainult selles , et Piret nuumavat heinakärbikus ühte , sinu ema aga koguni kahte siga . ” </s> </p>
<p> <s> Nüüd siis oli see lõpuks öeldud ja Marta tundis oma hinges suurt rahuldust . </s> <s> Vana Minna arvab vist , et keegi seda ei tea , kuidas ta puha sohi ning valskusega elab . </s> <s> Ja Marta oli surmkindel , et naabrinaine kolhoositallist ka piima varastab ning koju tassib . </s> <s> Endal sai lehm talvel poegimisega otsa , mullikas tuli lüpsma alles mais . </s> <s> Ei tea , mille muuga ta oma peret söödab kui vargusega . </s> <s> Ei ole tema kurt ega pime , et ei näe ega kuule , kuidas naabrid asju ajavad . </s> <s> Minna käib pea püsti ning rind kõrgel kummis ees , nagu oleks ta teab mis suur paruness , vastik vaadata . </s> </p>
<p> <s> “ Aitäh uudiste eest ! ” lausus Aina ning tõusis . </s> </p>
<p> <s> “ Ehk vaataksid raamatust järele , saaksin teada , kuidas tegelikult on , ” kogeles Marta ja tõusis samuti . </s> </p>
<p> <s> “ Ei , pealekaebajatele külanõukogu andmeid ei anna . ” </s> </p>
<p> <s> Kui Saarevälja perenaine juba ukse juures oli , hüüdis Aina : “ Naabriema ! </s> <s> Sa vist unustasid midagi siia lauale ! ” </s> </p>
<p> <s> Marta seisatas , siis astus tagasi ning poetas kompsu , mis esialgu küll Ainale oli mõeldud , käekotti tagasi . </s> <s> Ütle , kus on kurjavaimu plika , või kohe silmile kargamas , siunas Marta koduteel . </s> <s> Ei põrmugi parem kui ema . </s> <s> Oleks ta seda teadnud , et talle heateo eest niimoodi tasutakse , ta poleks sinna läinudki . </s> <s> Külanõukogu on ju ometi vastutav loendusandmete õigsuse eest . </s> <s> Kui ta praegu kõrgemale poole kaebaks , saaksid kõik vastu päid-jalgu , nii et aitaks . </s> <s> Vaata , et Siberi-tee jalge all . </s> <s> Ja Saarevälja Marta jõudis äratundmisele , et õigust ei maksa maailmas taga ajada , võid ise naerualuseks jääda . </s> <s> Parem ole vait või ulu huntidega koos , kui sa nende keskel elad , siis peetakse sinust rohkem lugu . </s> <s> Kuid Marta polnud veel lõplikult alistunud , vaid haudus mõttes plaani , kuidas Künka omadele solvamise eest kätte maksta . </s> </p>
<p> <s> Laisk ja lohakas Liivamäe Luise , kes Tänavotsa karjatalli esimeseks lüpsinaiseks määrati , viis asja peagi niikaugele , et ta juhatuse otsusega kohalt maha võeti . </s> <s> Luise , kes kodanlikul ajal talu pidades oma majapidamise olukorrast põrmugi ei hoolinud , ei teinud tööd ka kolhoositallis paremini , pigem vastupidi . </s> <s> Aga et Liivamäe August valla täitevkomitee poolt kehvtalupidajaks tunnistati , kes kulakute rõhumise pärast elus palju kannatada oli saanud , anti nendele vastse ühismajandi juhatuse otsusega alguses ka pisut paremad töökohad . </s> <s> Ja niisugused poliitiliselt küpsed seltsimehed nagu Liivamäe Luise ja August olid esimehe , Vareselja Jaani arvates otsekui loodud nendele töökohtadele : lüpsja-karjatalitaja , kelle tublist tööst olenes kolhoosi rahaline sissetulek , ning tallimees , kes pidi varustama põllumajandust tugevate tööloomadega . </s> <s> On vanasõna , mis ütleb : lase inimene võimu juurde , siis näed , kes ta on . </s> <s> Kuigi ei Luise ega ka August saanud võimu inimeste üle , olid nendele alluvateks ühismajandi veised ja hobused . </s> <s> Kuid piisas nendestki , et ennast oma pahupoolelt näidata . </s> <s> Ja nendega nad siis omavolitsesid . </s> <s> Karjatallis poegis mitu lehma enneaegselt , sünnitades surnud vasikaid , sest Luise jagas jala- ning teibahoope oma hoolealustele , kuhu juhtus . </s> <s> Tujukas karjatalitaja ei pidanud kinni mingisugustest kellaaegadest , ei lehmade söötmise ja jootmise ega lüpsmise korrast . </s> <s> Tihti jättis ta loomad terveks päevaks talitamata ning lüpsis ainult üks kord päevas . </s> <s> Loomatoiduga ei osanud ta üldse ringi käia , vaid andis ette nii nagu juhtus ja nii palju kui heaks arvas . </s> <s> Selle tagajärjeks oli äärmiselt madal piimatoodang , kõige väiksem kogu külanõukogu majandites . </s> <s> Luise kutsuti juhatuse koosolekule aru andma , millest niisugune asi on tingitud . </s> <s> Arenemata ning vähese mõistusega lüpsinaine sõimas kõige ropumate sõnadega juhatusemehed läbi ning lahkus koosolekult , saates kõik sinna , kuhu keegi minna ei saa . </s> <s> Ilmselt ta ei taibanudki , mida temalt nõuti . </s> <s> Seekord jäeti asi niisama , sest kuidas siis ikka niisugust kõrge poliitilise teadlikkusega seltsimeest kohe paugupealt karistama hakata , kuid et karjatallis olukord ei paranenud , vaid üha hullemaks läks , lasti Luise lahti ning määrati põllutööle . </s> <s> Vastutasuks juhatuse ebaõiglasele otsusele virutas raevuhoogu sattunud Luise ühele noorele , äsja poeginud õhvakesele , kes lüpsta ei lasknud , pingiga puusakondi otsa , kuid nii õnnetult , et puusaliiges paigast ära läks . </s> <s> Lehm prakeeriti ning viidi tapamajja . </s> <s> Liivamäe Luise asemele määrati lüpsinaiseks Künka Minna . </s> <s> Otsekohe hakkas karjatallis asi paranema , mida näitas piimatoodangu pidev tõus . </s> <s> Kuigi poliitiliselt täiesti kasvatamata , oskas ta ühismajandi tööd paremini teha ja organiseerida kui niisugune äraproovitud proletaarlane nagu Liivamäe Luise . </s> <s> Minna prestiiž juhatusemeeste silmis kasvas . </s> <s> Saarevälja Marta südant täitis aga naabrinaise niisugune ametialane ülendamine põletava vihaga . </s> </p>
<p> <s> Väikese Kõrvenurme külanõukogu territooriumil asus viis kolhoosi : “ Kindlus ” , “ Julgus ” , “ Ühendus ” , “ Jõud ” ja ranna ääres “ Kalur ” . </s> <s> Valla põllumajandusosakond andis alla – nii nimetati käskude ja korralduste saatmist külanõukogule – külviplaani , mille pidi sekretär majandite vahel ära jagama ning esimees oma allkirjaga kinnitama . </s> <s> Kuid mida teadis nooruke , alles koolipingist tulnud ja ametisse pandud neiu külviplaanist üldse , veel vähem selle jagamisest kolhooside vahel . </s> <s> Tal polnud ei vastavat haridust , ega ka praktilises töös omandatud kogemusi . </s> <s> Kuid kes sellest küsis . </s> <s> Künka Aina , kes oli pooleldi väevõimuga külanõukogu sekretäriks määratud , tuli nuttes koju ema käest nõu ja abi saama . </s> <s> Kuid mida enamat oskas Minnagi öelda . </s> <s> Oleks tegu olnud ainult oma majandiga , oleks ta mingisuguse plaani tõesti võinud koostada , sest kohapealse elanikuna tundis ja teadis ta igat põllulappi ning oskas ka seda umbkaudu välja arvutada , kuhu ja kui palju kusagile külvata ning mida , aga et tegemist oli kogu külanõukogu territooriumil asuva külvipinnaga , tuli ka temal selles asjas tarkusest nappus kätte . </s> <s> Ema ja tütar pusisid ning arutasid poole ööni – lõpptulemus oli ikkagi see , et asjast ei tulnud välja midagi mõistlikku . </s> <s> Siiski võttis Aina selle soperdise kaasa ning läks suure murega külanõukogusse tagasi . </s> <s> Seal võttis teda vastu maruvihane esimees , Rahapõllu Raul , Venemaa eestlane , kes oli koolis käinud ainult aasta või paar ning oskas hädavaevu oma nime kirjutada . </s> </p>
<p> <s> “ Kus on külviplaan ? </s> <s> Sa pidid selle majandite vahel ära jagama ! ” käratas ta Ainale . </s> </p>
<p> <s> “ Ma ei oska , ” vastas sekretär õnnetult . </s> </p>
<p> <s> “ Kuidas ei oska ! </s> <s> Peab oskama . </s> <s> Ma pean hiljemalt täna õhtuks plaani majanditele ära andma . ” </s> </p>
<p> <s> “ Mis ma sinna parata võin , et ma sellega toime ei tule . </s> <s> Õpetage mind , kuidas , eks ma teen siis ära , ” seletas Aina , endal nutt kurgus . </s> </p>
<p> <s> “ No kui sa , kurat , nii vasikas oled , ole siis pealegi ! ” karjus vihane esimees ning tormas uksest välja . </s> </p>
<p> <s> Aina võttis käekotist paberi , millele nad emaga öösi kogu oma tarkuse olid pannud , ning asetas esimehe lauale . </s> <s> Peagi kostis õuest valju sõnelemist ning räuskamist . </s> <s> Lärmakas esimees astus uksest sisse . </s> </p>
<p> <s> “ Mis inimesed siin on ! </s> <s> Keegi midagi ei oska , keegi midagi ei tea ! </s> <s> Töö veeretatakse teiste kaela . </s> <s> Nagu mul muud teha poleks kui majandite külviplaaniga jännata . </s> <s> Kutsusin kaupmeest , et kulla mees , tule aita plaan ära jagada , kus kukkus karjuma , et see asi ei puutu temasse . ” </s> </p>
<p> <s> Nähes laual paberit , võttis selle kätte ning olles pisut silmitsenud , lausus leplikumalt : </s> </p>
<p> <s> “ Noh , tegid valmis – ja kui ruttu veel ! ” </s> </p>
<p> <s> “ Paremini ma ei oska , aga midagi ma sinna soperdasin , ” vastas Aina . </s> </p>
<p> <s> “ Käib see neile , kuraditele , küll . </s> <s> Seal ju ka puha oinad koos , ” arvas esimees juba üsna sõbralikult . “ Kui jörisema hakkavad , saadan kõik sooja koha peale ja tulen tulema . ” </s> </p>
<p> <s> Seda öeldes pani ta jopi selga ning mütsi pähe ja läks . </s> <s> Kuidas Künka Minna ja Aina jaotatud külviplaan kolhoosides vastu võeti , sellest esimees hiljem ei rääkinud . </s> <s> Kuid külanõukogusse tuli ta alles paari päeva pärast ja võrdlemisi sünges meeleolus . </s> </p></div2><div2 type="alaosa"><head> 34 </head>
<p> <s> Kui Künka Minna kuulda sai , et Roostepõllu poisid , Enn ja Verner , metsast välja tulid ning vabaduses viibivad , läks ta ühel sügisõhtul Roostepõllule , et poiste käest Jaagu ja Linda kohta teateid saada . </s> <s> Minnat nähes muutusid vennad kuidagi kohmetuks , nagu oleks Jaagust ja Lindast rääkimine nendele vastumeelt . </s> </p>
<p> <s> “ Kas te siis koos , see tähendab ühes punkris ei olnud ? ” küsis Minna . </s> </p>
<p> <s> “ Olime . ” </s> </p>
<p> <s> “ Kuhu nad siis jäid , kui teie välja tulite ? ” </s> </p>
<p> <s> “ Sinna . ” </s> </p>
<p> <s> “ Miks nemad teiega koos ei tulnud ? ” </s> </p>
<p> <s> Sellele ei vastanud Enn ja Verner midagi , kehitasid ainult õlgu . </s> </p>
<p> <s> “ Ja kuhu sai Armin ? ” </s> </p>
<p> <s> “ Ka sinna . ” </s> </p>
<p> <s> “ Kas teised teadsid , et te välja tulete ? ” </s> </p>
<p> <s> “ Teadsid küll . ” </s> </p>
<p> <s> “ Imelik ! </s> <s> Lapsed ootavad minu juures ema ja isa , nemad aga istuvad Pajanõmme soos ega tee lastest asjagi , nagu poleks neid maailmas olemaski . </s> <s> Ja Armin ? ” </s> </p>
<p> <s> “ Keelas meid , et me välja ei tuleks . </s> <s> Kartis vist , et me punkri asukoha venelastele üles anname . ” </s> </p>
<p> <s> “ Kas andsite ? ” </s> </p>
<p> <s> “ Muidugi , kus me parata saime . ” </s> </p>
<p> <s> “ Ja punker oli siis tühi , kui te venelastega läksite ? ” </s> </p>
<p> <s> “ Tühi . </s> <s> Kõik kolm olid kadunud . ” </s> </p>
<p> <s> Minna oli Roostepõllult tagasi tulles sama tark kui sinna minneski . </s> <s> Kuhu nad ometi võisid põgeneda ja miks ? </s> <s> See oli küsimus , mis ei andnud Minnale hetkekski rahu . </s> <s> Ehk polegi enam elavate kirjas , mõtles ta vahetevahel . </s> <s> Aga kuidas võivad ikka kaks täiskasvanud inimest siinsamas , mõne kilomeetri kaugusel Pajanõmme soos nii jäljetult kaduma minna , et nendest enam mingit märki järele ei jää . </s> <s> Sellest ei saanud Minna aru . </s> <s> Ja kui Venemaa põhjastki mehed tagasi tulid , või kui ei tulnudki , siis teadsid vähemalt elusse jäänud sõbrad ja tuttavad rääkida , mis nendega juhtus . </s> <s> Nüüd aga kaovad inimesed vaata et kiviviske kaugusel rabaservas , nagu oleks maavärisemine nad neelanud . </s> <s> Ja Minna ootas oma venda ja vennanaist veel kuni detsembrini . </s> <s> Siis aga läks piirivalvekordonisse ning rääkis seal asja ära , mainides ka seda , et Roostepõllu poisid , kõik kolm , tema venna ja vennanaisega koos olid . </s> <s> Enn ja Verner kutsuti ülekuulamisele , kuid poisid väitsid nagu ühest suust , et nemad midagi ei tea . </s> <s> Armin , Jaak ja Linda jäänud punkrisse ning vanem vend keelitanud neidki jääma , kuid nendel olnud sellest asjast villand ning nemad tulnud Armini keelust hoolimata metsast välja . </s> <s> Kuhu teised Pajanõmme rabast minna võisid , ei osanud poisid öelda . </s> <s> Vendade seletus oli tõepärane ja usutav ning nad jäeti rahule . </s> <s> Minnat aga vaevas endiselt Jaagu ja Linda salapärane kadumine ning ta hakkas ikka kindlamini uskuma , et neid enam elavate kirjas pole . </s> <s> Ja kui siis ühel novembripäeval keegi Tallinnast tuli ja rääkida teadis , et tema näinud linnas Roostepõllu Arminit , kadus Minnal viimane lootus venda ja vennanaist elusana näha . </s> <s> Siiski otsustas ta veel kord Roostepõllul ära käia ning Ennu ja Vernerit põhjalikult usutleda , sest millegipärast tundus talle , et poisid seekord , kui ta nende jutul käis , kuidagi imelikult õigetest ja otsekohestest vastustest kõrvale põiklesid . </s> <s> Võib-olla usaldavad teda nüüd rohkem ja ütlevad talle vähemalt sedagi , kes neid toiduga varustas . </s> <s> Ehk teab see mees Jaagu ja Linda kohta midagi enamat kui Roostepõllu vennaksed . </s> <s> Kuid nii nagu esimene kordki ei avanenud ka seekord Ennu ja Verneri suud rohkemaks kui vaid selleks , et nemad midagi ei tea . </s> <s> Seda aga , et Jõekalda Ülo nendele metsa toitu tõi , nad ei salanud , sest see asi oli ju nüüd möödas ning seda nii suures saladuses hoida polnud enam nagu mõtet . </s> <s> Peaasi et Minna ära läheks ning neid rahule jätaks , sest tema küsimused Jaagu ja Linda kohta olid vendadele vastumeelt . </s> </p>
<p> <s> Ja Minna läks Jõekalda Ülo jutule . </s> <s> Kuid Jõekaldal kordus sama mis Roostepõllulgi . </s> <s> Avameelse ja siira jutu asemel põikles Ülo oma siia-sinna vastustega kõrvale , just nagu Roostepõllu poisidki . </s> <s> Minna taipas , et siin pidi midagi varjul olema , mida kas temale või üldse mitte kellelegi ei tahetud rääkida . </s> </p>
<p> <s> “ Kuule , Ülo , ole nüüd ikka inimene ja räägi , mida sa tead . </s> <s> Ega mul kerge ei ole venna lapsi hoida ja kasvatada , nendele on vaja riideid ning toitu muretseda , ühesõnaga kõike , mida kasvajad lapsed vajavad . </s> <s> Kui ma teaksin , et Jaaku ja Lindat enam tulemas ei ole , katsuksin sugulastega kokku leppida , et võtaksid ühe tüdruku ja poisi minult ära . </s> <s> Kolme kasvatamine käib mul üle jõu . ” </s> </p>
<p> <s> Minna vaikis ning vaatas veekalkvel silmil Ülole anuvalt otsa . </s> <s> Ülo ei teadnud , mida teha . </s> <s> Kas pühendada Minna saladusse ja öelda , et Jaaku ja Lindat pole enam tulemas , või jätta see asi siiski ainult enda teada . </s> <s> Kuid kas see on ikka õige , lasta inimesel teadmatuses piinelda , asjatult venna ja vennanaise jälgi otsida , aega raisata ning närve rikkuda . </s> <s> Ja seda kõike sellepärast , et mõrtsukal oleks rahu ning julgeolek tagatud ja temal endal samuti . </s> <s> Inimene , kes kord teisi inimesi on tapnud , võib seda teha ka edaspidi . </s> <s> Kord valatud veri nõuab mõrtsukalt , et ta seda veel valaks . </s> <s> Kuid Enn ja Verner ! </s> <s> Poisid on praegu kindlas usus , et keegi peale nende kolme asjast midagi ei tea . </s> <s> Tegelikult pole ju nemad Jaagu ja Linda tapmises otseselt süüdi . </s> <s> Nad on ainult mõrva kaasteadjad . </s> <s> Kuid eks ole seegi kuritegu , kui nad roimarit ei paljasta . </s> <s> Millised olid vendade omavahelised suhted ja kas nooremad vennad Arminiga ühel nõul olid , seda Ülo ei teadnud . </s> <s> Ta teadis ainult seda , mida ta oma silmaga nägi . </s> <s> Ning Ülo otsustas , et räägib Minnale esialgu siiski ainult poolikut tõtt , seda , et Jaaku ja Lindat pole enam kusagilt tulemas , jätab aga Ennu ja Verneri nimed esialgu mainimata . </s> </p>
<p> <s> “ Jaaku ja Lindat ei maksa sul oodata , neid ei ole enam , ” lausus Ülo lõpuks . </s> </p>
<p> <s> Minna ei saanud tükil ajal sõna suust . </s> </p>
<p> <s> “ Seda ma kartsin , ” pigistas ta vaevaliselt kipitavast kurgust . </s> </p>
<p> <s> “ Ma aimasin seda kohe , kui Roostepõllu poisid metsast välja tulid ja neid ei tulnud . </s> <s> Neid polnud siis enam elavate seas . ” </s> </p>
<p> <s> “ Ei . ” </s> </p>
<p> <s> “ Juhtus see ammu ? ” </s> </p>
<p> <s> “ Mõni päev enne Verneri ja Ennu metsast väljumist . ” </s> </p>
<p> <s> “ Ega nad ometi ise ? </s> <s> Ma mõtlen , ega Jaak ja Linda endalt ometi ise elu ei võtnud ? ” </s> </p>
<p> <s> “ Mine nüüd ikka . </s> <s> Miks nad seda ise pidid tegema ? </s> <s> Minu teada polnud nendel ju mingit süüd , et selle eest karistust oleks maksnud karta . ” </s> </p>
<p> <s> “ Seda minagi . </s> <s> Siis Enn ja Verner . </s> <s> Sellepärast nad vingerdasid minu ees , suud kõverad , et südametunnistus polnud puhas . ” </s> </p>
<p> <s> “ Ei , mitte nemad . </s> <s> Armin , ” vastas Ülo lõpuks . </s> </p>
<p> <s> Ning ta jutustas Minnale otsast otsani selle koleda päeva sündmused , kõik , mida tema nägi ja kuulis . </s> </p>
<p> <s> “ Mida sa nüüd kavatsed teha ? </s> <s> Kas annad meid kõiki üles ? ” küsis Ülo , kui oli lõpetanud . </s> </p>
<p> <s> “ Ei . </s> <s> Mis kasu sellest enam oleks ? </s> <s> Surnuid sellega ellu ei ärata , küll aga võib nende elu säästa , kes veel elavad . </s> <s> Ehk karistab jumal ükskord Arminit selle eest , et ta süütud inimesed tappis . </s> <s> Nüüd ma siis tean , mida mul teha tuleb . </s> <s> Kas sa oskaksid mulle juhatada , kuhu nad maetud on ? ” </s> </p>
<p> <s> “ Juhatada seda vaevalt saab , kuid ma jätsin selle koha täpselt meelde ja võin sind sinna viia . ” </s> </p>
<p> <s> “ Kas sa ei karda ? ” </s> </p>
<p> <s> “ Ei . </s> <s> Mida sa kavatsed teha ? ” </s> </p>
<p> <s> “ Laibad üles kaevata ja korralikult maha matta . ” </s> </p>
<p> <s> “ Mine tea , kuidas piirivalvekordonis sellele vaadatakse . ” </s> </p>
<p> <s> “ Mis nendel selle vastu peaks olema . </s> <s> Ega nad mõned riigivastased ei olnud . </s> <s> Nad on lihtsalt valepropaganda ja oma rumaluse ohvrid . </s> <s> Ma ei saa enne rahu , kui nad on surnuaiale maetud nagu kõik muudki inimesed . </s> <s> See oleks minu poolt ülekohus , kui ma nad sinna rabasse nagu koeraraiped kõdunema jätaksin . ” </s> </p>
<p> <s> Ning Minna muretses kaks puusärki , võttis ühel hägusel ja vihma uitsetaval detsembripäeval kolhoosist hobuse , kutsus kaks julgemat meest labidatega ning Jõekalda Ülo teejuhiks kaasa ja tõi venna ning vennanaise laibad Pajanõmme soost ära ja mattis nad nagu kord ja kohus Vainopea surnuaiale . </s> </p>
<p> <s> “ Ju see ikka jumala karistus on , ei muud midagi , ” sosistas Saarevälja Marta naabrinaistele , kui Minna , leinarätik peas , tööle ilmus . </s> </p>
<p> <s> “ Kes teab , mis pattu noorest peast tegi , et nüüd muud polegi kui üks matus teisele otsa . ” </s> </p>
<p> <s> “ Sellepärast siis mingit pattu . </s> <s> Mõnel inimesel on kohe niisugune saatus , ” arvas keegi . </s> </p>
<p> <s> “ Miks siis kellelgi teisel niisugust saatust ei ole ? </s> <s> Ikka õel süda , ei midagi muud , ” ei lasknud Marta ennast teistest naistest segada . </s> </p>
<p> <s> “ Kui mina Saareväljale tulin , räägiti kohe , et Minna on igavene madu . </s> <s> Aina keel pikal , muudkui salvab , kes ette jääb . </s> <s> Ja ega see vale polnudki . </s> <s> Ma olen tema pärast küll ja küll kannatada saanud , ” laskis Marta edasi . </s> </p>
<p> <s> “ Juhani esimese naisega olevat Minna väga hästi sobinud . </s> <s> Keegi ei kuulnud pahandustest midagi . ” </s> </p>
<p> <s> “ Kes seda teab , mis neid ühendas . </s> <s> Võib-olla olid mõlemad ühesugused tulehargid , seepärast sobisidki . ” </s> </p>
<p> <s> “ Kaks kõva kivi pole kunagi head jahu jahvatanud , ära niisugust juttu nüüd küll rääkima tule . ” </s> </p>
<p> <s> “ Olgu kuidas on , aga mina temaga läbi saada ei oska . </s> <s> Kohe esimesel päeval , kui ma Saareväljale tulin , kiskus riidu . </s> <s> Alguses ei teinud ma väljagi , kannatasin ära , kui silmile kargas , sest mehed vennad ja aupärast seetõttu nagu sugulasedki , aga kui nägin , et asi ei parane , hakkasin vastu . </s> <s> Kaua sa ikka ennast näägutada lased . </s> <s> Viimati kasvab nii üle pea , et on iga päev sul uksel , hambad paljad , ” lõpetas Marta . </s> </p>
<p> <s> Teised vaikisid ja töötasid edasi . </s> <s> Lähemad naabrid teadsid väga hästi , kuidas Marta ja Minna läbisaamisega lood on . </s> <s> Kuid Marta oli kaval ja oskas kõigile muljet jätta , et tema on hea , Minna aga lõpmata halb inimene . </s> <s> Minna ei kandnud naabritest midagi külapeale , vaid hoidis kõik enda teada . </s> <s> Ta lähtus seisukohast : milleks küla seda kuulma peab , kuidas meie omavahel nääkleme . </s> <s> Ja nõnda jõudsid naabriteni ainult Marta-poolsed jutud , mida ta lendu laskis ennast õigustades ning Minnat mustates . </s> <s> Inimesed , eriti naised , on kord juba niisugused , et usuvad meelsamini halba kui head . </s> <s> Ja et Marta Minnast kunagi midagi head ei rääkinud , jäigi naabritele mulje , et Minna on üks ääretult halb inimene , kellel pole südametunnistuse ega häbi raasugi , kui ta Martaga niimoodi ümber käib . </s> </p></div2><div2 type="alaosa"><head> 35 </head>
<p> <s> Ühel päeval kutsuti Minna kolhoosi kontorisse . </s> <s> Seda juhtus harva , et tööinimesi sinna nõuti ja seepärast astus ta põksuva südamega , mitte just eriti julgel sammul endise Rea talu suurde peretuppa , kust talupidaja Siberisse oli küüditatud . </s> <s> Esimehe sünget nägu nähes aimas Minna halba . </s> <s> Kuigi ta endal mingit süüd ei teadnud , tundis ta praegu ennast esimehe ees siiski teolt tabatud kurjategijana . </s> </p>
<p> <s> “ Minuni on jõudnud kuuldus , et sa ei tunne kolhoosi põhikirja ja pead lubatust rohkem loomi . </s> <s> On see tõsi ? ” </s> </p>
<p> <s> Minna vaikis . </s> </p>
<p> <s> “ Kas sa tead , kui palju tohib kolhoosnik loomi pidada ? ” </s> </p>
<p> <s> Ei mingit vastust . </s> </p>
<p> <s> “ Tead või ei tea ? </s> <s> Vasta ! ” </s> </p>
<p> <s> “ Tean , ” pitsitas Minna suuri vaevu kuivast kurgust . </s> </p>
<p> <s> “ Aga miks sina neid rohkem pead ? ” </s> </p>
<p> <s> “ Ma ei saa muidu elatud . ” </s> </p>
<p> <s> “ Kuidas teised saavad ? ” </s> </p>
<p> <s> “ Teistel pole nii palju lapsi . ” </s> </p>
<p> <s> “ See ei loe . </s> <s> Seaduses on kindlalt öeldud : igal kolhoosiperel tohib olla ainult üks lehm , üks noorloom , kolm lammast ja üks siga . </s> <s> Aga kui palju sinul on ? ” </s> </p>
<p> <s> Minna viivitas vastusega . </s> </p>
<p> <s> “ Noh , kui palju , vasta ! ” </s> </p>
<p> <s> “ Mul pole rohkem kui ainult üks lehm , seegi esimest korda poeginud mullikas . ” </s> </p>
<p> <s> “ Aga sigu ? ” </s> </p>
<p> <s> “ Üks . ” </s> </p>
<p> <s> “ Miks sa mulle valetad ? </s> <s> Kellele kuuluvad need sead , keda sa põhukuhjas kasvatad ? </s> <s> Kolhoosile , jah ! ” </s> </p>
<p> <s> Minna nägi , et enam polnud põhjust salata . </s> </p>
<p> <s> “ Ei , ka need on minu . ” </s> </p>
<p> <s> “ Kui palju ? ” </s> </p>
<p> <s> “ Kaks . ” </s> </p>
<p> <s> “ See tähendab , et kokku kolm . ” </s> </p>
<p> <s> Minna noogutas . </s> </p>
<p> <s> “ Tähendab , oledki kolhoosi põhikirja rikkunud . </s> <s> Vägisi tungib kulaklik element ühismajandisse ja külasse tagasi . </s> <s> Kas sa ka tead , milline karistus sind ees ootab , kui ma juhatusele ette kannan , et sa kolhoosi põhikirja rikud ja rohkem loomi pead kui lubatud ? ” </s> </p>
<p> <s> Minna vaikis . </s> <s> Ta vaatas esimehele julgelt silma , sest protestihääl tema sisimas lõi lõkkele . </s> </p>
<p> <s> “ Eks te siis kandke ette , kui see nii suur kuritegu on , et ma oma lastele süüa tahan anda . </s> <s> Ilma toiduta nad ju ei kasva . </s> <s> Te teate ise väga hästi , kui palju te sügisel iga väljatöötatud normipäeva eest maksite . </s> <s> Mõni gramm teri ja neli kopikat raha . </s> <s> Millega ma oma lapsi toidan ! </s> <s> Ega nad linnukesed ei ole , et ühest terast päevas elavad . </s> <s> Nad on inimeselapsed , tulevane täiendus ühismajandi tööjõule . ” </s> </p>
<p> <s> Minna hääl värises , ta suutis suuri vaevu nuttu tagasi hoida . </s> <s> Ta oli meeleheite piiril . </s> <s> Miks peaks see olema kuritegu , kui ta oma lastele toitu muretseb . </s> <s> Ta pole siiasaadik veel kelleltki midagi varastanud , vaid kõik , mis tal on , oma tööga saanud . </s> <s> Neid kahte seakesikut on ta põhiliselt rohuga toitnud , sest muud tal nendele ette anda ei ole . </s> <s> Kolhoositöölt pole ta tundigi puudunud . </s> <s> Ta ei saanud tõepoolest aru , milles teda praegu süüdistatakse . </s> <s> On siis tema selles süüdi , et on olemas niisugune totter seadus , mis ei tee vahet perekonna suuruse vahel . </s> <s> Üksik vanainimene võib pidada samuti ühe lehma , ühe noorlooma , kolm lammast ja ühe sea nagu temagi . </s> <s> Ühele inimesele sellest jätkub . </s> <s> Mis peab aga tema tegema , kui tal on vaja kümnele inimesele kolm korda päevas laud katta . </s> <s> Ja Minna tundis , et ta peab sellest esimehele rääkima , peab püüdma talle selgeks teha , et selle töötasuga , mida kolhoos maksab , ei suuda ära elada ka üksik inimene , rääkimata kümneliikmelisest perekonnast . </s> </p>
<p> <s> “ Esimees , miks te siis maksate inimestele nii vähe , et nad on sunnitud kolhoosi põhikirja rikkuma . </s> <s> Neli kopikat raha ja paar-kolm grammi vilja ühe normipäeva kohta ei ole ometi mingi töötasu , ka siis mitte , kui kõik perekonnaliikmed töötaksid . </s> <s> Aga mida pean mina tegema , kui ma seda kümne inimese vahel jagama pean . ” </s> </p>
<p> <s> “ Aga lehm , aga null koma kuus hektarit põldu , see teeb ka midagi sisse . ” </s> </p>
<p> <s> “ Mida ? </s> <s> Lehm sai veebruaris otsa , suri poegimisse . </s> <s> Teda oleks saanud päästa , kui loomaarst oleks õigel ajal kohale tulnud . </s> <s> Mullikas poegis alles mais . </s> <s> Mitme kuu jooksul ei näinud lapsed piimatilkagi . </s> <s> Piimanorm tuleb aga surnud lehma pealt ikkagi tasuda , sest norm oli enne lehma surma juba määratud . </s> <s> Võõrad lapsed kusagil peavad piima saama , minu lapsed mitte . </s> <s> Ja te räägite mingist sissetulekust . </s> <s> Lapsed söövad päevast päeva ainult soola sisse pistetud kartuleid . </s> <s> Silku , mida kodanlikul ajal kõik vaesemad inimesed kartuli ja leiva kõrvale sõid , pole olemaski , sest ei ole niisugust seadust , mis lubaks kaluritel räimi rannast müüa . </s> <s> Kevadel oli muinasjutuline räimesaak , kokkuost ei jõudnud nii palju kala vastu võtta , kui mehed kakuamidest välja tõid , kuid inimestele müüa ei lubatud . </s> <s> Kala lasti kümnete tonnide viisi raisku minna , kaevati kraavid ja maeti maha , kuid inimestele andmiseks puudus seadus . </s> <s> Lehmaheina teha ei tohi . </s> <s> Kui kolhoos ei jõua , võib see jäädagi niitmata , las mädaneb metsas , kuid oma kolhoosiliikmetele anda ei luba majandi põhikiri . </s> <s> Niisugune suhtumine inimestesse käib üle mõistuse . </s> <s> Miks meid koheldakse nagu kurjategijaid ! </s> <s> Kõigepealt tuleks luua kolhoosiliikmetele elamiseks vajalikud tingimused ja alles siis võib hakata temalt tööd nõudma . </s> <s> Meie töö on nagu nälgiva orja töö , mis pole tootlik . </s> <s> Ja niisuguse sunnitööga tahate põllumajandust üles ehitada . ” </s> </p>
<p> <s> “ Sinus räägib kodanlik natsionalist , nagu ma asjast aru saan , tahad kolhoosikorda õõnestada ! ” </s> </p>
<p> <s> “ Kuidas mina teda õõnestada saan , ta on juba algusest peale õõnes . </s> <s> Ja pole ma mingi natsionalist , vaid lihtne tööinimene , kes võitleb ihust ja hingest kümne küünega oma igapäevase musta leiva eest , et koos lastega mitte nälga kõngeda . </s> <s> Ma andsin kõik kolhoosi , mis mul oli . </s> <s> Kõik loomad , hobused , viljaseemne , kogu põllumajandusliku inventari . </s> <s> Adrad , äkked , vankrid ja reed , kartulimutid . </s> <s> Praegu vedelevad kõik Tänavotsa talli juures vanarauahunnikus , nagu poleks neid enam kellelegi vaja . </s> <s> Mul ei ole aga mingit põllutööriista , et oma kartulimaad harida lasta . </s> <s> Hobusekronu ehk veel saaks kolhoosi tallimehe käest , aga mis sa talle järele paned . </s> <s> Palja hobusesetukaga ei tee midagi . </s> <s> Ma andsin kõik ära heas usus , et majand mind aitab , põllutööriistu kasutada laseb , aga võta näpust ! </s> <s> Kõik lõhuti esimese suve jooksul ära või tassiti laiali , sest puudub peremees , kes neid hooldab . </s> <s> Keegi ei hoolinud , keegi ei kontrollinud , keegi ei vastutanud . </s> <s> Mulle paistab , et juhtida ja teiste üle valitseda tahavad kõik , vastutada millegi eest aga mitte keegi . </s> <s> Te ise ju soodustate sulitegemist ning vargust . </s> <s> Minu seakesikuid põhukuhjas te näete , kuid seda mitte , kuidas viljakoormad sügisel rehepeksu ajal metsa rändavad ning puskaripudelite näol sealt tagasi tulevad . </s> <s> Kas see ei ole kolhoosi põhikirja rikkumine ! ” </s> </p>
<p> <s> Hoogu sattunud Minna erutus oli kasvanud viimase piirini . </s> <s> Ta tundis , et ta enam ei suuda ning jooksis kontorist välja . </s> <s> Hea , et ta niigi palju esimehele öelda suutis , kui ta praegu ütles . </s> </p>
<p> <s> Paari päeva pärast kutsuti ta uuesti kontorisse . </s> <s> Kolhoosi juhatus istus laua taga ning näis väga tähtsa asja pärast nõu pidavat . </s> <s> Minna tundis neid kõiki nägupidi . </s> <s> Kõik nad olid sellised mehed , kes kodanlikul ajal tööst suuremat ei hoolinud ning oma talud unarusse jätsid . </s> <s> Neljakümnendatel aastatel hakati neid kohtlema kui süütuid kannatajaid , kes kulakute rõhumise tagajärjel vaeseks jäid . </s> <s> Nii mõnigi neist oli sunnitud oma talu käest ära andma . </s> <s> Lisaks omaküla meestele istus laua taga ka keegi võõras , ilmselt mõni tähtis isand rajoonist , kelle heast toitumisest ning veelgi paremast tervisest rääkis selget keelt lõua all paks roosatav rasvalott . </s> <s> Kohe selgus ka põhjus , miks Minna kolhoosi juhatuse koosolekule kutsuti . </s> <s> Esimees , Vareselja Jaan , tõusis püsti ja luges talle ette juhatuse otsuse , mis olevat ühel häälel vastu võetud ning heaks kiidetud . </s> <s> Kuna kolhoosiliige Minna Pedak on rängalt eksinud kolhoosi põhikirja vastu sellega , et ta ebaseaduslikult kasvatas ühismajandile kuuluvas põhukuhjas salaja kahte siga , toites neid majandi maa pealt niidetud rohuga , otsustas juhatus : Minna Pedak vallandada karjatallist lüpsja kohalt ning määrata ta ajutiselt põllutööle . </s> <s> Ühismajandi kraamiga toidetud seakesikud aga konfiskeerida ning viia nad kolhoosi seafarmi . </s> <s> Otsuse teatavaks tegemise kohta nõuti Minnalt allkiri . </s> <s> Kuidas ta selle andis või kuidas ta kontorist koju tuli , seda ei suutnud ta hiljem mitte kuidagi meenutada . </s> <s> Kogu ta sisimas mässas ja kees , sest ülekohus , mida talle tehti , oli liiga suur , et seda rahulikult taluda . </s> <s> Järgmisel hommikul tuli aga üks juhatuse meestest põllule Minna juurde ning teatas , et sigu siiski ei konfiskeerita ning ta võib neid aasta lõpuni pidada . </s> <s> Põllutöölisena vähenes Minna sissetulek veelgi , sest vihmased ilmad , kui väljas tööd teha ei saanud , ei toonud ka midagi sisse . </s> <s> Kuid ta ei kurtnud ega kaevanud . </s> <s> Mida ta oma südames tundis , seda teadis vaid tema ise . </s> </p></div2><div2 type="alaosa"><head> 36 </head>
<p> <s> Pärast väikese Eriku surma ei jätnud haigused ja hädad Künka peret veel rahule . </s> <s> Peale sarlakite liikusid ringi muudki tõved : nohu , läkaköha , angiin ja kopsupõletik . </s> <s> Jälle haigestus peaaegu kogu lastepere . </s> <s> Polnud midagi parata , tõbised lapsed jäid koju , puudusid koolist . </s> <s> Lõpuks tuli õpetaja vaatama , miks Künka lapsed koolikohustust ei täida , vaid puuduvad . </s> <s> Ta oli juba üht-teist selle perekonna raskest olukorrast kuulnud , kuid seda , mida ta oma silmaga nüüd nägi , poleks ta osanud elueas ette kujutada . </s> <s> Väike toapugerik oli otsast otsani kahekordseid narisid täis . </s> <s> Peaaegu igas koikus lamas haige laps . </s> </p>
<p> <s> “ Kus ema on ? ” küsis õpetaja . </s> </p>
<p> <s> “ Kolhoosis tööl , ” vastas Miia , kes küll ise terve , kuid pidi haigete õdede-vendade eest hoolitsema . </s> </p>
<p> <s> “ Miks sa kooli ei tule ? </s> <s> Sa oled ju terve . ” </s> </p>
<p> <s> “ Aga teised on haiged , kuhu ma nad jätan . </s> <s> Ema ütles , et kopsupõletikuga ei tohi voodist välja tulla , ” seletas Miia , lastest kõige vanem , surnud Marjust paar aastat noorem . </s> </p>
<p> <s> Õpetaja ees avanes masendav vaatepilt . </s> <s> Vooditest vaatasid vastu kõhnad nälginud näod , palavikust hõõguvate põskedega . </s> <s> Üksteise vastu asetatud kahekordsete naride vahel oli vaid niipalju ruumi , et seal üks inimene korraga võis liikuda . </s> </p>
<p> <s> “ Millal ema koju tuleb ? ” </s> </p>
<p> <s> “ Õhtul , siis kui juba pimedaks läheb . ” </s> </p>
<p> <s> “ Kas arst on haigeid vaatamas käinud ? ” </s> </p>
<p> <s> “ On . </s> <s> Paar päeva tagasi . ” </s> </p>
<p> <s> “ Ja mis ta ütles ? ” </s> </p>
<p> <s> “ Et lastele peab paremini süüa andma . ” </s> </p>
<p> <s> Õpetaja taipas , et järgmine küsimus olnuks ülearune . </s> </p>
<p> <s> “ Kas ta mingeid arstirohte haigetele ei andnud ? ” </s> </p>
<p> <s> “ Natuke andis , kuid need said kohe otsa . </s> <s> Mõni on veel järel . ” </s> </p>
<p> <s> “ Näita mulle , millised ? ” </s> </p>
<p> <s> Miia tõi purgikese ihtüoolsalviga ning mõned aspiriinipulbrid . </s> </p>
<p> <s> “ Rohkem ei ole ! ” </s> </p>
<p> <s> “ Kas sina annad väiksematele süüa või teeb seda ema ? ” </s> </p>
<p> <s> “ Kuidas juhtub . </s> <s> Mina keedan kartulid valmis , kui ema tuleb , siis vaatab midagi kõrvale . ” </s> </p>
<p> <s> “ Kas teil piima on ikka lastele anda ? ” </s> </p>
<p> <s> “ Õige pisut . </s> <s> Mullikas lüpsab vähe . </s> <s> Ruske sai talvel otsa , aga selle pealt tuleb norm ikkagi tasuda . ” </s> </p>
<p> <s> “ Kelle pealt ? ” ei saanud õpetaja aru . </s> </p>
<p> <s> “ Surnud Ruske pealt . ” </s> </p>
<p> <s> “ Miks siis surnud lehma pealt veel ? ” </s> </p>
<p> <s> “ Seadus on niisugune . </s> <s> Varumisvolinik käis meil ja ütles , et lehma surm ei loe , piimanorm tuleb ikka ära viia , kuna lehm siis elas , kui norm määrati . </s> <s> Muidu tuleb trahv , ” seletas Miia tõsiselt . </s> </p>
<p> <s> “ Mida te selle ihtüooliga teete ? ” viitas õpetaja kirbelt lõhnavale salvipurgile . </s> </p>
<p> <s> “ Määrime kaela peale , kui kahepoolsed üleval on . </s> <s> Viinakompressi peaks ka veel panema , kuid emal ei ole viina jaoks raha . ” </s> </p>
<p> <s> “ Hea küll , Miia . </s> <s> Ma tulen homme tagasi ja toon nii viina kui ka muid arstirohte . </s> <s> Ütle emale . </s> <s> Nüüd aga kata haiged lapsed tekiga kinni ja tee aken lahti , lase värsket õhku tuppa . ” </s> </p>
<p> <s> “ Ema ei luba , ütles , et aken kukub eest ära . </s> <s> Ta pole hingedel . </s> <s> Rogandiku Mart torkas ainult niisama ette . ” </s> </p>
<p> <s> “ Tee siis uks . </s> <s> Toas on sumbunud õhk , see takistab laste tervekssaamist . ” </s> </p>
<p> <s> Ning õpetaja läks . </s> </p>
<p> <s> Õues ootas teda Saarevälja Marta . </s> <s> Ta oli näinud , et keegi noor naisterahvas Künka uksest sisse volksatas , nagu ta pärast Rogandiku Leidale ütles . </s> </p>
<p> <s> “ Noh , kuidas siis Minna virtsahvt oli ka ? ” ei suutnud Marta oma uudishimu varjata . </s> </p>
<p> <s> Õpetajale tundus naabrinaise familiaarses toonis esitatud küsimus pisut kohatu ja ta mõtles juba vastamata jätta , kuid lausus siiski : </s> </p>
<p> <s> “ Siin majas on olukord küll enam kui masendav . </s> <s> Ma pole niisugust viletsust veel oma elus näinud . </s> <s> Nagu laatsaret . ” </s> </p>
<p> <s> “ Eks ole . </s> <s> Ja kui mustalt nad sindrid elavad . </s> <s> Toas on niisugune hais , et lööb hinge kinni . </s> <s> Ta jätab ju lastekarja terveks päevaks üksinda . </s> <s> Mis ema see niisugune on ! </s> <s> Mul on üksainus , aga ma ei julge teda mõneks tunnikski üksinda jätta , sest mine tea , mis võib juhtuda . </s> <s> Tema aga läheb hommikul ja tuleb alles õhtul . </s> <s> No küll on ikka inimesel süda sees . ” </s> </p>
<p> <s> “ Aga ta peab ju lastele ülalpidamist teenima . ” </s> </p>
<p> <s> “ Päh , mis teenistus see on ! </s> <s> Paar grammi teri ja mõni kopikas raha päevas . </s> <s> Parem tehku tööd , mis ka midagi sisse toob . </s> <s> Lapsed poolnäljas . ” </s> </p>
<p> <s> “ Aga minu teada ei tohi kolhoositöölt puududa . ” </s> </p>
<p> <s> “ Või veel ! </s> <s> Kesse nii loll on , et seal iga päev jõlgub , nii nagu tema . </s> <s> Ta lasti ju karjatallist lüpsinaise koha pealt lahti , ” jahvatas Marta edasi ning piilus kartlikult ringi , kas ehk keegi tema jutuajamist pealt ei kuula . “ Mõelge ometi , mida ta tegi ! </s> <s> Ta kraapis kolhoosi põhuhunnikusse suure augu , nii et mine või sisse elama . </s> <s> Siis tegi sinna seasulu ja viis kaks põrsast kasvama . </s> <s> Aga eks esimees saanud teada . </s> <s> Ju ikka keegi kaebas . </s> <s> Siis kutsuti Minna juhatuse koosolekule aru andma , miks ta kolhoosi põhikirja rikub ning lubatust rohkem loomi peab . </s> <s> Küllap ta seal ikka suule voli andis . </s> <s> See keeleke tal ju nagu vedruga käima pandud . </s> <s> Olla juhatusemehed läbi sõimanud , nii et need ei osanud mitte piuksatadagi . </s> <s> Selle eest lasti aga karjatallist lahti ning määrati põllutööle . </s> <s> Sead aga lubatud ära võtta ja kolhoosi seafarmi viia . </s> <s> Pärast muudetud otsus ringi , et pidagu kesikuid jõuluni . </s> <s> Seda ikka rohkem laste kui ta enese pärast . </s> <s> Eks ta poolenisti karistuseks nüüd põllutööl jõlgubki . </s> <s> Karjatallis oli tal ikka päevasüda vaba , mitte nii nagu praegu , et päevatõusust õhtu pimedani . ” </s> </p>
<p> <s> “ See on ju ülekohus ! </s> <s> Nii lasterikka pere ema ja lasti töölt lahti ! ” ei suutnud õpetaja sellest aru saada . </s> </p>
<p> <s> “ Kuidas ülekohus ! ” imestas Marta . “ Kui inimene ikka seadusest üle astub , ei ole see mingi ülekohus . ” </s> </p>
<p> <s> “ Kas teie ise ei astu seadusest üle , kui kolhoositööst kõrvale hoiate , sellepärast , et vähe teenib . </s> <s> Keegi peab ometi ka ühismajandi töö ära tegema , ” vastas õpetaja ning pöördus minekule , jättes silmi pungitava naabrinaise Künka õuevärava taha . </s> <s> Marta vaatas minejale järele ega saanud tükil ajal sõna suust . </s> </p>
<p> <s> “ Küll on ikka harakas ! </s> <s> Või kohe mulle silmile ! </s> <s> Ega ma loll ei ole , et kolhoosi kartilipõllul terve päeva muda sees ukerdan , ” siunas ta südametäiega . </s> </p>
<p> <s> Nagu õpetaja lubas , nii ta ka tegi . </s> <s> Järgmisel päeval külastas ta Saaarevälja Marta suureks meelepahaks ja imestuseks Künka peret uuesti . </s> <s> Ta tõi kaasa kompressi jaoks viina ning muidki arstirohte . </s> <s> Minnat ei näinud ta ka seekord , kuna see oli tööl . </s> <s> Naabri Marta ei julgenud ennast enam näidata , sest eilne solvang täitis veel praegu tema hinge kurku nööriva vihaga , kuigi keel sügeles , sest ta oleks tahtnud õpetajat põhjalikult valgustada , milline võlts inimene see Minna ikkagi on . </s> <s> Kuidas ta neljakümne neljandal aastal nende hobuse venelastele maha kupeldas ning teda , nõtra naisterahvast , soldatitega teab kuhu ilmaotsa kaasa minema sundis . </s> <s> Küllap lootis vist , et sõjaväelaste abiga temast lahti saab . </s> <s> Niisugune madu ! </s> <s> Kuid tänu Marta enda taibukusele pääsis ta soldatite käest , vaata et lausa surmasuust kohe , ning jõudis elu ja tervisega koju tagasi . </s> <s> Ei ole ta seda verist ülekohut veel Minnale andestanud ega ka unustanud ja küllap jõuab ta sellest veel rääkidagi , kui mitte sellele õpetajavuhvale , kes talle eile õhtul silmile kargas , vaid mõnele muule koolitatud inimesele , kes teda , Saarevälja Martat , ära kuulab ning ka mõistab , kui raske on niisuguse sobimatu naabriga kõrvuti elada , nagu seda on Künka Minna . </s> </p>
<p> <s> Õpetaja läks kolhoosi kontorisse ning palus esimehega kokkusaamist . </s> <s> Ta püüdis Vareselja Jaanile Künka pere rasket majanduslikku olukorda selgitada , mis ületavat igasugused inimlikud piirid . </s> </p>
<p> <s> “ Miks kolhoosi juhatus niisuguse lasterikka perekonna ainukese toitja töölt vallandas ? </s> <s> See on täiesti lubamatu , seadusevastane tegu . ” </s> </p>
<p> <s> “ Ta rikkus kolhoosi põhikirja . ” </s> </p>
<p> <s> “ Kas teie ei riku kolhoosi põhikirja , kui te inimestele nende töö eest ei maksa ? </s> <s> See on ebainimlik teguviis . </s> <s> Mida peab see õnnetu ema siis peale hakkama ? </s> <s> Lapsed surevad ju niimoodi lausa nälga . ” </s> </p>
<p> <s> “ Kolhoosidel on ranged ettekirjutused , millest me üle astuda ei tohi . </s> <s> Seadus jääb seaduseks , ” vastas Vareselja Jaan kannatamatult . </s> </p>
<p> <s> “ Kas inimesed ei peaks jääma inimesteks isegi kolhoosikorra tingimustes ? ” küsis õpetaja vastu . “ Kumb on teie arvates tähtsam , kas mingit jäika seadust täites juuksekarva lõhki ajada ning inimeselapsed lasta nälga surra , või seaduserikkumine , kui ta üldse seaduserikkumine on , tähele panemata jätta , et lapsed ellu jääksid . </s> <s> See on ju majandi sisemine asi , juhatuse otsustada , ja öelge , kes sellest kasu saab , et Künka laste ema põllul tööl käib . </s> <s> Kas kolhoos või ? </s> <s> Ma olen kuulnud usaldusväärsetest allikatest , et majandi piimatoodang just tänu Künka perenaisele pidevat tõusu näitab . ” </s> </p>
<p> <s> “ Me ei saa ühelegi kolhoosnikule seepärast erandit teha , olgugi et majand tema tööst tulu saab . </s> <s> Siis hakkavad kõik varastama . ” </s> </p>
<p> <s> “ Miks nad varastavad ? </s> <s> Kas te sellele pole mõelnud ? ” </s> </p>
<p> <s> “ Olen küll . </s> <s> Inimesed on poliitiliselt kasvatamata , kodanliku korra igandite küljes kinni . </s> <s> Seepärast nad ei oskagi ühistööd hinnata . ” </s> </p>
<p> <s> “ Kas see ikka on nii ? </s> <s> Kas ka tühi kõht on teie arvates kodanliku korra igand ? </s> <s> Tühja kõhu pärast nad seda ju teevadki . </s> <s> Ja nüüd öelge mulle , mida Künka Minna konkreetselt varastas ? </s> <s> Kas tõesti peate varguseks seda , et maast rohtu katkus ja sigadele ette viis . ” </s> </p>
<p> <s> “ Ta kiskus rohtu kolhoosi maa pealt . ” </s> </p>
<p> <s> “ Aga ta on ju ise ka kolhoosnik . </s> <s> Ja kas tema põllud ja heinamaad ei liidetud kolhoosiga , nii nagu kõigi teistegi omad ? ” </s> </p>
<p> <s> “ Liideti küll . ” </s> </p>
<p> <s> “ Ja teie arvates on see nüüd karistatav kuritegu , kui ta sealt rohtu katkub ja sellega oma seakesikuid toidab . </s> <s> Kas te ei leia , et see on rohkem kui ebainimlik teguviis ? </s> <s> See on mõistust ületav nõmedus . ” </s> </p>
<p> <s> “ Ma ütlesin teile , et kolhoosil on oma põhikiri , mida rikkuda ei tohi , ” väitis Vareselja kangekaelselt . </s> </p>
<p> <s> “ Kas te arvate , et mina ei tea , kuidas ühismajandis elatakse , põhikirja rikutakse ning selle täitmisest kõrvale hiilitakse . </s> <s> Ma ju töötan kolhoosnike lastega , puutun nende vanematega peaaegu iga päev kokku ning tean väga hästi , mis majandis toimub . </s> <s> Ja ma julgen öelda , lugupeetud esimees , et te pigistate suurte kuritegude ning põhikirja rikkumise juures silmad kinni , mängite kurti ja pimedat ning urgitsete lihtsate tööinimeste pisiasjades , mida tegelikult üldse ei maksaks tähele panna . </s> <s> Ma luban teile , et ma võtan järgmisel parteikoosolekul selle asja üles ning tulen välja tõendusmaterjalidega , mis nii mõnelegi mehele ebameeldivusi võib valmistada . ” </s> </p>
<p> <s> “ Kas te olete parteilane ? ” küsis Vareselja ning silmitses kohkunult enda ees seisvat noort naisõpetajat . </s> </p>
<p> <s> “ Jaa . </s> <s> Lõpetuseks ütleksin teile veel niipalju , et Minna Pedakale tuleb anda tagasi endine töökoht karjatallis ja seda üsna varsti kohe . ” </s> </p>
<p> <s> Ning õpetaja läks . </s> <s> Jahmunud Vareselja Jaan vaatas talle tükk aega järele . </s> <s> Ütle , kus on kurivaim ! </s> <s> Laob sõnu , nii et ole mees ja kuula ära . </s> <s> Õpetaja oli uus inimene , alles sügisel tööle tulnud , keegi ei teadnud temast midagi . </s> <s> Milliseid tõendusmaterjale tal võiks olla ? </s> <s> Vareselja mõtles hirmuga asjadele , mille avalikuks tuleku korral tema jalgealune kõikuma võiks lüüa . </s> <s> Juba see , et ta majandi karjatallist endale lehma võttis , pärast aga akti koostas , nagu oleks lehm otsa saanud , ajas talle praegu hirmu nahka . </s> <s> Siiani oli ta arvanud , et sellest laiemad ringkonnad ei tea ja kui teavadki , siis vähemalt lugupidamisest esimehe vastu oma suud kinni hoiavad . </s> <s> Nüüd aga tuleb see plikaohtu õpetaja ning lubab koosolekul tõendusmaterjalidega välja tulla . </s> <s> Hoopis hullem lugu on aga Aru kuusikust võetud metsaga , mille müügist saadud raha nagu poolkogemata esimehe tasku pidama jäi ega tahtnud mitte kuidagi kolhoosi kassasse jõuda . </s> <s> Kui aga Vareselja Jaani vaim lõpuks nii valmis oli , et ta raha kolhoosi kassasse oleks võinud panna , polnud sellest enam kopikatki järel . </s> <s> Ja kui poleks neid neetud kuusekände seal metsa kaugemas servas asitõenditena , võiks isegi arvata , et teised juhatusemehed kogu loo ammu unustanud on . </s> <s> Siis veel mitu head koormat vilja ning kartuleid , millest vana Vaksali Mart nii kuradima head puskarit oskas ajada , et kui kortlitäiega kõri loputad , siis ka istuli oled . </s> <s> Ja veel palju muudki oli esimehe hingel , millele mõeldes ta ennast praegu üpris ebakindlana tundis . </s> <s> Kui see õpetaja-niru need asjad parteikoosolekul kõik lagedale laob , on tema karjääril kolhoosi esimehena tõesti lõpp . </s> <s> Kui ta vaid teaks , kes tema peale keelt on kandnud , laseks ta selle lurjuse mõnel ustaval mehel otsemaid ära koristada . </s> <s> Niisuguste raskete mõtetega jätkas Vareselja Jaan alustatud tööpäeva . </s> </p>
<p> <s> Kuid et õpetaja parteikoosolekule ei ilmunud , muutus Jaan julgemaks ning püüdis ebameeldivatele asjadele mitte mõelda . </s> <s> Künka Minna asja kandis ta aga koosolekul juhatusele ette , sest teist korda ta selle õpetajaga enam rääkida ei tahtnud . </s> <s> Ja ta uskus surmkindlalt , et kui Minnale tema kohta karjatallis tagasi ei anta , tuleb see plikanähvits taas tema kukile ning mine tea , millega ta esimeest siis üllatada võib . </s> <s> Juhatusemehed otsustasid Künka Minna kasuks , sest piimatoodang Tänavotsa tallis oli jällegi langust näitamas . </s> <s> Laisk ja lohakas Liivamäe Luise , kes pärast Minnat uuesti lüpsma hakkas , tegi oma tööd niivõrd hooletult ning juhuslikult , et juba paari nädala möödudes kõik Minna saaavutused nullini viis . </s> <s> Üks juhatuse liikmetest pidi otsuse juba järgmisel päeval Minnale teatavaks tegema , et ta karjatalli tagasi on võetud . </s> <s> Kuid Minna ütles lahke pakkumise ära . </s> </p>
<p> <s> “ Mis hüpiknukk ma siis teie arvates olen , et kord siia , kord sinna . </s> <s> Kui olete mind karjatallist lüpsja kohalt maha võtnud , olgu siis pealegi . </s> <s> Palka ma nagunii rohkem ei saa , teen ma tööd lehmalaudas või põllul , ” vastas Minna . </s> </p>
<p> <s> “ Kooliõpetaja oli esimehe jutul käinud , et sulle on ülekohut tehtud , seepärast siis juhatus otsustaski , et hakkad uuesti lüpsjaks . ” </s> </p>
<p> <s> “ Ei ma vaja kellegi eestkostmist . </s> <s> Oskan enda eest ise seista . </s> <s> Kui ma karjatalli varem ei kõlvanud , ei kõlba ma sinna ka nüüd . ” </s> </p>
<p> <s> Ja Minna jäi oma otsuse juurde kindlaks ning käis põllutööl edasi . </s> </p></div2><div2 type="alaosa"><head> 37 </head>
<p> <s> Kolhoosikord tõi kaasa igasuguseid veidrusi , mida maainimesed varem polnud kuulnud ega näinud . </s> <s> Ka kõnepruuki ilmusid väljendid ja mõisted , millega oli raske harjuda . </s> <s> Tekkisid uued ametikohad veidrate nimetustega , mille vajalikkust keegi ei taibanud . </s> <s> Tulid zootehnikud , brigadirid , agronoomid , raamatupidajad , arveametnikud , veise- , sea- ja lambafarmid , igaühel oma juhataja , kes alluvatele käske ja korraldusi jagasid . </s> <s> Lehmadele , mullikatele , härjavärssidele ning vasikatele taoti musta värviga numbrid selga , sigadele ning lammastele aga augud kõrvadesse . </s> <s> Ei tea kust ilmaotsast sigines ühismajanditesse vigast eesti keelt purssiv plikanähvits – zootehnik , asjatundja loomakasvatuse alal . </s> <s> Suurt võõristust äratas lihtsate taluinimeste seas veiste kunstlik paaritamine . </s> <s> Püha jumal ! </s> <s> Kes seda enne näinud ja kuulnud on , et sihukest loomulikku asja mingisuguste pulkade abil inimene läbi viib ja mis kõige imelikum , et sellest häbiväärsest teost lehmad tiineks jäid ning täiesti normaalseid vasikaid sünnitasid . </s> <s> Olevat tõuaretus , nagu veiste kunstlik paaritaja ehk seemendaja seda nimetas . </s> <s> Ka eesti ajal viidi tõuaretust suurtes ja eesrindlikes taludes läbi , kuid siis toodi tõupullid kohale küll Saksamaalt , Hollandist ja Soomest . </s> <s> Nüüd aga hulkus selektsionäär spermakastiga ühest karjatallist teise ning pidas lüpsinaiste arvates ilma piinlikkust tundmata oma roppu ametit . </s> <s> Kõik loomad olid rangelt arvel , ka kolhoosnike omad . </s> <s> Iga lõpnud looma kohta , oli ta siis äsjasündinud põrsas või vasikas , tuli koostada hukuakt , millel pidi olema mitu allkirja . </s> <s> Kõik see oli iidsetele talupidajatele võõras ja harjumatu ning tundus tühise kometimänguna . </s> <s> Alalised koosolekud , miitingud , nõupidamised ja seminarid tüütasid , nendest püüti kõrvale hiilida , kui aga vähegi võimalus avanes . </s> <s> Kuigi partorgid kinnitasid , et ideoloogiline kasvatustöö omab rahvahulkade poliitilise teadlikkuse tõstmisel tohutu suurt tähtsust , ei taibanud lihtsad tööinimesed selle kasvatustöö sügavat mõtet ja tähtsust , ega tundnud selle järele ka mingit vajadust . </s> <s> Pigem oli see kalli tööaja raiskamine kui mingi ülitõhus kasvatusvahend . </s> </p>
<p> <s> “ Eluaeg oleme ilma poliitikata tööd teinud ja kõike oli küll . </s> <s> Nüüd topitakse seda rämpsu sisse eest ja tagant , aga majandus hakkab vägisi allamäge kiskuma . ” </s> </p>
<p> <s> “ Käigu kus kurat oma ideoloogiaga ! </s> <s> Andku talud tagasi . </s> <s> Praegu oleks veel õige aeg . </s> <s> Hobusesetukaid on veel alles , kariloomi samuti , põllutööriistu oskab iga talumees korda seada , kuigi suurem osa on juba lõhutud , ja kõigil oleks süüa , nii linnas kui maal . </s> <s> Aga ei ! </s> <s> Vaja põllumehed Siberisse küüditada , allesjäänud talud käest ära võtta , maainimestest kerjused teha ! </s> <s> See ju ette näha , kuhu niisugune tobe juhtimine viib . ” </s> </p>
<p> <s> “ Jah , ega talumees ei ole vabrikutööline , keda vilega tööle käsutatakse ning ka vilega tööpäevale lõpp tehakse . ” </s> </p>
<p> <s> “ Suurte ja jõukamate talude peremehed viidi ära , et kulakud , töörahva kurnajad . </s> <s> Keda nad kurnasid ? </s> <s> Iseennast ja oma peret . </s> <s> See oli ainult ettekääne , et inimesed siis surmahirmus kolhoosi astuksid . </s> <s> Kes muidu sinna oleks läinudki . </s> <s> Leht kirjutas , et rahvas astus kolhoosi suure vaimustusega . </s> <s> No öelge nüüd , mehed , mis vaimustusest saab juttu olla , kui sa oma talu ja kogu varanduse käest ära annad . </s> <s> See peab olema mõistuseta , kes niisuguse röövimise juures vaimustust tunneb ja “ hoosianna ” laulab . </s> <s> Julgevad ometi rääkida , nagu me ise ei teaks , mida me sel ajal mõtlesime ja tundsime , kui meid paljaks rööviti . ” </s> </p>
<p> <s> “ Mul oli tunne , kui ma hobuse kolhoositalli jätsin , nagu oleks keegi mu südame ribide vahelt välja koukinud . </s> <s> Ja nemad räägivad vaimustusest ! </s> <s> Need , kes valitsemisohjad enda kätte said , need muidugi juubeldavad ja on rahul , talumehed mitte . ” </s> </p>
<p> <s> “ Aga katsu sa rääkida , siis oled sa rahvavaenlane või kontrrevolutsionäär ning Siberi tee jalge all . ” </s> </p>
<p> <s> “ Mina ei saa ühest asjast aru . </s> <s> Miks on vabrikutööline suurema au sees kui see , kes põllul tööd teeb ? </s> <s> Muud ei kuulegi kui töölisklass ja töölisklass . </s> <s> Et töölisklass peab valitsema . </s> <s> Ajakirjanduses räägitakse küll , et töölisklass liidus kolhoositalurahvaga , aga tegelikult pole see sugugi nii . </s> <s> Kus see liit on ? ” </s> </p>
<p> <s> “ Miks peab töölisklass üksinda valitsema ! </s> <s> Ta ei oska ju . </s> <s> Miks meid valitsemisest kõrvale jäetakse ? ” </s> </p>
<p> <s> “ Ega sind jäetagi kõrvale . </s> <s> Sa kuulsid , et töölisklass valitseb liidus talurahvaga . ” </s> </p>
<p> <s> “ Mismoodi ma seda teha saan , kui mul hääleõigust ei ole . ” </s> </p>
<p> <s> “ Kuidas ei ole . </s> <s> Koosolekutel tõstad kätt . ” </s> </p>
<p> <s> “ Mis valitsemine see on . </s> <s> Tõstan või jätan tõstmata , üks ja sama teeb välja . </s> <s> Kõik otsused juba enne koosolekut parteimeeste poolt valmis tehtud . </s> <s> Meie nagu viimased tolad , kuulame suud ammuli peas , mis vana Roodina ette plaksutab ning ajame nõusoleku märgiks käe püsti . </s> <s> See on kometimäng , mitte midagi muud . ” </s> </p>
<p> <s> “ Eks võta siis sõna ja vaidle vastu ning jäta käsi tõstmata , kui mõni asi ei meeldi . ” </s> </p>
<p> <s> “ Miks sa ise ei vaidle . </s> <s> Ise oled samasugune kohioinas , ainult kuulad ja annad käega märku , et oled asjaga päri . ” </s> </p>
<p> <s> “ Ma ei taha Siberisse minna . ” </s> </p>
<p> <s> “ Mina vist tahan . </s> <s> Ja kui ma ka ennast sinna küüditada laseksin , ega miski sellepärast ei muutu . </s> <s> Iseasi , kui kõik üle maa vastu hakkaksid . ” </s> </p>
<p> <s> “ Ei muutu ka siis . </s> <s> Nendel on oma programm ja ettekirjutused kõrgemalt poolt , millest nad lahti öelda ei tohi ega saa . ” </s> </p>
<p> <s> “ Sellest ma räägingi , et nende programmid on tööliste jaoks , maarahvast seal ei arvestata . </s> <s> Sellest tulebki , et põllumajandus käib allamäge . </s> <s> Nad ei oska valitseda . </s> <s> Kui paljukest nende seas on haritud inimesi ? </s> <s> Samasugused harimata matsid nagu meiegi . </s> <s> Mida kuradit see ilma hariduseta inimene valitseb ! </s> <s> Ta näeb ainult oma rahakotti ning mõtleb , kuidas selle täis saab , see on kõik . </s> <s> Haritlaskond ja peaga inimesed tapeti neljakümne esimesel aastal maha või küüditati Siberisse , järele jäi harimata mass , kes riigi juhtimisest sama palju teab kui siga pühapäevast . </s> <s> Peaasi , et nõukogude võimu poolt karjuda oskaks , rohkem polnud vaja . ” </s> </p>
<p> <s> “ Saab imet näha , kuhu nad niisuguse juhtimisega küll ükskord jõuavad . ” </s> </p>
<p> <s> Nõnda arutasid mehed , kui nad töö juures või kusagil mujal kokku said . </s> <s> Mõistagi ei võetud niisuguseid julgeid sõnu suhu seal , kus suurem seltskond koos ning selliseid mehi lähedal , kelle kahekeelsust kardeti . </s> <s> Seda räägiti kahekesi olles , sõprade vahel , keda võis usaldada . </s> <s> Aeg oli karm ja keeruline ning inimesed ülekohtu , surmahirmu , Siberi ning vanglatega hellaks ja araks tehtud . </s> <s> Kuid selline meeleolu püsis lihtsate taluinimeste seas visalt edasi , ei suutnud ühegi partorgi ega propagandisti ideoloogiline kasvatustöö välja rookida . </s> </p>
<p> <s> “ Mögisegu nii palju kui tahes , mina jään selleks , kes ma olen . </s> <s> Kui mulle ikka ülekohut on tehtud , kuda kurat ma sellega leppida saan , ” arvasid kolhoosnikud . </s> </p>
<p> <s> Kuidas ka kolhooside juhtorganid , kohaliku kommunistid , partorgid , propagandistid ja muudki asjamehed , keda lihtsate taluinimeste arvates oli otse tüütuseni palju , kolhoosnikke intensiivsele tööle õhutada ei püüdnud , ei tulnud sellest midagi välja . </s> <s> Seati sisse sotsialistlik võistlus , mis pidi olema trump number üks ja ka kõige passiivsema unimütsi tööd tegema tiivustab . </s> <s> Kontoriseintele ilmusid autahvlid , tööülesannete täitmise graafikud , stendid ja loosungid , ühesõnaga , kõik võimalikud ja võimatud ergutusvahendid pildis ja kirjasõnas , kuid oma talust ja varandusest ilma jäänud kolhoosnikud ei reageerinud millelegi . </s> <s> Tuimalt ja ükskõikselt tegid nad oma igapäevast tööd , seda , mida neil teha kästi . </s> <s> Ja mida parasjagu ei kästud , jäeti tegemata , kuigi nii mõnigi nägi , et just seda olekski kõige kiiremas korras teha tulnud . </s> <s> Kolhoosnikute deviisiks hakkas kujunema paruniteaegne hüüdlause : mõisa köis , las lohiseb ! </s> <s> Et aga hoolsast ühismajandi tööst ka nende eneste aineline heaolu teatud määral olenes , sellele ei mõelnud keegi . </s> <s> Asi oli liiga värske , uudne ning omaseks saanud harjumuste vastu . </s> <s> Ei saa ju inimest paugupealt ümber lülitada , nagu mingit masinat , et vajutad nupule ja juba ta pöörlebki vastassuunas . </s> <s> Inimene jäi inimeseks ja niisugune vägivaldne , surmahirmust aetud kolhoosidesse minek oli loomuvastane . </s> <s> Inimesed õppisid valetama , salatsema , oma tõelist mina varjama . </s> <s> Vargus , mida aus ja lihtne maainimene varem ei tundnud , sai õige pea lausa möödapääsmatult vajalikuks ning lõpuks ka omaseks . </s> <s> Kui alguses nii mõnigi ühisvara külge kätt pannes oma hinges sellepärast kannatas , ei tundnud mõne aja möödudes südametunnistuse piina enam mitte keegi . </s> <s> Tühi kõht , viletsus ja vaesus sundisid tagant ja inimesed võtsid , võtsid kõike , mida võtta andis ning mida vajalikuks peeti . </s> <s> Varguseks ei pidanud seda keegi . </s> </p></div2><div2 type="alaosa"><head> 38 </head>
<p> <s> Vist taipasid parteitöötajad ka ise õige pea , et nendel puudus maainimestega vajalik side . </s> <s> Kolhoositalurahvale lähenemine polnudki nii kerge . </s> <s> Igale katsele nendega usaldusväärseid suhteid luua vastasid kolhoosnikud jaheda , võiks öelda , isegi vaenuliku ükskõiksusega . </s> <s> Kuulati partorg või propagandist küll vaikides ära , kuid nende südametes ei pannud ametimeeste agiteerivad sõnad küll mitte midagi liikuma . </s> <s> Linnamees jäi linnameheks , kelles maamees nägi pigem vaenlast kui head nõuandjat . </s> <s> Et asja pisutki parandada , tuldi mõttele hakata ideoloogilise töö tegijaid kolhoosiinimeste eneste seast värbama . </s> <s> Just nende hulgast , kes seisavad talumeeste lähedal . </s> </p>
<p> <s> See oli ühel vihma rabistaval keskhommikul , kui Künka Minna köögis toidunõusid pestes aknast välja vaatas , kas sadu juba lõppenud pole . </s> <s> Kuid enne veel , kui ta selles veenduda jõudis , nägi ta kahte meest õueväravat avamas . </s> <s> Tulijad olid seekord kolhoosi esimees Vareselja Jaan ja rajoonist parteikomitee instruktor Luhaäär , keda Minna näo järgi tundis . </s> <s> Mõlemad mehed astusid tuppa , kus Minna nendele istet pakkus . </s> <s> Külalised olid kuidagi ebalevad ega leidnud kohe paugupealt sobivat jutuotsa kätte . </s> </p>
<p> <s> Lõpuks lausus esimees : “ Vaata , Minna , me tulime sinu jutule ühe väga tähtsa asja pärast . </s> <s> Sa oled osutunud kolhoosis väga tubliks tööjõuks . </s> <s> Sinu kunagine eksimus kolhoosi põhikirja vastu on ammu andestatud ja unustatud . </s> <s> Nüüd oled sa mitu korda autasustatud kui eesrindlik ja kohusetruu töötaja . </s> <s> Kui kõik inimesed majandis nii hästi ja ennastsalgavalt töötaksid , oleks meie kolhoos varsti rajoonis esimeste seas . </s> <s> Kahjuks on meil aga enamus kolhoosnikutest ikka veel kümne küünega omandi küljes kinni ja see takistab neid jäägitult ühismajandi kasuks töötamast . </s> <s> Rahva seas oleks vaja selgitustööd teha , teda kodanliku aja iganditest ära võõrutada . </s> <s> Rahvas tuleb panna teisiti mõtlema , siis muutub ka ühistöö viljakamaks . </s> <s> Selleks oleks aga vaja inimesi , propagandiste , kes rahva seas selgitustööd läbi viiksid . </s> <s> Kogemused on näidanud , et kõige paremini sobivad selleks rahva enda seast valitud eesrindlikud seltsimehed , kes oskavad lihtsatele inimestele sõbralikult ja veenvalt läheneda . ” </s> </p>
<p> <s> Esimees vaikis ja vaatas Minnale pingsalt otsa , kes kuidagi ei suutnud taibata , kuhu see Vareselja Jaan nüüd sihib . </s> <s> Seepärast ei osanud ta nii paugupealt vastata , kuid muutus valvsaks , sest esimees jätkas kohe : “ Meil on suur puudus niisugustest inimestest , kes oma eeskujuga kolhoosi töötajaid innustaksid , neid ajaga kaasa tulema õhutaksid . </s> <s> See inimene peaks aga olema parteilane , kõrgema poliitilise teadlikkusega seltsimees , kes oma sõnaga teisi veenda suudab . </s> <s> Meie pilk jäi peatuma sinule , Minna . </s> <s> Mis oleks , kui sa astuksid parteisse ! </s> <s> Meie read vajavad täiendamist ja just niisuguste seltsimeeste näol nagu sina . </s> <s> Meil ei ole vaja niivõrd linna päritoluga seltsimehi , kes kolhoosi talurahvast kaugel seisavad , vaid just omainimesi , lihtsaid kolhoosnikke , kes omasugustele tööinimestele läheneda oskavad . </s> <s> Ma annan parteikomitee instruktorile sinu kohta kõige parema soovituse , nii et sinu kandidatuur kindlasti läbi läheb . </s> <s> Seega võid liikmekandidaadiks hakata kohe , kui soovid . </s> <s> Meie ei nõua , et sa kohe jaatavalt vastaksid , vaid me anname sulle nädala mõtlemisaega ja tuleme siis uuesti . ” </s> </p>
<p> <s> Ah siis sinna sihtis Vareselja Jaan , et teda parteisse värvata , temast propagandisti teha . </s> <s> Mis aitaks siin sellises olukorras mingi selgitustöö , kus asi igaühele niigi selge . </s> <s> Kui kolhoosnikul kõht tühi ning jalad paljad , ei suuda ükski propagandist teda uskuma panna , et tema laual rammusad liharoad auravad , või et vanade saksa tanksaabaste asemel uhiuued kingad jalas on . </s> </p>
<p> <s> Ja Minna vastas : “ Ei , kulla esimees ! </s> <s> Selle asja pärast ei maksa sinul ja su lugupeetaval seltsimehel küll enam minu juurde jalutada . </s> <s> Oma vastuse võin ma kohe praegu anda . </s> <s> Mina olen kodanlikul ajal sündinud ja kasvanud ning minusse on sellest ajast kindlasti ka midagi niisugust jäänud , mis parteiliinile on vastuvõetamatu . </s> <s> Mind on õpetatud ausalt tööd tegema , tõtt kõnelema , oma kodu ja perekonda armastama ning nende heaolu eest ennastsalgavalt võitlema , olen õppinud ka oma maast ja rahvast lugu pidama , tema rõõmudele , muredele ja hädadele südamest kaasa tundma ja ma kardan , et ma ei saa sellest kõigest mitte kunagi lahti . </s> <s> Kuidas ma astun teiste omasuguste ette ja kuulutan , et tehke tööd hoole ja armastusega , siis oleme peagi küllusesarve otsas , kui tegelik elu hoopis vastupidist näitab . </s> <s> Minu arusaamist mööda peaksid parteisse kuuluma ikkagi läbini ausad ja õiglased , kindlate põhimõtete ja veendumustega , väga hoolikalt valitud inimesed , mitte aga ükskõik kes , kes ainult sellepärast sinna lähevad , et parteipileti varjus endale positsiooni kätte saada . </s> <s> Ja ma kardan , et seda võimalust on juba nii palju kasutatud , et aga juhtivale kohale pääseda . </s> <s> Oma südames olen ma võib-olla rohkem kommunist , kui sina , Vareselja , ja ma usun , et seda on ka paljud teisedki , kes kehvemate turjal liugu ei taha lasta . </s> <s> Ja veel ütlen ma sulle seda , et mul ei oleks parteisse astumise vastu midagi , aga niikaua kui seal oled sina ja teised sinusugused , ma küll ei lähe . ” </s> </p>
<p> <s> Nähtavasti ei oodanud kolhoosi esimees ega ka parteikomitee instruktor selle lihtsa külanaise suust niisugust julget vastust , sest nad vaatasid Minnat nagu lummutist . </s> <s> Ja mõlemad mehed tõusid ning astusid Künka kehvast tarest välja , ilma ainsatki sõna lausumata ning Minnale meenutasid nad millegipärast peksa saanud koeri , kes sabad jalge vahel õueväravast välja marsivad . </s> </p></div2><div2 type="alaosa"><head> 39 </head>
<p> <s> Jõekalda Ülo olukord muutus üha keerulisemaks ning raskemaks . </s> <s> Kuigi Roostepõllu poisid vabatahtlikult metsast välja tulid , Roopalu Jaak ja Linda ning Sakrise Roland ja Suureõue Edgar traagilise otsa leidsid , ei olnud metsavendade olemasolu Kõrvenurme kandi metsades veel lõplikult likvideeritud . </s> <s> Endiselt varjasid ennast Kalda vennaksed , sakslaste poolel Soomes võidelnud Tõnu-Hansu Egon ning veel paar Tagaküla noormeest , kes nii nagu Suureõue Edgargi alguses küll mobilisatsiooniga Nõukogude poolele läksid , hiljem aga hitlerlaste kätte vangi andsid ja sealt kuidagi imekombel elu ja tervisega kodumaale tagasi jõudsid . </s> <s> Kalda vennakseid toitis nende isa , teisi aga Jõekalda Ülo , kes oma metsavahiameti tõttu laantes ja rabades vabalt ringi võis liikuda . </s> <s> Kõike seda aimati piirivalvekordonis ning püüti nii Kalda Juljust kui ka Ülot teolt tabada , kuid Ülo oli leidlik ja kaval ning oskas metsavendade ja piirivalve vahel laveerida nii , et keegi temale külge hakata ei saanud . </s> </p>
<p> <s> Ei tea , kas igavuse peletamiseks või mõnel muul põhjusel läks metsavendade seas moodi puskari ajamine . </s> <s> Kas see ka mujal niimoodi oli , ei tea , kuid Kõrvenurme kandis küll . </s> <s> Ööpimeduses rändasid kolhoosi kartulikuhjadest kotitäied väärtuslikku samagonni toorainet metsa ning jõudsid sealt puskaripudelite näol külasse tagasi . </s> <s> Kurjad keeled teadsid rääkida , et loosse oli segatud isegi kolhoosi esimees Vareselja Jaan , kelle sobitusel märjukese vabrikandid vilja hankisid . </s> <s> Ka seda teati piirivalvekordonis ning ikka sagedamini luusisid venelased mööda metsi , sest eks tahtnud soldatidki vahetevahel oma kõri loputada ning suud kasta . </s> <s> Ka puskarimeistrite ja küla vahel oli sidemeheks Jõekalda Ülo . </s> <s> Kuid nagu ütleb vanasõna : unustab hoidja , tabab püüdja . </s> <s> Ühel ilusal päeval , kui metsas parajasti uus laar keelekastet valmis sai , ilmus ka Jõekalda Ülo kohale , et hinnaline kraam külasse tarbijate kätte toimetada . </s> <s> Kõik oleks võinud ilusasti lõppeda , kuid keset keelekastme pudelitesse villimist kuulis valvet pidav metsavend järsku üsna lähedal kuivade okste praksumist , mis tähendas seda , et keegi metsas liigub . </s> <s> Kiiruga jooksis ta ebameeldivast uudisest teistele teatama . </s> <s> Puskaripruulijad pagesid hirmunult , võttes kaasa täidetud pudelid . </s> <s> Ülol oli käes parasjagu lüpsikutäis kirbelt lõhnavat rohekasvalget märjukest , millega ta kavatses hakata kodu poole astuma . </s> <s> Kuid juba olid venelased teda märganud ning karjusid : “ Stoi ! </s> <s> Stoi ! ” Ülo peas plahvatas geniaalne mõte . </s> <s> Ta teadis , et ta juba ammu piirivalvekordonis mustas nimekirjas seisab ning otsustas venelased ka seekord ära kavaldada , et oma mainet pisut tõsta . </s> <s> Ta jäi kohale , ega teinud mingit põgenemiskatset , nagu oleks ta piirivalvureid just oodanudki . </s> <s> Nähes piiritusega täidetud lüpsikut , tõmbusid soldatite näod rõõmsale naerule . </s> </p>
<p> <s> “ Noh , metsavaht , kas hakkad pidu pidama ? </s> <s> Kas pulmad , või ehk koguni varrud ? </s> <s> Kui soovid , tuleme vaderiks . </s> <s> Või on ehk isameest vaja . </s> <s> Saame ka sellega hakkama , ” irvitasid venelased . </s> </p>
<p> <s> “ Ei ole mul endal selle värgiga midagi pistmist . </s> <s> Luusisin niisama juhuslikult metsas , sest mulle paistis juba ammu , et siin kandis midagi kahtlast toimub , ja sattusingi peale . </s> <s> Kallasin lüpsiku täis ja olin just kordonisse tulemas , et asitõendiga koos piirivalvet informeerida , ” seletas Ülo . </s> </p>
<p> <s> “ Ära sa siin kudruta , vana rebane ! </s> <s> Kordonisse tuled sa nüüd küll ja selle asitõendi võtad sa ka kaasa , aga jutuajamine sinuga saab olema seekord hoopis teises toonis . </s> <s> Seekord sa meie käest enam ei pääse . </s> <s> Oled meid küllalt ninapidi vedanud . </s> <s> Nüüd oled sees . ” </s> </p>
<p> <s> Ülo oli kimbatuses ega teadnud , mida vastata . </s> </p>
<p> <s> “ Kes olid need mehed , kes ära jooksid ? ” </s> </p>
<p> <s> “ Ma ei tea . </s> <s> Täiesti võõrad . </s> <s> Ma ju ütlesin , et sattusin juhuslikult peale . ” </s> </p>
<p> <s> “ Ära mögise ! </s> <s> Sa tassid juba ammu puskarit metsast külasse . </s> <s> Ütle , kus on punker , me tahame neid mehi palgest palgesse näha . ” </s> </p>
<p> <s> “ Ma ei tea punkrist midagi . ” </s> </p>
<p> <s> “ Tead ! </s> <s> Ja tunned ka neid mehi . </s> <s> Me hoiame sul juba ammu silma peal ning teame su käikudest ning asjaajamistest rohkem , kui sa aimatagi võid . ” </s> </p>
<p> <s> Ülo vaikis . </s> </p>
<p> <s> “ Hea küll , kui sa praegu meiega sel teemal rääkida ei taha , siis läheme kordonisse . </s> <s> Küll sa seal tõtt kõnelema hakkad . </s> <s> Noh , marss ! </s> <s> Ja lüpsik võta kaasa . </s> <s> Sellest kraamist oskame ka meie lugu pidada , ” irvitasid venelased . </s> </p>
<p> <s> Kogu seltskond , Ülo puskarilüpsikuga kõige ees , hakkas piirivalve kordoni poole liikuma . </s> <s> Ülo siunas mõttes iseennast , et ta kohale jäi ega märganud teiste meestega koos põgeneda . </s> <s> Olukord paistis võrdlemisi lootusetu , sest venelased olid millegipärast üpris vaenulikult meelestatud . </s> <s> Ainuke pääsetee võis olla selles segases situatsioonis kordoniülem , kes siiani Ülosse oli suhtunud väga sõbralikult . </s> <s> Ülo oli võitnud tema usalduse kohe esimesel haarangul Arukuusikus juba möödunud aastal . </s> <s> Kuidas ta aga praegusesse loosse suhtub , ei osanud Ülo arvata . </s> <s> Kui sellest piirituse lüpsikustki kuidagi lahti saaks , poleks vähemalt asitõendit olemas . </s> <s> Kui õige prooviks , tulgu mis tuleb . </s> <s> Ja kohas , kus mööda metsasihti kulgeval teerajal kuusejuurikad pehmest rabapinnasest kõrgele välja ulatusid , komistas Ülo järsku ning kukkus silmili maha . </s> <s> Lüpsikutäis hunnitut keelekastet vajus aga kihisedes rohelisse samblavaipa . </s> </p>
<p> <s> “ Sa kuradi oinas ! ” karjatas Ülo taga sammuv soldat ning virutas talle kõigest jõust püssipäraga selga . </s> <s> Teised tormasid rüsinal ligi . </s> <s> Kõlasid kõige koledamad venekeelsed sõimu- ja vandesõnad , kuid puskarit need tagasi ei toonud . </s> <s> Tühi lüpsik seisis küliti kuusejuurikate vahel , lamava Ülo kõrval , kes saadud löögist tõusta ei suutnud . </s> </p>
<p> <s> “ Ütle , kus on raisk ! </s> <s> Terve ämbritäie viina kallas maha ! </s> <s> Seda tegi ta , kurat , meelega . </s> <s> Selle eest me sulle veel anname ! ” siunasid soldatid läbisegi . </s> <s> Ja vihane sõdurpoiss võttis maast tühja lüpsiku , tõstis üles ning andis sellele kõmatava jalahoobi , nii et see suure kolinaga metsa lendas . </s> </p>
<p> <s> Kordoniülem , olles ära kuulanud meeste ettekande , võttis Ülo vastu võrdlemisi jahedalt , võiks öelda isegi vaenulikult meelestatuna . </s> <s> Tal olevat väga kahju , et nendevahelised head suhted katkenud on , mida on põhjustanud metsavahi enda , mitte piirivalve käitumine . </s> <s> Kuigi mehed talle juba ammu selgeks püüdsid teha , et Ülot ei maksa usaldada , ei tahtnud ta seda uskuda , sest Ülo jätnud temale alguses väga hea ning usaldusväärse mulje , ning ta lootnud temaga head koostööd teha . </s> <s> Kuid nüüd on ta sunnitud juurdlust alustama , et metsavahi kaudu välja selgitada , kes ennast ikka veel metsas varjavad , kus asuvad nende punkrid ning kes nendele toitu viib . </s> <s> Ülo seisis raske ülesande ees . </s> <s> Ühel pool tuttavad omakandi mehed , teisel pool valitseva võimu esindaja , kellega konflikti sattumine tähendanuks vanglat või koguni sundasumist Siberis . </s> <s> Ülekuulamine venis pikale , sest Ülo vaikis ega võtnud midagi omaks . </s> <s> Kordoniülem oli rahulik mees ning käitus metsavahiga nagu mees mehega . </s> <s> Ainult korraks vihastas ta ning raksatas rusikaga lauale . </s> <s> Nähes , et Ülo käest heaga midagi teada ei saa , vägivalda ta aga kasutada ei tahtnud , otsustas ta metsavahi üle anda julgeolekule , kes arreteeritu ülekuulamist oma meetodite kohaselt jätkas . </s> <s> Ülo kinnivõtmisest oli möödunud juba peaaegu nädal . </s> <s> Veel kord katsus kordoniülem metsavahti heaga rääkima meelitada , kuid Ülo vastas ainult kas vaikimisega või andis eitavaid vastuseid , mis piirivalve ohvitseri ei rahuldanud . </s> <s> Ühel õhtupoolikul kutsuti Ülo kartserist välja ning paigutati autosse . </s> <s> Kuhu poole tee viis , seda talle ei öeldud . </s> <s> Mustas autos istusid neli meest : sohver , vahialune ning tema saatjateks kaks püssimeest . </s> <s> Ülo süda aimas halba . </s> <s> Ta oli ülekuulamistest julgeolekumeeste poolt nii mõndagi kuulnud ning valmistas ennast ette kõige halvemaks . </s> <s> Kui näen , et pääsu ei ole ja piinamist enam taluda ei jaksa , võtan endalt ise elu , kuid oma mehi välja ei anna , otsustas ta . </s> </p></div2><div2 type="alaosa"><head> 40 </head>
<p> <s> Jõekalda Lonni ootas Ülo sissekukkumise päeval poega asjatult koju . </s> <s> Ta teadis , milliseid toimetusi Ülo toimetas ning milliseid käike käis . </s> <s> Ei olnud need ilma riskita ega ohuta . </s> <s> Kuid poeg oli ikka nendest puhtalt välja tulnud . </s> <s> Kesköö jõudis juba kätte , kuid oodatavat ei ilmunud . </s> <s> Ema süda muutus rahutuks . </s> <s> Kas juhtus tõesti midagi niisugust , et teda polegi enam tulemas . </s> <s> Kuid Lonni ootas veel . </s> <s> Ei või ju lootust nii korrapealt maha panna . </s> <s> Kuidas siis elada , kui ei looda . </s> <s> Lootus ju elujõudu annabki . </s> <s> Kui aga poega ka järgmise päeva õhtuks lagedale ei ilmunud , taipas Lonni , et seekord teda tõesti ei tule . </s> <s> Mida teha ! </s> <s> Kellelt küsida ? </s> <s> Ta ei teadnud ühegi punkri asukohta , kuhu Ülo metsavendadele toitu viis . </s> <s> Ta teadis vaid nende meeste nimesid , tundis neid kõiki nägupidi , kes ennast varjasid , sest seda teadsid külas kõik . </s> <s> Oma poja suust polnud ta ainsatki sõna kuulnud . </s> <s> Kui ta vahel nende kohta midagi küsis , vastas Ülo lakooniliselt : “ Mida vähem tead , seda vähem räägid . ” </s> </p>
<p> <s> Nüüd oleks aga mõni informatsiooni-killukene marjaks ära kulunud . </s> <s> Kasvõi seegi , kellega siis kontakti astuda , kui Üloga midagi juhtub . </s> <s> Ja nüüd oligi niisugune olukord käes . </s> <s> Lonni arvates pidi poeg lähemate päevade jooksul metsavendadele toitu viima , sest miks ta muidu emal terve teo leiba valmis laskis küpsetada . </s> <s> Kindlat päeva ei teadnud Lonni kunagi , sest ka seda hoidis Ülo tema eest suures saladuses . </s> <s> Ta teadis vaid , et ühel heal päeval olid leivad aidast kadunud ja see oli kõik . </s> <s> Ja Lonni arutles : kui sisse kukkus Ülo üksinda , siis tulevad ehk metsavennad ise Jõekaldale ning annavad endast märku . </s> <s> Kui kaua nad ilma söömata seal punkris ikka kükitavad . </s> <s> Kui aga haarangul kõik kinni võeti , pole kedagi tulemas . </s> <s> Kuid üldisest suurest haarangust oleks külas kindlasti teatud , ei saa ju metsas püsse paugutada niimoodi , et seda keegi ei kuule . </s> <s> Lonni tõttas kaupluse juurde , kus rahvast rohkem liikumas , ehk õnnestub seal mõnda niisugust inimest kohata , kes midagi näinud või kuulnud on . </s> <s> Kuid ka kaupluse juures ei saanud Lonni targemaks , kuigi kohtas seal isegi Saarevälja Martat , kelle kõrvust ükski külauudis niisama mööda ei läinud . </s> <s> Tähendab , üldist suurt haarangut ilmselt ei toimunud ja Ülo langes lõksu võib-olla üksinda . </s> </p>
<p> <s> Õhtul loomi talitades märkas Lonni , et hobune kikitab võssa kasvanud jõe kalda poole kõrvu , nagu oleks seal keegi liikumas . </s> <s> Lonni ruttas vaatama . </s> <s> Ja tõepoolest , lepavõsas kükitas Tõnu-Hansu perepoeg , Egon . </s> </p>
<p> <s> “ Kus Ülo on ? </s> <s> Ta pidi meile juba eile õhtul süüa tooma . ” </s> </p>
<p> <s> “ Sedasama küsin mina sinu käest , kus ta on ? ” </s> </p>
<p> <s> “ Kas ta siis pärast esmaspäeva kodus käinud pole ? ” </s> </p>
<p> <s> “ Ei . </s> <s> Nii nagu ta läks , nii jäi . ” </s> </p>
<p> <s> “ Ega venelased teda ometi kordonisse ei viinud ! ” </s> </p>
<p> <s> “ Nägite te neid siis kusagil ? ” </s> </p>
<p> <s> “ Me panime parajasti viina pudelitesse , Ülo pidi kaasa võtma , kui piirivalvurid järsku metsa ilmusid . </s> <s> Meie katsusime , et saime lõikama . </s> <s> Ülo üksinda jäi puskarivabriku juurde maha , ” seletas Tõnu-Hansu Egon . </s> </p>
<p> <s> “ Kas venelased viisid ta kordonisse ? ” </s> </p>
<p> <s> “ Arvata võib , sest kus mujal ta siis ikka on . ” </s> </p>
<p> <s> Asi tundus täbaravõitu . </s> <s> Kui venelased Ülo ainult puskarivabriku pärast kordonisse viisid , oleks nad ta ammu vabaks lasknud , sest lõppude lõpuks polnud ju tema selles asjas süüdi . </s> <s> Ilmselt hoiti teda aga kinni hoopis sügavamatel põhjustel . </s> <s> Küllap tahavad Ülo käest andmeid metsavendade kohta . </s> <s> Ülo on mees , kes naljalt suud ei paota , kuid mine tea , kui kaua ta piinamise korral vaikida suudab . </s> <s> Ja mis kõige hullem , kui asi pikale venib , võidakse ta kordonist Rakvere julgeoleku kätte toimetada . </s> <s> Ning need mehed juba teavad , kuidas vangi rääkima sundida . </s> <s> Kõike seda teadis Lonni ise ning teadis ka Tõnu-Hansu Egon . </s> </p>
<p> <s> “ Teate , mida teil nüüd teha tuleb . ” </s> </p>
<p> <s> “ Noh ? ” </s> </p>
<p> <s> “ Kõigepealt uurige jalamaid välja , kas Ülo on veel kordonis või on juba julgeolekus . </s> <s> Kui ta on piirivalve käes , tuleb ta vabastada ! ” nõudis Lonni , kelles võimsad ematunded lõkkele lõid . </s> </p>
<p> <s> “ Kuidas meie teda vabastame ? ” </s> </p>
<p> <s> “ See on teie asi , kuidas te seda teete . </s> <s> Kas Ülo teid vähe on aidanud , oma elu kaalule pannes metsa toitu tassinud ning haarangute kohta teateid hankinud ja seda pätikarja hoiatanud . </s> <s> Nüüd oleks teil aeg ka tema heaks midagi teha , aga mitte jäneste kombel punkris kükitada . ” </s> </p>
<p> <s> Solvunud ema ei hoidnud midagi endale , vaid ladus välja kõik , mis ajapikku hingele oli kogunenud . </s> <s> Kas ta vähe on saanud hirmu ja muret tunda , ööde viisi üleval olla ja poja pärast silmavett valada , kui see kordoni ja metsahulkurite vahel kunskoppi mängides kodunt päevade kaupa ära oli . </s> </p>
<p> <s> “ Kui te Ülot kordonist venelaste käest ära ei päästa , lähen ma ise sinna ja teen asja selgeks , kes metsas on ja mispärast nad seal on . </s> <s> Ka punkri asukoha annan välja . </s> <s> Ärge arvake , et ma seda ei tea . </s> <s> Tegu leiba on praegu aidas , selle annan sulle seekord veel kaasa , kuid rohkemast pühkige suud puhtaks . </s> <s> Ja pea meles , kui Ülo paari-kolme päeva pärast kodus ei ole , lähen ma kordonisse ning siis teate , mis teid ees ootab . ” </s> </p>
<p> <s> Lonni resoluutne nõudmine ajas Tõnu-Hansu Egonile hirmu peale . </s> <s> Olles seljakoti leiba täis laadinud , kiirustas ta metsa , et teistele ebameeldivad uudised edasi anda . </s> </p>
<p> <s> Käänulisel kruusatatud metsateel sõitis must auto . </s> <s> Süngelt enda ette põrnitsev vang ei paistnud tema saatjatele ohtlik ja seepärast olid mõlemad sõdurpoisid püssid käest ära pannud ning tukkusid mõnusalt . </s> <s> Paks tolmusammas auto taga lookles teekurvidel hiigellohena ning varjas nähtavuse . </s> <s> Iga sõidetud kilomeeter suurendas Ülos hirmu ja õudusetunnet . </s> <s> Nüüd ta teadis , kuhu teda viiakse . </s> <s> Selles polnud enam mingit kahtlust . </s> <s> Igasugused pääsemisvõimalused oli ta ammu maha matnud . </s> <s> Ja kes pidigi teda päästma . </s> <s> Vaevalt , et teised metsas tema sissekukkumisest teadsidki . </s> <s> Ainuke , kes tema olukorda taipas , oli ema . </s> <s> Kuid mida suutis tema oma nõdra jõuga . </s> <s> Ülo kujutas ette ahastust , mida ema süda praegu tundis . </s> <s> Muidugi oleks julgete meeste käes praegu isegi tema vabastamine võimalik , sest kaks relvastatud noort soldatit ei kujutanud endast rünnaku korral üldse mingit arvestatavat vastast . </s> <s> Kuid kahjuks mõtles seda ainult Ülo ise . </s> <s> Tema olukorda see aga ei parandanud . </s> <s> Iseasi , kui nõnda oleksid mõelnud need , keda tema juba üsna pikka aega oli aidanud , nende elu ja heaolu eest hoolitsenud . </s> </p>
<p> <s> Ülo sünged mõtted katkesid järsku . </s> <s> Mingi tugev ragin raputas masinat . </s> <s> Auto tegi ebamääraseid hüppeid vasakule ja paremale ning jäi seisma . </s> <s> Kõik olid niisugusest ootamatusest sedavõrd jahmunud , et ei osanud paugupealt reageerida . </s> <s> Siis karjatas autojuht : “ Bandiidid ! ” </s> </p>
<p> <s> Mõlemad sõdurid haarasid püssid ja hüppasid autost välja . </s> <s> Metsas , üsna lähedal ragises automaat . </s> </p>
<p> <s> “ Ülo ! </s> <s> Põgene , ruttu ! ” hüüti võsast . </s> <s> Seda ei lasknud arreteeritu endale kaks korda öelda , vaid kargas teisele poole autot , nii et sõdurid teda ei märkaks . </s> <s> Vist taipas teine piirivalvur olukorda ning tahtis Ülo põgenemist peatada , sest ta ilmus järsku auto tagant välja ning sihtis põgenevale vangile järele . </s> <s> Kuid veel enne , kui ta päästikule vajutada jõudis , niitis metsast antud automaadituli ta maha . </s> <s> Ülo hüppas teeveersesse võssa ning andis jalgadele valu . </s> <s> Seekord oli ta päästetud . </s> </p>
<p> <s> Muidugi mõista oli Lonni rõõm suur , kui poeg elusana ja tervena koju tagasi ilmus . </s> <s> Ülo jutustas emale oma pääsemisloo algusest lõpuni ning ka selle , kuidas ta üldse vahele jäi , kus tema kavaldamine enam miskit ei aidanud . </s> <s> Venelasi ärritanud eriti ümber läinud piirituselüpsik , nii et nad suures vihahoos talle peaaegu otsa peale oleksid teinud . </s> <s> Kordonis nõutud tema käest andmeid teiste metsavendade kohta . </s> <s> Teda hoitud kõik need päevad kartseris vee ja leiva peal ning ülekuulamine käinud iga päev . </s> <s> Et tema aga mingisuguseid teateid ei andnud , mis omaküla meestele kahju oleks võinud tuua , tiritud ta püssimeeste vahel autosse ning sõit läks arvatavasti linna poole . </s> </p>
<p> <s> “ Kas julgeolekusse ? ” küsis Lonni . </s> </p>
<p> <s> “ Kuhu siis mujale . ” </s> </p>
<p> <s> “ Kas nad ülekuulamisel sind peksid ? ” </s> </p>
<p> <s> “ Ei . </s> <s> Kordoniülem oli vägagi viisakas ning kohtles mind sõbralikult . </s> <s> Ainult korraks vihastas , kuid ei löönud . </s> <s> Mis aga julgeolekus oleks toimunud , seda võid isegi arvata . ” </s> </p>
<p> <s> “ Ega sa enam avalikkuses ringi liikuda ei tohi . </s> <s> Pead samuti metsa minema nagu teisedki , ” arvas Lonni . </s> </p>
<p> <s> “ Eks vist jah . </s> <s> Kõige hullem on see , et üks piirivalvur surma sai . </s> <s> Seda nad andeks ei anna . </s> <s> Ma ise küll ei näinud , sest lidusin parajasti võssa , kuid teised pärast rääkisid . ” </s> </p>
<p> <s> “ Kas sa ka tead , kes selle sinu päästmise korraldas , või õigemini , seda nõudis . ” </s> </p>
<p> <s> “ Ei . ” </s> </p>
<p> <s> “ Mina . ” </s> </p>
<p> <s> “ Sina ! </s> <s> Kuidas ? ” </s> </p>
<p> <s> “ Ütlesin Tõnu-Hansu Egonile , et kui te Ülot venelaste käest ei vabasta , annan teid kõiki üles . ” </s> </p>
<p> <s> “ Kas tõesti ! ” </s> </p>
<p> <s> “ Muidugi ! </s> <s> Mis see siis olgu . </s> <s> Sina söödad seda pätikarja juba oma paar aastat ja nüüd , kus sinul häda käes , istuvad nemad nagu hiired urus ega tee sinu vabastamisest väljagi . </s> <s> Ja kelle pärast sa sinna kordonisse sattusid ! </s> <s> Nende puskarivabriku pärast . </s> <s> Ajavad seda va solki ja varastatud kraamist pealegi ning sina muudkui tassid külasse . </s> <s> Ma taipasin juba ammu , et see asi heaga ei lõpe . </s> <s> Aga või sa minu juttu usud . ” </s> </p>
<p> <s> “ Tead , ema , ega see pahandamine enam midagi ei aita . </s> <s> Parem pane mulle seljakott valmis , sest kauemaks kui täna ma koju jääda ei tohi . </s> <s> Ma kardan , et nad on juba öösi siin . </s> <s> Sina aga ütle , et pole mind peale seda näinud , kui esmaspäeval läksin . ” </s> </p>
<p> <s> “ Ära minu pärast muretse . </s> <s> Küll mina juba tean , mida ma neile ütlen . </s> <s> Aga üht asja ma küll sulle praegu soovitan ja ma tahaksin , et sa vähemalt seegi kord mind kuulda võtaksid . ” </s> </p>
<p> <s> “ Ja see oleks ? ” </s> </p>
<p> <s> “ Ära teiste juurde mine . </s> <s> Ole üksinda . </s> <s> Praegu on veel soe aeg ja sa tuled üksinda suurepäraselt toime . </s> <s> Kui sa teistega koos oled , siis hakkavad võib-olla nõudma , et sina neid toiduga edasi varustaksid . </s> <s> See toob ainult muret ja tüli juurde . </s> <s> Kust mina selle kraami võtan , mida see meestekari seal metsas ära sööb . </s> <s> Ma kardan , et meie maja on nüüdsest peale pideva valve all , sest eks nad tea , et sa ennast kusagil mujal ei varja kui metsas või oma kodus . </s> <s> Ja et mina sind söödan ning sinu asukohta tean , seda taipavad nad samuti . ” Ja Lonni seadis seljakoti valmis ning Ülo läks . </s> </p>
<p> <s> Lonni ei eksinud oma arvestustes . </s> <s> Ta jõudis vaevalt uinuda , kui koer õues raginal haukuma hakkas . </s> <s> Samas klopiti ka uksele ning akendele ja nõuti sisselaskmist . </s> <s> Õu oli täis venekeelset lärmi . </s> <s> Lonni avas ukse ning maja valgus piirivalvureid täis . </s> </p>
<p> <s> “ Kus on metsavaht ? ” käratas maruvihane kordoniülem . </s> </p>
<p> <s> “ Ma ei tea . </s> <s> Ta läks kodunt ära juba esmaspäeval ning pole mina teda pärast seda näinud . ” </s> </p>
<p> <s> “ Kuidas ei tea ! </s> <s> Ta põgenes juba eile meie juurest . </s> <s> Ta on kodus . ” </s> </p>
<p> <s> “ Põgenes teie käest ! </s> <s> Kuidas see võimalik oli ! ” </s> </p>
<p> <s> “ See pole teie asi . ” Ning meeste poole pöördudes andis kordoniülem korralduse : “ Läbi otsida ! </s> <s> Kõik hooned ! ” </s> </p>
<p> <s> Mehed kuuletusid ning valgusid hooneid mööda laiali . </s> <s> Lonni seisis rahulikult keset kööki , sest ta teadis , et nad vähemalt täna öösi Ülot ei leia . </s> <s> Läbiotsimine ei andnud soovitud tulemusi ning venelased lahkusid maruvihastena . </s> <s> Lonni taipas , et see oli vaid algus . </s> <s> Ei jäta nad surma saanud seltsimehe eest kätte tasumata . </s> </p>
<p> <s> Ka punkris valitses pärast Jõekalda Ülo vabastamist piirivalve käest ärev meeleolu . </s> <s> Oli selge , et venelased nüüd hoopis intensiivsemalt metsavendi kimbutama hakkavad . </s> <s> Asja arutati kaua ja põhjalikult ning üksmeelne otsus oli : praegune asukoht tuleb päevapealt maha jätta ning uus peidupaik leida . </s> <s> Kambast eraldus Tõnu-Hansu Egon , kes lubas hakata ennast omal käel varjama , kuna tal olevat sugulasi , kes teda toiduga varustada võivad . </s> <s> Lahkusid ka Kalda vennaksed . </s> <s> Nende kodutalu oli alles kolhoosi võtmata , sest isa oli tunnistatud rahvavaenlaseks , kes ei kõlba ühismajandisse ausate nõukogude inimeste keskele . </s> <s> Ülost ei teatud esialgu midagi enamat kui vaid seda , et ta koju lubas minna . </s> <s> Ja juba mitu aastat ühist saatust jaganud mehed valgusid laiali , igaüks ise ilmakaarde , et haarangu korral mitte koos lõksu langeda ja venelaste kätte sattuda . </s> </p>
<p> <s> Peagi korraldas piirivalve ulatusliku haarangu , kuid peale mahajäetud punkri ei leitud midagi . </s> <s> Jälle oli venelastel põhjust vihastada . </s> <s> Kordoniülem sõimas autojuhti ja vahialust saatvat soldatit kõige koledamate sõnadega , kelle saamatuse tõttu metsavaht põgenema sai . </s> <s> Muidugi süüdistas ta ka iseennast ja kõiki neid , kes metsavahis õigel ajal sabotaažnikku ei osanud näha . </s> <s> Seepärast oli tema arvates praegu eriti tähtis metsavaht üles otsida ning oma tegutsemisest aru andma sundida . </s> <s> Ta ei suutnud Ülo põgenemist mitte kuidagi nendele andestada , kes tema julgeolekusse toimetamise eest otseselt vastutust kandsid . </s> <s> Ta oli ju nendel käes ja nad ei suutnud teda kinni hoida ega rääkima panna , vaid lasksid tal metsa tagasi lipata , kusjuures need kärnased koerad ühele vangi saatvale sõdurile isegi otsa peale tegid . </s> <s> See on ju rohkem kui ennekuulmatu asi ! </s> <s> Tuleb välja , et lõpuks võivad bandiidid ühel heal päeval ka kordoni tormijooksuga ära võtta ning kogu väeüksuse viimase pulgani maha kõmmutada . </s> <s> Ja kordoniülem tõotas endale : mitte järele anda ja käega lüüa , vaid niikaua seda neetud metsavahti taga ajada , kuni ta ükskord käes on . </s> </p></div2><div2 type="alaosa"><head> 41 </head>
<p> <s> Juba teisel kevadel jäid kõrvaliste metsatalude põllud sööti . </s> <s> Nad nagu unustati ära , vaikiti maha , nagu poleks neid üldse kunagi olnudki , sest keegi ei tahtnud neid harima minna . </s> <s> Üksiktalude ajal künti iga põllulapp üles ning külvati täis , sest nende peremehed olid huvitatud saagist . </s> <s> Nüüd polnud aga õiget peremeest ja saakide suurus ei läinud enam maaharijatele korda . </s> <s> Tuimalt ja ükskõikselt läksid kolhoosnikud põllule tööle , mis polnud enam nende oma . </s> <s> Teadmine , et vili , mis seal kasvab , ei lähe enam tema aita ega salve , vaid kusagile võõraste inimeste toidulauale , ei innustanud kedagi . </s> <s> Maad ja talutööd armastav põllumees oli üleöö muutunud kiretuks käsutäitjaks , kes mõtles ainult sellele , kuidas päevakese võrdlemisi kergelt õhtusse saaks . </s> <s> Sooaluse ja Roostepõllu talud olid esimesed , kuhu teise aasta kevadel enam tööjõudu ei jätkunud . </s> </p>
<p> <s> “ Ei niimoodi jõua küll kuigi kaugele , kui põllud sööti jäetakse , nälg varsti majas ! ” </s> </p>
<p> <s> “ Millal sa sinna Sooalusele veel kündma lähed , kui siin Mäemõisa ja Kivimäe suured kohad ilma tööjõuta on . </s> <s> Inimesed viidi minema , nüüd häda käes , et pole , kes töö ära teeb . </s> <s> Ma arvasin kohe , et küllap need metsatalud õige pea maha jäetakse . </s> <s> Teed kevadel auklikud ja põhjatud , mõtle , missugune aeg Sooalusele minekuks kulub . </s> <s> Iseasi , kui seal meesterahvas kohapeal oleks . ” </s> </p>
<p> <s> “ Mis kasu sellest meesterahvast , kui hobused ja adrad-äkked kõik keskuse juures risus vedelevad . </s> <s> Neid peab ikka võtma tulema . </s> <s> Traktoristid sinna ka keegi sõita ei taha . </s> <s> Põllulapid väikesed ja laiali , muudkui keeruta . </s> <s> Ei saa õiget tööhoogu sisse . ” </s> </p>
<p> <s> “ Ei tule maaharimisest niimoodi midagi välja , kui kõik nagu pea peale pööratud on . ” </s> </p>
<p> <s> “ No on kuradi oinakari koos , ” sülgas keegi vihaselt . </s> </p>
<p> <s> “ Vallneri Sass ja Vareselja Jaan kolhoosi eesotsas , mis head võibki seal tulla . </s> <s> Jaan ajas eesti ajal oma isatalu pudelisse , jõi ja prassis litsidega ringi , Vallneri Sass vahetas aasta jooksul mõnikord paar-kolm peremeest , mida teavad niisugused talutööst . ” </s> </p>
<p> <s> “ Räägitakse , et esimees oli talvel Arukuusikust metsa maha võtnud ja rahaks teinud , küllap laseb terve kolhoosi kõrist alla . ” </s> </p>
<p> <s> “ Ikka , ikka . </s> <s> See amet tal ju tuttav . </s> <s> Seda ta tegi ju oma isataluga ka . ” </s> </p>
<p> <s> “ Terve talve ajas ringi , aina linna vahet , kolhoosi kõige paremad hobused saani ees , värvitud naistekari peal . </s> <s> Sinna nahka see Künka Minna noor hobunegi läks , Vareselja ajas surnuks . ” </s> </p>
<p> <s> “ Mis lusti meilgi niimoodi tööd on teha , kui meie varandustega niimoodi ümber käiakse . ” </s> </p>
<p> <s> Mehed olid sünged ja tujutud , töömeeleolu langes pidevalt allapoole . </s> <s> Juba see , et väikesed kolhoosid õige pea kokku liideti , mõjus masebdavalt . </s> <s> Suure majandi juhtimine muutus raskeks ja keeruliseks , töötasu vähenes veelgi . </s> <s> Kõrgemalt poolt antud plaanilised ülesanded ning riigile antavad põllumajandussaaduste normid suurenesid . </s> <s> Kõige hullem lugu oli loomadega . </s> <s> Kõik vasikad , kes sündisid , tuli kasvama jätta , tappa ei lubatud ainsatki . </s> <s> Aga kust võtta niisugusele karjale toitu ? </s> <s> Kes jõudis heina teha , kui suur osa tööjõulistest inimestest neljakümne üheksandal aastal Siberisse küüditati . </s> <s> Nälja käes virelevate lehmade piimaand vähenes pidevalt . </s> <s> Madal toodang aeti lüpsjate süüks , sest keegi pidi ju süüdi jääma . </s> <s> Niimoodi nägi ette nõukogude kord . </s> <s> Juhtivad tegelased ei vaevunud sellele mõtlema , et piimatoodangu languses oli süüdi söötade nappus , mitte aga lüpsjate käed . </s> <s> Igasuguses juhtimises ilmnes mõistust nööriv nõmedus ja tobedus , nagu oleksid kõik inimesed koos kolhoosikorraga ka kaine ja asjaliku aru kaotanud . </s> <s> Juhatus kutsus kokku üldkoosoleku . </s> <s> Seal nõuti aru kõikidelt nendelt , kelle töösaavutuste näitajad olid madalad . </s> <s> Miks vasikad surevad , miks piimatoodang , selle asemel et tõusta , näitab pidevat langust , miks saab nii palju põrsaid sündimisel otsa , miks heinatöö venib , miks on mitmel alal plaanilised ülesanded täitmata ? </s> <s> Koosolekult ei puudunud ka linnast tulnud kõrgetel kohtadel seisvad ning põllumajandust juhtivad spetsialistid , parteitöötajad ja muudki asjamehed , kes aina püüdsid õpetada , suunata ning juhtida , et tootmine rappa ei jookseks . </s> <s> Kui brigadir püüdis heinatöö aeglast kulgu vihmaste ilmade süüks ajada , naerdi ta lihtsalt välja ning öeldi , et vihm kolhoosikorra tingimustes heinatööd ei sega . </s> <s> Kas te rajooni häälekandjat “ Punane Täht ” ei loe ? </s> <s> Seal seisab esimesel leheküljel artikkel , kus selges ja puhtas eesti keeles öeldakse , et ilmastikuolud heinatööd ei takista . </s> <s> Ja kui keegi sellele veelgi vastu vaielda püüdis ning selgitust palus , kuidas seda asja ikkagi niimoodi läbi tuleb viia , et niidetud värske rohi vihma käes kuivaks , või et sajuvesi kuiva heinaloogu märjaks ei teeks , käratati talle peale , et see on juba igaühe enda asi , kuidas ta seda korraldab . </s> <s> Kontrollorganite ülesanne olevat ainult selle järele valvata , kuidas partei ja valitsuse poolt vastu võetud ja majanditele saadetud otsuseid kohtadel täide viiakse , mitte aga juhtnööre jagada , kuidas tegelikke töid teostada . </s> <s> Koosolekult lahkuti täielikus segaduses . </s> </p>
<p> <s> “ No nüüd teevad maainimese ikka kohe päris lolliks . </s> <s> Kes seda enne on kuulnud , et vihmaga heina saab teha . </s> <s> Ja kui lehm piima ei anna , on see lüpsja süü . </s> <s> Mina arvestasin talude ajal ikka iga lehma peale üks tubli reekoorem heina iga talvekuu kohta , söödajuurikad , kartul ja jahu veel peale selle . </s> <s> Aga mis nüüd . </s> <s> Kõik vasikad , kes sünnivad , jäetakse järele , mingit valikut ei teostata . </s> <s> See on ju selge , et igaühest lehma ei saa . </s> <s> Need putukad õgivad lüpsikarja toidu ära , kust see piim siis veel tuleb , kui lehm vaevalt niipalju süüa saab , et hing sees seisab . </s> <s> Aga mine sa rääkima , siis lollitatakse sind nii , et küll saab . </s> <s> Meie oleme elupõlve loomi kasvatanud ning põldu harinud ja nüüd korraga oleme nii pururumalad , et maatööst midagi ei tea . </s> <s> Tema kurat istub linnas kontorilaua taga ja on põllumajanduses nii tark , et tuleb mind õpetama ja juhtima . ” </s> </p>
<p> <s> Kolhoosnikud olid solvunud ja vihased , et neid kuulda ei võetud , kuigi nendel enda arvates oli tuline õigus . </s> </p>
<p> <s> “ Pange tähele , selline parteiline juhtimine ajab kogu põllumajanduse tagurpidi . </s> <s> Tehku oma koosolekuid linnas ja lugegu oma raamatutest näpuga rida ajades õpetussõnu , mida üks või teine tark mees selle või teise asja kohta ütles , aga ärgu tulgu maale meie tööd surkima ning meid kamandama . ” </s> </p>
<p> </p>
<p> <s> Pärast Ülo pääsemist kordoni venelaste käest elas Jõekalda Lonni pideva hirmu all . </s> <s> Ta teadis , et esimene läbiotsimine kohe Ülo kojujõudmise päeval oli vaid väikeseks sissejuhatuseks , millele oli oodata võimsamat ja põhjalikumat . </s> <s> Lonni kuulis ka nurjunud haarangust , mille venelased metsavendade tabamiseks korraldasid . </s> <s> Oli selge , et kõik need äpardused piirivalvet pigem ärritasid kui rahustasid . </s> <s> Ebaõnnestumised aga ergutavad intensiivsemale tegutsemisele . </s> <s> Kuid aeg läks ja et venelasi ei ilmunud , hakkasid Lonni ja Ülo oma esialgset valvsust unustama . </s> <s> Vihmastel öödel tuli poeg koju tallilakka puhkama , kuhu ema talle sooja toitu viis . </s> </p>
<p> <s> Oli selge , tähistaevaga augustikuu öö , kui kordoni venelased kolhoosi esimehe , Vareselja Jaani juhtimisel Jõekaldale ilmusid . </s> <s> Ülo oli just tallilakka magama läinud , kuid mitte veel uinunud , kui koer järsku raginal haukuma hakkas . </s> <s> Võib-olla poleks ta teadnudki , kellega tegemist , aga kui piirivalvur koera trepi ette maha laskis , ja kui ta elumaja katusel tuleleeki ülespoole nägi ronimas , taipas ta otsemaid , kes on öised kutsumata külalised . </s> <s> Kiiruga ronis ta heinavirnast alla , päästis loomad laudast lahti ning juhtis uksest välja koplisse , seejärel aga põgenes ka ise , laskudes enne lepavõssa kasvanud jõekaldasse , sealt aga varjavasse metsa . </s> <s> Siis ta veel ei teadnud , et talupõletajad ema meelega äratamata jätsid , sellest kuulis ta alles hiljem . </s> <s> Küll aga nägi ta kahjutuld Suuresulli kõrgel künkal seistes ning kuulis ka ema meeleheitlikku kiljumist , mis aga kohe vaikis , nagu oleks keegi selle vägivaldselt summutanud . </s> </p>
<p> <s> “ Kas äratame Lonni üles ? </s> <s> Põleb viimati elusalt sisse , ” küsis Vareselja , kui soldat lõõmava tulelondi õlgkatuse räästa alla pistis . </s> </p>
<p> <s> “ Milleks ? </s> <s> Las va rebane kõrbeb oma urus koos karvadega . </s> <s> Küll siis kutsikas metsast välja ilmub , kui vanaeidel tagumik tahe on , ” arvas kordoniülem . </s> </p>
<p> <s> “ Minugi poolest , ” pomises Vareselja ning vaatas , kuidas tuleleegid mööda õlgkatust ülespoole jooksid . </s> <s> Soldat tegi tule ka akende alla vastu seina ning trepile , et tuli terve hoone korraga oma võimusesse saaks . </s> <s> Kui tulesüütajad veendunud olid , et maja igast küljest kindlalt põleb ja kui nad juba tükk aega imetlusväärset leekide mängu sünksinise taeva taustal nautinud olid , lausus Vareselja Jaan : “ Lähme nüüd lauda juurde ning koksame seal ühe sarvpea maha ja teeme kuumas tuhas õhtueineks korraliku prae . </s> <s> Mul söögialunegi kaasa võetud . ” Ning kolhoosi esimees koputas lapikule puskaripudelile põuetaskus . </s> <s> Laut oli aga tühi , kuigi Lonnil teati olevat lehm , mullikas , vasikas ning Ülol metskonna hobune . </s> </p>
<p> <s> “ Püüame võsast kinni , ” tegi soldat ettepaneku ning kiskus püssi õlalt , sest lehmakell tilksus üsna lähedal lepavõsas . </s> <s> Samal silmapilgul kostis põleva maja juurest kõige meeleheitlikum naisterahva hädakisa : </s> </p>
<p> <s> “ Appi ! </s> <s> Appi ! </s> <s> Tulekahju ! </s> <s> Tulge kustutama ! </s> <s> Appii ! ” </s> </p>
<p> <s> “ Mis see siis tähendab ! ” tardusid vaprad lihunikud paigale . </s> </p>
<p> <s> “ Lonni , kurat ! </s> <s> Kutsub oma kisaga kogu küla kokku . ” Ja kõik pistsid põleva maja poole . </s> </p>
<p> <s> “ Noh , tibukene ! </s> <s> Kas toas hakkas liiga palav ? </s> <s> Tulid õue perset jahutama , ” irvitas eesti keelt tönkav soldat . </s> </p>
<p> <s> “ Mis sa , kurat , lõugad ! </s> <s> Tee , et vait jääd ! ” käratas Vareselja . </s> </p>
<p> <s> “ Kas sa siis ei näe , et maja põleb ! </s> <s> Miks te kustutama ei hakka , ” karjus peaaegu mõistuseta Lonni vastu ning hakkas kaldast alla sauna poole jooksma , et kaevu juurest veeämbrit võtta . </s> </p>
<p> <s> “ Ära lase tal põgeneda ! </s> <s> Tee ta kahjutuks ! ” kamandas kordoniülem . </s> <s> Üks piirivalvuritest jooksis Lonnile järele , kes kaevu juures juba ämbriga kolistas ning andis talle püssipäraga mitu tugevat hoopi selga . </s> <s> Lonni kukkus kaevu juurde silmili maha ning jäigi sinna lamama . </s> </p>
<p> <s> Kui ta lõpuks ärkas , olid venelased ja Vareselja Jaan läinud ning tuligi hakkas juba kustuma . </s> <s> Ta upitas enda vaevaliselt jalule ning vaatas ümber . </s> <s> Põlenud oli ainult elumaja , muud hooned olid kõik tulest puutumata . </s> <s> Lonni tatsas kõrvalhoonete juurde , sest talle meenus , et ta oli loomad õhtul lauta pannud . </s> <s> See oli tühi . </s> <s> Ei hobust , lehma ega mullikat . </s> <s> Lonni vajus oiates aidatrepile . </s> <s> Tema teada tuli ka Ülo õhtul tallilakka heintele magama . </s> <s> Kas ta märkas tuld õigel ajal ja sai põgenema , või võtsid venelased ta kinni ning viisid minema . </s> </p>
<p> <s> “ Issand halasta ! </s> <s> Issand halasta ! ” ahastas õnnetu ema käsi murdes . </s> <s> Lonni oli meeleheite piiril . </s> <s> Kas poleks praegu kõige õigem alla jõe äärde minna ja sügavas hauas endale ots peale teha , sest ta tundis , et talle on mõõdetud rohkem , kui ta kanda jaksab . </s> <s> Ta värises üle keha , kuid ei teadnud , kas see tuleb kargest ööhallas hommikust või erutusest . </s> <s> Idataevas lõi hahetama , uus päev andis märku , et ta saabub . </s> <s> Lonni aga istus ikka veel aidatrepil ning vaatas üksisilmi suitsevat ahervaret . </s> <s> Vahetevahel lahvatasid leegid mustavate tukkide vahelt üles ning valgustasid troostitut ümbrust . </s> <s> Tuleasemelt õhkuv soojus jäi aina vähemaks ning Lonni tundis lõpuks lausa üdini tungivat külma . </s> <s> Alles nüüd märkas ta , et tal pole seljas midagi muud kui ainult öösärk . </s> </p>
<p> <s> Pooleldi roomates komberdas külmast kangestunud Lonni alla sauna juurde ning laskus pingile . </s> <s> Sealt leidis ta ka vana kitli ja käterätiku . </s> <s> Saun oli alles paar päeva tagasi köetud ning veel võrdlemisi soe . </s> <s> Lonni tõmbas kitli öösärgi peale , sidus käterätiku ümber paljaste külmetavate jalgade , istus lavale ja püüdis mõtteid koguda . </s> <s> Sedamööda , kuidas külmavalu kehast lahkus , hakkas ta taipama oma lootusetu olukorra tõsidust . </s> <s> Tules oli hukkunud kogu ta varandus . </s> <s> Riided , pesu , majapidamisriistad , peamised toidutagavarad . </s> <s> Ja kui venelased loomad ka veel kaasa viisid , on ta täiesti paljas . </s> <s> Jääb ainult see , mis on aidas ja keldris . </s> <s> Kuid kõige rohkem vaevas teda ikkagi see , mis juhtus Üloga . </s> <s> Pojale mõeldes kartis Lonni , et kaotab mõistuse . </s> <s> Päev oli juba ammu keskhommikus , kui Lonni lõpuks oma tardumusest ärkas , sest väljast kostis lehma ammumine . </s> <s> See oli nagu valgusekiir keset kottpimedat ööd . </s> <s> Ja korraga tundis ta , et kõik ei ole veel jäägitult kadunud , et veel on mingi võimalus edasi elada , sest tema kõrval on elusolend , kes teda vajab . </s> <s> Vana Puniku ammumine läks Lonnile sedavõrd südamesse , et ta puhkes nutma . </s> <s> Ta nuttis kaua ja troostitult . </s> <s> Kogu oma südamevalu ja hingehäda valas ta pisaratesse , mis ei tahtnud ega tahtnud lõppeda . </s> <s> Kui julmad võivad ikkagi olla inimesed ! </s> <s> Lonni ei uskunud , et niisugused vägivallaaktid on kooskõlas seadustega . </s> <s> Seadused peaksid olema inimestele toeks , peaksid neid kaitsma , mitte aga andma igasuguse inimlikkuse kaotanud metslaste meelevalda . </s> <s> Ei , ei , see pole võimalik . </s> <s> Niisuguseid seadusi ei ole , sest eks ole ka seaduste tegijad ise inimesed . </s> <s> Need , kes selliseid kuritegusid korda saadavad , ei ole inimesed . </s> <s> Neil on ainult inimese nägu peas ja see on ka kõik , mida suur looja nendele inimesest kaasa on andnud . </s> <s> Nõnda arutles Jõekalda Lonni saunalaval konutades inimestest ning inimlikkusest , paljaste jalgade ümber käterätik ning vana kittel öösärgi peale tõmmatud . </s> </p>
<p> <s> Uuesti tuletas Punik oma ammumisega meelde , et lüpsiaeg on ammu möödas . </s> <s> Kuhu küll perenaine jääb ? </s> <s> Ja koledast üleelamisest muserdatud Lonni ajas enda vaevaliselt jalule , et vaadata , kas kõik loomad on alles või ainult Punik üksinda . </s> <s> Lauda ees sõelusid mullikas , vasikas ja lambad , ka hobune oli seal . </s> <s> Kuidas nad küll koplisse said , sest ukse pani Lonni õhtul kinni ja kinni oli see ka praegu . </s> <s> Ei usu , et Vareselja oma soldatitega seda tegi . </s> <s> Kui neil nii palju inimlikkust ei olnud , et teda enne tule süütamist äratada , vaevalt et nad siis ka loomi laudast lahti läksid päästma . </s> <s> Aga kui siiski Ülo ! </s> <s> Ehk ärkas poeg laudalakas parajal ajal , päästis loomad laudast lahti , sulges ukse ning sai ka ise põgenema . </s> <s> Ja taas tundis Lonni , et veel teinegi valgusekiir ja hoopis eredam piilus kusagilt sünkmustast ööst tema poole . </s> <s> Kui Ülo tõesti elus ja terve on , küllap ta siis endast ka õige pea märku annab , sest eks temagi süda või praegu ema pärast valutada . </s> <s> Lonni tõi rehetoa juurest lüpsiku ja lüpsis lehma ära , sest päev lähenes juba lõunale . </s> <s> Siis kurnas piima ning viis allikasse jahtuma , tegi koplimulgu lahti ja ajas loomad jõe äärde ädala peale sööma . </s> </p>
<p> <s> Pärast lõunat tulid naabrid , Roostepõllu omad . </s> <s> Nad olid kuulnud öösi laskmist ning kellegi meeleheitlikku kiljumist ja varsti pärast seda ka kahjutuld . </s> <s> Nad tahtnud appi tulla , kuid näinud õuel saalivaid soldateid ning läinud tagasi . </s> <s> Ja mida nemad siin oleksid suutnudki aidata , sest maja seisis juba üleni leekides , kui nemad lähedale jõudsid . </s> </p>
<p> <s> “ Kas sa midagi tulest välja tuua ei saanud ? ” küsis naabrinaine , viidates Lonni paljastele jalgadele . </s> </p>
<p> <s> “ Mitte midagi . </s> <s> Selle vana kitli leidsin laudast . </s> <s> See on kõik . </s> <s> Poleks ma ise ärganud , oleksin põlenud elusalt sisse , sest need metslased ei võtnud vaevaks mind isegi äratada . </s> <s> Küllap nad seda lootsidki , et ma elusalt tules kõrben . ” Roostepõllu omade imestusel polnud piire . </s> </p>
<p> <s> “ Issand jumal ! </s> <s> Tahtsid elusat inimest tules ära põletada ! </s> <s> Kas omaküla meestest ka kedagi kaasas oli või olid soldatid üksi ? ” </s> </p>
<p> <s> “ Vareselja Jaan oli , ma teisi ei märganud . </s> <s> Ärkasin üles , kui suitsuving juba hingamist lämmatas . </s> <s> Alguses ei saanud arugi , mis lahti on . </s> <s> Jooksin toast välja , siis alles märkasin , et maja põleb . </s> <s> Ehmatasin nii koledasti , et mõistuse võttis segi . </s> <s> Alguses polnud kedagi näha . </s> <s> Hakkasin appi karjuma , siis soldatid ja Vareselja Jaan jooksid lauda juurest ja käskisid mind vait jääda . </s> <s> Ma ei taibanud , miks , sest kas nad siis ei näinud , et maja oli üleni leekides . </s> <s> Ma ei tulnud ju selle peale , et nemad olidki süütajad . </s> <s> Kui ma ikka veel appi hüüdsin ja kaevu juurest veeämbrit läksin võtma , et tuld kustutama hakata , jooksis üks soldat mulle järele ning virutas püssipäraga mitu korda selga , nii et ma meelemärkuseta maha kukkusin . </s> <s> Ärkasin alles siis , kui tuli juba kustuma hakkas ja venelased ka oma teed läinud , ” lõpetas Lonni silmi pühkides . </s> </p>
<p> <s> “ Aga Ülo ? ” </s> </p>
<p> <s> “ Õhtul tuli tallilakka magama , kuhu ta sealt kadus , ei tea . </s> <s> Võib-olla leidsid piirivalvurid ta sealt üles ning viisid kaasa , sest mida muud nad seal lauda juures askeldasid , kui otsisid teda . ” </s> </p>
<p> <s> “ Ja loomad ? ” </s> </p>
<p> <s> “ Õhtul ajasin lauta ja panin ukse kinni , selgesti mäletan , kuid hommikul olid nad väljas ja uks oli kinni , nii nagu õhtul jäi . </s> <s> Kuidas nad välja said , ei mõista . </s> <s> Ei usu , et venelased seda tegid . ” </s> </p>
<p> <s> “ Võib-olla et Ülo , ” arvas Roostepõllu perenaine . </s> </p>
<p> <s> “ Seda minagi , et ehk tema . </s> <s> Kui teaks , et on elavate kirjas , oleks elul veel mingi mõte , muidu küll mitte . ” Ja Lonni jutustas naabritelegi , mida ta saunalaval lösutades mõtles ja tundis ning et ta oma tardumusest Puniku ammumise peale virgus , mis oli nagu elustav päikesekiir keset pilkast pimedust . </s> </p>
<p> <s> Naabrid läksid , kuid tulid õhtul tagasi ning tõid Lonnile mõned hädavajalikud riidehilbud , pesu ja ka jalavarjud , et ta saaks koduõuel oma igapäevaseid töid teha . </s> <s> Ülo tuli öösi , otsis ema saunast üles ning nüüd pidasid nad kahekesi nõu , mida ette võtta , et kuidagi edasi elada . </s> </p></div2><div2 type="alaosa"><head> 42 </head>
<p> <s> Oli viiekümne teise aasta ehk neljanda kolhoosiaasta suvi . </s> <s> Kolhoosikord oli ennast selle aja jooksul juba igast küljest näidanud . </s> <s> Inimestele oli selgeks saanud palju valusaid tõdesid , mida ühismajand endaga kaasa tõi . </s> <s> Ei olnud paranenud tagurlik juhtimine , ei töösse suhtumine , ei kolhoosiinimeste omapoolse initsiatiivi mahasurumine mistahes ettevõtmises , ei olnud suurenenud ka töötasud . </s> <s> Endiselt saadi väljatöötatud normipäeva eest paar-kolm grammi teri , kui üldse sai , mõnikümmend grammi põhku ning neli-viis kopikat raha . </s> <s> Selline töötasu ei vaja kommenteerimist . </s> <s> On lausa uskumatu , kuidas inimesed selle aja üle elasid . </s> <s> Pole mingi ime , kui see tagurlik aeg sundis inimest otsima ebaausaid võtteid , sest nälgiv inimene , olgu ta kui aus tahes , on valmis kõigeks . </s> </p>
<p> <s> Jaanipäeva järgsed kuldilusad ilmad meelitasid kõiki heinatööd alustama , eeskätt siiski oma isikliku lehma jaoks , sest mine seda suve tea , hakkab järsku seitsmevennapäevast sadama , siis ladistab kuni sügiseni välja . </s> <s> Ka Künka Minna ei jäänud teistest maha , vaid võttis vikati ning toksis kraavikallastelt ja heinamaa-äärsest võsast , kuhu niidumasin ligi ei saanud ja kus rohi vähegi vikatisse hakkas , varajastel hommiku- ja hilistel õhtutundidel , et sügiseks kuidagimoodi lehma jaoks vajalik kogus heina kätte saada . </s> <s> Kolhoosi peale ei saanud lootma jääda . </s> <s> Möödunud sügisel anti kolmesaja normipäeva eest üheksakümmend kilo põhku . </s> <s> Kui palju tänavu saab , oli veel teadmata . </s> <s> Seepärast siis kiirustasid kõik , et seda aega enne majandi heinategu maksimaalselt ära kasutada . </s> <s> Et Minna oli eelmisel aastal välja töötanud normipäevade maksimumi , kolmsada päeva , andis majand talle selle eest juba kaks aastat niitmata jäänud madala lodupealse Vigi heinamaasoone , kust võis oma lehma jaoks heina teha . </s> <s> Kuigi paar aastat kasutamata seisnud luhasoon ei tõotanud teab kui kvaliteetset saaki , oli ta siiski enam kui mitte midagi . </s> <s> Kui teda nüüd kohe , peale jaanipäeva niita , võib sealt üsnagi ilusat heina saada . </s> <s> Nõnda arutles Minna , kui ta oma endist kodutalu heinamaad vaatamas käis . </s> <s> Ka küün oli veel säilinud , kuigi katus vajas pisut parandamist . </s> <s> Lumerohke talv oli pehme niitmata kulu maha vajutanud ning nüüd oli värske mahlakas rohi sellest läbi kasvanud . </s> <s> Minna niitis heinamaa kodupoolse , ühtlasi ka kõrgema osa maha , laskis loo kuivada ning pani saadudesse . </s> <s> Tehtud tööst tundis ta heameelt . </s> <s> Teise poole niitmiseks kutsus ta üheks päevaks appi Sepa Kaarli , viinamaia vanapoisi , kes oli Minna mehe Arturi kauge sugulane . </s> <s> Ilm oli tulipalav , haudes ja tuuletu . </s> <s> Õhtupoolikul ilmusid edelataevasse sünged rünkpilved ja kostis kauget kõuemürinat . </s> </p>
<p> <s> “ Kisub vist vihmale , ” arvas Sepa Kaarel . “ Homme on maretipäev , kui nüüd sajuks läheb , sajab seitse nädalat , kuni sügiseni välja . ” </s> </p>
<p> <s> “ Seitsmevennapäev oli ilus , ilma vihmata , ” püüdis Minna oma soovidele õigustust leida . </s> </p>
<p> <s> “ Seitsmevennapäev ei loe , kui maretipäeval sajab . </s> <s> Kui seitsmevennapäeval niigi palju päikest näitab , et mees hobuse selga jõuab hüpata , saab ka veel heina teha , sajab aga maretipäeval , jääb hein tegemata , ” seletas Sepa Kaarel . </s> </p>
<p> <s> “ Sa ajad oma jutuga hirmu peale . </s> <s> Kolhoosis alles üks ristikupõld valmis , teine loos . </s> <s> Metsaheinamaadega pole veel alustatudki , ” tundis Minna muret . </s> </p>
<p> <s> “ Mis sul kolhoosist , peaasi , et oma lehma jaoks heina tehtud saad , ” arvas Kaarel . </s> </p>
<p> <s> “ Kuidas siis niimoodi , ikka kolhoosi eest peab ka muretsema . </s> <s> Ega loomi või lasta nälga surra . ” </s> </p>
<p> <s> “ Surgu ! </s> <s> Kellele neid putukaid vaja on ! ” </s> </p>
<p> <s> Ja Minna ning Kaarel niitsid edasi , kuni heinamaa maha sai . </s> </p>
<p> <s> “ Eks näe , mis nüüd loost saab , ” lausus Künka perenaine ja uuris edelataevast , kust vastu õhtut pilved taandunud olid . </s> </p>
<p> <s> “ Taevas tõmbab selgeks , ei seda vihma niipea karta olegi . ” </s> </p>
<p> <s> Järgmisel hommikul oli taevas säravalt selge ja puhas . </s> <s> Kuid juba keskhommikul ilmus päikese ette piimjas uduvine , mis kiiresti tihenes . </s> <s> Künka perenaise hommikune rõõm asendus hirmuga . </s> <s> Mis siis , kui sadama hakkab ! </s> <s> Kraavikallastel ja all põlluservas oli ühtekokku oma paar tugevat vankrikoormat kuldilusat rammusat heina , puha hiirehernes ning valge ristik peene kastekõrrega läbisegi . </s> <s> Minna käsutas lapsed appi , tõi ise suure kiiruga majandist hobuse ning asus heinu sisse vedama . </s> <s> Taevas oli vahepeal üleni lauspilve tõmbunud ja samal ajal , kui Minna viimase hargitäie kuiva heina lakasuule upitas , langesid maapinnale ka esimesed vihmapiisad . </s> <s> Ta tänas oma südames jumalat , et vähemalt seegi töö korda läks . </s> <s> Mis saab aga kuivadest saadudest soone peal ! </s> <s> Minna hoidus sellele mõtlemast . </s> <s> Ta mäletas varasematest aegadest , kus vihmastel suvedel sajuveed Vigi soonest mahaniidetud loo suutumaks ära viisid , nii et temast jälgegi järele ei jäänud . </s> <s> Mis siis , kui tänavu samuti juhtub ! </s> <s> Sel päeval sadas kuni õhtuni . </s> <s> Enne päikese loojangut sadu lakkas ning öine taevas oli selge . </s> <s> Hommikul tõusis tuul . </s> <s> Minna kiirustas heinamaale . </s> <s> Oma suureks üllatuseks leidis ta , et kuivad saod polnud üldse vihma sisse võtnud , ainult pealt olid märjad ning neid võis juba paari-kolme tunni pärast küüni vedada . </s> <s> Taas tõttas Künka pereema kolhoosist hobust võtma . </s> <s> Ta pani poisikesed , üheksa aastase Väino ja seitsmeaastase Reinu saadusid vedama , ise hakkas hanguma ning tüdrukud virna tallama . </s> <s> Kõik laabus õnnelikult , ainult kõige viimane saad lagunes enne kohalejõudmist ning hobune tuli paljaste hagudega küüni juurde . </s> <s> Üle hulga aja võis Künka Minna sel õhtul rahuliku südamega puhkama heita , sest suurem osa heinast oli tehtud . </s> <s> Kui ka enam juurde ei saa , peab ta ühe lehma ning paar lammast sellegagi kuidagimoodi ületalve , mis praegu käes on . </s> <s> Lausa õnn , et majand heinatööga viivitas , said kolhoosnikud vähemalt oma isikliku lehma jaoks vajaliku heina enam-vähem kätte . </s> </p>
<p> <s> Kui Minna järgmisel hommikul talli juurde töökäsku läks saama , olid mehed seal juba koos ning kõigil hobused vankri ette rakendatud . </s> </p>
<p> <s> “ Kuhu nüüd ? ” </s> </p>
<p> <s> “ Rakverre , normiheina viima , ” vastas Rogandiku Mart . </s> </p>
<p> <s> “ Normiheina viima ! </s> <s> Loog alles võtmata , ” ei saanud Minna aru . </s> </p>
<p> <s> “ Ega me loost teda võtagi , võtame küünist . ” </s> </p>
<p> <s> “ Küünist ? </s> <s> Kas selle , mis juba valmis on ? ” </s> </p>
<p> <s> “ Muidugi . ” </s> </p>
<p> <s> “ Kes niisuguse totra korralduse küll andis ? ” </s> </p>
<p> <s> Vastuse asemel viitas Mart brigadiri poole , kes meestele parajasti mingit paberit ette luges . </s> <s> Olevat range korraldus kõrgemalt poolt – normihein ära viia just täna , kuna ilmaprognoos ennustavat lähemal ajal pikka sadu . </s> </p>
<p> <s> “ Aga kes siis loo üles võtab ning varju alla veab , kui kõik mehed ära lähevad . </s> <s> Näete , milline taevas on , ketas ümber päikese . </s> <s> Homme kindlasti sajab , ” viitas Künka perenaine uduvines taevale . </s> </p>
<p> <s> “ Mis see meie asi on . </s> <s> Meie asi on käsku täita , ” vastas Mart . </s> <s> Hobuste voor hakkas liikuma . </s> </p>
<p> <s> “ Kõik Altsepa küüni juurde ! </s> <s> Seal teeme koormad peale , ning siis Rakverre , ” kamandas brigadir . </s> <s> Voori etteotsa asus kalurikolhoosist ekstra välja kutsutud pillimees , Baškirovi Aljoša ning “ Katjuša ” helide saatel asus punavoor teele . </s> <s> Aljoša kõrval istus Altsepa Ruudi ning hoidis varda otsa kinnitatud punast lippu pea kohal . </s> <s> Talli juurde jäänud naised , rehad käes , vangutasid päid ning vaatasid täis arusaamatust punavoorile järele . </s> </p>
<p> <s> “ Ei mina mõista enam midagi öelda . </s> <s> Keset ilusat heinailma niisugune kometimäng . </s> <s> Terve suur põld ilusat kuiva ristikuloogu täis , kes selle üles võtab . </s> <s> Palju meie oma käsirehadega seal teha suudame , ” arvas Rogandiku Leida . </s> </p>
<p> <s> “ Kas keegi looreha peal varem istunud pole ? ” küsis Minna . </s> <s> Keegi ei olnud . </s> </p>
<p> <s> “ Hea küll , siis mina proovin . ” </s> </p>
<p> <s> Koplist toodi Rahkamäe vana pime mära , rakendati looreha ette , Künka Minna istus peale ning võttis ohjad . </s> <s> Kõik valgusid ristikupõllule . </s> <s> Kuidas ka naised ei pingutanud , ei suutnud nad tohutu suurest Mäemõisa heinaväljast õhtuks pooltki üles korjata , sissevedamisest rääkimata . </s> <s> Mehed jõudsid punavoorist tagasi alles õhtul . </s> <s> Linnas olnud niisugune tohuvabohu koos , et hoia ja keela . </s> <s> Asjaajamine puha organiseerimata . </s> <s> Nemad jõudnud küll üsna varakult kohale , kuid vastuvõtjaid polnud . </s> <s> Tulnud alles peale lõunat , kui kõikide majandite punavoorid juba ootamas . </s> <s> Ilusad ristikukoormad jäänudki raudtee äärde maha vedelema . </s> <s> Öösi hakkas sadama . </s> </p>
<p> <s> Sadas lakkamatult päevi ja öid . </s> <s> Sajule vaatamata käsutati terve ühismajandi töövägi kõik heinamaale . </s> <s> Kui kolhoosnikud sellele vastu püüdsid vaielda , et kuidas siis ikka heina lausa vihma alla niita , käratas esimees : “ Vihm kolhoosikorra tingimustes heinatööd ei sega . ” Nõnda jäigi , sest käsk öeldakse olevat vanem kui inimene . </s> <s> Päevad läbi tärisesid niidumasinad heinamaal . </s> <s> Vahetati hobuseid , vahetati mehi , kuid masin laskis edasi . </s> <s> Vihm peksis varasema niiduse maadligi , millest ädal kiiresti läbi kasvas . </s> <s> Nädala pärast olid madalamad luhaheinamaad juba niivõrd pehmed , et ei kannatanud enam hobusega peale minna . </s> <s> Vihmahoogude vaheajal , kui päike ennast vahetevahel näitas , püüti vettinud ning mustaks tõmbunud heinaloogu rehaga natuke kergitada , et ta pisutki kuivaks . </s> <s> Ja kui siis sadu nädalas üheks päevaks lakkas , kraabiti see läpastanud sodi kokku ning veeti küünidesse . </s> <s> Heinaks võis seda vaevalt nimetada . </s> </p>
<p> <s> Kui Künka Minna nädala pärast oma heinaloogu läks vaatama , meenutas madal soonepealne pigem jõge kui heinamaad . </s> <s> Pruun kobrutav rabavesi oli mahaniidetud rohu üles kergitanud ning pajuvõssa laiali kandnud . </s> <s> Minna tõi kodunt hargi ja korjas mätaste otsa peatuma jäänud heinasülemeid kokku ning tassis küüniesisele kõrgemale kohale . </s> <s> Alles paari nädala pärast õnnestus see küüni panna . </s> </p></div2><div2 type="alaosa"><head> 43 </head>
<p> <s> Suured uputuslikud vihmasajud vähenesid alles septembris , kuid siis oli juba hilja . </s> <s> Lamandunud viljapõllud kasvasid orases , kartulivagude vahel läikles vesi . </s> <s> Suur osa heinamaadest seisid niitmata . </s> <s> Kui Minna õhtuti surmväsinuna kolhoosi kartulipõllult koju tuli , võttis ta vikati ning toksis kraavikallastelt ja teeveertest ädalat , et lehmaheinale pisutki lisa saada , sest ka paar-kolm lammast tahtis ta ületalve jätta . </s> <s> Lapsed oli vaja kooli saata , kuid mida panna nendele selga või jalga . </s> <s> Minna võttis kokku kogu oma oskuse ning jõu , otsis välja Arturist alles jäänud riided ning püüdis nendest midagi laste jaoks õmmelda , sest külanõukogu ähvardas trahviga , kui lapsi kohe kooli ei saada . </s> <s> Väsimusest ja murest peaaegu mõistuseta istus Minna pooled ööd üleval ning suutis lapsed lõpuks suure hilinemisega kooli saata . </s> <s> Jäigad impregneeritud mantlid õhukese pluusi peal , jalas riidest õmmeldud tuhvlid , nõnda läksid neli last igal hommikul kooliteele . </s> <s> Kui eelmistel aastatel vähemalt kartuleid majas piisavalt oli , siis nüüd pidi ta iga kord neid keema pannes hoolikalt mõtlema , kas järgmiseks korraks ikka jätkub . </s> <s> Pool kartulipõllust seisis juba paar nädalat vee all ning korralikku saaki ei olnud sealt enam loota . </s> <s> Vees pehmeks tõmbunud kartulid söötis Minna sigadele , et nad mitte päriselt raisku ei läheks . </s> <s> Sama lugu oli ka kolhoosi kartulitega . </s> <s> Kõrgematel liivastel põldudel oli aga saak väga hea . </s> <s> Kuid kolhoosnikud ei hoolinud nende ülesvõtmisest . </s> <s> Püüti leida igasuguseid põhjusi , et aga töölt puududa . </s> <s> Ja kui põhjust polnud , mõeldi neid ise välja . </s> <s> Ning nii imelik kui see ka polnud , olid puudujateks just need , kes ka enne kolhoosikorda oma majapidamistes tööst eriti ei hoolinud . </s> <s> Ühismajandi asutamisel aga olid nad kõige innukamad uue korra pooldajad . </s> <s> Minna oli nende seast , kes suhtus uude ja tundmatusse ettevaatusega . </s> <s> Ta lähtus vanasõnast : vana nähtud , uus nägemata . </s> <s> Teda oli õpetatud maast madalast tööd austama , seda hoolikalt ja südamega tegema . </s> <s> Nii suhtus ta praegu ka ühismajandi töösse . </s> <s> Hommikul esimene , õhtul viimane , nõnda käis ta päev päeva kõrval kolhoosipõllul , kuigi just temal oleks olnud koju jäämiseks tihti palju rohkem põhjust , kui mõnel teisel , kus lapsi kasvatasid ema ja isa mõlemad . </s> <s> Ka Saarevälja Marta oli üks nendest , kes tööd ühismajandi põllul eriti ei armastanud . </s> </p>
<p> <s> “ Sa kohe iga päev väljas , nagu mõisa moonakas , teenid kannuseid või ? </s> <s> Tahad autahvlile saada . </s> <s> Kas sul siis kodus midagi paremat teha pole kui kolhoosipõllul taguots püsti köögutada . ” lausus ta halvustavalt Minnale , kui see , korv käes , hommikul tööle läks . </s> </p>
<p> <s> “ Kui kõik nii mõtleksid nagu sina , jääksid kolhoosi kartulid võtmata , ” vastas Minna . </s> </p>
<p> <s> “ Mis sa arvad , et ma heast meelest , ilma põhjuseta töölt puudun või ? </s> <s> Näe , läksin üleeile õhtul rabasse , et korjan paar liitrit jõhvikaid , väänasin mätaste vahel jala välja . </s> <s> Ei tea , mismoodi ma seal kartulivaol niisuguse jalaga olen . </s> <s> Aitab sellestki , kui üks inimene perest väljas on . </s> <s> Ega mõisateolgi vanasti perenaine ei käinud . </s> <s> Juhan nagunii iga päev nagu ruun rakkes , ei öö ega päeva vahet , ” sädistas Marta ning tegi minekut . </s> </p>
<p> <s> Kartulivõtmine venis , pärast mihklipäeva algasid öökülmad ja karta oli lume tulekut . </s> <s> Brigadir käis iga õhtu küla läbi , et selgusele jõuda , miks kõik töövõimelised inimesed väljas pole , kuid miski ei aidanud . </s> <s> Õhtul oli tööle lubajaid küll , hommikul aga puudusid nendest peaaegu pooled . </s> <s> Küll vabandati viletsa tervisega , igatsugu asjaõiendustega linnas ja jumal teab mis kõik veel . </s> <s> Kartulikuhjad seisid katmata , tuul tegi mugulad kibedaks , kuid see nagu polnudki kellegi mure . </s> <s> Ka märkas Minna , et kuhjad kasvasid imevisalt . </s> <s> Õhtul paistis hunnik hoopis suuremana kui hommikul , nagu oleks öö jooksul neid keegi näppamas käinud . </s> <s> Ja kui Minna ühel õhtul lehma Saarevälja tagant heinamaalt ära läks tooma , ei uskunud ta oma silmi . </s> <s> Naabrite põllul seisis kartulihunnik , mis ühismajandi omadele silmad ette tegi . </s> <s> Niisugust tohutut saaki ei võinud Saarevälja maalapp küll anda . </s> <s> Pealegi oli pool naabrite individuaalpõllust teravilja all . </s> <s> Kuigi vesi nende kartulit vähem rikkus kui Künka oma , seisis ka seal vagudes vähemalt ühel kolmandikul lausvesi oma paar-kolm nädalat peal ning Marta ei võtnud vaevaks sealt midagi päästa . </s> </p>
<p> <s> Vaatamata väsimusele ei saanud Minna sel õhtul tükil ajal uinuda . </s> <s> Ta ei tahtnud kellestki halba mõelda , kuid mõtted ründasid teda ise . </s> <s> Tulid , nagu tulevad ikka need , mida kõige vähem oodatakse ja nad tegid oma töö . </s> <s> Minnale meenus , et viljakoristamise ajal , kui ta kaerakärpaid tegi , olid need paksud , nagu ikka tehakse , niisugused , nagu ta oli harjunud neid tegema , hoolikalt harjatud , et nad sajuvett sisse ei võtaks . </s> <s> Kui ta aga vilja vedama läks , oli redelite peal ainult õhuke kord , vaevalt pool sellest , mis tema sinna peale tõstis . </s> </p>
<p> <s> “ Oled sa aga kärpad teinud , ” lausus Rogandiku Mart halvustavalt , kes koormat hangus . “ Nagu pitsikord redelite peal . ” </s> </p>
<p> <s> “ Pole mina niisuguseid teinud , ” solvus Minna . </s> </p>
<p> <s> “ Siit on küll keegi vahepeal matti käinud võtmas . ” </s> </p>
<p> <s> Kui Rogandiku aia tagant mööda minnes vahtra oksad Mardi koormast suure hangutäie vilja maha kraapisid , tahtis Minna hobuse peatada , et kaerasülemit koormasse tagasi tõsta , küsis Mart imestunult : </s> </p>
<p> <s> “ Miks sa hobuse seisma jätsid ? ” </s> </p>
<p> <s> “ Kas sa siis ise ei näe , et suur hangutäis vilja maha pudenes ? ” </s> </p>
<p> <s> ” Nägin küll , aga mis siis ? ” </s> </p>
<p> <s> “ See tuleb üles võtta . </s> <s> Kesse siis vilja niimoodi tee äärde vedelema jätab . ” </s> </p>
<p> <s> “ Ega ta jäägi vedelema . </s> <s> Kas sul endal kodus kanu ja seapõrsast ei ole ? </s> <s> Ei jää kolhoos sellest vaesemaks , ega saa ka rikkamaks , aga minu loomadele on ka see kaerasülem suureks asjaks . ” Minna vaikis . </s> <s> Kui nad pärast lõunat taas viljakoormat põllul peale tegid , lausus Mart nagu hommikuse jutu jätkuks : </s> </p>
<p> <s> “ Inimene peab oskama iga korra ajal elada , muidu võid nälga kõngeda . </s> <s> Üleliigne ausus pole kellelegi kunagi kasuks tulnud . </s> <s> Inimene on juba niimoodi loodud , sõrmed enda poole kõnksus . ” </s> </p>
<p> <s> Künka Minna arvates suhtus enamus kolhoosnikke vääralt ühismajandi töösse ning varandusse . </s> <s> Kust küll tuli see hoolimatus ? </s> <s> Lausa üllatavalt kiiresti olid inimesed muutunud . </s> <s> Eriti teravalt ilmnes see Minna arvates Rogandiku Mardi juures , keda ta tänini oli pidanud tubliks ja hoolikaks töömeheks , kes nii nagu tema isegi ka kolhoositööd tegi peremehetunde ja südamega . </s> <s> Kui Mart ühel hommikul , kui parasjagu vihma ei sadanud , Künka endisele põllule ristikut tuli niitma , ajas ta hobused ilma pikemalt mõtlemata õitsvasse heinapõldu ning kukkus täristama . </s> <s> Niisugust raiskamist polnud Minna veel oma elupäevil näinud . </s> <s> Mõelda ainult ! </s> <s> Ristikupõldu ei niideta enne niiduki tööle asumist servadest lahti , vaid hobused tallerdavad põlvini ilusas heinas ning masina rattad veavad väärtusliku loomasööda maha . </s> <s> Minna oli harjunud sellega , et ta vikatiga ümber põllu käis ja servad lahti niitis ning siis alles tuli Artur niidumasinaga . </s> <s> Ühtki sületäit ei läinud raisku . </s> <s> Nüüd aga tuli Rogandiku Mart , ise ei tea mitmendast põlvest igipõline põllumees , ja asus kohe masinaga keerutama ega hoolinud sellest midagi , et ilus punane ristik oma paari meetri laiuselt ümber põllu asjatult maha sai sõtkutud . </s> <s> Ja kui Minna vikatiga juurde tõttas ning Mardi lagastamist peatada püüdis , naeris naabrimees talle näkku ja lausus : </s> </p>
<p> <s> “ Mis sa selle vikatiga siin vehid . </s> <s> Ega sa oma põllul ei ole . </s> <s> See ju kolhoosi oma . ” </s> </p>
<p> <s> “ Kas siis ainult oma põllul tuleb tööd hoolikalt teha ? </s> <s> Niimoodi tallad sa oma masinaga terve koorma ilusat heina maha . ” </s> </p>
<p> <s> “ No ja mis siis sellest ? ” küsis Mart vastu . “ Ei saa kolhoos sellest ristikukoormast rikkamaks ega jää ka vaesemaks . ” Ja Mart laskis edasi . </s> <s> Kuid Minna süda ei andnud rahu . </s> <s> Lõunatunnil võttis ta koti ning kiskus kätega maha tallatud ning sasitud heina põllu servast ära ja viis lauta lehmale ja mullikale ette . </s> <s> Parajasti kui ta laudast välja tuli , et uut kotitäit tooma minna , keeras keegi suurelt teelt jalgrattaga Künka õuele . </s> <s> Tulija oli kolhoosi esimees . </s> <s> Ta avas ilma Minnat tervitamata karjaaia värava ning astus laudauksest sisse . </s> </p>
<p> <s> “ Tulin vaatama , mis su lehmal ja mullikal sõimes on . ” </s> </p>
<p> <s> “ Ristik , tee äärest kiskusin , ” vastas Minna . </s> </p>
<p> <s> “ Ah et tee äärest kiskusid . ” </s> </p>
<p> <s> “ Jah , selle , mis hobused ja niidumasin maha tallasid ja mis niitmata jäi . </s> <s> Ta oleks sinna nagunii vedelema jäänud . ” </s> </p>
<p> <s> “ See tähendab , sa varastasid selle kolhoosi maa pealt . ” </s> </p>
<p> <s> “ Kas see on vargus , kui ma selle tee äärest üles korjan , mis kolhoosile ei kõlba . ” </s> </p>
<p> <s> “ On . </s> <s> Mis kolhoosi maa peal kasvab , kuulub ka kolhoosile , mitte aga kolhoosniku lehmamullikale . ” </s> </p>
<p> <s> “ Nüüd ju teist maad polegi . ” </s> </p>
<p> <s> “ Seepärast ei ole sul õigust sealt omavoliliselt midagi võtta . </s> <s> Sulle on sinu pool hektarit välja mõõdetud , seal võid ristikut kasvatada , mitte aga kolhoosi põllult varastama minna . ” </s> </p>
<p> <s> Minna tundis kurku nöörivat viha . </s> <s> Kuidas võis kolhoosi esimees selliseid tooreid sõnu tema kohta suhu võtta . </s> <s> Ilmselt ei olnud Vareselja Jaan Minnale seda ikka veel andestanud , et ta parteisse ei astunud . </s> <s> Mida ta varastas , kellelt ? </s> <s> Ta kitkus rohtu , mida muld sigitas , tema enda kodutalu muld , mida tema mehe vanemad juba mitu inimpõlve hoole ja armastusega olid harinud ja viljakandvaks muutnud . </s> <s> Kus küll on inimväärikuse solvamise piir ! </s> </p>
<p> <s> “ Mina andsin kolhoosile korras talu , viis lehma ja hobuse , viljaseemne , kõik , mis mul oli . </s> <s> Aga mis sinul endal oli anda , et sa nüüd kontrollima tuled , mis minu lehmal sõimes on . ” </s> </p>
<p> <s> “ Ka mina andsin talu . ” </s> </p>
<p> <s> “ Jah , ainult ühe surmaga võlgu hobusesetuka ning palja ohakatesse ja orasheina kasvanud söötis maa , mis praegugi üles harimata seisab . </s> <s> Oma lehmad tapsid sa maha ja tegid enne kolhoosi astumist rahaks , siis võtsid ühismajandi karjatallist minu antud lehma ja viisid oma lauta , minu antud hobuse ajasid joobnud peaga surnuks . </s> <s> Ükski juhatusemees ei näinud ega kuulnud , rajooniisandad on samuti kurdid ja pimedad . </s> <s> Arukuusikus vaatavad kännud vastu , kust sa metsa maha võtsid ning oma sõpradele ehitusmaterjaliks sahkerdasid . </s> <s> Kaks talukohta panid sa pudelisse , jõid maha . </s> <s> Kui venelased tulid , pugesid parteisse , mängisid süütut kannatajat , kelle kulakud paljaks riisusid . </s> <s> Rajoonisaksad , kes sind ei tundnud , pressisid su meile esimeheks , et parteilane , peab rahvast kommunistlikult kasvatama , poliitilist valvsust pidama , et kulaklik element külas pead ei saaks tõsta . </s> <s> Mis kasvataja sina oled ! </s> <s> Variser ! ” </s> </p>
<p> <s> “ Jäta sõimamine ! </s> <s> Või ma lasen su varguse eest vangi panna ! ” </s> </p>
<p> <s> “ Te ise õpetate inimesi varastama , kui niisugust asja üldse saab varguseks nimetada . ” </s> </p>
<p> <s> “ Saab küll . </s> <s> Ühismajandi vara riisumine on raske kuritegu ja sind ootab ränk karistus . ” </s> </p>
<p> <s> “ Maha tallatud ristik , mida ma teeäärest kätega katkusin , on ühisvara , aga mets , lehmad ja hobused mitte ! ” Minna oli peaaegu nutma puhkemas , niivõrd solvav oli esimehe jutt . “ Millest ma peaksin sinu arvates elama , mida oma lastele süüa andma , kui te minu tööjõu ilma tasuta ära röövite . </s> <s> Miks te mulle minu töö eest palka ei maksa ! </s> <s> Kui peremees kodanlikul ajal sulast pidas , maksis ta selle eest , nii et sulased ja teenijatüdrukud paremini riides käisid kui ta oma lapsed . </s> <s> Sulastel ja tüdrukutel olid jalgrattad , seda luksust võisid vähesed perepojad endale lubada . </s> <s> Nüüd nimetatakse seda sulaste ja tüdrukute tööjõu ekspluateerimiseks . </s> <s> Aga kas see ei ole ekspluateerimine , mis praegu kolhoosis toimub ! ” </s> </p>
<p> <s> “ Kolhoosis töötate endale , kodanlikul ajal töötasite kapitalistidele . ” </s> </p>
<p> <s> “ Kuidas endale , kui ma selle eest mitte midagi ei saa ! </s> <s> Öelge mulle , kellele minu töövaev läheb ? </s> <s> Meile ei maksta ju peaaegu üldse mitte midagi . </s> <s> Mitu korda halvemas olukorras kui kunagi mõisa moonakad . </s> <s> Moonakas sai oma töö eest toidukraami , millega võis oma perekonda toita . </s> <s> Kolhoosnikud peavad elama aga paljast vaimustusest . </s> <s> Mõelda ainult , missugune õnn , töötada ühismajandis , nautida kõiki kolhoosikorra hüvesid ! </s> <s> Ja kui keegi julgeb suu lahti teha ning selle ebaõigluse kohta mõne arvustava sõna öelda , ähvardatakse vangla ja Siberiga . ” Rohkem Minna enam öelda ei suutnud . </s> <s> Ta puhkes nutma ning astus lauta , kus vajus murtuna tühjale lehmasõimele . </s> <s> Ta nuttis , kuni viha üle läks . </s> <s> Saatku Siberisse , mõtles ta . </s> <s> Võib-olla seal polegi selliseid kiskjaid nagu siin . </s> <s> Pätid ja vargad , kes eesti ajal tööd ei viitsinud teha , on nüüd eesotsas , suured kamandajad ja asjamehed . </s> <s> Kui Vareselja Jaan talvel Künka endise hobuse joobnud peaga surnuks ajas , ei näinud seda keegi . </s> <s> Siis olid kõik kurdid ja pimedad . </s> <s> Juhatus laiutas käsi , et nojah , eks ta ole jah , et Jukal olid vist tiirud üleval , et oleks pidanud teist loogaküünega nühkima , aga esimees ei tulnud selle peale . </s> <s> Sinna nahka ta ikka vist läks . </s> <s> Ja nüüd topib seesama esimees oma nina minu lehmasõime , et vaadata , mis lehmal ees on . </s> <s> Minna mäletas väga hästi , millises olukorras Vareselja talu eesti ajal oli . </s> <s> Tema oma mehega tegi Vigi soones viimast heinakuhja , kui Vareselja omad vastu õhtut sealt mööda heinaloole läksid . </s> <s> Ja kui Artur Jaani käest küsis , et kas hakkad juba heina lõpetusi pidama , venitas Jaan nagu vastu tahtmist : </s> </p>
<p> <s> “ Ega seda heinaaega ole veel olnudki , see ju kõik alles ees . ” Aga et augustis sadama hakkas , jäidki Vareseljal pooled heinamaad tegemata . </s> <s> Kevadel söödeti loomadele läpatanud kartulikuhja õlgi ja upitati poeginud lehmi hoobadega üles . </s> <s> Jaan müüs metsa , kuni seda jatkus , ning jõi ja prassis linnas kahtlaste naistega , vedades neid isegi koju oma naise ja laste silma alla ning tembutas nendega häbi tundmata , kuni rahad otsa lõppesid . </s> <s> Talu jäi võlgadesse ning müüdi oksjoni teel maha . </s> <s> Seejärel kolis Jaan naise venna tallu , kus peremees õnnetult surma oli saanud . </s> <s> Ja ega sealgi paremat ei olnud . </s> <s> Ka selle talu oskas Vareselja üsna pea niisugusesse olukorda viia , et oksjonihaamer ähvardama hakkas . </s> <s> Küllap see nii oleks juhtunudki , kuid õnneks saabus neljakümne esimene aasta , kus Vareselja Jaani sugustel meestel hea võimalus avanes oma mainet tõsta . </s> <s> Mõistagi ei jätnud Jaan seda kasutamata . </s> </p>
<p> <s> Künka Minna mõtles hirmuga lähenevale talvele . </s> <s> Vihmane suvi ei lasknud lehmale vajalikus koguses heina teha , pool kartulimaast oli veel vee all . </s> <s> Piimanormist oli veel ligemale kolmandik tasumata , sest lehm lüpsis vähe , kuna polnud õiget söögimaad ja lapsi ei saanud ka täiesti ilma piimata jätta . </s> <s> Seakesikutele , kuigi neid oli vaid kaks , polnud peale rohu midagi ette anda . </s> <s> Suuremad lapsed korjasid päevad läbi Kukumäe tammikust tammetõrusid ja tõid sigadele ette , et nad pisutki kosuksid . </s> <s> Oli juba augustikuu keskpaik , kuid Minna kodutalu heinamaad seisid ikka veel niitmata ja karta oli , et nad niitmata jäävadki , sest sadas peaaegu iga päev ja pehme lodumaa ei kandnud enam hobuseid peal . </s> <s> Käsitsi niitmiseks puudus aga tööjõud . </s> <s> Minna oleks sauna tagant heinamaa servast hea meelega paari sao jagu oma napile loomatoidule lisa niitnud ja küllap ta selle loo kuidagi redelite peal kuivaks ka oleks saanud , kuid ei julgenud . </s> <s> Pärast suurt pahandust ristiku pärast kartis Minna esimeest päris tõsiselt , sest Vareselja suhtus temasse ilmse vaenulikkusega . </s> <s> Mine tea , ehk saadab selle eest tõesti Siberisse . </s> <s> Rogandiku Mart oli julge mees ning tegi Muurapõllu metsaheinamaalt salaja paar koormat luhaheina ning vedas öösi koju , kuid keegi nägi ja kaebas . </s> <s> Lõpptulemuseks oli see , et Mardil võeti ära kogu heinatagavara , kuna see olevat ebaseaduslikult muretsetud . </s> </p>
<p> <s> Juba aegsasti hakkasid kolhoosnikud oma üleliigseid loomi likvideerima , sest oli ette näha , et kõiki ületalve pidada ei suudeta . </s> <s> Tapeti vasikad , mullikad ja härjavärsid , lammastest jäeti ainult üks paaritatud emalammas . </s> <s> Ka kolhoosi juhatus taotles rajoonist karja vähendamiseks luba , sest olemasolevad söödavarud ei võimaldanud pooltki karja ületalve jätta . </s> <s> Vastus tuli eitav . </s> <s> Parteikomiteest sõitsid instruktorid kohale ja juhatus kutsuti kokku . </s> <s> Mida kolhoos ometi mõtleb ! </s> <s> Karja vähendada ! </s> <s> See ei tule kõne allagi . </s> <s> Kari tuleb terves koosseisus säilitada ning ületalve pidada . </s> <s> Kas kolhoosi juhatus Moskvast antud direktiive ei tunne ? </s> <s> Linnad vajavad liha ning piima ja teie tahate karja hävitama hakata . </s> <s> See on ennekuulmatu ! </s> <s> Kiiremas korras kogu kolhoosipere siloauke kaevama , hobuniidukid tööle ning mahaniidetud rohi aukudesse . </s> <s> Ning rajoonimehed lahkusid vihastena , lubades õige pea kontrollima tulla , kuidas silotegemine edeneb . </s> <s> Asi oli võõras ja uudne . </s> <s> Silo polnud ükski talumees varem teinud , sest eesti külades polnud see kombeks . </s> <s> Tõsi küll , kodanliku aja lõpupoole alustasid silo tegemisega mõningad suurtalunikud , kuid üldiselt oli see külas vähetuntud asi , millesse suhtuti suure ettevaatuse ja umbusuga . </s> <s> Kuid nüüd tuli seda tegema hakata , kas oskad või ei oska . </s> </p>
<p> <s> Nõnda siis käsutati järgmisel hommikul osa mehi labidatega heinamaale siloauke kaevama , ülejäänud aga niidumasinatega samasse niitma , et oleks kohe hea hõlpus auku kühveldada ja kinni trampida . </s> <s> Ja see oli ka kõik , mida silotegemisest teati . </s> <s> Keegi ei osanud juhendada , keegi polnud seda varem teinud ega näinudki , kuidas tehakse . </s> <s> Vanemad mehed mäletasid , et Selivere parun teinud mesikast silo vanas viinavabriku keldris juba rohkem kui kümme aastat tagasi ning et seda kraami söödetud nuumpullidele vaheldumisi viinavabriku praagaga . </s> <s> Kuidas ta aga tavalisest niiduheinast välja kukub ja kas sellest värgist niisuguses mullaaugus üldse midagi mõistlikku tuleb , ei osanud mehed arvata . </s> <s> Kui äsjakaevatud auk värskelt niidetud rohtu täis sai , istusid mehed hobuste selga ning asusid augu sisu kinni tallama . </s> <s> See oli vaevarikas ja tülikas töö , sest hobused vajusid pehmes rohulademes kõhuni sisse ja hakkasid rabelema . </s> <s> Rogandiku Mart tahtis ilmtingimata oma endise märaga , rahutu ja tigeda kõrviga silo tallama minna , kuigi teadis , et hobune teiste märade lähedust ei salli ning alatasa kõrvu liigutas ja saba kergitades vett viskas . </s> </p>
<p> <s> “ Mine ära oma kreksutiga , soristab kogu siloaugu täis , mihuke loom teda talvel sööb , ” keelas Saarevälja Juhan . </s> </p>
<p> <s> “ Pole tal häda kedagi , rammusam saab , ” irvitas Mart õelalt vastu , sest ta ei suutnud seda kolhoosi juhatusele kuidagi andestada , et temalt kogu lehmahein ära võeti . </s> <s> Pehmes rohumassis rabeledes kaotas Saarevälja Juhani linalakk tasakaalu ja müksas küljega Rogandiku kõrvi tagumikku . </s> <s> Kostis vihane hirnatus , võimas veevool ja pilguke hiljem virutas kõrb tagant üles , kuid nii õnnetult , et hoop sattus Saarevälja Juhanile vastu jalasäärt . </s> <s> Juhan karjatas , kukkus hobuse seljast maha , ega saanud enam tõusta . </s> <s> Mart ronis oma kõrviga august välja ning aitas ka Juhani kaldale . </s> </p>
<p> <s> “ Mis kurat sa oma setukaga sinna auku ronisid , ” vandus Juhan . “ Ma ju ütlesin sulle , et mine minema . </s> <s> Nüüd on minul jalaluu katki . ” Ja nõnda oligi . </s> <s> Kui saabas jalast ära võeti , vajus jalg murdekohast allapoole ning jäi jõuetult rippuma . </s> <s> Juhan viidi Kundasse arstiabi saama , siloaugu juures aga jätkus töö . </s> </p></div2><div2 type="alaosa"><head> 44 </head>
<p> <s> Juba veebruaris hakkas ühismajandis loomatoit lõppema , nii nagu oli ette näha . </s> <s> Lehmade päevast koresööda normi vähendati veelgi , kuigi see juba sügisest peale oli vähe elamiseks , palju suremiseks . </s> <s> Piimatoodang langes pidevalt . </s> <s> Jälle sõitsid rajoonist instruktorid kohale , et kolhoosi juhtkond aru annaks , mida niisugune asi tähendab . </s> <s> Esimees püüdis olukorda selgitada , kuid linnasaksad ei võtnud teda kuulda . </s> </p>
<p> <s> “ See on sabotaaž ! </s> <s> Kulakud tõstavad kolhoosis pead , sest mille muuga niisugust tagurlikku asja seletada . </s> <s> Piimatoodangut tuleb tõsta . </s> <s> Kolhoosnikud peavad aitama ja osa oma söödavarudest majandile andma . </s> <s> Metsast tuleb tuua värskeid kuuse- ja männioksi ning neid tuleb loomadele sööta , pidevalt sööta , sest sealt saavad lehmad vajalikke vitamiine ning piimatoodang tõuseb . </s> <s> Ja kus on silo ? </s> <s> Te tegite ju silo ! </s> <s> Tegite . </s> <s> Aga miks te seda ei kasuta ? </s> <s> Miks seisavad siloaugud avamata ? </s> <s> Lehmade piimatoodang aga langeb . ” </s> </p>
<p> <s> Ja linnasaksad tegid hirmust kaamele esimehele selgeks , et majandis on igatsugu loomasööda ressursse otse kuhjaga , kuid kohapeal ei osata neid kasutada . </s> <s> Jälle vangutasid lihtsad külamehed pead , kuid võtsid järgmisel hommikul siiski brigadiri käsu kohaselt saed ning kirved kätte ja läksid keset talveaega metsa loomasööta varuma . </s> <s> Laastasid ära terve hulga ilusat noort männikut , kus noored puud juba mehekõrgused ja enamgi ning vedasid vaigu järele lõhnavad sinakasrohelised oksad karjatalli juurde kokku . </s> <s> Ja vaata imet ! </s> <s> Nälginud loomad näksisid tõesti haljaid oksi seni , kuni neist ainult paljad raod järele jäid . </s> <s> Kuid siis tuli uus häda . </s> <s> Peagi märkasid karjatalitajad , et loomad enam ei mäletse , vaid seisid norus , ninaotsad kuumad ning kuivad , ega võtnud enam mingit toitu vastu . </s> <s> Mõne päeva pärast hakkasid loomad surema . </s> <s> Kõigepealt vasikad ja mullikad , kes oksi eriti aplalt sõid , seejärel aga ka lüpsilehmad . </s> <s> Lahkamisel selgus , et oksad olid maod ummistanud . </s> <s> Kuigi loomad neid nälja kustutamiseks sõid , ei olnud okaspuu oksad nende seedeorganitele vastuvõetavad . </s> <s> Esimees , karjafarmijuhataja ning karjatalitajad olid hirmu täis . </s> <s> Kuid parata polnud midagi , asjast tuli teatada rajooni . </s> <s> Kohalesõitnud kontrollid olid paratamatu fakti ees : okste söötmine nii suurel hulgal korraga oli põhjustanud loomadel kõhukinnisuse , mille tagajärjel nad surid . </s> </p>
<p> <s> Ja kui siloaugud viimase päästva abinõuna avati , selgus , et sealt polnud peale läpatanud ja mädanenud sodi midagi võtta . </s> <s> Vesi oli läbi maa aukudesse valgunud ning kõik ära rikkunud . </s> <s> Rajooni instruktorid olid maruvihased , süüdistades kõiki , esimehe ja farmijuhatajaga eesotsas , kõige koledamas sabotaažis , kes lausa avalikult kolhoosikorrale vastu töötavad . </s> <s> Esimees Vareselja Jaan kutsuti pleenumile ja vähe puudus , et teda kohalt maha ei võetud , kuna ta ei tulevat ühismajandi juhtimisega toime . </s> <s> Sest mille muuga seda seletada kui saamatuse ja kuritegeliku suhtumisega , kui ei täideta kõrgemalt poolt tulevaid direktiive ega näpunäiteid ja ei osata neid praktikas juurutada . </s> <s> Lüpsikarjale söödavarumise plaan oli antud , juhised silo valmistamiseks olid antud , okste varumise ja söötmise eeskirjad samuti – ja kõige selle lõpptulemus – veiste massiline suremine ! </s> <s> Ennekuulmatu ! </s> <s> Täielik sabotaaž ! </s> <s> Esimehe vastuväiteid ei võetud kuuldagi . </s> <s> Kuidas võib ilmastik heinategu või üldse söödavarumist segada ! </s> <s> Kas esimees ei tunne loosungi teksti : meie ei oota looduselt armuande – meie võtame ise , mida meil vaja . </s> <s> Ja nüüd tuleb üks kolhoosi esimees , kes peaks olema kohapeal igasuguste uute ja äraproovitud saavutuste suunajaks ning edasiviijaks , välja niisuguse rumala argumendiga , nagu oleks loodus üle meie kõrgelt arenenud nõukoguliku teaduse ja tehnika ! </s> <s> Mõistust ületav nõmedus ! </s> <s> Nördinud esimees tuli häbistatuna rajoonist tagasi . </s> <s> Loomade lõppemine aga jätkus . </s> <s> Kõige enne hakkasid lüpsikarjast surema vanemad ning kõrgema piimatoodanguga lehmad . </s> <s> Paljud ei jaksanud peale poegimist ennast enam jalule upitada , vaid vaevlesid pikali maas , kuni surid . </s> <s> Esimees muutus pisut julgemaks , sest kaotada polnud enam midagi ning hakkas lõppevaid loomi kokkuostule müüma . </s> <s> Jalutud lehmad , mullikad ja härjavärsid veeti köitega tallist välja ning viidi tapamajja . </s> <s> Paljud kärvasid juba teel . </s> <s> Karjatalli oli võetud alalisteks nahanülgijateks kaks meest , sest peaaegu iga päev tuli mõnelt korjuselt nahk maha võtta . </s> <s> Lõpnud loomade liha ja kondid läksid seafarmi sigadele söödaks , sest ka seal oli näljahäda suur . </s> <s> Viinamaiad mehed , Rakkaneni Jüri ja Soobli Heints , olid alatasa “ auru all ” , sest kaine peaga ei tulevat niisugune ropp töö kõne allagi . </s> <s> Võib-olla oli neil õiguski , sest ükski teine kolhoosi meestest ei tulnud nahanülgimise ligigi . </s> <s> Ja Jüri ning Heints kasutasid selle olukorra ära ja nõudsid farmi-Priidult iga raipe pealt pudeli . </s> </p>
<p> <s> Juhtus nõnda , et Rogandiku Punik , kõige parem lüpsilehm Tänavotsa karjalaudas , keda Mart ikka veel oma loomaks pidas , juba enne poegimist maha jäi ja mingit tõusmise katset enam ei ilmutanud . </s> <s> Mart , kes sellest kuulda sai , tõttas karjatalli asja vaatama . </s> <s> Jah , Punik oli pikali maas , vaatas oma endisele peremehele nukralt otsa , inises ainult , kuid tõusta ei jaksanud , kuigi Mart teda hirmutas ning jõudumööda aidatagi püüdis . </s> <s> Mart läks kauplusesse , ostis pudeli viina , tõi kodunt kotitäie heinu ning käskis Jüril ja Heintsil haigele loomale enne viin sisse joota ning siis heinad peale sööta . </s> </p>
<p> <s> “ Küll te näete , et Punik on hommikul püsti ! ” Ka farmijuhataja tuli parasjagu talli ning Mart tegi temalegi oma korralduse teatavaks . </s> <s> Mis siis ikka , võib ju proovida , oli ka farmi-Priidu nõus , kuigi tal eriti head usku viina tervendavasse toimesse ei olnud . </s> <s> Et aga Mart asjas surmkindel oli , andis ta järele . </s> <s> Mart ja farmijuhataja lahkusid ning lehma tohterdamise pidid Heints ja Jüri läbi viima . </s> <s> Mõlemad mehed istusid Puniku sõime serval ja silmitsesid rohekasvalget salapäraselt helkivat pudelit , mille sisu iga väiksemagi liigutamise korral meeldivalt mulksatas . </s> <s> Heints neelatas ja vaatas Jürile küsivalt otsa . </s> </p>
<p> <s> “ Pea lõhub täna nii kuradi kõvasti otsas , et . . . ” </s> </p>
<p> <s> Jüri ei saanud samuti pilku pudelilt ära . </s> </p>
<p> <s> “ Ei tea , kuidas see poe oma ka on , pole ammu teist enam mekki saanud . </s> <s> Kas on parem kui Musta kassi Juula aetud “ Lepiku Liisu ” . ” </s> </p>
<p> <s> “ Kui õite prooviks , ” arvas Heints . </s> </p>
<p> <s> “ Mart ehk tuleb tagasi . ” </s> </p>
<p> <s> “ Ah , sitta ta tuleb . </s> <s> Ja kui tulebki , kust tema aru saab , laseme kraanist vett juurde , nii et pudel täis saab . ” Ja Heints koukis plekk-korgi pudeli pealt ära , rüüpas ise ning andis Jürile . </s> </p>
<p> <s> “ Noh , kuidas on ? ” küsis ta . </s> </p>
<p> <s> “ Ega tal sital muidu viga ole , aga lahja teine , nii kui kassi kusi . </s> <s> Musta kassi Juula samagonnile ei saa mitte ligigi . ” </s> </p>
<p> <s> “ Mine lase nüüd kraanist vett juurde , Mart ehk järsku tuleb . ” Heints tõusis , laskis pudeli suuni täis , sobitas korgi kuidagimoodi uuesti peale ning pistis pudeli tasku . </s> <s> Meestel hakkas jutt jooksma . </s> <s> Kuid Heintsil oli täis viinapudeliga niisama raske koos olla kui koeral kaela riputatud vorstiga . </s> </p>
<p> <s> “ Kui õige prooviks veel , ” arvas ta . </s> <s> Jürilgi polnud midagi selle vastu ning uuesti käis viinapudel käest kätte . </s> </p>
<p> <s> “ Aitab sellele Rogandiku Mardi lehmakraikale poolest pudelist küll . </s> <s> Nagunii on hommikuks kärvanud . </s> <s> Hakka temale veel kallist viina sisse jootma . ” Pudeli sisu vähenes uskumatu kiirusega ja enne kui mehed märkasid , oli ta tühi . </s> </p>
<p> <s> “ Viin on otsas ! </s> <s> Oh sa kurat ! ” jahmus Heints , kes pudeli suu peale oli upitanud ja järsku tundis , et sealt enam midagi ei tule . </s> <s> Keegi sõitis talli juurde . </s> </p>
<p> <s> “ Farmi-Priidu ! ” karjatas Jüri . </s> <s> Heints tormas veekraani juurde , täitis pudeli kalk-külma kraaniveega ning pistis põue . </s> <s> Jüri aga sasis lamava Puniku sarvist kinni , kiskus lehmal lõuad laiali ning Heints kulistas pudeli sisu loomale kõrisse . </s> <s> Farmijuhataja astus ligi . </s> </p>
<p> <s> “ Noh , kuidas on ? ” </s> </p>
<p> <s> “ Vahi , kui võtab Punikul silmad särama ! ” tähendas Heints , viidates poolsurnud lehma klaasjatele silmadele . </s> </p>
<p> <s> Hommikuks oli Punik surnud ning Heints ja Jüri asusid vaikides lõpnud lehmalt nahka nülgima . </s> <s> Terve päeva töötasid mehed , ilma et oleksid sõnakestki teineteisega vahetanud . </s> <s> Alles siis , kui õhtu juba käes ja töö lõpetatud , tähendas Heints nagu muuseas : </s> </p>
<p> <s> “ Kuradi paks nahk sellel Rogandiku Mardi lehmakraikal . ” </s> </p>
<p> <s> Ka seafarmis oli suremus suur , eriti vastsündinud põrsaste osas . </s> <s> Rajoonist tuli korraldus : tulgu farmijuhataja jalamaid haigestunud põrsaga veterinaarpunkti , kus analüüsi teel kindlaks tehakse suremise põhjus , kuna arvati , et ilmselt on tegemist mingi taudiga . </s> <s> Seafarmi juhataja , Rogandiku Leida , kes parajasti kontorisse sattus , kui telefonogramm anti , käsutati viivitamata põrsaga teele . </s> <s> Küll püüdis Leida korraldusele vastu puigelda , et nii minuti pealt ikkagi ei saa , sest vaja endale puhtamad riided selga panna ning ka hobusele talli juurest heinu kaasa võtta , kuna Rakvereni on oma kolmkümmend viis kilomeetrit maad . </s> <s> Kuid Leidat ei võetud kuulda . </s> <s> Esimees , kes juba mitu korda loomade lõppemise pärast pleenumil oli käinud , oli seekord järeleandmatu . </s> </p>
<p> <s> “ Lähed ja kõik ! </s> <s> Kui ei lähe sina praegu , pean mina homme minema . </s> <s> Sul pole aimugi , mis seal toimub . </s> <s> Hea , kui seal elu sisse jääb , ” räuskas Vareselja Jaan. </s> </p>
<p> <s> Ning Leida läks , kaasas hinge vaakuv põrsas . </s> <s> Nälginud hobusekont suutis vaevalt tühja rege vedada . </s> <s> Leida mõtles hirmuga pikale teele . </s> <s> Mis siis , kui setukas juba enne Rakverre jõudmist vedru välja viskab ning teda koos poolsurnud põrsaäbarikuga teele jätab . </s> <s> Vasikalaudast möödudes peatas ta hobuse , avas lukustamata heinakuuri ukse ning tõstis sületäie heinu reele , et loomal enne linnast tagasitulekut kõht korralikult täis sööta . </s> <s> Kuid ta jõudis vaevalt poole Rakvere maast ära sõita , kui hobune seisma jäi ning enam edasi ei läinud . </s> <s> Leida tuli ree pealt maha , andis poole kaasavõetud heinasülemist nälginud loomale ette , ning kui see söödud , jätkus linnasõit . </s> <s> Rakverre jõudes oli põrsas surnud ning farmijuhataja viis lõpnud loomakese laboratooriumi , kust ta hilinemise pärast kõvasti võtta sai . </s> <s> Laborandid olnud peaaegu terve hommikupooliku ilma tööta , nüüd aga tulevad kõik farmijuhatajad robinal ühekorraga oma kärvanud sigadega . </s> <s> Millal nemad niiviisi ükskord õhtule saavad . </s> <s> Leida mõtles kibedusega sellele , kui pikk on tema tööpäev . </s> <s> Külm , kolmekümne kraadise pakasega veebruaripäev hämardus juba , kui Leida lõpuks linnast tulema sai . </s> <s> Põrsas on surnud lihtsalt nälga . </s> <s> Miks neid ei toideta kunstlikult , kui emisel piim puudub ? </s> <s> Niisuguse ametliku paberiga astus Rogandiku Leida järgmisel hommikul kolhoosi kontorisse , kus vihane Vareselja Jaan ta vastu võttis . </s> <s> Ilma pikema sissejuhatuseta käratas ta : </s> </p>
<p> <s> “ Miks sa eile selle asemel et Rakverre kiirustada , nii nagu korraldus oli antud , Puru osakonna vasikatallist heinu läksid varastama . </s> <s> Juba ammu jõudsid signaalid juhatusse , et Puru vasikalaudast varastatakse heinu . </s> <s> Nüüd lõpuks on siis ka varas tabatud ! ” </s> </p>
<p> <s> Leida sai nagu hoobi pähe . </s> <s> Tema – ja heinavaras ! </s> <s> Issand jumal ! </s> <s> Mida see Vareselja ometi jampsib . </s> </p>
<p> <s> “ Kelle jaoks ma sinu arvates heinu varastasin ? ” kogeles ta lõpuks ning vaatas julgelt esimehe lopergusse näkku . </s> </p>
<p> <s> “ Eks ikka oma isikliku lehma jaoks . </s> <s> Seda sa siin eile keerutasid ega tahtnud linna minema hakata , et sul oli plaanis Puru laudast heinu varastama minna ! ” </s> </p>
<p> <s> “ Oma lehma ! </s> <s> Mul ei ole enam lehma . ” </s> </p>
<p> <s> “ Miks ! </s> <s> Kuhu sa ta panid ? ” </s> </p>
<p> <s> “ Kolhoos võttis sügisel heinad ära , sest ma olevat need teinud ebaseaduslikul teel . </s> <s> Millega ma lehma söötma pidin ? </s> <s> Seepärast hävitasin lehma ära . ” </s> </p>
<p> <s> “ Õige ! </s> <s> Miks sa siis astusid seadusest üle . ” </s> </p>
<p> <s> “ Sellepärast , et ausal teel teie mõistete järgi heina teha pole võimalik . </s> <s> Ma tegin seda alles septembris , kui vihmasajud lakkasid . </s> <s> Kolhoos siis enam heina ei teinud . </s> <s> Muurapõllu metsa jäi oma paarkümmend hektarit ilusat luhaheina niitmata . </s> <s> Oli see siis ülekohus , kui ma sealt oma lehmale mõne koorma tegin , mis nagunii kõik lume alla jäi . ” </s> </p>
<p> <s> “ Hein kuulub kolhoosile , kui ta kolhoosi maa pealt on tehtud ning kolhoosnikul pole õigust seda omavoliliselt võtta , ” seletas Vareselja . </s> </p>
<p> <s> “ Kas kolhoosnik ei taha elada . </s> <s> Mida ma söön , kui enam lehmagi ei ole . ” </s> </p>
<p> <s> “ On isegi parem , kui teda ei ole , siis saad oma tööjõu täielikult ühismajandi heaks pühendada . </s> <s> Seepärast ongi kolhoosis tööjõudlus madal , et inimesed tegelevad liiga palju oma isiklike majapidamistega . </s> <s> Need tuleks kõigil ära likvideerida , ” vastas esimees . “ Nüüd aga räägi , miks sa ikka vasikalaudast heinu varastasid . ” </s> </p>
<p> <s> “ Ma ei varastanud , ” Leida kannatus hakkas katkema . </s> </p>
<p> <s> “ Siin on vasikatalitaja kirjalik ettekanne , kes isiklikult pealt nägi , kui sa kuurist sületäie heinu võtsid , reele panid ning siis kohe minema sõitsid . </s> <s> Millega sa seda seletad ? ” </s> </p>
<p> <s> “ Sa ise käsutasid mind Rakverre haiget põrsast viima . ” </s> </p>
<p> <s> “ Aga mitte heinu varastama ! ” torkas esimees vahele . </s> </p>
<p> <s> “ Ma ei varastanud ! </s> <s> Lase mul ometi rääkida . </s> <s> Sa ei andnud mulle enam minutitki aega . </s> <s> Hobusetalli juurde on oma paar kilomeetrit maad . </s> <s> Ilma toiduta ei saanud ma ju ometi nälginud hobusega nii pikale teekonnale minna . </s> <s> Ta oleks teel ära lõppenud . </s> <s> Kuidas sa sellest aru ei saa . ” </s> </p>
<p> <s> “ Olgu kuidas on , kuid ühisvara varastada ei tohi , ” väitis esimees kangekaelselt edasi . </s> </p>
<p> <s> Leida kaotas endavalitsemise , lõi rusikaga raksatades lauale ning karjatas : “ Ma ei varastanud ! </s> <s> Ma pole elueas varastanud ! </s> <s> Kuulsid ! ” ning hingepõhjani solvunud farmijuhataja tormas uksest välja . </s> </p>
<p> <s> “ Sa oled kulak koos oma mehega ! </s> <s> Kui mina poleks teie eest seisnud , oleksite ammu Siberis ! ” karjus vihane Vareselja Jaan Leidale järele . </s> </p>
<p> <s> Kaua arutas juhatus Rogandiku Leida heinavargust ning üldse tema tööd farmijuhatajana . </s> <s> Suurem osa juhatuse liikmetest leidsid , et niisugust heinte võtmist ei saa siiski varguseks pidada , kuna Leidal seisis ees pikk tee Rakverre ning nälginud setukas oleks ilma toiduta tõepoolest poolel teel võinud ära lõppeda . </s> <s> Teiste survel andis lõpuks ka Vareselja Jaan järele ning loobus oma esialgsest nõudmisest : Rogandiku Leida avalikult vargaks tunnistada ning farmijuhataja kohalt maha võtta . </s> <s> Et aga esimees kord juba selle idee endale pähe oli võtnud , siis leidis ta Leidast lahtisaamiseks teise , veelgi asjalikuma ning veenvama põhjuse , ja see oli põrsaste massiline suremine . </s> </p>
<p> <s> Paari päeva pärast kutsuti Rogandiku Leida uuesti kolhoosi juhatuse ette , kust ei puudunud muidugi ka rajooni põllumajandusosakonna esindajad ning esimees tegi otsekohe teatavaks , miks farmijuhataja koosoleku ette aru andma on kutsutud . </s> <s> Vet-punkti uuringu laboratoorse analüüsi tulemused näitasid , et põrsaste massilise suremise põhjuseks pole mitte mingi taud , nagu alguses ekslikult arvati , vaid põrsad surevad lihtsalt nälga , mis omakorda on tingitud farmijuhataja hooletu ning kohusetundetu ja ebanõukoguliku suhtumise tõttu töösse , siis on ühismajand kandnud suurt materiaalset kahju põrsaste suremise näol . </s> <s> Kui farmijuhataja oleks oma kohustusi täpselt eeskirjade järgi täitnud ning ööd kui päevad sealaudas oma hoolealuseid valvanud , nii nagu see määruses on sätestatud , poleks sellist põrsaste massilist suremist esinenud . </s> </p>
<p> <s> “ Ööd kui päevad valvanud , ” ei saanud Leida aru . “ Ega ma masin ei ole . </s> <s> Ma tahan ju ometi puhata ka , paar tundigi öösi magada . </s> <s> Ja põrsaste suremise põhjus seisab selles , et emised on alatoitluse all nii tugevasti kannatanud , et nad ei jaksa elujõulisi järglasi anda . ” Kuid selle peale ülbed linnaisandad ainult naersid ning silmitsesid Leidat nagu mõistuseta lollikest , kes ei tea , mida ta suust välja ajab . </s> </p>
<p> <s> “ Kui kaalul on ühismajandi varandus , ei ole mingit puhkust ette nähtud ! ” käratas Vareselja . “ Ja sinu hooletuse tagajärjel lõppenud põrsad maksad kolhoosile välja . </s> <s> Farmijuhataja kohalt oled vallandatud ning homsest päevast alates lähed põllutööle . </s> <s> Kui aga edaspidi sinu töös veel niisugust kuritegelikkust esineb , saavad sellel olema sinu suhtes väga kurvad tagajärjed . ” </s> </p>
<p> <s> Tuikudes komberdas Rogandiku Leida kodu poole . </s> </p>
<p> <s> “ Issand jumal ! </s> <s> Mis võin mina sinna parata , kui nälginud emised ei suuda anda elujõulisi järglasi . </s> <s> Mis aitab seal inimese valvamine ! </s> <s> Miks talude ajal põrsad ei surnud ! </s> <s> See oli harv juhus , kui mõni neist otsa sai . </s> <s> Nüüd surevad tervete pesakondade viisi , üksikud jäävad ellu . </s> <s> Kes küll mõtles välja niisuguse totra ilmakorra , kus inimesi normaalselt elada ei lasta . </s> <s> See on ju inimvaenulik , inimeste mõnitamine , mõistust ja vaimu nüristav tobedus . </s> <s> Kas ei oleks võinud olla talud nende inimeste käes , kellele nad kuulusid . </s> <s> Kõigil oleks praegu süüa ja juua küllaga . </s> <s> Nüüd vaevlevad ilmsüüta tublid tööinimesed vanglates ja sunnitöölaagrites ning surevad Siberis nälga . </s> <s> Mille eest ! </s> <s> Mille eest ! ” </s> </p>
<p> <s> Nagu juhatuse otsus ning esimehe korraldus oli , pani Rogandiku Leida juba järgmisel hommikul kohe farmijuhataja ameti maha ning läks põllutööle . </s> <s> Et põrsaste surevusele pisutki piiri panna , lõhuti esimehe käsul kartulikuhi lahti ning täiendati tiinete emiste söödanormi . </s> <s> Kuigi kartuleid oli vähe , ei leitud olukorrast teist väljapääsu , sest ähvardustega vürtsitatud peapesul , mida esimehel rajoonist vastu tuli võtta , oli niisugune maik juures , mis isegi Vareselja Jaani suguse külma kõhuga mehe mõtlema pani . </s> <s> Mehed tõstsid hommikul talli juures vankri kasti ree peale , Leida rakendas sama hobuse , kellega ta lõpnud põrsakest linna ja sealt tagasi sõidutas , aiste vahele ning hakkas sigala juurde kartuleid vedama . </s> <s> Lahja , näljast vaevatud hobusekont tuikus aiste vahel ega tahtnud edasi minna , jäi seisma ning laskis pea norgu , nagu mõtleks ta millegi üle järele . </s> <s> Kartulikuhjani , mis asus Arukuusiku ääres põllul , oli oma kõva kilomeeter maad . </s> <s> Kuidagimoodi suutis surmaga võlgu setukas selle maa siiski ära kõndida ja Leida tõstis hargiga vankrikasti kivikõvaks külmunud kartuleid täis . </s> <s> Tagasiteel sigala poole lõppes aga Rakvere-sõidust vaevatud looma jõud ning ta kukkus väikesest künkast üles minnes aiste vahele maha ega suutnud enam tõusta . </s> <s> Küll püüdis Leida teda hirmutada , et hobune jalad alla võtaks , kuid see ei andnud tagajärgi . </s> <s> Leida päästis rinnusti ning rihmad lahti , koukis kuidagimoodi ka looga pealt , jättis siis jõuetu looma teele ning ruttas kontorisse abi järele , kus esimees parajasti rajooniisandaid vastu võttis . </s> <s> Leida hädaldamine kuulati ilusasti ära ning Vareselja Jaan lausus : </s> </p>
<p> <s> “ Hernemaa põllul masindatakse vilja . </s> <s> Mine sinna , kutsu mehed appi ning aidake setukas üles . </s> <s> Küll ta siis jalad alla võtab , kui paar head tulist ohjalengiga üle selja saab . ” </s> </p>
<p> <s> “ Ma ei lähe üksinda mitte kusagile . </s> <s> Mehed isegi tuule käes külmetanud , Hernemaa põllult on Arukuusikuni kolm kilomeetrit maad . </s> <s> Ei tule sealt minu kutsumise peale keegi mulle appi . </s> <s> Tulge kaasa . ” </s> </p>
<p> <s> “ Sa näed , meil on nõupidamine . </s> <s> Ma ei saa . ” </s> </p>
<p> <s> “ Siis jään ka mina siia ning pean teiega koos nõu , kuni hobune kärvab . ” Ja Leida surus selja vastu ust , toetas jalad tugevasti vastu põrandat ning jäi ootama . </s> <s> Rajooniisandad , rasvavoltides lõuaalustega noored mehed , silmitsesid Leidat huviga . </s> </p>
<p> <s> “ Küll on ikka kange eit , ” sosistas keegi oma naabrile . </s> <s> Vareselja oli kimbatuses . </s> <s> Mida niisuguse põikpeaga peale hakata ! </s> <s> Oleks kontoris ainult oma kolhoosi mehed , võtaks ta praegu sellel kangekaelsel vanaeidel turjast kinni ning tõstaks ukse taha , saaks ta kurjavaimu tänitamisest lahti , aga kõrgete kontrollide juuresolekul ei tihanud ta seda kuidagi teha . </s> <s> Olukorra päästis üks linnameestest , kes ütles : </s> </p>
<p> <s> “ Hea küll . </s> <s> Meie kõik tuleme teile appi . ” Mehed tõusid ning astusid Leidaga koos uksest välja . </s> </p>
<p> <s> “ Sina mine talli juurde ja võta teine hobune . </s> <s> Ega see setukas kartulikoormat nagunii enam ära ei too , ” pöördus Vareselja Leida poole . </s> </p>
<p> <s> Meeste abiga suutis näljast nõrkenud hobune küll lõpuks püsti tõusta , kuid et temast enam elulooma ei saa , oli kõigile päevaselge . </s> <s> Ta talutati tallini , kuid seal kukkus ta uuesti maha ning jäi liikumatult lamama . </s> <s> Vareselja Jaan lõi käega ja lahkus . </s> <s> Küll tallimees ta ära korjab , lohutas ta ennast . </s> <s> Järgmisel hommikul oli hobusel eluvaim väljas ning Soobli Heints ja Rakkaneni Jüri asusid korjuselt nahka võtma . </s> </p>
<p> <s> Iga lõpnud looma kohta pidi külanõukogu koostama hukuakti . </s> <s> See aga polnudki nii lihtne ülesanne , sest külanõukogus oli ainult kaks töötajat – esimees ja sekretär . </s> <s> Sekretärideks olid tihti ilma töökogemusteta noored neiud , kellel polnud hukuakti koostamisest ega ka muustki kolhooside põllumajandusega seotud asjaajamisest õrna aimugi . </s> <s> Ka puudusid majandites sel ajal telefonid , mis külanõukogude tööd oleksid hõlbustanud . </s> <s> Peaaegu iga päev tuli uusi teateid loomade lõppemisest , küll hobused , lehmad , sead , rääkimata vastsündinud vasikatest ning seapõrsastest . </s> <s> Hukuaktid tulid koostada aga kohe ja kohapeal . </s> <s> Külanõukogu käsutuses polnud mingisuguseid liiklusvahendeid , seega polnud ei esimehel ega ka sekretäril mingit võimalust kohale sõita ega ka kontrollida , kas hukkunud loom ikka tõepoolest on otsa saanud või kuritahtlikult kusagile mujale sokutatud – ühesõnaga – raha eest maha müüdud . </s> <s> Segadus põllumajanduse asjaajamises oli kirjeldamatu . </s> <s> Et seda virvarri ning kaost pisutki varjata , hakati hukuakte koostama formaalselt , võttes aluseks farmijuhatajate suusõnalised ettekanded . </s> <s> Majandite põllumajanduslike loomade arvuline seis libises külanõukogude kontrolli alt välja . </s> <s> Nii külanõukogu kui ka kolhooside kontorid olid üle kuhjatud igatsugu aruannetega . </s> <s> Iga viie päeva järel oli majand kohustatud külanõukogule aru andma loomade ning söödavarude seisust , kusjuures tuli ära näidata ka tapaloomade kaalu juurdekasv . </s> <s> Millisest juurdekasvust võis aga juttu olla , kui sigadel ja vasikatel ning härjavärssidel hing vaevalt sees seisis . </s> <s> Kui näitajad olid lubatust madalamad , said esimees ja farmijuhataja kõvasti sarjata . </s> <s> See viis selleni , et andmeid hakati võltsima . </s> <s> Kirjade järgi oleks pidanud olema sulus ilusad tapmispriskuses nuumsead , tegelikult aga virelesid seal vedelas virtsas nälginud , karvatuuste meenutavad armetud kesikud . </s> <s> Peagi veendusid kõik , kes kolhoosi asjaajamise ning juhtimisega tegelesid , et teisiti tööd teha ei saagi , polnud lihtsalt võimalik . </s> <s> Kolhoosikord ise lõi enda jaoks vastavad direktiivid , ilma milleta ei saanud läbi . </s> <s> Valele , nõmedusele ja pettusele ülesehitatud süsteem sünnitas valet , ebaausust ning mõistuseni mitteküündivat tobedust . </s> <s> Ausalt asju ajada polnud võimalik . </s> </p>
<p> <s> Veiselaudast ning seafarmist polnud põrmugi parem ka olukord hobusetallis , kuigi just sinna püüti anda loomatoidu parem osa , et hobused mingisuguse tööjõu juures püsiksid . </s> <s> Tagavälja Gustav , kellele kolhoosikord eriti suurt pettumust valmistas , ei suutnud ikka veel sellele ükskõikselt vaadata , et tema ilusad noored hobused majandi ühistallis vaevlesid . </s> <s> Gustav oli üks nendest , kes kolhooside moodustamist teatud määral pooldas . </s> <s> Oma suhtumist ühismajandisse muutis ta alles loomade ühistamise momendil . </s> <s> Ilmselt polnud tal varem õiget ettekujutust sellest , mida kolhoosikord endast üldse kujutab . </s> <s> Eriti valusasti läks Tagavälja peremehe südamesse oma hobustest ilmajäämine . </s> <s> Gustavi isa , Tagavälja Juhan , oli ümbruskonnas kõige parem hobuste kasvataja ning oli selle kunsti pärandanud ka oma pojale . </s> <s> Vanemad vennad lahkusid kodunt , kõige noorem , Gustav , jäi tallu ning pidi isa elutööd jätkama . </s> <s> Seepärast külastas ta veel nüüdki aeg-ajalt Tänavotsa hobusetalli ning viis oma Lakile ja Aalile kui mitte muud , siis vähemalt pooliku leiva , et loomad oma endist peremeest mitte lõplikult ära ei unustaks ega võõraks pidama ei hakkaks . </s> <s> Oma endiste hobustega tööd teha parteilist valvsust täis brigadir nagunii ei lubanud . </s> </p>
<p> <s> Ka sellel veebruarihommikul ilmus Gustav hobusetalli ning sammus Liivamäe Augustile tähelepanu omistamata Aali lahtrisse ning torkas talle paksu leivaviilaka suhu . </s> <s> Hobune sõi antud maiuspala ära ning popsutas oma soojade mokkadega nagu tänutäheks üle Gustavi leivalõhnase käe . </s> <s> Tagavälja peremees astus teise lahtri juurde , kus pidi olema Laki , eriti ergas linalakk , et ka temaga leivatüki abil oma sõprussidemeid värskendada . </s> <s> Gustav tardus kohale , sest Laki lamas latris kuidagi ebaloomulikus asendis ega reageerinud oma peremehe maiuspala ulatavale käele . </s> <s> Polnud kahtlust , loom oli lõppenud . </s> <s> Gustavi südant läbis valutorge . </s> <s> Milleks oli vaja hobuseid siia kokku vedada ! </s> <s> Kas selleks , et nad nagu tarbetud putukad nälga kõngeksid . </s> <s> Inimesed Siberisse , loomad ühistallidesse , kõik määratud hukkumisele . </s> <s> Kas niisugune ongi siis nüüd see paljukiidetud kolhoosikord , kus häving nii inimeste kui ka loomade kannul käib . </s> <s> Gustavi käed tõmbusid rusikasse . </s> <s> Ta tundis , et kellelegi peaks selle nõmeduse eest lagipähe raksatama . </s> <s> Kuid kellele ! </s> <s> Kes on süüdi selles tobeduses , mis on kaasa toonud lõputuid hädasid ja kannatusi , nälga , viletsust ja inimeste mõnitamist . </s> <s> Ta astus latrist välja , otsis tallimehe õuest üles ning teatas : </s> </p>
<p> <s> “ Laki on surnud ! ” </s> </p>
<p> <s> “ Surnud ! ” vidutas Liivamäe August silmi . “ Eile alles hirnus . ” </s> </p>
<p> <s> “ Täna ta sul küll enam ei hirnu . </s> <s> Mine vaata , kui ei usu . ” </s> </p>
<p> <s> Mehed läksid talli . </s> <s> Ja tõepoolest , Tagavälja Laki lamas latris , jalad välja sirutatud , pea tahapoole painutatud , hambad itsakile . </s> </p>
<p> <s> “ Ütle kuradit , eks olegi vedru välja visanud , ” imestas tallimees ning lirtsas suure suutäie sülget lõpnud hobuse kõhule . </s> </p>
<p> <s> “ Millal sa talle viimati süüa andsid ? ” küsis Gustav , ülimat ärritust maha surudes . </s> </p>
<p> <s> “ Ah et süüa ? </s> <s> Eks oleks andnud , kui oleks , mida anda , ” vastas Aaugust põigeldes ja vältis küsija pilku . </s> </p>
<p> <s> “ On siis heinad tõesti viimase kõrreni otsas ? ” </s> </p>
<p> <s> “ Seda küll just mitte , kuid kõigile iga päev ei jätku . </s> <s> Saavad need , kes tööl käivad . </s> <s> Laki oli rabe , vanemad mehed ei tahtnud temaga jännata , seepärast sai siis süüagi nagu harvemini kui tööhobused , ” seletas tallimees . </s> </p>
<p> <s> “ No kui harva ? ” </s> </p>
<p> <s> “ Nii üle päeva või paari . ” </s> </p>
<p> <s> “ Sa kuradi oinas ! ” pahvatas endavalitsemise kaotanud Gustav südametäiega . “ Öelnud mulle , oleksin kodunt toonud ja loomal oleks hing sees . ” </s> </p>
<p> <s> “ Mida sa nii hirmsasti kurjustad . </s> <s> Ega ta enam sinu hobune ei ole . </s> <s> Ja mis mina sinna parata saan , kui heinu nii vähe on . </s> <s> Kui suvel ei varutud , kust siis nüüd talvelgi enam võtta . ” </s> </p>
<p> <s> “ Kui palju sa ise varusid ? ” </s> </p>
<p> <s> “ Ega siis mina peagi varuma . </s> <s> Mina olen tallimees . ” </s> </p>
<p> <s> “ Suvel hobused koplis , oleksid võinud ka käed heinatööle külge panna . </s> <s> Nüüd häda käes , et hobused surevad , pole midagi ette anda . ” </s> </p>
<p> <s> “ Pole mul sest mingit häda . </s> <s> Surgu või viimase pulgani maha . ” </s> </p>
<p> <s> “ Aga kelle kuradiga siis kevadel põllule minna , kui hobused talvel kõik maha kõngevad . ” </s> </p>
<p> <s> Sellele ei osanud aga Liivamäe August midagi kosta , vidutas ainult oma vesitsema kippuvaid silmi . </s> <s> Kas tema napp aru üldse nii kaugele mõelda suutiski . </s> </p>
<p> <s> “ Praegu alles veebruar ja juba sina muretsed põllule mineku pärast . </s> <s> Küll selleks ajaks midagi välja mõeldakse , ” arvas tallimees . </s> <s> Gustav vaikis ja läks , sest talle meenus järsku kooliajal õpitud Puškini luuletusest meelde jäänud rida : lolliga ära vaidle ! </s> </p>
<p> <s> Hobuste ja kariloomade arv kolhoosides vähenes pidevalt . </s> <s> Mida enam kevadesse aeg jõudis , seda hullemaks olukord läks . </s> <s> Mööda majandeid hulkus terve tagantsurkijate ja nõuandjate armee , kes ähvarduste abil asja parandada püüdsid . </s> <s> Küll hirmutati kolhoosnikke ja esimeest Siberi ning vanglaga , parteilastest juhte parteist väljaheitmisega , kuid miski ei aidanud . </s> <s> Loomad lõppesid edasi . </s> <s> Et hobuste arvukust tulevikus pisutki tõsta , tuli rajooni põllumajandusosakonnast korraldus : kõik märad paaritada , vaatamata nende vanusele . </s> <s> Kuid millegipärast ei hakanud luukõhnad märakronud , kes vaevalt jalul seisid , kevade tulekul üldse indlema . </s> <s> Aruanne paaritatud märade kohta tuli aga põllumajandusosakonnale esitada . </s> <s> Mida teha ! </s> <s> Esimees ja farmijuhataja kutsuti rajooni . </s> <s> Miks ei täideta kohtadel kõrgemalt poolt antud korraldusi ? </s> <s> Miks seisab aruanne ikka alles esitamata ? </s> <s> Juba ammu oleks aeg . </s> <s> Või on majandis ehk koguni märadki alles paaritamata ? </s> <s> Ignoreerite meie nõudmisi ! </s> </p>
<p> <s> “ Aga mis siis teha , kui mära ei indle ? ” laiutas esimees käsi . “ Loom pole ju nagu naine , et . . . ” </s> </p>
<p> <s> Selline töberik vastus ärritas aga rajooniisandad hoopis vihale . </s> </p>
<p> <s> “ Kas sa , talumats , siis tõesti ei tea , et indlemist on võimalik esile kutsuda . </s> <s> Sina , tobu , aga püüad märasetukat naisega võrrelda ! ” </s> </p>
<p> <s> Ja rajooniisandad mügistasid naerda . </s> <s> Esimehel hakkas oma väheste teadmiste pärast ebamugav . </s> </p>
<p> <s> “ Võtke märad käekõrvale ning talutage nad vet-arsti juurde , see koht asub teil teadupärast Kalikülas ja küllap tema juba teab , mida niisuguste tõrkujatega ette võtta . </s> <s> Milleks on meil siis kõrgesti arenenud nõukogulik arstiteadus , kui niisugust tühist asja läbi ei osata viia . </s> <s> Väike süstikene silma ja mära on tuhinat täis , nii et hoia alt . </s> <s> Sinu eit ei saa oma lustirohkusega mitte ligigi , ” irvitati esimehele vastu . </s> </p>
<p> <s> Suurte lootustega tuldi rajoonist tagasi . </s> <s> Vähemalt see asi läheb korda , olgu muuga lugu kuidas on . </s> <s> Märad viidi loomaarsti juurde , nii nagu kõrgemalt poolt korraldus oli antud , kes nälginud setukatele tõepoolest suure süstlatäie imerohtu silma surus , süstitavate meeleheitlikust rabelemisest ning vastuseisust hoolimata . </s> <s> Kuid loodetav armastusejanu ning soojätkamise tuhin jäi tulemata . </s> <s> Märad konutasid endiselt latris tühja sõime juures ega teinud vastassoost väljagi , kuigi Liivamäe August mitu korda päevas täkuga mööda talli ringi jalutas . </s> <s> Küll aga märkasid õige pea kõik mehed , kes hobustega tööd tegid , et süstitud märad enam ei näe . </s> <s> Koplis hulkudes astusid vastu teravat traataeda , veristasid rinda ja sapsusid ning reageerisid ainult hääle suunas . </s> </p>
<p> <s> “ Ütle , kus kuraditel aru peas ! </s> <s> Kes seda enne kuulnud , et silma süstimisega looma indlema saab panna . </s> <s> Säh sulle nõukogude arstiteadus ! </s> <s> Ime , et silmi päriselt välja ei torgatud . </s> <s> No nüüd saab ikka nalja näha ja kuulda . </s> <s> Varsti pooled märad pimedad , ” siunasid kolhoosnikud hommikul talli ees hobuseid rakendades . </s> </p></div2><div2 type="alaosa"><head> 45 </head>
<p> <s> Kalda talu oli kõige viimane , kust NKVD-mehed metsavendi otsimas käisid . </s> <s> Ka oli ta kõige viimane selles mõttes , et kolhoosikord polnud ikka veel Kalda taluni jõudnud . </s> <s> Kuigi peremehele määratud põllumajandusmaks võlas seisis , sest niisugust tohutusuurt rahasummat , mis rahvavaenlaseks tunnistatud Kalda Juliusele peale pandi , polnud tal kusagilt võtta , ei antud teda siiski kohtu alla ega likvideeritud ka majapidamist . </s> <s> Oli selleks mingi eriline kaalutlus või oli Kalda julgeolekule lihtsalt kahe silma vahele jäänud , kes seda teab . </s> <s> Pojad , kõik kolm , varjasid ennast endiselt metsas , ning isa varustas neid jõudumööda toiduga . </s> <s> Kui aga Jõekalda Ülo puskarivabriku juures kinni võeti ja hiljem metsavendade poolt vabastati , kusjuures üks piirivalvur surma sai , muutus kõik järsult . </s> <s> Vaja oli leida süüdlane , kes kallaletungi autole , millega Ülot julgeolekusse taheti toimetada , organiseeris ning kes selle tegelikult läbi viis . </s> <s> Peasüüdlaseks peeti muidugi metsavahti ennast , kelle päästmiseks kogu see asi korraldati . </s> <s> Kuid et teda ei olnud ega ka kedagi nendest , kes autot nii ootamatult ründasid , et vang põgenema pääses , pidi olukorra lahendama piirivalvele vajalikus suunas nende enese aktiivsus . </s> <s> Jõekalda pisteti küll põlema ning perenaine jäeti meelega äratamata , et sel teel Ülot metsast välja meelitada , kui ema elusalt põleb , kuid need kuratlikud plaanid ajas nurja Lonni , kes õigel ajal üles ärkas ning põlevast majast välja jooksis . </s> <s> Oma appikarjumisega aga andis ta endalegi teadmata märku ka pojale , et ta elus on . </s> <s> Lonni arreteerimist ei peetud otstarbekaks . </s> <s> Ja nii ei jäänud piirivalvel muud üle kui intensiivsemalt tegutsema hakata . </s> <s> Kõigepealt tuli likviderida metsavendi toiduga varustavad majapidamised . </s> <s> Jõekalda ei olnud võimeline enam kellelegi süüa andma , kuna seal hukkus tules peaaegu kõik . </s> <s> Samuti ei olnud metsavendade käekäigust huvitatud enam Roostepõllu , sest kolm venda tulid vabatahtlikult metsast välja ning elasid kuulduste kohaselt Tallinnas . </s> <s> Tõnu-Hansu Egoni vanemad olid Siberisse küüditatud ning talu ja loomad kolhoosi võetud . </s> <s> Jäi üle vaid Kalda , kus kolm poega ennast endiselt metsas varjasid . </s> <s> Ka oli nende kodutalu alles kolhoosi astumata ning seetõttu toiduainete poolest rikkam kui kolhoosipered . </s> <s> Ja sinna suunaski julgeolek oma peatähelepanu . </s> </p>
<p> <s> Ühel septembripäeval sõitis Kaldale veomasinatäis sõjaväelasi . </s> <s> Otsiti läbi maja ning kõrvalhooned , nõuti poegade asukoha kohta andmeid , kuid Kalda Juljus ei paotanud ainsatki sõna läbiotsijate kasuks . </s> <s> Tema ei tea oma poegadest midagi . </s> <s> Muidugi ei rahuldanud see vastus julgeolekut ja kordoniülem otsustas muuta taktikat . </s> <s> Nõuti valla täitevkomiteelt Kalda Juljuse eramajapidamise likvideerimist , et metsas varjul olevatelt poegadelt ära võtta toiduga varustaja . </s> <s> Oldi arvamisel , et küll nälg poisid metsast välja ajab . </s> </p>
<p> <s> Paar nädalat hiljem ilmusidki kolhoosi esimees ja valla partorg rajooni täitevkomitee otsusega , võtta Kalda talu koos varandusega kolhoosi . </s> <s> Juljusele anti paberitükk ja pliiats kätte ning nõuti , et ta kolhoosi astumise avalduse kirjutaks ja et ta teeb seda rangelt vabatahtlikkuse printsiibi alusel . </s> <s> Seega oli asi otsustatud . </s> <s> Vareselja Jaan avas aida- ning laudauksed , viljakotid tõsteti vankritele , hobune ja lehmad seoti vankri taha kinni ning seejärel lahkuti Kaldalt . </s> </p>
<p> <s> Juljus seisis uksel ja vaatas oma loomadele järele , kui kolhoosi esimees ja valla partorg nendega suure tee poole läksid . </s> <s> Tema tardunud näos ei tuksatanud ainuski lihas , ta peas ei liikunud sel momendil ainuski mõte . </s> <s> Kõik oli temas nagu surnud , jäädavalt ja igavesti . </s> <s> Talle oli ükskõik , mis temast edaspidi saab . </s> <s> Ta oli väsinud , sest kogu ta elu oli hävitatud . </s> <s> Naine mõrvatud , pojad julgeoleku saakloomadena mööda metsi hulkumas , talu ära võetud , varandus röövitud . </s> <s> Seepärast suutis Kalda Juljus praegu ainult tuimalt ja kiretult vaadata , kuidas ta hobune ja lehmad teekäänaku taha ära kadusid . </s> <s> Siis läks ta lauda juurde , heitis vaid korraks pilgu üle asemete , kus alles veerand tundi tagasi olid olnud tema loomad . </s> <s> Kõik oma kasvatatud ja hoitud , südamelähedased nagu lapsed toas . </s> <s> Siis sulges ta laudauksed ning astus väsinud sammul tuppa . </s> </p>
<p> <s> Südaöösi tulid poisid . </s> </p>
<p> <s> “ No , kuidas on , isa ? ” </s> </p>
<p> <s> “ Täna viidi kõik , lehmad , hobune ja vili . </s> <s> Mind ennast sunniti kolhoosi astuma . </s> <s> Kirjutasin avalduse , et läksin sinna vabatahtlikult , nii nagu kõik teisedki . ” </s> </p>
<p> <s> “ Kes siin käisid ? </s> <s> Ja kes loomad ära viisid ? ” </s> </p>
<p> <s> “ Kolhoosi esimees ja valla partorg . </s> <s> Küsiti ka teie järele . </s> <s> Ütlesin , et ei tea , pole kuulnud ega näinud . </s> <s> Ega teil enam vist koju tulla ei maksa . </s> <s> Passivad peale ja võtavad kinni . </s> <s> Ma ei tea , kuidas toiduga . </s> <s> Ega mul suurt midagi enam ei ole . </s> <s> Tünnis liha veel on , võtke seegi kaasa . </s> <s> Palju minule vaja läheb ja teab neid elupäevigi , kui kauaks neid jätkub . </s> <s> Need vintsutused on mu nii ära väsitanud , ei jaksa ma niimoodi enam kuigi kaua vastu pidada . </s> <s> Pärnumaal on sugulased , te ju teate küll kus , emapoolsed . </s> <s> Minge sinna . </s> <s> Seal suured metsad , ehk on seal lihtsam ennast varjata . </s> <s> Võib-olla leidub seal ka veel häid inimesi , kes süüa annavad . ” </s> </p>
<p> <s> Juljus vaikis ja vaatas oma poegi ükshaaval , kõiki kolme . </s> </p>
<p> <s> “ Kui peaks juhtuma , et tabatakse , ärge elusalt kätte andke . </s> <s> Ja tasuge ema eest , kui võimalus avaneb . ” </s> </p>
<p> <s> Poisid tõusid , tõid sahvrist liha ning pakkisid seljakottidesse , võeti ka paar leiba . </s> <s> Juljus vaatas poiste askeldusi pealt ega rääkinud enam sõnagi . </s> <s> Ta tunnetas mingi lõpu lähenemist . </s> <s> Ükskõik mis temast saab , peaasi , kui poisid eluga pääseksid . </s> </p>
<p> <s> “ Võib-olla oleks õigem , kui sina , isa , ka meiega koos metsa tuleksid . ” </s> </p>
<p> <s> “ Ei mina tule enam oma kodunt kusagile . </s> <s> Ma oleksin teile ainult tüliks , muud midagi . </s> <s> Mis nad minust , vanainimesest , ikka enam kisuvad . </s> <s> Ehk lõpeb kunagi see hirmuvalitsus ning inimesi hakatakse jällegi kohtlema inimesena . </s> <s> Ega siis niisugune rahva vihkamine ja hävitamine ometi igavesti kesta ei või . ” </s> </p>
<p> <s> Juljus virgus oma mõtetest automürina peale väljas . </s> </p>
<p> <s> “ Tulevad , raisakullid ! </s> <s> Hüpake aknast välja ning kaduge metsa , ” hüüdis ta poistele . </s> </p>
<p> <s> Masin sõitis õue . </s> </p>
<p> <s> “ Hüvasti , isa ! ” </s> </p>
<p> <s> Uksele klopiti ning kostis venekeelset kõnet . </s> </p>
<p> <s> “ Otkroite ! ” </s> </p>
<p> <s> Kalda Juljus ei kiirustanud avamisega . </s> <s> Ta teadis , mis teda ees ootab . </s> <s> Maja taga , kuhu pojad alles äsja kadusid , kostsid püssilasud . </s> <s> Juljuse südant läbis valutorge . </s> <s> Kas jõudsid poisid enne soldatite tulistamist metsa varjavasse sügavusse joosta või sattus mõni neist venelaste kuulide ette ? </s> <s> Toad täitusid sõjaväelastest . </s> </p>
<p> <s> “ Kus pojad on ? ” </s> </p>
<p> <s> Juljus vaatas tuimal , ükskõiksel pilgul enda ees seisvat ohvitseri . </s> </p>
<p> <s> “ Ma küsin , kus on pojad ? ” </s> </p>
<p> <s> Ei mingit vastust . </s> </p>
<p> <s> “ Läbi otsida ! </s> <s> Kõik hooned ! ” </s> </p>
<p> <s> Sõdurid valgusid laiali . </s> </p>
<p> <s> “ Miks aken lahti on ? </s> <s> Paistab , et siit on alles äsja keegi välja hüpanud . </s> <s> Kes põgenes akna kaudu ? </s> <s> Olid need sinu kutsikad üksi või oli teisi ka ? ” </s> </p>
<p> <s> Juljus ei vastanud . </s> <s> Tulgu mis tuleb . </s> <s> Mis mõtet on elada , kui elu seda väärt pole . </s> <s> Ohvitser andis kõrval seisvale sõdurile märku . </s> <s> Tugev rusikahoop näkku paiskas Juljuse põrandale pikali . </s> </p>
<p> <s> “ Kas hakkad rääkima , raisk ! ” Juljus ei suutnud tõusta , sest jalahoop tabas maopiirkonda . </s> <s> Kaks sõdurit kargasid juurde ja upitasid ta püsti . </s> </p>
<p> <s> “ Kas nüüd lähevad keelepaelad lahti ! ” </s> </p>
<p> <s> “ Tapke või ära , kuid mina oma rahvast ei reeda , nii nagu teie seda teete . ” </s> </p>
<p> <s> Õuest tulid läbiotsijad . </s> </p>
<p> <s> “ Noh , kas leidsite või olid kõik juba jalga lasknud ? ” </s> </p>
<p> <s> “ Kedagi ei leidnud . </s> <s> Kui tulime , siis kostsid maja tagant lasud . </s> <s> Küllap põgenejad tulistasidki , ” teatas allohvitser . </s> </p>
<p> <s> “ Tuli otsa ! </s> <s> Põletage kogu see pesa maha ja siis minema ! </s> <s> Vanamehe võtame kaasa . </s> <s> Küll ta homme rääkima hakkab . ” Sõdurid tormasid õue . </s> <s> Juljus lohistati majast välja ning tõsteti veoauto kasti põrandale . </s> </p>
<p> <s> “ Kas kõik mehed on alles ? ” </s> </p>
<p> <s> “ Serjoža on puudu . ” </s> </p>
<p> <s> “ Otsige üles ! ” </s> </p>
<p> <s> Peagi tulid soldatid tagasi surnud Serjožaga . </s> <s> Ilmselt oli ta saanud põgenevate Kalda poiste kuulidest tabamuse . </s> <s> Nii elumaja kui ka lauda räästast tõusid leegid . </s> </p>
<p> <s> “ Küllap poisid näevad , et pole mõtet enam koju tulla , ” suutis Juljus mõelda . </s> </p>
<p> <s> Kahjutuli värvis taevaaluse punaseks , sädemed paiskusid kuuselatvadest kõrgemale . </s> <s> Auklikul metsavaheteel rappusid lahtised veomasinad . </s> <s> Haarang ei andnud soovitud tulemusi . </s> <s> Kolme metsavenna asemel , keda tabada loodeti , viidi kaasa ainult vana , seitsmekümnene , surmaga võlgu olev vanamees ning üks langenud seltsimees . </s> <s> Ohvitser oli maruvihane ja tõotas Juljusele homme võimsat sauna . </s> <s> Küllap ta suu siis ülestunnistuseks avaneb , kui valu südamele käib . </s> </p>
<p> <s> Järgmisel hommikul viidi Kalda Juljus ülekuulamisele . </s> <s> Ta polnud öösel saadud hoopidest veel toibunud ning suutis ennast vaid suuri vaevu jalule upitada . </s> <s> Püssimehed tirisid ta ruumi , kus vange üle kuulati . </s> <s> NKVD ülem ise teostas küsitlust . </s> <s> Juljus vaikis ka nüüd . </s> <s> Tal polnud muud mõttes kui surm . </s> <s> Tuleks see vaid rutem ! </s> <s> Niimoodi elada polnud mõtet . </s> <s> Ta teadis , et nende meeste käest ta enam ei pääse . </s> <s> Laua taga istuv ohvitser uuris Juljust kaua , nagu tahaks ta ohvrist läbi vaadata . </s> </p>
<p> <s> Siis küsis : “ Kas te teate , miks te siin olete ? ” </s> </p>
<p> <s> Juljus raputas pead . </s> </p>
<p> <s> “ Kas te seda ei tea , mis on teie süü ? ” </s> </p>
<p> <s> Jällegi pearaputus . </s> </p>
<p> <s> “ Te olete nõukogude korra ohtlik vaenlane . </s> <s> Te varjate oma poegi , bandiite , kes nõukogude korda ohustavad . </s> <s> Me peame nad leidma , et nende üle õiglast kohut mõista . </s> <s> Miks te neid metsast välja ei kutsu ? ” </s> </p>
<p> <s> “ Nad on täiskasvanud mehed , mitte lapsed , keda meelitustega petta saab . </s> <s> Nad teavad ise , mida nad teevad . ” </s> </p>
<p> <s> “ Tuleb välja , et ei tea . </s> <s> Kus teie naine on ? </s> <s> Kas ka metsas ? ” </s> </p>
<p> <s> “ Surnud . </s> <s> Langevarjudega külasse tulnud parašütistid peksid teda ja tarvitasid naise kallal niikaua vägivalda , kuni ta suri . </s> <s> Seepärast pojad metsa läksidki , et ema eest kätte maksta . ” </s> </p>
<p> <s> Ohvitser põrnitses Juljust natuke aega . </s> <s> Ilmselt üllatas teda talumehe julge vastus . </s> </p>
<p> <s> “ Kas ma pean niisugust häbematut süüdistust uskuma ! </s> <s> Te valetate ! </s> <s> Laimate meie , Nõukogude sõjamehi . </s> <s> Siin on tegemist kindlasti mingi eksitusega . ” </s> </p>
<p> <s> Täis põlgust ja viha vaatas Juljus julgelt ohvitserile silma . </s> </p>
<p> <s> “ Miks peaksin ma valetama . </s> <s> Eesti talupoeg ei oskagi valetada ega tõde vassida , nii nagu teie seda teete . </s> <s> Minu jutt on tõsi . ” </s> </p>
<p> <s> “ Ärge unustage , et meie päästsime Eestimaa fašistide orjaikkest , tõime teile vabaduse ja kultuuri ning kolhoosikorra näol kõige helgema tuleviku kogu maailmas . </s> <s> Ja nüüd tulete teie niisuguse jultunud laimuga , nagu oleksid meie sõjamehed rahulikke elanikke tapnud ! ” </s> </p>
<p> <s> Ohvitser tõusis . </s> </p>
<p> <s> “ Meile on kõik vaenlased , kes meie maale tulevad ja siin vägivalda kasutavad , ” vastas Juljus . </s> </p>
<p> <s> Ohvitser kõndis mööda tuba , jäi siis järsku seisma ning pöördudes vangi poole küsis : “ Kus on pojad ? </s> <s> Meil on neid vaja . </s> <s> Me peame nad tabama . ” </s> </p>
<p> <s> “ Ma ei tea , minu juures neid ei ole . ” </s> </p>
<p> <s> “ Siin muidugi mitte , aga metsas ? </s> <s> Juhatage koht ! ” </s> </p>
<p> <s> “ Ma ei tea . ” </s> </p>
<p> <s> “ Me laseme teid vabaks . </s> <s> Viige meid sinna , kus nad ennast varjavad . ” </s> </p>
<p> <s> “ Ma ei tea , kus nad on . ” </s> </p>
<p> <s> “ Te teate ! ” karjus raevunud ohvitser . </s> </p>
<p> <s> Tugevast rusikahoobist makku varises Juljus kokku ning kukkus põrandale . </s> <s> Piinamiskirest hullunud ülekuulaja haaras varnast nuudi ning viskas püssimehele . </s> </p>
<p> <s> “ Anna , kuni rääkima hakkab . ” </s> </p>
<p> <s> Soldat kargas ligi ning nüüd sadasid hoobid kaitsetu vangi pihta . </s> <s> Juljus ainult oigas ja rämises . </s> </p>
<p> <s> “ Räägi ! </s> <s> Räägi ! ” karjusid piinajad . </s> </p>
<p> <s> Kuid ei ainsatki sõna tulnud üle Kalda Juljuse huulte . </s> <s> Püssimehed lohistasid ta poolelutu keha kongi tagasi . </s> </p>
<p> <s> Nädala pärast , kui Juljus niivõrd toibunud oli , et püsti seista jaksas , toimus kohus . </s> <s> Laua taga istusid NKVD-mehed . </s> <s> Juljus toodi püssimeeste vahel sisse . </s> </p>
<p> <s> “ Kus on pojad ? ” käratas laua taga istuv võimukandja ning põrnitses Juljust verejanulise kiskja pilguga . </s> </p>
<p> <s> “ Siin , ” vastas Juljus rahulikult ning näitas oma rinnale südame kohal . </s> <s> Kõik laua taga istujad kargasid nagu välgulöögist tabatult püsti , mõned kiskusid taskust revolvrid . </s> </p>
<p> <s> “ Kus ? </s> <s> Kus nad on ? ” karjus eesistuja . </s> </p>
<p> <s> Kõikide kaelad sirutusid Juljuse poole , silmad ärevusest ümmargused ja lumivalged . </s> </p>
<p> <s> “ Siin , ” kordas vang oma vastust . </s> </p>
<p> <s> “ Kus ? </s> <s> Täpsemalt ! ” nõuti pingsalt . </s> </p>
<p> <s> “ Siin , minu südames . ” </s> </p>
<p> <s> “ Nalja teed meiega , vanamees , või ! </s> <s> Silmapilk ütled meile , kus sa neid varjad ! ” </s> </p>
<p> <s> “ Ma varjan neid oma südames , sest teist kohta nende varjamiseks mul enam ei ole . </s> <s> Talu põletasite maha , poiste ema piinasite surnuks , varanduse röövisite ning viisite kaasa , kus ma peaksin neid teie arvates varjama . </s> <s> Oma poegi olen ma oma südames ikka kandnud , nagu seda teeb iga õige eesti talumees , ja sealt ei saa neid keegi kätte , isegi teie mitte . ” </s> </p>
<p> <s> “ Mis lora see on ! </s> <s> Me vajame sinu suust konkreetset vastust . ” </s> </p>
<p> <s> “ Ma andsin selle . </s> <s> Ja kui neid keegi varjab , siis on selleks Eestimaa metsad , sood ja rabad . </s> <s> Nemad varjavad Eesti poegi ega reeda neid , sest ka nemad on sündinud Eesti õhust , veest ja mullast . </s> <s> Rohkem ei ole mul teile enam midagi öelda . ” </s> </p>
<p> <s> Kohtuotsus Juljus Kalda kui ohtliku kurjategija kohta , kes ohustab nõukogude võimu , oli lühike : kakskümmend viis aastat pluss viis . </s> <s> Kui see ette loeti ja talle viimane sõna anti , vastas Juljus rahulikult : “ Ma tänan auväärt kohut , kes mu eluiga kolmekümne aasta võrra pikendada suudab . ” </s> </p>
<p> <s> Juljus viidi püssimeeste vahel ära . </s> <s> Kolme päeva pärast oli ta surnud . </s> <s> Tema laipa hoiti terve nädala salajase relvastatud valve all Kalda talu allesjäänud heinaküünis , lootes , et pojad metsast välja tulevad isa surnukehaga jumalaga jätma . </s> <s> Et seda aga ei juhtunud , anti ta lõpuks omastele välja , et nad ta maha mataksid . </s> <s> Kas metsad Kalda Juljuse poegi kuni amnestiani varjata suutsid , ei ole teada , sest hiljem ei õnnestunud neid kellelgi näha . </s> <s> Kodukohta ei pöördunud neist igatahes ükski tagasi . </s> </p>
<p> <s> Nüüd on Kalda talu põllud , heina- ja karjamaad ammu võssa kasvanud ja vaevalt et talu nimegi enam keegi mäletab , sest kolhoosi ääremaana ei olnud temast ka ühismajand , kus tööjõudu niigi napilt , kohe algusest peale huvitatud . </s> </p></div2></div1>
    </body>
  </text>
</TEI>
</teiCorpus>
</teiCorpus>
