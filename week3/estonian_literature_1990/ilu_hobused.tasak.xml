<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> Hobused </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> Hobused </head>
<p> <bibl> <author> <s> Mait Raun </s> </author> </bibl> </p><div2 type="alaosa">
<p> <s> Hobused antakse ette ! </s> </p>
<p> <s> Isa vaatas mulle vilksamisi otsa ja tõstis käe ; sõrmede vahel kahvel . </s> <s> Kahvliharud sirutusid peaaegu lakke , kaldudes seejärel järsult allapoole , otsekui Odini hark . </s> <s> Isa ei istunud päris lauaotsas ja niheles ebamugavalt ; otsas olid vend ja veel keegi . </s> </p>
<p> <s> Väga pikk , valge linaga laud , linal juba esimesed laigud ; ühel poolel tuttavad , tuttavate vastas võõrad ; võõrad püüdsid jorutada esimesi viisikatkeid , omad vaikisid . </s> <s> Ema keerles inimeste vahel nagu vurr , lihavaagen käes . </s> </p>
<p> <s> Isa nägu enam ei paistnud ; käsi lõtvus , kahvel langes vastu taldrikut ja kolises . </s> </p>
<p> <s> Pimedus ; nii pilkane pimedus , nii täielik vaikus , et kõrvades hakkas kohisema ; üha takerdusid teele puust ja metallist pulgad , sakid , mügarad , kangid , astmed , lävepakud , nagu tahaksid lüüa ; kuid olid tuttavad ; tuttavad ei löö , tuttavad juhatavad teed . </s> <s> Keegi ütles päris lähedal : Ega ta siis armastuse pärast ! – Nojaa , tegi lapse , jätkas teine . </s> <s> Aga ikka aus inimene , võttis ära . – Mitte aus , hoopis loll inimene , vastas esimene häält summutades . </s> </p>
<p> <s> Uks kolksatas ; hääled kadusid , nagu oleks kära puruks lõigatud . </s> <s> Esikus ei olnud kedagi , küllap räägiti köögis ; räägitigi : </s> </p>
<p> <s> Näe , hobused on juba ees ! </s> <s> Läheb sõiduks ! </s> </p>
<p> <s> Arusaamatu , mis hobused ; ometi seisid nad tõesti välistrepi kõrval , pressitud tihedalt autokerede vahele , vaheldumisi mustad ja valged ; kettidega seina külge aheldatud . </s> <s> Aurasid hämaruses , kaapisid jalgadega maad ning hirnusid läbilõikavalt , sest tuul oli kiskunud ühe auto küljest lahti plekiriba ja peksis seda kolinal vastu maja . </s> </p>
<p> <s> Majauks paiskus pärani , valgusvihk kallas hobused ja autod üle ühtlase munakollase vinega ; hoovi ilmus vend . </s> <s> Tuigerdas lähima hobuse juurde ning patsutas uljalt seljale . </s> <s> Püüdis tabada lakka ; ei tabanud ; käsi taltus ja vend urises : Kurat võtaks , vennas , mis tal on ; mitte kõige vähematki ! </s> <s> Paljas kui takukoonal , ainult see titt . </s> <s> Hääl takerdus , venna nägu vapustas meeleheitlik tõmblus . </s> </p>
<p> <s> Samas jätkus vandumine uue hooga ; vitt ja titt , vitt ja titt , muudki labasused , kuni hääl jäi selja taha ja vaibus . </s> </p>
<p> <s> Truup viis üle porise kraavi , edasi läks lai teerada . </s> <s> Ent otse enne kraavi põikas vasakule salajane rada , mida ei saanud rohu sees märgata ; ühe inimese rada . </s> </p></div2><div2 type="alaosa"><head> B </head>
<p> <s> Kas oli üldse rada ; ükski rohulible ei olnud tallatud ega kõver , iga samm sõtkus maasse värske sügava jälje . </s> <s> Kõrred purunesid , ümberringi levis uimastavat lõhna , muutes õhu sumbeks . </s> <s> Tuul koolutas laisalt põõsaste latvu , ent oksad , aplad oksad krabasid justnagu käed ; rada lookles ümber tüvede ja eksis aina kaugemale kraavist , mis suubus jõkke ; hoopis teise suunda . </s> </p>
<p> <s> Rada kerkis aina kõrgemale , kuni viimaks ei olnud ees muud kui taevas ja tähed , valgustäppide kiri tundmatus keeles , ei enam puid , ei põõsaid , isegi tuul ei jaksanud puhuda küllalt kõvasti , et lüüa tähti õõtsuma . </s> <s> Tipus oli hõre puhmas . </s> <s> Veidrad kõrkjad , kunagi üles lennanud , kunagi klammerdunud kivide vahele ; paigale jäänud . </s> </p>
<p> <s> Mitte mingil juhul ei tohtinud astuda üle puhma ; sest puhma juures tähistaevas katkes . </s> <s> Taevast allpool ilmus nähtavale sakiline riba , kuuskede nõeljad ladvad ; kalju tipp kõrgus üle latvade ja lagendiku nende ees . </s> </p>
<p> <s> Mitte mingil juhul ; otse puhma all voolas jõgi , kaugel all , liibudes tihedalt vastu kaljut , süsimust . </s> <s> Nii lähedal , nii kaugel , et sellega ei saanud harjuda . </s> <s> Nii sügaval oli kõik , kuristikus ; ka raja lõpp oli jões . </s> </p>
<p> <s> Kogu maailm keerles ümberringi , justnagu oleks ta õõnes ja triibuline . </s> <s> Ühtäkki istus keerise südames imeväike tütarlaps ; imeväikesel kivil keset lagendikku . </s> <s> Kõlgutas oma tillukesi jalgu hämaras öös nagu ilmutus . </s> </p>
<p> <s> Puhma juurest laskus perv laugjalt allapoole , andes ometi niisuguse hoo , et tundus , nagu lendaks lind läbi õhu , isegi kiviklibu ei krabisenud enam vastu taldu . </s> <s> Kuni jõudis sedavõrd madalale , et sai hüpata üle jõe ; viimane võimalus , sest edasi hakkas kallas jälle tõusma . </s> </p>
<p> <s> Kas tasus nii palju vaeva näha ? küsis tüdruk ning ta suunurk kerkis nagu iseenesest muigele . </s> <s> Suunurgas oli läikivpruun sünnimärk . </s> <s> Tal oli kummaliselt mahe hääl ; jahune , ometi suhkur , šerbett , martsipan . </s> </p>
<p> <s> Ütlesin talle , et ei tulnud tema pärast , vaid käisin sama rada nagu alati . </s> </p>
<p> <s> Sa oled imelik , jätkas tüdruk , ning ta pilk oli uskumatult süütu ja kraapiv . </s> <s> Ma nägin sind küll , sa oled peigmehe vend . </s> <s> Eks vahi kui tahad , ega ma sula . </s> <s> Ära loodagi ! </s> </p>
<p> <s> Ta naeris lühidalt ning hakkas kummalise õhinaga seelikuserva ülespoole rullima ; ise muudkui rääkis , silmis pilge ; jalad olid äkki üleni paljad . </s> <s> Siis vaatas miskipärast otse kalju tippu . </s> </p>
<p> <s> Kardad ? </s> <s> Mis sa ikka kardad , katsu . </s> <s> Katsu ometi ! </s> <s> Kuumus tungis riidekiudude vahelt läbi ; ta püksid olid kuumad nagu nahk , veel palju kuumemad ; nagu põletav nahk . </s> <s> Tüdruk pööras end kivil mugavamasse asendisse ; lamaskles ja lausus : Muide , vend ei ole üldse sinu moodi . </s> <s> Ei pilguta silmagi , teeb mis tahab ; aga eks sa oledki veel ülearu noor , õhvake , küll jõuad . </s> <s> Jõuad veel ; otsi mind , otsi , kui oskad ! </s> </p>
<p> <s> Lagendiku vallutas tuuleiil ning puhus rohu kõikuma . </s> <s> Vesi takerdus kaljupragudesse , läks sassi , vahutas , mässas ; jõe poolt kostsid tugevad laksatused vastu kive . </s> </p>
<p> <s> Ütlesin talle , et tuleks minna jõest kaugemale , kuuskede taha . </s> </p>
<p> <s> Otsi nagu oskad ! kordas tüdruk mürgiselt ; läinud ta oligi . </s> <s> Öö lõppes ; nii vähe seda oligi . </s> <s> Üks lind lendas jõe kohal ja kraaksus . </s> <s> Kuused seisid tihedalt üksteise kõrval , käharad oksad tõusmas müürina taevasse ; nende taga pimedus ja tühjus . </s> </p>
<p> <s> Tagasitee läks otse päikesesse ; üle suure maanteesilla . </s> <s> Aegajalt tuli vastu autosid , mõned tuututasid . </s> </p>
<p> <s> Aga maja ees ei olnud ainsatki autot , ka mitte hobuseid ja hääli ; maja oli välja surnud . </s> <s> Akendest tungisid sisse päikesekiired , joonistades põrandale aredad piklikud ruudud . </s> <s> Kõik magasid ; läbisegi , ainult omad kehad . </s> <s> Tüdrukut ei olnud . </s> <s> Üks uks oli lukus ; venna tuba . </s> <s> Ka seal valitses vaikus . </s> </p></div2><div2 type="alaosa"><head> D </head>
<p> <s> Suurem lastest , sinise siidlehviga tüdruk . </s> <s> Kõõlus trepiotsal , kuni jalad kaotasid pinna , ning libises huilates mööda käsipuud alla ; nagu nool kivipõrandale . </s> <s> Lamas veidi aega kägaras maas , ent seejärel upitas end meelekindlalt püsti ja naeris laginal . </s> <s> Ta põlvest immitses veidi verd . </s> <s> Ometi ukerdas ta otsekohe tagasi üles ning laugles uuesti , seekord juba osavalt ja hästi ; all vaatas võidukalt otsa . </s> <s> Väiksem laps veel ei käinud . </s> <s> Tõukas end käte ja jalgadega aste astmelt ülespoole , põlved alles liiga lõdvad ja nõtkuvad . </s> <s> Kui väikesed on inimesed , lausa uskumatu ; roomas mööda treppi ning lalises . </s> </p>
<p> <s> Välisuks keerati lukust lahti . </s> <s> Sisse hoovas jahe õhk ; aga juba enne , kui jõuti siseneda , pöörasid mõlemad tüdrukud oma näod õhuvoolu suunas ja väike , kes ei osanud rääkida , kluugutas : Kluu-uk ! </s> </p>
<p> <s> Mis hirmus lärm jälle ; iga päev , kui sina lastekarjas oled ! </s> <s> Nagu siga tapetaks ! </s> <s> Vennanaine . </s> <s> Sa ei vaata neid üldse , mitte üldse ! </s> </p>
<p> <s> Ütlesin talle , et nii ei saa kesta igavesti , nagunii kavatseb ta paljuneda nagu jänes ja mina ei ole tuhkatriinu . </s> </p>
<p> <s> Vennanaine seisis harkisjalu keset kaltsuvaipa , paljaid varbaid kängitsemas rasked parkimata nahast saapad , seljas pisarhall vihmakeep , kõht pungis nagu õhupall , nööbid iga hetk eest kärisemas ; märg keep ; väljas sadas juba neljandat päeva järjest . </s> <s> Ta lükkas kapuutsi loiult kuklasse . </s> <s> Vallandusid pikad valged juuksed , langedes õlgadele nagu lained , vahused lained ; torises kiunuva häälega : Miks sa ometi ahju ei kütnud , kõik on nii rõske , me saame sinu pärast tiisikuse . </s> </p>
<p> <s> Siiski ei öelnud midagi rohkem ; seekord . </s> <s> Korjas lapsed kokku , puhus nende punetavatele kätele , kandis nad unelaulu ümisedes tuppa . </s> </p>
<p> <s> Kuid hetk hiljem oli ta jälle tagasi , nõjatus väljakutsuvalt vastu uksepiita ning ütles nagu inimene : Ole hea , paku mulle konjakit ! </s> <s> Prr , kui jahe oli väljas ! </s> <s> Ihuliikmed päris kanged ! </s> <s> Ta laup õhetas , silmad kilasid , suunurk venis vaevumärgatavalt ülespoole ; võibolla külmast . </s> </p>
<p> <s> Tuba oli võrdlemisi suur ja tühi , üksnes riiulitel lebasid läbisegi raamatud , aukirjad ja mõned toidunõud ; riiulid ulatusid põrandast laeni ning katsid tapeedi asemel kõik seinad . </s> <s> Konjakipudel oli peaaegu täis , ent juba jätnud öökapile inetu pruuni rõnga . </s> <s> Klaasid seisid väärikalt toa ainsas vitriinis ; suurest läikivast jumalaema-plakatist paremat kätt , tiibadega puuhobuse kõrval ; kui neile langes valgus , siis küütlesid nagu kristall . </s> </p>
<p> <s> Vennanaine istus ning voodivedrud nagisesid tema raskuse all . </s> <s> Sa oled küllap pulmadest järel , lausus silmi sulgedes ; konjakile , mis oli liisunud ja mõrkjas ; siis jätkas sosinal , nagu unistaks või reedaks saladust , millel ei tohi olla kuulajaid : Väga hea , et vähemalt sina alles oled , muidu ei märkakski aja voolamist . </s> <s> Ainult lapsed . </s> <s> Ta tõmbas villase suurräti tihedalt vastu õlgu ning oli ühtäkki nagu heinasaad , õnnetu ja tuulest sasitud ; ja tuulte meelevallas , ootel , kunas puhutakse maad mööda laiali ; ütles : Ära ometi , ära jända , sa ei meeldi mulle sugugi ! </s> </p>
<p> <s> Uksele ilmus sinise lehviga valge pea , paksud huuled pruntis ; samasugused kui venna huuled ; aga karvatriibuta nina all . </s> <s> Tüdruk komistas igal sammul vaibale , ent jätkas visalt teekonda , lähenedes justkui aegluubis . </s> <s> Vennanaine kohendas masinlikult sukki , kitlihõlmu , kraed , juukseid . </s> <s> Kui tüdruk küündis viimaks sõrmeotstega konjakiklaase puudutama , lõi vennanaine teda joonlauaga ; laksuvalt , ent siiski väga õrnalt , vastu randmeid ; ometi tüdruk kiunatas . </s> <s> Vennanaine haaras heitunult ta õlgadest ja kallistas . </s> <s> Kallistas ja ägises : Oh sa mu sitarattake , kallis sitarattake ! </s> </p>
<p> <s> Ita-ata , vastas laps . </s> </p>
<p> <s> Vennanaine võttis kitlitaskust pikliku tableti , näris selle suus puruks ning rüüpas sõõmu konjakit ; järsku oli täiesti purjus . </s> <s> Viskus voodile selili , pleed libises kõrvale , kõht hüppas nagu vedrudel . </s> <s> Tüdruk seisis ema kõrval ; kohkunud . </s> </p>
<p> <s> Noh , vaata , vaata ! </s> <s> Nagu ma ei teaks , kuidas sa piilud sauna uksepraost , sitaratas sihuke . </s> </p>
<p> <s> Ütlesin talle , et ta kõhu kinni kataks , muidu külmetab sündimata lapse ära . </s> </p>
<p> <s> Seda sa muretsed , jah ! </s> <s> Aga seda , et maja oleks soe , seda , seda sa ... </s> </p>
<p> <s> Esikus oli vähe valgust ; nagis rippusid tumedad varjud , lähim neist üks kummist keep ; üleni niiske , välisküljel vihmalaigud , seespool kokkuauranud higi . </s> <s> See oli hea keep , vennale tõi selle kunagi jõuluvana . </s> <s> Keep istus seljas nagu valatud ning oli isegi kõrk ja väärikas , kuigi hall ; vahest just sellepärast . </s> </p></div2><div2 type="alaosa"><head> E </head>
<p> <s> Väljas ei sadanud . </s> <s> Paar loiku vaid mälestuseks järel , needki peaaegu kuivanud . </s> <s> Hämaras orvas kahe maja vahel jooksid valguskirjad ja nende kohal väreles suur punane sõna Kino . </s> <s> Lähemal muutusid kirjad kahvatuks ; viimaks valgusid lõplikult laiali , heites tontlikke varje vineertahvlile liimitud reklaamplakatitele , mis laperdasid seinal . </s> </p>
<p> <s> Uksed olid roostest puretud ning ragisesid lahti tõmmates ; ent sulgusid tihkelt ja vaikselt nagu lõuad . </s> <s> Rõskes esikus hundiulg ; nurgas klaasvitriinis oigas tumesinisesse vatikuube mähitud vanamammi , klõbistades ühtaegu pliiatsiga hajameelselt üle sõrme soolanukkide . </s> <s> Üks pilet ; millisele filmile ? küsis ta pilku tõstmata , pea vaevu küündimas pikliku luugini vitriini allservas . </s> </p>
<p> <s> Ütlesin talle , et lähen algavale seansile . </s> </p>
<p> <s> Hakkas juba pihta , ringvaade läbi ; peate tormama , noormees . </s> </p>
<p> <s> Vitriini kõrval mustendas koridorisuu . </s> <s> Veidi enne selle lõppu viis lai redel teisele korrusele . </s> <s> Viimasel redelipulgal kössitas taas vatikuuega mammi , siiski võibolla teine mammi , sest oli täiesti vait ; tema selja taga põles tumekollane lambisilm . </s> <s> Silma alt läks uks saali . </s> <s> Ekraanil sammus Arvid linnaserva ja peatas ühe naise : Vabandage , ega me ole viimati tuttavad ? </s> </p>
<p> <s> Kohe ukse vastas oli vaba koht ; noore naise kõrval , kellel oli peas paabulinnusulgedega kübar , mis varjas selja taga istujate vaatevälja ; kuid seal ei istunud kedagi . </s> </p>
<p> <s> Kas te kõigiga alustate nõnda ? küsis naine edevalt . </s> </p>
<p> <s> Üks sulg oli kübaral terava tipuga ja pikk , sellele langes ekraani valgus . </s> <s> Kui linal oli mets või midagi muud tumedat , tõmbus ka sulg tumedaks ning sulas kokku saali laega . </s> <s> Kadus pimedusse . </s> <s> Siis jäid näodki tuhmiks . </s> </p>
<p> <s> Ega teie nimi juhuslikult Ilma ole ? – On küll , aga mitte juhuslikult . – Siis peaksime tõesti tuttavad olema ! hüüatas Arvid rõõmsalt . </s> <s> Mul on elus olnud mitu lähedast inimest , kelle nimi on Ilma . – Mina teile lähedaseks ei saa . </s> </p>
<p> <s> See naine näis olevat raske juhus ; siiski ei kaotanud Arvid lootust ja ütles : Lubage mul jäädvustada teid oma südames . </s> </p>
<p> <s> Jäädvustage , seda ma ei saa keelata , ütles naine ning pööras end mugavasse asendisse . </s> <s> Arvid avas rinnakorvi ja valgustas hetkeks selle tundlikku kesta ; sinna jäi Ilma kuju ; silus üle rinna , kinnitas pildi ära ja ütles : Ma kannan teie kujutist kaasas ; varem või hiljem loon teile teisiku . </s> </p>
<p> <s> Ah need tänapäeva mehed ! ohkas Ilma kuuldavalt . </s> </p>
<p> <s> Arvid , kes oli juba peaaegu minekule asunud , võpatas paigale ning küsis : Kas tahate öelda , et olete siin maailmas elanud ka varematel aegadel ? – Kui vanaks te mind arvate ? küsis naine huvitatult . </s> <s> Valetada Arvid ei tahtnud , ütles : Kakskümmend kolm . – Seda ma võin olla küll , kartsin juba , et peate mind vanemaks . – Kas te siis ise oma vanust ei tea ? </s> <s> Nad seisid teineteise vastas . </s> <s> Ilma ei olnud kes teab kui ahvatlev naine , aga temas oli siiski miski , mis erutas . </s> <s> Arvid naeratas nukralt , võibolla isegi ohkas : Hästi , ma viin siis teie kuju enesega kaasa . </s> <s> Teie olete viibinud igas minu elus ja teil on palju erisuguseid kujusid . </s> <s> Arvid sammus tundmatus suunas ; vaatas mitu korda tagasi , Ilma seisis ikka samal kohal . </s> <s> Arvidi süda vakatas , väga oleks tahtnud tagasi minna ja Ilma juurde jääda ; kui see oleks saatusest määratud , ei kannaks jalad teda kaugemale , ta komistaks esimese kännu otsa . </s> </p>
<p> <s> Kübara serv langes silmadele ning kostis katkendlikku hingamist . </s> <s> Sulg ei olnud enam kikkis , vaid tungis ettepoole nagu mõõk ; sulg oleks kindlasti puudutanud eesistuja kukalt , kuid ka seal oli tühi pink , võibolla oli seal keegi isegi kunagi istunud ja nüüd läinud mujale . </s> </p>
<p> <s> Varsti jõudis Arvid väikelinna ; astus ühe naise ette , nime ei küsinud , ütles otse : Mida te arvate inimsöömisest ? </s> </p>
<p> <s> Võtke mu jalg ja jätke mind rahule , ütles naine . </s> <s> Arvid võttis naise jala , pani seljakotti , ütles lohutuseks : See saab Ilmale . </s> <s> Tulevikule . </s> <s> Loodan , et teil ei ole midagi selle vastu . – Mul ükspuha , ütles naine ning läks ühel jalal hüpates eemale , vahest kartis , et mees hakkab veel midagi manguma . </s> </p>
<p> <s> Ekraanile ujus hele laik ; päikesetõus silmapiiril , mis valgustas nägusid saalis ; noor naine ei vaadanud tõesti filmi . </s> <s> Arvid läks laia ohvrikivi juurde , kallas koti sisu sellele , asus Ilmat kokku panema ; puhus ja lõõtsus , kuni naise rind hakkas paisuma ja ta lõi oma pikad ripsmed lahti . </s> <s> Nii nad seal seisid , kuni Arvid ütles : Hakkame siis minema , mis me seisame . </s> </p>
<p> <s> Kuhu ? küsis Ilma . </s> </p>
<p> <s> Naise rind kerkis ärevalt ja silmad kiiskasid niiskelt , tulvil segadust ; kuigi ripsmed olid pikad , tumedaks värvitud ning varjasid silmi . </s> <s> Ta põsed olid kahvatud , pimedas eriti koolnukahvatud ; ta oli väike , aga lummavalt ilus , arvatavasti selle külma kuma pärast , mida film saali kallas . </s> </p>
<p> <s> Kui nad olid mõne aja kõndinud , taipas Arvid küsida : Saad sa jalgadega ikka kõndida ? – Ma ju kõnnin , kas sa ei näe ? – Nii et jalad sobivad sulle ? </s> <s> Üks ei ole pikem kui teine ? – Ma ei tea , ei ole mõõtnud . – Noh , kui sa ei tea , siis on korras . </s> <s> Õhtul valmistasid nad aseme paksu kuuse alla ja heitsid magama . </s> <s> Ilma oli see , kes esimesena küsis : Kas sul on mingeid kavatsusi minu suhtes ? </s> </p>
<p> <s> Naise poikvel suust hoovas sooja õhku , mis riivas põske , kaela , isegi käenahka ; lisaks levitasid kasuka pehmed kraekarvad lõhnaõli lõhna , oh kui magusat , uimastavat lõhna ! </s> <s> Veel enam , naine piidles ainiti kübara alt ning ta silmateradest jooksid välja välgunooled , pannes maailma pöörlema ja värisema . </s> <s> Kinolina hüples üles ja alla , nooled pildusid klapptoole vaheldumisi vastu lage ja põrandat , ümberringi kohises nagu läbi majakõrguse kose kihutavas paadis , mis ei ole veel jõudnud alla ; ei ole veel paisatud kuristikku ja pillatud ebemetena laiali . </s> </p>
<p> <s> Ei ole mõelnud selle peale , ütles Arvid aeglaselt , nagu hakkaks kohe mõtlema . </s> <s> Kuidas välja kukub . </s> <s> Ilma vaikis . </s> <s> Või on sul endal selle kohta midagi öelda ? küsis Arvid . </s> </p>
<p> <s> Ei ole , sina oled mees , pead otsustama , kes ma sulle olen . </s> </p>
<p> <s> Lõpukaadrid alles jooksid , ent juba tormasid vaatajad rüsinal kaldpõrandale , surusid ukseriivid lahti ja paiskusid õue ; lahustusid vihmapiiskades , enne kui oleks jõudnud neid märgatagi . </s> <s> Noor naine jäi viimaste hulka . </s> <s> Ta pidurdas igal sammul vargsi hoogu , isegi peatus , ka õues viivitas pika silmapilgu ; võttis kübara peast ning sättis sulge . </s> </p>
<p> <s> Ütlesin talle , et võiksime veidi koos jalutada . </s> </p>
<p> <s> Veidi koos jalutada ? küsis naine ja kehitas rabatult õlgu ; kuid ise kohendas kasukakraed . </s> <s> Kino uksed kolksatasid selja taga kinni . </s> <s> Lähikonnas ei leidunud enam ühtki inimest , eespool sahises ablas metsatukk . </s> <s> Naise pilk oli julge ja veidi pilkav ; puuriv nagu helgiheitja kiirtevihk . </s> </p>
<p> <s> See pilk oli väljakannatamatu . </s> </p>
<p> <s> Naine tõukas pea kuklasse ning laskis vihmal näkku sadada ; ta palged värvusid punakaks ; neil mängles punane lamp , mis valgustas ukse kohal kirja Väljapääs . </s> </p>
<p> <s> Piisad muutusid äkki väga raskeks ja kraapivaks . </s> <s> Ei , need olid hoopis oksad , mis kraapisid , möödatormavad oksad ; tigedad , torkivad okkad , kaua aega üksnes oksad , risu , muld . </s> </p>
<p> <s> Viimaks viiekorruseline elumaja , hubased tuled akendes . </s> <s> Ning tänavail jalutasid inimesed , vihmavarjud pea kohal . </s> <s> Veidi tibutas . </s> <s> Mõned peatusid laterna all ja suudlesid . </s> <s> Nagu alati . </s> </p></div2><div2 type="alaosa"><head> G </head>
<p> <s> Tänavatel olid tüdrukud , tulid ikka ja jälle vastu ; enamasti kahekaupa . </s> </p>
<p> <s> Jalutasid käe alt kinni nagu armastajapaar , ent mõlema suud punaseks võõbatud ja põsed samuti . </s> <s> Vaevalt armastasid teineteist , küllap otsisid armastust tänavalt ! </s> <s> Kangi alt ilmus veel üks tüdruk , samasugune , kuid narmendavate rõivastega . </s> <s> Nad kädistasid üheskoos mõne arusaamatu sõna , seejärel läks uus tüdruk koos ühega neist tagasisuunas , mõlema puusad hööritasid mantli all ja pead kõikusid ; see , kes tuli vastu , pööras pea kõrvale ; ei teinud märkama . </s> </p>
<p> <s> Äkitselt üks tüdruk üksipäini ; kiirustas mööda . </s> </p>
<p> <s> Tänavanurgal seisid kaks tüdrukut ja suitsetasid ; vahtisid igavledes ringi , ootasid kedagi , tahtsid vist , et keegi neid kõnetaks . </s> </p>
<p> <s> Pargis , pooleldi raagus vahtrapuude all kolm plikatirtsu , kes ajasid üksteist taga ; tõstsid maast sületäite kaupa kuivanud lehti ning loopisid neid üksteise pihta . </s> <s> Keegi , mitte keegi ei hiilinud nende selja taha ega rabanud pihast . </s> <s> Viimaks lahkusid hanereas ; higised , palged lõkendavad , peas villased suusamütsid . </s> </p>
<p> <s> Kaks meest konutas pargivärava kõrval ; tüdrukud möödusid neistki , ikka ei juhtunud midagi . </s> <s> Eks mine keppima , kui tahad ; mina lähen koju , ütles see , kes oli vanem ; paks sinakas habe rippus rinnuni . </s> <s> Teine , alles poisiohtu , vastas : Isa , ära heida meelt , küll saame ! </s> </p>
<p> <s> Nüüd läheneti ristmikule korraga mõlemast suunast . </s> <s> Vasakpoolne peaaegu joostes , lühike nöbinina varjatud kitsaste piklike prilliklaasidega , mis olid tänavalaternate valguses nagu jäätunud järved ; läbipaistmatud järved , ei paistnud , kas heleda kaane all on silmaterad või hoopis kalad ja koletised , mida suudavad püüda ainult imeosavad mehed . </s> <s> Parempoolne lonkis seevastu mööda aeglaselt , uudistades , mantlihõlm paokil , kuigi tibutas vihma ning oli pime ja külm ; teda oleks pidanud kõnetama . </s> </p>
<p> <s> Kui tavaline see oli ! </s> <s> Tüdrukud läksid oma teed , mitte keegi ei pillanud lohutavat sõna , isegi ei nohisenud , ei muutnud sammude takti , ei komistanud , ei punastanud . </s> <s> Ainult vihm leotas keebi läbi , selle kummist nahk oli kortsus ja krabisev ; põrgulikult külm nahk , mida ei saanud puudutada ; hõlm laperdas tuulest sasituna jalgade vahel ja takistas käia . </s> </p></div2><div2 type="alaosa"><head> H </head>
<p> <s> Üksainus tüdruk oligi tänaval , seesama , kes ennist mööda tormas . </s> <s> Sonkis kingaotsaga rentslis ning viimaks heitis käpuli , paterdades peopesadega poris ; lähedalt paistis ka imekaunis ahastav nutuvõru ümber suu . </s> <s> Prillideta ei olnudki ta nina nii väike . </s> </p>
<p> <s> Tüdruku põlv oli soe ; siiski kõhn ja nurgeline . </s> <s> Prillisang oli , vastupidi , kohutavalt külm ja libe , lisaks kõigele määrdunud . </s> </p>
<p> <s> Ma tänan teid ; sind , ütles tüdruk ; ent nägi alles siis , kui oli prillid uuesti ette pannud ; ta suu tõmbus muigele ning igemed taganesid veidi . </s> <s> Millised tugevad , sirged ja puhtad hambad ; süütud , siredad hambad nagu täiskuu ! </s> <s> Hammaste vahelt pääses valla vaikne , kurisev hääl . </s> <s> Ma tänan teid ; sind , ütles tüdruk veelkord , libistades keelega raugelt üle huulte , otsekui oleks äsja söönud kooki ; otsekui kardaks , et osa koogipuru ei sattunud suhu , vaid kleepus näonahale . </s> </p>
<p> <s> Midagi oli siiski teisiti kui varem ; enam ei katnud prille valge kile . </s> <s> Üldse olid need äärmiselt lihtsad , roheliste plastmassraamidega prillid . </s> <s> Pealegi oli üks prilliklaas maha kukkudes purunenud ; kohas , kus teise klaasi taga asus must silmatera , haigutas auk , millest jooksid klaasi servade poole väikesed praod ja kiired nagu kombitsad ; kes tahtis , võis näha , et klaasile on puhkama heitnud nõtke ämblik . </s> </p>
<p> <s> Ma tänan , ütles tüdruk kolmandat korda , ise ma poleks eales prille kätte saanud ; ma ei näe ilma prillideta midagi . </s> <s> Tammus hetke jalgupidi loigus ning hakkas minema . </s> </p>
<p> <s> Ütlesin talle , et minu tegu ei olnud sugugi tänu väärt , pealegi ei õnnestunud prille täielikult päästa . </s> </p>
<p> <s> Jaa , nad läksid tõesti veidi katki , aga see pole suur häda ; vahest saadate mind , joome kohvi , räägime juttu ; saagu meid kolm ; muide , mis koolis sa käid , kui sa muidugi käid koolis , vabanda , vabanda ; minu nimi on Anuliis , mis on sinu nimi . </s> </p>
<p> <s> Tüdruku nägu oli väga aus , pehme , sile , kutsuv . </s> </p>
<p> <s> Mille muuga ma ikka tänada oskan , vabanda mind ; ära saa valesti aru , seal ei ole kedagi , kes võiks sind häirida , ma elan täiesti üksi . </s> <s> Mõtle ise , terve korter ! </s> <s> Häh , ausalt öelda ; igav on . </s> </p>
<p> <s> Tüdruk langetas häbelikult silmad . </s> <s> Klammerdus sõrmedega prillisanga külge , et prillid üle kõrvade ei libiseks . </s> <s> Vihma muudkui uhas ; käes oli sügav öö . </s> </p>
<p> <s> Kui sul tõesti ei ole aega ; küllap koju minna ikka näeb , tänavad on siinkandis vaiksed , ohutud , ära selle pärast muretse ; ma võtan ise ühendust , mõni teine kord , siis kui on igav , vabanda ! </s> </p>
<p> <s> Hääl vakatas ; kostis veel ainult kontsaplekkide klobin vastu asfalti , samm-sammult nõrgemini , kuni hääbus . </s> <s> Jäi imeline kurin ; see ei kadunud . </s> </p></div2><div2 type="alaosa"><head> I </head>
<p> <s> Tänaval ei olnud mitte ühtki tüdrukut . </s> </p>
<p> <s> Ainult üks tüükalise lõuaga turd vanamees turnis kõnnitee äärekividel . </s> <s> Pudenes neilt ikka ja jälle maha , ent ronis alati tagasi ning jätkas rahuga teed , pigem lohises kui kõndis ; viibutas enda ees pikka valget keppi , mis oli liiga kleenuke , et sellele toetuda ; kompas kivisid . </s> </p>
<p> <s> Auto mürinat kuuldes surus pea viltu ; tüükad tõusid harjastena turri , keha hakkas abitult õõtsuma , jalad pudenesid kividelt maha . </s> <s> Ajas silmad pärani ; suured liikumatud silmad nagu rattad . </s> <s> Kuid ei kukkunud . </s> </p>
<p> <s> Kuuled sa , ole hea , anna kaks krooni , ühmas , kui auto oli juba kaugel , ning silus lõdva käega habet ; aga habet ei olnud . </s> <s> Saan õlle ; midagi on ka endal . </s> </p>
<p> <s> Kui rahakoti rauad lahti plaksatasid , ei olnudki ta silmad enam liikumatud , neile sugenes tihe punane võrgustik ; pugesid aplalt kotti . </s> </p>
<p> <s> Ühest kroonist ei saa midagi ! </s> <s> Mitte midagi , kas kuuled ! hüüdis , kloppides rusikaid ägedalt vastu rinda ; valge kepp pudenes käest . </s> <s> Kas kuuled , lupard , supikogu ; tänapäeva noorus ei teagi sääraseid sõnu , nüüd on ainult ropud sõnad , ropud teod . </s> <s> Anna kaks krooni ! </s> <s> Anna kümme , sul oli kümnekroonine , siis saan alguses ühe ja müün tühja pudeli maha ja saan teise ; aita ometi vanainimest , pimedat , jalutut ; kui oled ise niisama vana , küll siis tuleb meelde , küll siis kahetsed ... </s> </p>
<p> <s> Kurisev hääl , pehme vetruv mantliriie . </s> <s> Kuhu sa tormad , rabad mu jalust maha ! </s> <s> Tahad , et prillid jälle katki kukuksid ; siis ei näe ma tõesti midagi . </s> </p>
<p> <s> Anuliis , paiskunud seljaga vastu majanurka , käed ja jalad kentsakalt harali , oimetu . </s> </p>
<p> <s> Ära jända , palun , ma ei ole ometi mõni niisugune ! </s> <s> Rapsas end põlglikult vabaks ; ent vaevalt paar sammu eemal hakkas lõkerdama . </s> <s> Sa tormasid ümber nurga , kannul marus hobused , õrritas , ei , kannul lõvid ; kindlasti lõvid ! </s> <s> Ah sellised on sinu kombed ; tuleb nendega pikkamisi harjuda . </s> <s> Aga täna harjume minu kommetega ; pigistan sul nüüd silmad kinni , siis sa ei näe , kuhu läheme ; siis ei saa sa põgeneda . </s> </p>
<p> <s> Ütlesin talle , et kahjuks on mul täna jälle väga vähe aega . </s> </p>
<p> <s> Anuliisi kõhnale näole ilmus haiglane punetus . </s> <s> Ühtäkki oli ta justnagu päike , mis tõuseb metsast ; kargel varahommikul , kui kogu kaste ei ole veel jõudnud maha sadada . </s> <s> Ära pahanda , pomises kokkupigistatud huultega ning tonksas kingaotsaga väikest kivi . </s> <s> See ei lennanud kuigi kaugele . </s> </p>
<p> <s> Tonksas uuesti . </s> <s> Ta oli hoopis teistsugune kui varem . </s> <s> Sest prillid olid teised ; suured , ümmargused , ümber õhkõrn alumiiniumraam , klaasidel pruun varjund . </s> <s> Nad katsid silmad , kulmud ja isegi põsenukid , nina ei paistnud peaaegu üldse ; selgelt joonistus välja vaid pikk suukriips . </s> <s> Pähe oli tõmmatud roheline kapuuts . </s> <s> Mida ta meenutaski ; rohutirtsu , tüütult saagivat ja siristavat putukat . </s> </p>
<p> <s> Maja varjust ujus välja ropp , kortsus käsivars , sellele järgnesid liikumatud silmad , liikumatu suu , liikumatu lõug ; tüükad . </s> <s> Liikumatu nägu . </s> </p>
<p> <s> Sulge silmad ! ütles Anuliis . </s> </p>
<p> <s> Ütlesin talle , et tean tema aadressi , isegi aknaid , need on siinsamas , me võime üles minna ja korteris edasi rääkida . </s> </p>
<p> <s> Ent nüüd tõstis ta sõrme , ometi mitte edvistades , vaid rangelt ; hoiatava sõrme . </s> <s> Kuiv ja väärikas olek haakus suurepäraselt tema prillidega , tema ninatu näoga . </s> </p>
<p> <s> Ei , ma ei saa sind kuidagi lubada enda juurde , mitte mingil tingimusel ; ma olen nii segaduses , sa tahad rohkem kui , ah , ma kardan , ma kardan , vabanda ! </s> <s> Ta neelatas , nagu püüaks vägisi alla kugistada sõnu , mis veel püüdsid kurgust välja purskuda ; viimaks muigas hapult ning ütles : Saame kokku mõni teine kord ; kahju , et seekord nii välja kukkus . </s> </p>
<p> <s> Vanamees ei kõõlunud enam tänavakividel , vaid hoidus majade ligi ; möödus peatumata , vaevalt üldse märkas , tema sõrmede vahel ripendas nurgast murdunud ühekroonine . </s> <s> Teise käe sõrmed siuglesid nagu ussid üles ja alla ; nagu otsiksid midagi , nagu tahaksid haarata ; valget keppi ei olnud . </s> <s> Anuliisi ei olnud tänaval . </s> </p></div2><div2 type="alaosa"><head> J </head>
<p> <s> Ümber tänavanurga sörkis rohutirts Anuliis . </s> <s> Ei lausunud sõnagi , heitis ainult põgusa , peaaegu märkamatu pilgu , ning ta käsi oli külm ; aga pehme ja lõtv ; nurga taga asus tinahall paneelmaja , selle taga teine , veel suurem , veel inetum . </s> </p>
<p> <s> Trepikoja välisuks kiikus vaevaliselt ühelainsal hingel ning oleks kindlasti selga varisenud , kui keegi seda oleks puudutanud , oleks selga varisenud võibolla sellelegi , kes oleks ta peale hinganud ; kägises kohkunult . </s> <s> Koda ise oli seevastu piinlikult korras , sealt algas sootuks teistsugune , hell ja turvaline maailm , porijäljed olid treppidelt äsja märja lapiga hoolega ära pühitud , kõikjal levis hõrkude roogade lõhnu , ühe ukse taga kibe , teise taga imal , kolmanda taga hapukas ; lift sööstis sujuvalt üles , ei tõrkunud , ei hüpelnud . </s> </p>
<p> <s> Ei midagi erilist , ainult see , mis emast järele jäi ; ta on surnud , seletas Anuliis , lüües järjest lahti tubade ja kappide uksi . </s> <s> Sa ei tunne huvi sellegi vähese vastu , imelik poiss ? </s> </p>
<p> <s> Esikust viis uks elutuppa , mille keskel oli ümmargune laud , nurgas must , irvakil kaanega kirst , kus vedelesid läbisegi mantlid , rinnahoidjad , sukad , kindad , peapaelad ; toast läksid uksed kiirtena rõdule , kööki , tagatuppa , tagasi esikusse ; see tuba oli nelja jalaga putukas , killuhaav prilliklaasis . </s> <s> Anuliis avas raske mahagonipuust kapi ning varjus hetkeks üleni selle ukse taha ; paistsid vaid paljad varbad , pikad küüned üle tõmmatud läikiva briljantrohelise lakiga ; kuid ta ei riietunud ümber . </s> <s> Taas ust sulgedes oli tal käes raamat . </s> </p>
<p> <s> See on järgmine , mis tuleb läbi lugeda ; muide , ma olen filoloog , eesti filoloog , aga sina , mu armas ? </s> </p>
<p> <s> Ütlesin talle , et ka tema on mulle armas . </s> </p>
<p> <s> Miskipärast Anuliis kohkus ja pillas raamatu põrandale . </s> <s> Sisu rebis end kaante vahelt lahti ning langes vaibale ; paljastus kaante vaheserv ; määrdunud , väävelkollaste liimilaikudega . </s> </p>
<p> <s> Küll ma olen kobakäpp , mis õpetaja saab minusugusest ! </s> <s> Las ma teen parem kohvi ; ei , ei , ära tule appi , mitte mingil juhul , nii palju võiksin ikka osata ; aga tule pealegi , kui väga tahad . </s> </p>
<p> <s> Köök oli imeväike ; ometi tulvil esemeid , mis sinna ei kõlvanud , triikimislaud , ehtelaegas , põrandavaas ; lae all siugles läbi õhu plastmassist pesunöör , üks ots seotud gaasitoru , teine kardinapuu külge . </s> </p>
<p> <s> Mis sa vahid , kas näed esimest korda naiste pesu ! ütles Anuliis muretult ; järsku pillas tikutopsi pliidi taha ; laualt pudenes suhkrutoosi kaas ning veeres nõudekapi alla . </s> <s> Kaas põrkas teel vastu prügikühvlit ja kilksatas , selle servast irdus valge terav savikild ; ometi jäi peaaegu terveks . </s> <s> Ehh , ahhetas Anuliis . </s> <s> Tema tilluke külm ninatäpp tõmbus hingeõhust veidi soojemaks ; õhust ja hõõrumisest , tasasest sõrmega hõõrumisest ; ka vasak põsk vahetas värvi ning hakkas hõõguma ; huuled liigahtasid , justkui oleks soojus muutnud nad elavaks . </s> <s> Huuled olid kuivad , kuumad , paokil , veidi oskamatud , keel põgenes , kuid ei pääsenud ometi . </s> <s> Prillid kukkusid silmade eest ; nad oleksid võinud puruneda , aga langesid triikimislauale , praetaldrikule , pääsesid . </s> <s> Kohv ; vesi ajab üle ... </s> </p>
<p> <s> Ütlesin talle , et las ajab pealegi . </s> </p>
<p> <s> Anuliisi keha värahtas . </s> <s> Ta kattis kõrvad kätega ning viskus eemale ; mustad silmaterad muutusid suureks ja teravaks ; vaatas ainiti pliiti . </s> </p>
<p> <s> Vesi ajab üle , kustutab tule , gaas ajab sisse ; juba ajabki ; joome parem kohvi , kas sa tõesti ei saa kuidagi , pead kõik ilusa ära rikkuma ! </s> </p>
<p> <s> Vajus häbenedes triikimislauale , keset prille ja praetaldrikuid , ning kiskus särgikaeluse näo ette . </s> <s> Äkitselt laksas keelega vastu suulage . </s> <s> Laksutas järelejätmata ja undas ; prillideta oli ta ilus . </s> </p>
<p> <s> Kohv , ahjaa , kohv , ütles ta ning kurises kurguhäälega ; laup kipras , nagu juurdleks meeleheitlikult millegi üle ; ühtäkki muigas . </s> <s> Kas ma polnud tore ööbik ? </s> </p>
<p> <s> Ütlesin talle , et pigem meenutas ta nõida . </s> </p>
<p> <s> Loll ! </s> </p>
<p> <s> Raevukas hoop lahtise käega ; niisugune hoop , et köök oli korraga särinat täis , kuldsed sädemed tiirlesid helvestena ümber tüdruku pea . </s> <s> Sädemete vahel valas Anuliis tassidesse kohvi . </s> <s> Seejärel tõstis suhkrutoosi kaane põrandalt üles , ise ikka veel keset tähetolmu ; pööras seda õnnetult silmade ees , toksis keelega krobelist sälku . </s> <s> Siis heitis kaane tagakätt eemale . </s> <s> Hooletult , ent see sahises ometi prügikasti kaanepilu vahelt sisse . </s> </p>
<p> <s> Killud toovad õnne ; elu läheb edasi ! hüüdis õhinal ; muudkui õõtsutas masinlikult keha , muudkui seletas : Nii need asjad järjest kaovad , vaene emake ! </s> <s> Varsti ei ole pärandusest midagi järel , mida siis minu järglased pärivad ; on ju hea kohv , kahju ainult , et ei leidnud midagi , mida kõrvale hammustada . </s> <s> Sind , ainult sind ; hammustada . </s> <s> Ära ehmu nõnda , ma tegin nalja ; ja üldse oleks igavesti vahva , kui sa nüüd kenasti koju läheksid . </s> </p>
<p> <s> Põrnitses metsiku pilguga , rohkem kass kui inimene , must kass , küüned õieli , viha täis . </s> <s> Ta põsk oli ikka veel kuum , isegi kuumem kui enne , nagu särisev elektritraat . </s> <s> Kitliserv rebenes ; tüdruk tormas tagatuppa , lõi ukse pauguga kinni ning hakkas lahinal nutma . </s> </p>
<p> <s> Lõpuks naasis , silmade ees roheliste raamidega ranged prillid ; suur liblikämblik , admiral Nelson ; üks klaas endistviisi puudu . </s> <s> Kittel oli piha kohalt sitke nahkvööga tihedalt kinni pigistatud , nägu nurgeline ja kahvatu ; õpetaja , tõesti õpetaja ; kuiv krõnks . </s> </p>
<p> <s> Ma võin tunda mis tunnen , aga ; ära saa minust valesti aru ; kahju , et nii välja kukkus ! </s> </p>
<p> <s> Esikus oli pime , trepikojas oli pime , hingeta uks hakkas kõikuma , kuid rippus edasi ; pidas vastu . </s> </p></div2><div2 type="alaosa"><head> K </head>
<p> <s> Korteri kellanupp vajus alla ; samal hetkel sööstis liftikabiin kolinal auku . </s> <s> Ukse tagant kostis kähisev Kukku ! </s> <s> Kukku ! ; samal hetkel avanes all liftiuks . </s> <s> Veel üks Kukku ! </s> <s> Kukku ! , enne kui mööda esikuvaipa hakkasid lähenema lohisevad sammud ; alt kostis lõginat , lift sööstis tagasi ülespoole . </s> </p>
<p> <s> Uks paotus veidi ning selle tagant paistis killuke esikut , tume triip , mille lõikas pooleks jäme kollane kett . </s> <s> Keti kohal pilkus ärev silm . </s> <s> Siis langes kett alla ja uks vajus pärani . </s> </p>
<p> <s> Milline üllatus ! </s> <s> Kas ma oleksin võinud nii vara oodata ; loota . </s> <s> Astu aga edasi , kädistas Anuliis ; ent põrkus enne suudlust eemale , sest liftikabiinist väljus keskealine naine , peas must nelinurkne müts , mis meenutas vormimütsi , muudki rõivad ülimalt ranged ja tuhmid , eatud . </s> <s> Naine sirutas käe tuimalt ette ning ootas , kuni Anuliis seda piisavalt raputas . </s> <s> Mõtle , ta on minu õpetaja , pedagoog , Asalea ! ütles Anuliis . </s> </p>
<p> <s> Asalea nägu ei liigahtanud , lõug ei noogutanud ; käed liibusid tihedalt vastu puusi , jalad tungisid marsisammul uksest sisse ; pehmed kummitallaga kingad tekitasid ometi vaid vaevukuuldava susina . </s> <s> Jalanõude kapi juures raputas kingad jalast ning võitles veidi aega Anuliisi kingade , saabaste ja toasussidega , mis püüdsid üksteise järel kapist välja pudeneda ; ja võitis nad . </s> <s> Seisis hingeldades keset esikut . </s> </p>
<p> <s> Misasja sa vahid nii imelikult ! sosistas Anuliis ning pilgutas kavalalt silma ; aga ta silm oli tuhm . </s> </p>
<p> <s> Keset ümmargust lauda uneles jässakas maasikamustriga kann , kaks tassi teineteise kõrval ; samuti maasikatega . </s> <s> Anuliis otsis kirstust välja ka kolmanda tassi ja asetas selle ülejäänute vastu ; sellel oli kassikuldne maaling Õnne hällipäevaks . </s> </p>
<p> <s> Anuliis ja Asalea istusid kõrvuti ning rüüpasid esimese lonksu üheaegselt ; seejärel naeratasid vandeseltslaste kombel . </s> <s> Asalea torkas oma pika sõrmeotsa lähimasse kaustikusse , avades selle veidi enne keskkohta ; lauanurgal lebas kõrge virn kollaste ja punaste ümbrispaberitega ruudulisi kaustikuid . </s> <s> Anuliis muudkui kõõritas ja noogutas ; nihutas prille , näris koguni huuli , Asalea lehitses , ütles : Komadele tuleb suuremat tähelepanu pöörata ; eriti semikoolonitele , need otsustavad rohkem , kui üldiselt arvatakse . – Oo , mis on ometi semikoolonitega ? – Kallis Anuliis , seda on sulle liiga keeruline seletada , sa ei saa aru . </s> </p>
<p> <s> Asalea võttis pintsaku rinnataskust teravaks ihutud otsaga pliiatsi ning tõmbas midagi kaustikus maha . </s> <s> Käsi värises veidi , pliiatsitera takerdus paberikiudude vahele , tal tuli pliiatsit vägisi edasi tõmmata ; joon sai kõver . </s> <s> Anuliis vaatas üle prillide , aga hoopiski mitte kaustikusse ; ta silmis oli muie ; tõstis peopesa varjuks suu juurde ning väärutas huultega , justnagu räägiks ; sõnadest ei olnud võimalik aru saada ; ühel hetkel tõusis robinal . </s> <s> Läks ära kööki . </s> </p>
<p> <s> Asalea muudkui parandas ; köögist kostis plekikolinat , klirinat , mütsatusi , nagu oleks keegi püherdanud pottide ja pannide vahel . </s> </p>
<p> <s> Miks te ometi appi ei lähe ? </s> <s> Näete ju , ta ei saa hakkama ! ütles Asalea , tõstes pilgu kaustikult ; pikkamisi , vastumeelselt . </s> </p>
<p> <s> Ütlesin talle , et mind ei ole kutsutud . </s> </p>
<p> <s> Naine kehitas õlgu ; raputas peadki . </s> <s> Tahate , ma loen teile ette . </s> <s> Täiesti ootamatult jättis K äkki töö romaani kallal pooleli . </s> <s> Teos jäi lõpetamata . </s> <s> Kõnelustest temaga tean , et olemasolev lõpetamata peatükk Oklahoma loodusteater , peatükk , mille sissejuhatust K eriti armastas ja südanthaaravalt kaunisti ette luges , pidi olema viimane ja lõppema lepitavalt . </s> <s> Mõistatuslike sõnadega vihjas K naeratades sellele , et tema noor kangelane leiab selles teatris , millel pole otsa ega äärt , just nagu paradiisliku võluväe läbi taas elukutse , vabaduse , toetuse , jah , isegi kodumaa ja vanemad . </s> <s> Ka enne lõpupeatükki puudub jutustusest mitmeid osi . </s> <s> Ja nõnda sündis romaan , mida võib lugeda kuuluvaks moodsa industriaalühiskonna kõige selgeltnägevamate poeetiliste ilmutuste hulka , mida maailmakirjandus tunneb , kus on halastamatult paljastatud selle ühiskonna salajased majanduslikud ja psühholoogilised mehhanismid ning nende saatanlikud konsekventsid ; Emrich ; raamat , mida võib mõista eredalt kujutatud tõestusena täidunud , tõeliselt humaanse inimolemise võimatusest imperialismi ajastul ; Hermsdorf . – Kas pole jama ! hüüdis Anuliis kilgates ; keksles köögiuksel nagu väike laps , lilleline põll ees ; üksnes tutt puudus peast . </s> <s> Selleks olid juuksed liiga lühikesed . </s> </p>
<p> <s> Jama või mitte ; kõik siin ilmas on suhteline , mu laps ; ometi , paari kohta sobiks hiilgavalt semikoolon , muudaks lause rütmi . – Kas tõesti ? </s> <s> Pane mõni . – Pole midagi hukutavamat kui kergekäelisus . </s> <s> Järgmiseks korraks , palun , Anuliis , kirjuta kogu tekst puhtalt ümber ning eraldi kirjuta välja vigade parandus ; sa ju tead , mis see on . </s> <s> Nüüd lõpuks on saabunud uus aeg kohviks ! </s> <s> Kann auras Anuliisi käes ja võibolla isegi põletas sõrmi ; ta torkas paksu savitila Asalea tassi , sinna voolas lai must juga ; Asalea ootas veidi , sõrmed kombekalt kokku murtud , seejärel tõstis tassiserva huultele ning rüüpas väikese , mõtliku lonksu , jätkas : Sinule võis K ka lihtsalt hambasse puhuda . </s> <s> Seda enam on tarvis näha vaeva , lakkamatut vaeva . </s> <s> Nagu ütleb meie klassik ; teed tööd , küll siis tuleb armastus . </s> </p>
<p> <s> Asalea ohkas . </s> <s> Silmitses pilklikult tuba ; õige , õige pilklikult . </s> </p>
<p> <s> Teie , noormees , ja mina peame nüüd lahkuma . </s> <s> Me häirime tööd . </s> <s> Töö on jumal . </s> </p>
<p> <s> Ent Anuliis muutus süngeks . </s> <s> Olge veel veidi ; üksi on nii hirmus , ütles õlgu väristades ; triikis peopesaga laua ümmargust serva . </s> </p>
<p> <s> Just üksi tulevad parimad mõtted , ütles Asalea ning sirutas justkui ringutades jalad välja ; läbi beežide nailonsukkade paistsid muhklikud , lameda kirikutorni kujuga pöiad , kummagi jala suur varvas oli väiksem kui järgmine . </s> <s> Mis teie sellest arvate , noormees ? </s> <s> Oleks huvitav teada , muide . </s> </p>
<p> <s> Aga ! purskas Anuliis . </s> <s> Aga töö ei ole ... </s> <s> Hääl katkes , ta pigistas pöidla ja nimetissõrme otsad kokku ning täkkis avaust teise käe sõrmedega nagu õmblusmasin ; nagu pliiats tungiks paberisse . </s> </p>
<p> <s> Jänes ? </s> <s> Töö on just jänes , jumal ! </s> <s> Jookseb eest ära ja enam sa teda ei püüa , iial , seletas Asalea . </s> </p>
<p> <s> Ütlesin talle , et see ei ole töö , vaid silmapilk , mida ta silmas pidas . </s> </p>
<p> <s> Mina olen kauem ilmas elanud kui teie , noormees ! </s> </p>
<p> <s> Asalea tõmbus toolil looka , ent samas viskus pingule justkui vibunöör , tundus , et kohe ta katkeb ; seejärel tõusis , surus Anuliisi kätt ning lahkus ümber vaatamata . </s> </p>
<p> <s> Ta on nii hea õpetaja , ütles Anuliis unistavalt . </s> <s> Mis ma teeksin ilma temata , mis oleksin ; sina ei saa sellest aru ! </s> </p>
<p> <s> Ütlesin talle , et ei saa aru paljudest asjadest , kuid sellest ometi , et vahepeal on saabunud öö . </s> </p>
<p> <s> Tahad juba magama heita ? imestas Anuliis . </s> <s> Kas kohv ei röövigi sinult und nagu muudelt inimestelt ? </s> <s> Kahju , et nii välja kukkus . </s> <s> Lähme siis pealegi ; näitan sulle kätte sinu voodi . </s> </p>
<p> <s> Magamistoa ukse küljes rippus peegel ; nähtavale ilmus kaks ähmast kogu , üks pikem , teine lühem , vilksatasid üle klaasi , langesid peegli ülanurka ; klaas kadus . </s> </p>
<p> <s> Ma pidin sulle ju sinu voodit näitama , sinu ; minu voodi on hoopis seal , näed , see ei ole minu voodi ; kas kuuled , kas pean sind kõrvadest tirima , rääkis Anuliis . </s> </p></div2><div2 type="alaosa"><head> L </head>
<p> <s> Isa tõstis noa ; ent langetas samas . </s> <s> Õuest kostis hobuste hirnatusi , nad olid juba ette antud , ootasid ; keegi krabistas vastu seina , küllap hobune . </s> <s> Tõusti toolide kolinal , lauast kuni ukseni moodustus kaks rivi , keegi hüüdis Kibe ! – Aitab küll , hobused ootavad ! ütles isa tõredalt ning tõukas kätega ; kadalipp kõikus , valgus laiali , mõmises . </s> </p>
<p> <s> Minge juba , minge . </s> </p>
<p> <s> Isa käed olid lõdvad ja pahurad . </s> <s> Kõige ees sumasid ukseava poole lapsed ; vänderdasid jalgade vahel , sõelusid muudkui hobuste juurde ja tagasi . </s> <s> Nahkpintsakuga kutsar kummardas uksel maani ; kissitas lampide säras silmi . </s> </p>
<p> <s> Palume , teie ausused . </s> </p>
<p> <s> Kutsar avas kaariku ukse ning ulatas käsivarre ; käsi oli liivaselt kare , karvane . </s> <s> Seejärel virutas ukse tagantkätt kinni ; virutas hobustele vihinal piitsaga ; tuul vihises , vihm rabistas vastu kaariku plekk-katust . </s> </p>
<p> <s> Kaarik oli kottpime , ahas aknaruut ei andnud vähimatki valgust ; plekk mürises , kutsar ohkas . </s> </p>
<p> <s> Kuhu me sõidame , palun lähme tagasi , sosistas Anuliis kusagil pimeduses ; kusagil lähedal ; ta hambad plagisesid otsekui külmast , ometi oli ihu tulikuum . </s> </p>
<p> <s> Ütlesin talle , et niisugune oli isa käsk , ei saa ju astuda perekonna tavade vastu . </s> </p>
<p> <s> Ikkagi ; palume end siin maha lasta . </s> </p>
<p> <s> Aknaruudu tagant paistis mügar , mis võis olla maanteesild ; kohe oli kaarik möödunud ja kihutas suurte puude vahel . </s> </p>
<p> <s> Maha lasta , seda võib ! hüüdis kutsar ning pöördus irvitades tagasi vaatama , laskis ohjadki lõdvaks . </s> <s> Kaarik rappus põrgulikult . </s> <s> Mul ei ole kahjuks püssi kaasas . </s> </p>
<p> <s> Samal hetkel läbistas kaarikut silmipimestav sähvatus . </s> <s> Hobused hüppasid tagajalgadele ja pruuskasid ; kaariku otsaseinale ilmus hiiglaslik valge laik , Anuliisi kunstsiidist loor . </s> <s> Kutsar piitsutas hobuseid , suu hingeldusest pärani , õlekollased hambaread klõbisemas vastamisi nagu luukerel , ent kaarik peatus äginal ; hobused ei liigutanud , ei teinud isegi häält . </s> </p>
<p> <s> Mis sa könn hüppad ! röögatas Anuliis , loor keerdunud ümber pea ; vastus mattus piksemürinasse . </s> <s> Kuused , vaata , kuused , nii suured , nii käharad ; lähme maha , sa ei tea , kuidas mulle meeldivad suured kuused . </s> </p>
<p> <s> Ütlesin talle , et seal kummitab , pealegi tekitavad kuused allergiat ja südamepööritust . </s> </p>
<p> <s> Oh sind põdurat ! ütles Anuliis ; lõpuks siiski tuksatas suunurgas arglik naeratusevirve . </s> <s> Sõidame minu juurde ; igatahes pulmamajja ma oma jalga tagasi ei tõsta , ajadeski mitte ! </s> </p>
<p> <s> Nii väike , aga juba kisub püksid pähe ! muheles kutsar ; kohe lajatas järgmine välk . </s> <s> Nagu hallil ajal , su oma vennaraasuga ; üle silla ja valmis ! </s> <s> Tema naine nõudis küll , vastupidi , kibedasti pulma tagasi ; oli alles ahne naine ... </s> <s> Ongi hästi kodunenud , ei mahu keegi enam tema laste kõrvale , sinugi sõi välja ! </s> </p>
<p> <s> Lõpuni lobisenud , klammerdus kutsar ohjade külge ning tõmbas hobused kiirele sörgile . </s> <s> Piits vedeles pingil ; hobused kappasid niigi innukalt , kabjad klobisesid vastu asfaltteed . </s> </p></div2><div2 type="alaosa"><head> M </head>
<p> <s> Voodi õõtsus nagu laev keset tormi . </s> <s> Peatsis asus kõrvuti kaks nuppu ; veidrad nupud , üks tuli kruvides lahti , ent teine ei liikunud ka kogu jõudu mängu pannes . </s> <s> Oli kinni roostetanud . </s> <s> Samas ei sobinud nupu auk enam voodiotsa kruvitiku külge , mitte kuidagi ; nupp värises , kuni pudenes käest ja veeres laginal voodi taha . </s> </p>
<p> <s> Mis sa kruvid ; nagu muud teha poleks ! </s> <s> Anuliis õngitses linanurga varvaste vahele ning tõmbas lina puusadele . </s> <s> Mul on külm , ütles ta õlgu väristades ; kuigi tuba oli isegi ülearu soe , radiaator huugas aknalaua all . </s> </p>
<p> <s> Ütlesin talle , et süüdi on prillid , ent ka ilma nendeta ei pruugi õnnestuda , sest minagi ei ole veel kellegagi maganud . </s> </p>
<p> <s> Aga seni mul ei olnud prille ; ja kõik läks alati untsu ! </s> <s> Võibolla on just prillidega võimalik . </s> <s> Võibolla saan ma just prillidega ennast lõdvaks lasta . </s> </p>
<p> <s> Ta põsed hakkasid palavikuliselt hõõguma ; koguni ninaots puges juba lina alla , ainult rohelised prilliraamid paistsidki veel , üks raam tühi , teine paksu klaasiga . </s> </p>
<p> <s> Ütlesin talle , et asi ei ole prillides . </s> </p>
<p> <s> Ma tean ise ka , et mitte prillides , aga milles siis , milles ? </s> <s> Ütle mulle , palun , milles ; äkki me lihtsalt ei sobi , nii on paljudega , kõik kurdavad . </s> <s> Mida sa ootad , tule ometi juba ; kogu elu läheb nii , nagu läheb täna ! </s> <s> Vaatas tummalt lakke . </s> </p>
<p> <s> Ütlesin talle , et ta kardab valu , mis pidavat kaasnema naha rebenemisega . </s> </p>
<p> <s> Anuliisi põlv oli jääkülm , külm oli kogu ta keha , ometi hakkas ta järsku ägedalt rabelema , nagu tunneks end lämbuvat ; nagu tahaks lina teda kägistada . </s> <s> Lina tõmbus keerdu , viimaks pääses Anuliis selle alt üleni välja ja lamas liikumatult keset voodit , jalad veidi konksus , veidi harali . </s> </p>
<p> <s> Ometi mitte päris liikumatult , karvatutt ta jalgade vahel võpatas ; liigahtas siiski vaid korraks , siis jäi täiesti vagusi ; Anuliis pööras pea heitunult kõrvale ning inises nagu lehm . </s> <s> Ent karvade all oli etteheitev põikine suu , mis muigas . </s> <s> Huuled venisid magusalt paokile ja nähtavale ilmus punane suulagi ; märg suulagi , peaaegu vahus ; see imelik suu nõksatas ja vetrus , Anuliisi rinnanibud olid kivikõvad tornid , kaks viltust Pisa torni , ümber kananahk . </s> <s> Prillid lamasid üksi padjal . </s> </p>
<p> <s> Lase tuli ära , mõmises tüdruk . </s> </p>
<p> <s> Korraga kaardus ta selg sillana ülespoole ; ning habemes suu vajus alla , põgenes eemale , ei lubanud enese juurde . </s> <s> Kas ta narritas ; samas varises sild kokku ja selle varingu lööklaine paiskas õhku hoopis jalad , mis põimusid liaanide kombel ümber keha , soojad reied ja jahedad sääred . </s> <s> Suu muutus jalgade vahel elavaks , viskles , otsis midagi ; lõpuks leidis ja kugistas ; kurgust aga vallandus hääl ; kurises . </s> </p>
<p> <s> Nii vähe oligi ? küsis Anuliis . </s> <s> Kissitas silmi ja imestas : Ega sa ei kavatse ometi magama jääda ; räägitakse küll , et mehi ei huvita muu kui see , et endal hea oleks , ja kõige parem naine on , kes kannatab kogu elu vaikides oma norisevat meest , aga peab just meie juures nii olema ! </s> </p>
<p> <s> Ütlesin talle , et ta vaikiks . </s> </p>
<p> <s> Ma tahan veel ! </s> <s> Ta viskus lähemale ning hõõrus ennast ; nagu vanatüdruk vastu posti . </s> <s> Nüüd kus ma tundsin , mis see on ; kas kuuled , ma tahan veel ; kõik sügeleb sinu järele ! </s> <s> Muidu ma lähen tigedaks ; ära naera midagi , juba lähengi . </s> <s> Ta puhkes nutma ning pööras selja . </s> </p>
<p> <s> Ütlesin talle , et ta ei saanud olla süütu , sest verd ei tulnud . </s> </p>
<p> <s> Loll , pomises Anuliis . </s> </p>
<p> <s> Ütlesin talle , et ta ei olnud süütu . </s> </p>
<p> <s> Anuliis tõusis voodist ; ta pilk oli hägune . </s> <s> Võibolla otsis prille , mis olid endistviisi padjal ; siis lõi käega ning jooksis toast välja . </s> <s> Teda ei olnud enam toas , ent näis , et ta ikka veel põgeneb , põgeneb ; muudkui virvendas õhus . </s> </p></div2><div2 type="alaosa"><head> N </head>
<p> <s> Kollased , punased , sinised , rohelised , oranžid , valged , täpilised virnad ; kõikjal tillukeste , inimese jaoks lootusetult väikeste rõivaste virnad . </s> <s> Nad täitsid toad ja levitasid igale poole värske riide uimastavat lõhna . </s> </p>
<p> <s> Kahju muidugi , ütles Asalea kuivalt ; tõmbas ninaga õhku , teie abikaasaga olnuks hädatarvilik veel paar probleemi läbi arutada ; nüüd ei ole temast ilmselt pikaks ajaks asja . </s> <s> Võimalik isegi , et mitte kunagi . </s> <s> Te olete just seda nägu , et minul ei ole põhjust enam siinsest lävest üle astuda ; kahju . </s> </p>
<p> <s> Astus üle läve , tegi oma käega toaukse lahti . </s> </p>
<p> <s> Mehed mitte ei armasta naisi , vaid armastavad vangistada neid kööki ja titelappide vahele . </s> <s> Need ei ole küll minu sõnad , nii ütles üks klassik , keda teil ei ole au teada ; kuid ma jagan tema seisukohta täiesti . </s> </p>
<p> <s> Ta tuli edasi , istus laua taha . </s> </p>
<p> <s> Köögiuks oli paokil , tikud pliidi ees põrandal ; kõik nad sosistasid ette , mida teha ; sinine gaasileek moodustas rõnga , milles veiklesid punased , kollased ja rohelised laigud . </s> </p>
<p> <s> Ma mõtlesin , et sa oled aknast välja hüpanud . </s> <s> Asalea seisis köögiuksel ; pilgates ; ent kohe muutus ta nägu tõsiseks . </s> <s> Inimene , kes mõtleb , on alati ilus , ütles ta vaikselt . </s> </p>
<p> <s> Ütlesin talle , et arvatavasti pärines seegi mõttetera klassikult . </s> </p>
<p> <s> Asalea vangutas pead ; must juuksetukk hoidis viltu ega langenud silmadele , kuigi oleks ulatunud . </s> <s> Ei ; see tuli sellest , kuidas sa tulle vaatasid , lausus ta , murdes kohmetult sõrmi . </s> <s> Need ragisesid kaks korda järjest ; nagu oksa pragin metsas , kui inimese jalg astub peale , kuiv praksatus . </s> <s> Hele hääl . </s> <s> Ma ei tea , räägin vist lollust ; köök rikub inimest , ei tohi kööki tulla ; ei , ka see ei ole tark mõte . </s> </p>
<p> <s> Ütlesin talle , et see ei olnud tõesti tark mõte . </s> </p>
<p> <s> Seda ma arvasin ! </s> <s> Joogem parem kohvi , ikka targem kui ei midagi . </s> <s> Ta pöördus ringi ja komberdas tagasi , õlad längus , jalad lohisemas mööda põrandat , vanamutt mis vanamutt , kuigi mitte eriti vana . </s> <s> Rüüpas kohvi ning aina heitis kõõrdpilke värvilistele riidevirnadele , kuni ütles viimaks : Enne sündi ei tohi asju valmis muretseda ; keda te ootate , kas poissi või tüdrukut ? </s> </p>
<p> <s> Ütlesin talle , et poissi . </s> </p>
<p> <s> No muidugi ; ikka poissi , sellepärast roosat ei olegi . </s> <s> Tüdruk on liiga tark , kasvab üle pea , poiss aga on pärija . </s> <s> Asalea liigutas õlgu , nagu tahaks end panna uskuma midagi , mida ta ei usu . </s> <s> See ei ole sinu laps , võta teatavaks ! </s> </p>
<p> <s> Ütlesin talle , et ei ole jah . </s> </p>
<p> <s> Küll sa oled täna napisõnaline ; häbened . </s> <s> Ometi võiksin öelda , kes on pärisisa , võiksin sind isegi tutvustada temaga . </s> <s> Kui sellel oleks mõtet ; aga ei ole , lõhkirebitud südameid ei saa nõelaga kokku traageldada . </s> <s> Sa arvad , et nii ütles klassik ? </s> <s> Ei öelnud ! </s> <s> Kes siis ütles ? </s> <s> Ah , sa ei kuulagi , ära tule mulle kallale , ära tule , ma olen küll nõrk , aga mu hääl on tugev , kui ma hakkan karjuma ; ma hakkan . </s> </p>
<p> <s> Viimaks ometi sulges suu . </s> <s> Tuli tagatuppa ; läbi piimja , väreleva udu , mis täitis tuba ; justkui laev , justkui ristleja ulgumerel . </s> <s> Kleidi ülemine nööp avanes , nähtavale ilmusid rinnahoidja servapitsid , ent kohe nööpis ta kaeluse uuesti kinni ; tõmbus eemale . </s> <s> Ära puutu mind , ütles ; hääl oli tige . </s> <s> Seisis kramplikult , tikksirgelt keset tuba . </s> <s> Aegajalt pilgutas ripsmeid ; ripsmed olid pikad , hõredad , värvimata ; tuustid . </s> <s> Mis sul arus on ! </s> <s> Siin , minu õpilase kodus ; see ei ole isegi sinu kodu . </s> <s> Palun lase mind nüüd uksest välja . </s> <s> Kui sul üldse tuksub rinnas süda . </s> </p>
<p> <s> Ütlesin talle , et ta teab ise suurepäraselt , kus asub uks . </s> </p>
<p> <s> Siiski oleks ilus , kui ukseni saadab peremees , see jätab hoopis rohkem väljaviskamise mulje , ütles Asalea õrritades ; ent rind lainetas . </s> <s> Viska mind välja , palun , muidu ma ei tea , mis ma teen . </s> <s> Mida sa ootad , kas ma ei ole suutnud sind veel välja vihastada ? </s> <s> Ta näperdas kaelust ja tegi nööbi lahti , siis pani jälle kinni ; tahtis veelkord lahti teha , aga ei teinud . </s> <s> Haaras laualt ühe kaustiku ning torkas kotti . </s> <s> Umbropsu ; sõlmis kotisuu kinni . </s> <s> Hoidis mõlema käega kotist . </s> <s> Haa , sa kuulad mu lollusi , et panna nad kõrva taha ja rääkida Anuliisile , milline juhm õpetaja tal on ; muide , kunagi räägime semikoolonist , ja siis täiesti tõsiselt , seda pead sa lubama . </s> <s> Kas lubad ? </s> </p>
<p> <s> Ütlesin talle , et öö on ammugi käes . </s> </p>
<p> <s> Siis ; siis ; siis ma ütlen sulle ; mõtle , peremees , kuidas saad kasvatada käopoega varblaseks , praegu arvad küll , et saad , kuid tegelikult ; näe , juba oledki vihane , paras sulle ! </s> <s> Mõtle , kui ilus on värvuke ja kui kole on kägu ! </s> </p>
<p> <s> Nägu kolletus äkki ; ta jooksis uksest välja . </s> <s> Tormas lifti ootamata otse trepist alla , komistades peaaegu igal astmel nagu arutu või purjus . </s> <s> Hääletult ; kingad ei teinud peaaegu üldse häält . </s> </p>
<p> <s> Trepikäänul vaatas korraks tagasi . </s> <s> Koridoris kustus valgus , miski riivas ukse kellanuppu , kell karjus Kukku ! </s> <s> Kukku ! , Asalea kadus pimedusse , kõik oli üleni must , ei paistnud isegi koridoriaknaid . </s> </p></div2><div2 type="alaosa"><head> O </head>
<p> <s> Kohe antakse kätte ! </s> </p>
<p> <s> Isa pungitas väärikalt kõhtu . </s> <s> Nagu lõhkipigistatud hernekaun ; rasvavoldid tungisid pintsakuhõlmade vahelt välja , litsudes need laiali ; isa mühatas ja trügis ukseavasse . </s> <s> Tema selja taga tippis valge kitliga tütarlaps , pääsemata mitte kuidagi edasi . </s> <s> Kuhu on jäänud sinu ülikond , poiss ? küsis isa kohatult valju häälega . </s> </p>
<p> <s> Ütlesin talle , et müüsin ülikonna maha . </s> </p>
<p> <s> Isa vajus neid sõnu kuuldes väiksemaks ning tütarlaps lipsas temast mööda ; hetk hiljem naasis sinises flanelltekis pambuga . </s> </p>
<p> <s> Vaata , kuidas siputab käsi ! </s> <s> Täpselt sinu nägu , sina mis sina ! </s> </p>
<p> <s> Pamp ei liigutanud . </s> <s> Väike lilla nägu , silmad suletud ; tumedam kui tekk . </s> <s> Isa saatis tema suunas grimasse , ajas huuli torru , maigutas , kluugutas , isegi nipsutas sõrmi , siis tormas , käed õieli , Anuliisi juurde . </s> <s> Anuliis lubas end rahumeeli kaisutada ning naeratas õndsalt ; kuid mitte temale . </s> </p>
<p> <s> Seejärel kiirustas isa uksest välja , läinud ta oligi . </s> </p>
<p> <s> Anuliis võttis roosikimbu ja muudkui naeratas ; lausa ilus ilma prillideta . </s> <s> Kõike head ; head aega . – Head aega teilegi ! hüüdis valge kitliga tütarlaps kiretult ning lahkus samuti ; teisest uksest . </s> </p>
<p> <s> Nägu oli ikka lilla ja liikumatu . </s> <s> Imeväike , vaevalt kahe rusika suurune nägu . </s> <s> Kumma nägu ta on ? küsis Anuliis ning harutas õhinal olendi kurgualuse lahti . </s> <s> Ka kael oli lilla . </s> <s> Miks sa ei ütle ; arva vähemalt , minu rõõmuks . </s> </p>
<p> <s> Ütlesin talle , et see pamp on tema nägu . </s> </p>
<p> <s> See ei ole pamp , vaid inimene , mu armas ! ütles Anuliis , ent oli järsku nukker . </s> <s> Ah , lähme kiiresti koju ; muidu ta külmetab ja saab nohu , aga nohu on laste puhul õudne haigus , nad ei oska nuusata . </s> </p>
<p> <s> Ütlesin talle , et nuuskamist olekski säärase käest liiga palju tahta . </s> </p>
<p> <s> Lähme juba ; ka minule võib tuul liiga teha , siis kaob piim rinnast . </s> </p>
<p> <s> Taksojuht magas , pea roolirattal , ei ärganud köhatusest ega puudutusest vastu õlga , üksnes nurrus vastuseks . </s> </p>
<p> <s> Ta on purjus , ma kardan , palun lähme teisega ! </s> </p>
<p> <s> Soe pamp liigutas veidi ; tekitorbiku allosas justnagu miski sõudis , võibolla ka mitte ; sõudis teist korda veel . </s> <s> Siis kostis jõuetu vääksatus , nagu oleks kass kräununud . </s> </p>
<p> <s> Heli oli väga nõrk , kuid taksojuht võpatas ometi ärkvele ; auto lausa hüppas paigalt . </s> <s> Pambu silmad loksatasid , imeväikesed mustad nööbid vaatasid tõsiselt üles , nagu saaksid millestki aru . </s> <s> Vasakpoolne silmalaug pilkus korra . </s> <s> Teeb sulle silma , turtsatas Anuliis ; ühtaegu kirtsutas bensiinivingu tõttu tujukalt nina . </s> </p>
<p> <s> Nägu oli veidi heledam kui enne ; ent laps aevastas ning kohemaid ilmusid laubale tumedad triibud ja nägu tõmbus inetult kipra . </s> <s> Silmad , õhukesed kulmud , nina ja suu , isegi lõualohk , kuigi kõik palju väiksem kui inimestel ; rusikasuurune inimene . </s> </p>
<p> <s> Eks ole ju vahva nägu , kogu aeg isesugune ! </s> </p>
<p> <s> Ütlesin talle , et laps oleks muidu väga ilus , kui ei meenutaks ajuti kortsus vanameest . </s> </p>
<p> <s> Anuliis ei solvunud , hoopis muigas , ta silmavaade tõmbus koguni veel pehmemaks . </s> <s> Mulle tundub täpselt samuti , eriti kui ta vigiseb ; siis on tal samad armsad kortsud nagu sinul , samades kohtades ; nii vahva laps ! </s> </p>
<p> <s> Vahva laps tõesti , sekkus taksojuht kärinal ; samal ajal haarasid sõrmed ahnelt rahapuntra järele . </s> <s> Ta tõstis vaba käe , et kõditada sõrmega lapse kurgualust , ent Anuliis kiskus lapse kiiresti eemale . </s> <s> Nagu emalõvi , ütles taksojuht veidi pettunult ning sõitis ära läbi loigu ; sogane vesi pritsis kahele poole laiali . </s> <s> Siiski tuututas tänavanurgalt hüvastijätuks . </s> </p>
<p> <s> Välisuks oli vahepeal hinge küljest lõplikult lahti rebenenud ja ummistas läveesist , ainus võimalus oli temast üle astuda . </s> <s> Anuliis läks ees , kobades jalaga kahtlevalt ukseplaati . </s> <s> Tulge siit , õpetas , siin ei kõigu nii hullusti ; vaata , et sa hästi hoiad ! </s> <s> Lift oli parajasti kohal , ent Anuliis ei rõõmustanud . </s> <s> Et ta ometi alla ei kukuks , sosistas liftis , palged lubivalged , ainult trossi küljes kinni , ripub kuristiku kohal . </s> <s> Ma kardan kogu aeg ! </s> <s> Mis see ometi on ! </s> <s> Midagi juhtub ; mis juhtub ? </s> <s> Sina oled mees , ütle ometi mõni sõna ! </s> <s> Alles kodus rahunes ; kui võti libises tõrkumata lukuauku . </s> <s> Sa ei tea , kuidas ma teid ootasin ; kodu ja sind ! </s> <s> Seejärel pöördus lapsepambu poole ning suudles pidulikult ta ninaotsa , nägu äraseletatud . </s> <s> Kogu aeg unistasin , millal saan sulle kodu näidata ; siin , just siin hakkad sa elama ! </s> </p>
<p> <s> Lapsele suudlus ei meeldinud . </s> <s> Ta nägu venis ootamatult pikaks , seejärel tõmbus lõug lõõtsa kombel uuesti kokku ; suu muutus pikaks kriipsuks ; väga tuttavaks kriipsuks . </s> <s> Anuliis tormas lapsega kööki ning asetas ta ettevaatlikult triikimislauale , kus oli taldrik leivaviiludega . </s> <s> Harutas teki lahti . </s> <s> Nähtavale ilmus vormitu , sinakas nahk , mida altpoolt kattis marlilapp . </s> <s> Anuliis kiskus lapi ära ; see oli määritud rohekashalli ollusega , mis meenutas savi . </s> </p>
<p> <s> Oi , oi ! kilkas Anuliis ja pööritas silmi nagu arust ära ; ometi see ei päästnud , lapse lõug langes taas allapoole ja suu kargas lahti , tumepunane suu , üpris suur ja tige ; algas läbilõikav kisa , mis oli veel tigedam . </s> <s> Ometi hüüatas Anuliis võidurõõmsalt : Räägitakse ; kes ennast esimest korda koju tulles täis laseb , sellest saab õnnelik inimene ! </s> </p>
<p> <s> Ütlesin talle , et ta võtaks mähkmed leivatükkide vahelt ära . </s> </p>
<p> <s> Millele ka sina mõtled ! </s> <s> Aga eks isad ole üldse iseäralikud ; kus on mu prillid , need , millel on rohelised raamid ja ainult üks klaas . </s> <s> Mis sa teed nägusid , ega ma neid ette pane , ära karda , narr ; kui sa veel mäletad , saime kokku just prillide pärast ; poisile peab neid näitama . </s> <s> Miks sa lähed just nüüd prügiämbriga õue ; viiksid enne vähemalt lapi vannituppa , mina ju ei jõua kõike , pean lapse ära söötma , vaata , kuidas ta karjub . </s> <s> Miks lapse , ainult lapse ; tal peab olema nimi , kuidas sa hüüad teda nagu mingit asja ! </s> <s> Tead , mis me paneme talle nimeks , mul on nimi olemas , ütle ka sina üks nimi , vaatame , kas on sarnane või ei ; paneme näiteks kaks nime . </s> <s> Ah , ma ei tea , aga sa võiksid minust hoolida ! </s> <s> Oleksid toonud tordi , koogi ... </s> </p></div2><div2 type="alaosa"><head> P </head>
<p> <s> Puudesalu taga asus kahekorruseline längus puumaja ; turbapruun , välisukse kohal numbri asemel tume laik , pleekimata rõngas ; numbrit ei vedelenud ka maas , lume alt välja sulanud risu hulgas . </s> <s> Laigus , selle ülaosas oli hoopis paks roostepunane nael , pea ära murdunud . </s> </p>
<p> <s> Trepikoja põrandat katsid salalikud kartulikoored , pannes jalad libisema nagu jääväljal ; tavaline oli ka lämmatav lehk , segu hallitusest ja kõdunemisest . </s> <s> Kuues korter asus teisel korrusel . </s> <s> Sinna viis tugev puutrepp , sammud lausa kõlisesid sellel . </s> <s> Nõrk koputus tekitas paukuva heli , mis kandus üle koridori ; kõikjal vallandus äkitselt krabin , ustele ilmusid viirastuslikud kujud . </s> <s> Kas teie elate seal , susistas üks päkapikusuurune kaltsupundar , hakates aegamisi lähemale tatsama ; arusaamatu , kas mees või naine ; siiski avati õigeaegselt . </s> <s> Nagu oleks otse ukse taga oodatud . </s> </p>
<p> <s> See olete teie ? hüüdis Asalea kohmetult . </s> <s> Surus käed risti vastu seelikut , mis kattis üleni ta keha , isegi jalad ; justnagu tahaks varjata , et see on ääretult lihtne ruuduline koduseelik . </s> <s> Ja ise nii keeruline ! </s> <s> Tõeline kokkusattumus ; ehk nagu tabavalt lausub vanasõna , kus hundist , seal ta kohe ongi . </s> <s> Teine vanasõna lausub jälle nii ; ma ei mäleta praegu täpselt , kuidas just , kõik on segamini . </s> <s> Kolmas ; tibusid loetakse sügisel ; praegu on õnneks kevad , praegu tibusid veel ei ole . </s> <s> Üks minu töökaaslane nägi teid unes ; kujutasin just nüüdsama ette , missugune te olete unes . </s> </p>
<p> <s> Ütlesin talle , et ükskord hiljuti rääkisime sina . </s> </p>
<p> <s> Asalea muutus näost laiguliseks ja taganes ; ukse taga algaski kohe tuba , ei mingit esikut ega vahekäiku ; vaevalt kaks sammu pärani aknani , mille ees õõtsus sitskardin . </s> <s> Ma ei osanud kuidagi kahtlustada , ütles Asalea akna juures , juba täiesti punasetäpiline , et sa tunned kiindumust grammatika vastu , et sa üldse märkad grammatiliste vormide mängu ; sul puudub selline nägu . </s> <s> Tõeline üllatuste päev ! </s> <s> Vahest on täna koguni päev , millal räägime semikoolonist . </s> <s> Kuidas sa küll jõudsid pärale , ma ei ole sulle oma numbrit andnud ; sa ei küsinud . </s> </p>
<p> <s> Ütlesin talle , et prügiämbrit välja viies turgatas number äkitselt meelde , nähtavasti ma siiski kuulsin kuskilt . </s> </p>
<p> <s> Sarlakpunased täpid mahenesid veidi . </s> <s> Asalea kibrutas laupa ning jätkas ; üleni jäik , lausa jäine : Prügikastidest ja meestest on tehtud lugematu hulk anekdoote ; habisevad haavalehed rootsude otsas , kes ei julge mõistlikul viisil ära minna , kuni äkki lasevad jalga ; mitu romaani on kirjutatud neist meestest . </s> <s> Toslemid . </s> <s> Ära sina sellepärast ; ega ma sind ei mõelnud ! </s> <s> Sina oled teistsugune ; kui oleks sinu enda laps , ei läheks sa kodust sammugi eemale . </s> </p>
<p> <s> Ütlesin talle , et ta jätaks lapse rahule . </s> </p>
<p> <s> See on saatus ; sa ei pääse sellest , häälitses Asalea tasa ; ta ihu värahtas nagu naistel filmides , keda puudutab midagi erakordset ; villane käiseserv riivas nailonsukki ja need pragisesid . </s> <s> Pragin tungis reit mööda aina ülespoole , kuni tulid vastu mingid kõvad tükid , jahedad ja tuimad ; edasi vaid ihu ja karvad , sirged , üsna pikad karvad , mis meenutasid habet . </s> <s> Tripid ; tripid ju ; see on pihik , sa ei tea , mis see on . </s> <s> Nööbid , ei , mitte need , hoopis külje peal ! </s> </p>
<p> <s> Rohkem ta enam ei rääkinud , sõnad ei pääsenud üle huulte , kuigi näisid väga tahtvat . </s> <s> Ei häälitsusi ega äginat , ei ainsat liigutust kehaga . </s> <s> Ainult kardinaserv kriipis haudvaikuses vastu kukalt ja laperdas . </s> </p>
<p> <s> Aga ta silmad olid väga-väga pärani , peaaegu tungisid silmakoobastest välja . </s> <s> Veidi hiljem langesid näkku tagasi . </s> </p>
<p> <s> Asalea tõstis tasahilju jala ning lükkas aknapooled kokku . </s> <s> Kuidas oli minuga ? küsis häbenedes ; eksles silmadega mööda tuba . </s> </p>
<p> <s> Ütlesin talle , et teistmoodi kui Anuliisiga . </s> </p>
<p> <s> Nüüd püüdis ta tõusta ; seisis lõputu aja ühel kohal , sukad lontis üle pahkluu , jalad värisemas . </s> <s> Alt vaadates kerkisid ülespoole heledad , justnagu marmorist sambad . </s> <s> Sambad ihkasid kusagil kõrgel teineteisega ühineda ; kuid ei suutnud , katkedes veidi enne tumeda randiga , mis lõhkus nende puhtuse ja pühaduse . </s> </p>
<p> <s> Asalea tegi ebaleva sammu , nagu tahaks kuhugi joosta ; sõrmed haarasid kitlisabast , ent põrkusid sellest kohe jälle eemale ; verised . </s> <s> Ka keset vaipa oli kleepuv verelaik . </s> </p>
<p> <s> Ma pean tööle minema , kell neli algab loeng ; jalad surisevad , kuidas ma lähen , kõik saavad aru , mis on juhtunud ; nii palju ihuvigu , sa lugesid nad kindlasti üles ; kuidas ma häbenen ! </s> </p>
<p> <s> Ütlesin talle , et ta võiks helistada ja vabandada , et on haige . </s> </p>
<p> <s> Tudengid , nad ootavad ju ! ütles Asalea nõutult käsi laiutades . </s> <s> Võttis riidepuult pika musta kleidi ning tõmbas selle selga ; siis libistas kitli kleidi alt välja , ise surnukahvatu . </s> <s> Ära vaata , palun . </s> <s> Häälel puudus kõla ; ainult suu liikus . </s> <s> Viskas põrandale võtme . </s> <s> Sul läheb vaja ; kui tahad välja pääseda . </s> <s> Läks , sulges hääletult ukse . </s> </p>
<p> <s> R </s> </p>
<p> <s> Kõik , kes liikusid mööda tänavat , vaatasid ringi imeks pannes , ihaledes ; kõik olid naised , mitte ainus ei olnud mees ; jäid peaaegu seisma , ootasid kõnetust , kõik nii küpsed , nii lahtised ; kohutavad . </s> </p>
<p> <s> Noor naine , paela otsas taksikoer ; hõõrus käeseljaga silmi , nagu peletaks und , kuigi päike ei riivanud isegi veel puulatvu . </s> <s> Oli ta ehk äsja tõusnud või kavatses voodisse heita ; koer lidus ees , pingutades rihma nii pikaks kui suutis , naine kiirustas sammu ja jooksis talle järele . </s> </p>
<p> <s> Eelmisest veidi vanem naine ; siis veel vanem naine ; kuid võibolla ka noorem , aga kogenum ; lonkis puusi hööritades mööda teed , ise hajevil . </s> <s> Nii hajevil ! </s> </p>
<p> <s> Paksude huultega plika . </s> <s> Ei , ütles ta külmalt , ent ühtaegu kiskus huuled meelalt prunti ; neist joonistus pumatipunane süda . </s> <s> Kortsus süda . </s> <s> Kes te üldse olete selline ! </s> <s> Tormas kontsade klobisedes ajaleheputka taha ; ent putka taga oli vaid virn ligunenud pappkaste , ei ühtki naist . </s> </p>
<p> <s> Naised , muudkui naised ; siiski , vasakult ilmus karvase jakiga uljas poiss , sigaret hambus , põiki üle näo sügav punane haavaarm , mis algas kulmu kohalt ja jooksis silmade vahele ; nagu oleks keegi raiunud mõõgaga . </s> <s> Ta vesised silmad libisesid tuimalt mööda tänavat , peatumata eraldi ühelgi näol . </s> <s> Haigutas ; siis lonkis kangialuse poole , kus tammus edasi-tagasi järjekordne naine , üll odav ja maitsetu seelik ; tulipunane , väljakutsuva lõhikuga , peaaegu narmas . </s> </p>
<p> <s> Naisega kohakuti jõudes peatus . </s> <s> Tere . – Ave , ütles naine ; aga ei olnudki naine , vaid kõigest tüdruk , vaevalt tosin aastat vana . </s> <s> Muudkui näris midagi , kuni puhus lõpuks suust hiigelsuure nätsumulli ; poiss patsutas hindavalt ta käsivart ja küsis : Suitsu tahad ? </s> <s> Suunas suitsujoa napilt tüdruku peast mööda . </s> </p>
<p> <s> Tüdruk tõmbus veidi kõrvale , jäädes üleni poisi jaki varju , kostsid üksnes närvilised lausekatked . </s> <s> Matään sinnküll , äänd keeruta , läki , missa passid ! </s> <s> Otsapeale ikka isaa , põtrasi siin iliigu ; misma , kurt , seletn , nagusa ise itiaks . – Missa sseletad ; masulle ianna nagunii , raisk . – Ah iannavõi . </s> </p>
<p> <s> Poiss pöördus ning seekord oli ta pilk vilav ja ebakindel ; ähmis silmad otsisid paaniliselt , mille külge klammerduda , ent mitte kuidagi ei suutnud , muudkui libisesid ja libisesid . </s> <s> Alles tükk aega hiljem silmad peatusid . </s> <s> Klaasistusid . </s> <s> Poiss hüüdis : Ott ; missee tiblaseal luusib ! </s> </p>
<p> <s> Olepai , iluusiju keegi , ütles tüdruk irvitades . </s> </p>
<p> <s> Nagusa inääks , sisistas poiss kurjalt , taab kestapeale saada ; mannantall üle tahi , passisa , kurt , et võmmi i ... </s> <s> Surus rinna õieli ning kaapis jalaga maad ; hakkas aeglaselt lähenema ; ninasõõrmed puhisesid , käed tõmbusid rusikasse , nagu oleks ta härg . </s> </p>
<p> <s> Nüüd viimaks muutus tüdruk tõsiseks , kuigi vaatepilt oli lõbus ; klammerdus peaaegu heitunult poisi külge ja rebis teda jakist , karjudes : Kuuledsa ! </s> <s> Äjända ! </s> <s> Tüdruku nõrk jõud ei suutnud poissi vähimalgi määral pidurdada , ent seda läbilõikavam oli kisa , mis sööstis majade vahele ; kangialune lisas häälele kõmiseva kaja . </s> <s> Hei , mees , appi ! hüüdis tüdruk kätega vehkides ; otsekui upuks . </s> <s> See siin tikub ! </s> </p>
<p> <s> Poiss ei tulnud enam lähemale . </s> <s> Vastuoksa , tõmbas jakihõlmad üle pea kokku ning tuigerdas kuhugi ; tüdruk aga naeris suure häälega . </s> </p></div2><div2 type="alaosa"><head> S </head>
<p> <s> Hetk hiljem hakkas tüdruk ometi värisema ; muudkui kordas sõgedalt : Oh , kuidas ma saan sind tänada , kuidas ma saan sind tänada ! </s> </p>
<p> <s> Ütlesin talle , et olen segaduses ega taipa sedagi , kuhu me läheme . </s> </p>
<p> <s> Kuhu ? imestas tüdruk ning laksutas keelt vastu suulage . </s> <s> Muidugi mitte kuhugi ! </s> <s> Kuhugi trepikotta , sest koju ma sind tuua ei saa , Oskar tapab ära ; tegelikult , ega mul kodu ei olegi . </s> <s> Osutas sõrmega viiekorruselise maja peale ; umbropsu . </s> <s> Sinna me läheme ; ilus maja . </s> <s> Et ma just sinu peale trehvasin ! </s> <s> Muideks , äkki oleks muidu kael praegu juba kahekorra ? </s> <s> Imelik mõelda , et kui ei oleks nii , nagu on , siis oleks hoopis nii ... </s> <s> Mõnikord mõtled küll sellele , aga ikka ei usu ; ei saa ometi kõiges kahtlustada sigadust ; inimene on kord juba nõnda loodud , et loodab , muudkui loodab ja usub , isegi ilmselgelt võimatuid asju . </s> <s> Ta silmadesse ilmusid pisarad , muutes näo kargeks ja küpseks ; ripsmevärv valgus mustade triipudena üle põskede . </s> <s> See on see kergeusklikkus , ütled sa kindlasti vastu , see kergeusklikkus ongi viinud sind nii kaugele , et sul ei ole raha ega peavarju ; ega homset päevagi võibolla . </s> </p>
<p> <s> Kummati ei püüdnud ta avada trepikoja ust , vaid ust selle kõrval , mis oli küll väljastpoolt täpselt samasugune ; viis keldrisse . </s> <s> Uks ei tulnud lahti . </s> </p>
<p> <s> Kahju muidugi , ütles tüdruk õlgu kehitades ; seevastu järgmine uks , mida ta katsus , andis kohe järele . </s> <s> Alla suundus kitsas trepp ; kui uks sulgus , ei paistnud enam midagi , isegi mitte treppi . </s> <s> Ettevaatust ; tavaliselt on põhjas vesi , seletas tüdruku hääl kusagil pimeduses , aste või paar allpool . </s> <s> Sa ei küsinud , aga ; ta on pähe võtnud , et ta peab saama kõigiga magada , see värdjas , see metslane ; iga plikaga , kes vähegi maamuna peale sigineb ; vaevalt on siginud , kui tema on juba tulekul . </s> <s> Muideks , täpselt ühe korra , rohkem ta ei taha , siis jätab rahule ; noh , kes asja teab , annab tavaliselt järele . </s> <s> Kostis ohe ; või vee lirtsatus torus ; hele hääl . </s> <s> Järgmine kord ma vaevalt nii lihtsalt pääsen , ta luurab just võimatutes kohtades ; ütleme , et mul tekkis hetk tagasi mõte kuhugi minna , ma lähen kohale ja tema on tingimata juba seal . </s> <s> Loeb mõtteid ; või kleebivad tema mõtted minu külge , ei tea , ei tea . </s> <s> Altpoolt hoovas midagi ; see miski oli arusaamatu , kuid pehme ja hell , vahest hingeõhk , vahest virvatuli , paitav käsi ; haudvaikuses , põrgupimeduses . </s> <s> Tule edasi , hea inimene , siin ei olegi vett ; ju oli nii ette nähtud . </s> </p>
<p> <s> Ütlesin talle , et mul ei ole olnud kunagi nii hea kui praegu . </s> </p>
<p> <s> Trepi all jätkus ruum igas suunas korraga , mitte kusagil ei olnud seina . </s> <s> Ent kas oligi tarvis tugipunkti ; kas oligi tarvis maailma , täielikult piisas sõrmedest , mis elavnesid , kobasid , nätsutasid õrnalt . </s> <s> Pandlatikk vallandus rihmaaugust , nööp rebenes lahti , lukk langes alla , ihu vabanes kammitsaist . </s> <s> Ära värise nii , ega ma midagi paha , sosistas nukker hääl ; ühtäkki oli ümberringi vetruv küngas nagu meri . </s> <s> Kuiv meri , mis lõhnas ebamaiselt , vahtkummi järele , ja lainetas ; sellesse võis uppuda . </s> <s> Ave ! ütles tüdruk . </s> <s> Ave , muideks , tähendab tere tulemast . </s> <s> Tere tulemast ! </s> </p>
<p> <s> Veel viimased murdlained , kajakate viimased kiljatused . </s> </p>
<p> <s> Korraga tungis ürgookeani rahusse ja vaikusse esimene ähmane valguskiir , sünnitades ainuraksed , ussid ja inimesed , otse pea kohal kostsid närvilised , ekslevad sammud ; valgus üha tihenes , kuni sünnitas viimaks ka hääle ja sõnad . </s> <s> Siin on keegi . – Ei ole . – Ma tunnen , et on . </s> </p>
<p> <s> Sõnad pöördusid vasakule ning läksid edasi mööda teist keldriharu ; sammud nende kannul ; ussid ja amööbid sammude kannul . </s> <s> Ent valgus ei kadunud enam , kummimadratsite virn küütles vaenulikult , tüdruk laperdas valguse suunas ning silus seelikut , kuigi sellel ei olnud ühtki kortsu , ainult lõhikud . </s> </p>
<p> <s> Keldriuks oli irvakil . </s> <s> Päev oli pimestavalt kollane . </s> <s> Sõge päike õõtsus säravsinisel taevalaotusel . </s> <s> Ave mängis kiirtega ; lubas neil seigelda mööda palgeid , soojendada , silitada tedretähne . </s> </p>
<p> <s> Mis sa piilud ; ei oska ma täppe häbeneda nagu mõned ! </s> <s> Otse vastupidi , lasen näkku nii palju päikest kui võimalik , et nad ikka jaksaksid kasvada . </s> <s> Muud varandust mul ju ei ole . </s> <s> Vaatas veel mõne aja muiates päikese poole ; ülahuulel oli teistest veidi tumedam pruun täpp , mis hubises suuga innukalt kaasa ; siis ütles : Ilmaaegu näpistad ennast , pole see miski unenägu , vaid kõige tavalisem uni , huvitav , kas sulle on uni püha ; kas oled mõnest raamatust või ? </s> </p>
<p> <s> Ütlesin talle , et ta ise keeldus äsja ühe poisiga unelemast , kuigi oleks sel viisil rahu saanud . </s> </p>
<p> <s> See ei olnud pühaduse pärast . </s> <s> Eks unele ise temaga , sul on just niisugune põrunud nägu ; ja võibolla unistab tema sulle mõne haiguse , muideks ; mitmed on juba saanud . </s> <s> Aga parem mine nüüd kenasti koju , võõras onu ; trehvame veel kunagi . </s> <s> Lahkus hüpeldes , kallas algul päikese poole , siis keeras majade vahele . </s> </p>
<p> <s> Inimene ilmus keldrist ; keskealine mees , lai ruuduline lips ümber kõri , villane ülikond seljas , läikivad kingad jalas ; nagu boamadu . </s> <s> Ma ju ütlesin , et seal on keegi ; nopi nüüd ennast puhtaks ! käratas . </s> <s> Rõivad olid tupsulised ; kaetud valgete ebemetega , mis meenutasid lumeräitsakaid . </s> </p></div2><div2 type="alaosa"><head> T </head>
<p> <s> Asalea hoidis kleidisaba meeleheitlikult reite vahel , laskmata seda sentimeetritki ülespoole kiskuda , ei eest ega tagant ; ei lubanud isegi puudutada . </s> <s> Taganes akna juurde , silmad kinni pigistatud . </s> <s> Ära puutu mind ; ma mõtlesin , et sa ei tule enam , miks sa tulid ? </s> </p>
<p> <s> Ütlesin talle , et võin ka tagasi minna . </s> </p>
<p> <s> Kuhu sa lähed ; tagasi ? </s> <s> Haaras kätega peast , nagu kavatseks hakata juukseid rebima ; samas vajusid käed jõuetult rippu . </s> <s> Miks sa ometi ei ütle , kus olid need päevad , kus kolasid ; kodus sind ei olnud . </s> <s> Ta näos välgatas hetkeline rõõm , ent kustus kohe taas . </s> <s> Ma saan aru , et mina ei ole keegi , üksnes vana krõnks , kelle võib visata tagakätt minema , mitte keegi ; aga sul on ka naine ja temagi ei tea midagi , temast võiks sul ometi kahju olla . </s> <s> Kuidas ta närvitseb , kuidas nutab ! </s> <s> Taas läige silmis ; üheksainsaks hetkeks vaid , ent siiski . </s> <s> Piim rinnast kadunud , süüagi ei jaksa poest tuua . </s> <s> Prügiämbrit välja viia . </s> <s> Mis mees see on , kes kohtleb oma naisi niisugusel kombel ! </s> </p>
<p> <s> Kriipis küünega aknaruutu . </s> <s> Kleenukesed käed , lahjad ja abitud ; lahja ja abitu naine takuses kleidis . </s> <s> Pööras kõheldes selja ning vaatas välja ; paistsid ainult puud , nende taga mets . </s> </p>
<p> <s> Kuidas ütles klassik ; oh kui vaid seda metsa ees ei oleks ! </s> <s> Kuidas õhkas , kriipis ; nüüd , nüüd lõpuks taipan , mida ta ütles ; missuguse emotsiooni kodeeris oma teksti , missuguse dogma ... </s> </p>
<p> <s> Dogma ? küsis Anuliis . </s> </p>
<p> <s> Anuliis seisis uksel ja vaatas mürgiselt tuppa ; ühes käes roheline kaustik , teises käes lahtine vihmavari , tundus , nagu oleks teda lennutanud kohale tuuleiil või mõni muu ürgne vägi ; see paistis ta silmist ; nagu laperdaks ta järgmisel hetkel edasi Linnutee suunas ja kaoks igaveseks rohelusse . </s> <s> Paraku oli ta praegu siin . </s> </p>
<p> <s> Mis ma ikka seletan , sa ei taipa nagunii midagi , Anuliis ! </s> </p>
<p> <s> Vihmavari pritsis kõikjale vett , põrandale , tapeedile , lakke jäid laigud . </s> <s> Anuliis tunnistas oma hävitustööd ning lõgistas vihmavarju teravat otsa mõnuga vastu lauajalga . </s> <s> Lõgistas hambaid . </s> </p>
<p> <s> Ma tõesti ei taipa , mitte midagi ei taipa , lalises seejärel täiesti mõttetult ; sulges vihmavarju ning heitis selle kolinal nurka , mitte midagi mitte millestki . </s> <s> Tantsis tontlikult keset tuba ; isegi prillid puudusid . </s> <s> Ise ütlesid , et teda pole , sa pole teda ammu näinud ; aga ta on ja kuidas veel ! – Mida vanemaks lähed , seda hullemini jonnid , kullake ! – Hea küll ; ei jonni enam ! vastas Anuliis murtult ; kaustik pudenes põrandavaibale , kattes osa tumedast laigust , mille servad olid oskamatult laiali hõõrutud ; see laik oli teistsugune kui vihmavesi , ebamäärase kujuga , inetu , sügaval kaltsukiudude sees . </s> <s> Asalea tõstis kaustiku üles , luges . </s> </p>
<p> <s> Näoilme ei reetnud vähimatki . </s> <s> Niisutas nimetissõrme suus , siis torkas selle lehe taha . </s> <s> Keeras lehte . </s> <s> Keeras järgmise lehe ja niisutas sõrme , keeras lehte , silmad volksatasid vasakule-paremale-vasakule-paremale . </s> <s> Jama , ütles kõlatult . </s> </p>
<p> <s> Ma tõesti ei taipa , ei taipa mitte midagi , lausus Anuliis värisevate huultega , viimasel ajal ei ole aegagi , et taibata ; aga miks sa mind siis õpetad ? </s> <s> Vaatas Asalea poole , pani prillid ette , vaatas ; Asalea naeris . </s> </p>
<p> <s> Kuulake , mis siin on ! </s> <s> See tahab olla kirjanduslooline uurimus meie aja kangelase kohta ! </s> <s> Uurimus ! </s> <s> Teadus ! </s> <s> TTR ! </s> <s> DDT ! </s> <s> Ambitsioon ! </s> <s> Ekshibitsioon ! </s> </p>
<p> <s> Tule , lähme koju ; siia ei või sa jääda . </s> </p>
<p> <s> Ütlesin talle , et mind ei olegi siin . </s> </p>
<p> <s> Tahab , paljugi mis tahab , noormees ; see on kõigest belletristika , publitsistika , müstifikatsioon , kuula vaid , mida ta kirjutab , sinu enese naine ! </s> <s> Äkki libises ta põlv K sülest ära , ta karjatas kergelt ja peaaegu kukkus vaibale , K haaras tal ümbert kinni , et teda kukkumast hoida , kuid Leni tõmbas ta enda juurde maha . </s> <s> Nüüd kuulud sa mulle , ütles ta . </s> <s> Siin on sulle võti , tule , millal tahad ! olid Leni viimased sõnad ja viimane huupi antud suudlus tabas veel lahkuva K selga ! </s> </p>
<p> <s> Tule juba , ümises Anuliis . </s> <s> Sobras nagis , kaevus peadpidi mantlite vahele , kuni viimaks leidiski . </s> <s> See oli hiirhall keep , mis kunagi kuulus vennanaisele . </s> <s> Väljas sajab ; lähme nüüd ! </s> <s> Tõukas ukse lahti . </s> <s> Kas tunned värsket õhku ? </s> <s> Aga kuidas seal alles mattis hinge ! </s> <s> Lausa haises , hais on jäänud isegi sinu riiete külge . </s> </p>
<p> <s> Midagi rohelist vihises läbi õhu , kaustik ; ent uks vajus enne kinni , kaustik ei jõudnud kohale . </s> <s> Anuliis sööstis trepist alla ning kiskus meeleheitlikult käest nagu kardaks , sammud müdisesid , kõlisesid ; ometi tabas sel hetkel Anuliisi selga vihmavari , lennates küllap otse Linnuteelt . </s> </p>
<p> <s> Sadaski . </s> <s> Anuliis tegi vihmavarju lahti ja tõstis peade kohale nagu musta lipu . </s> <s> Võttis vaba käega küünarnukist kinni ; klammerdus , kuid samal ajal tõukas eemale , piilus silmanurgast ja naeratas , ent puhkes nutma . </s> </p></div2><div2 type="alaosa"><head> U </head>
<p> <s> Vihma ei sadanud , ei , lõõskas päike . </s> <s> Kuum suvine ketas , vaata kuhu tahad , kõikjal torkiv valgus . </s> </p>
<p> <s> Esmalt tundus , et läheneb pime vanamees , taas sõrmed siuglemas , taas kaotanud valge kepi , seejärel , et kaltsukubu Asalea koridorist ; selline naisolend tuigerdas mööda tänavat . </s> <s> Lühike ja küürus , põsed tursunud , lillad voldid laugude all . </s> </p>
<p> <s> Ei vaadanud vist küllalt hoolega ringi , sest kaldus teelt kõrvale ning koperdas vastu kaseoksi . </s> <s> Need tõukasid ta eemale . </s> <s> Paraku tõukasid liiga hooletult , liiga raevukalt ; vanaeit varises keset muruplatsi maha ning jäi lamama , jalad harali , vasak rinnanibu kleidivoltide vahelt väljas . </s> </p>
<p> <s> Õigupoolest ei saanudki ta midagi näha , sest tema närbunud laugude vahel hulpisid valged munad , ilma teradeta ; isegi mitte valged , vaid tumekollased . </s> <s> Ta oli vist alles noor , äärmisel juhul keskeas , kuid näis pärinevat teisest ilmast . </s> <s> Anna suitsu , pan Mendelson ! hüüdis siiski üpris selge häälega . </s> </p>
<p> <s> Ütlesin talle , et ei suitseta . </s> </p>
<p> <s> Vii mind koju ! kähistas ta veidi elavnedes ning tõusis . </s> <s> Silmaterad ujusid erinevatest nurkadest keskele kokku ; silmad ise kasvasid taevasuurusteks ja neis oli äkki kõik , kogu maailm ; puud , põõsad , hirmunud nägu ; kuid ei olnud midagi . </s> </p>
<p> <s> Ütlesin talle , et ei tea , kus ta elab . </s> </p>
<p> <s> Sinu oma koju , maimuke ! </s> <s> Mul on pudel viina põues ; katsu . </s> </p>
<p> <s> Ütlesin talle , et kui ta ei loobu oma naeruväärsest lobast , ei kavatse ma teda edasi talutada . </s> </p>
<p> <s> Vanaeide silmad tõmbusid õlivärvi ; ütles : Sa räägid kole ilusasti ; targalt . </s> <s> Pildus suust rohelise klombi . </s> <s> Nähtavasti kavatses sülitada prügikasti suunas , ent tabas eksikombel politseinikku , kes pidas tänavanurgal korda ; pikk uhke kumminui kõlkus vöölt alla , must , sile , läikiv . </s> <s> Vanaeit andis nuiale sõrmega nipsu . </s> <s> Politseinik taganes sõiduteele ja pures hammastega huult , nagu oleks tal valus . </s> <s> Vanaeit harpas paar sammu päris iseseisvalt , jätkas lalinal : Mulle ei mahu pähe , ära pahanda , pea on väike , küll ma ütlen sulle , kus tuleb ära pöörata , kus tuleb sisse keerata , tatatataraa . </s> <s> Laulis pudrutades ühe laulu ; neelas kõik sõnad . </s> <s> Ära pabista , vii mind , vii ; nagu laulus ! </s> </p>
<p> <s> Ta kõnnak muutus kindlamaks , põletik taandus näos ; iga sammuga jäi ta aina nooremaks , astus ühest ilmast teise , oma ilmast välja , teistsugusesse , ei olnud enam päriselt vanaeit . </s> </p>
<p> <s> Kas on noorpõlv tagasi tulnud ; saaks nüüd veel koju , jooks viina ära , parandaks aru ära ! </s> <s> Millal enne on noormehed mind toetanud ; puha käe alt kinni ; muidu käin surnukuuris , seal on mul üks vanamees . </s> <s> Laipade valvur . </s> <s> Et nad minema ei jookseks ; rüüpab muudkui laiba pealt , minu vanamees , oh , minu armas vanamees ; rüüpab ära kogu eluvee . </s> <s> Kuni viimaks rüüpab keegi tema pealt , võibolla mina ise . </s> <s> Naine nuuksatas ; hääl tuli kusagilt palju-palju altpoolt , täpselt ei saanudki aru , kas ta nuuksus või nuuskas niisama . </s> <s> Ütle , kui vana sa oled ; sa paistad nii noor ! </s> <s> Ning kortsud taganesid veelgi . </s> </p>
<p> <s> Ta elas ülimalt tavalises majas ; korter oli pikk ja kitsas , kahe väikese pikliku aknaga toasoolikas , pigem koridor kui tuba , seinad üleni täis õlimaale . </s> </p>
<p> <s> Lõuendid olid raamimata ja liimiga otse seinakividele kinnitatud ; tapeedi asemel . </s> <s> Pildid olid maalitud väga eredate , puhtatooniliste värvidega ; edevatest gooti tähtedest sõna Kuubik , all eresinine kuup , ereroheline kuup , erekollane kuup , erepunane kuup , kõik valatud üle roosakaspruuni kastmega ; esemete piirjooned alati selged ja teravad , see , mis ei mahtunud omaette , lõikus servapidi naabrisse . </s> <s> Enamasti vaikelud . </s> </p>
<p> <s> Ma olin kunagi ühel näitusel , ütles naine , toetades selja vastu seina ; sel kohal oli piltide rivis auk . </s> <s> Ta silmad olid rähmased , ent täiesti arukad ; sirutas oma lühikesed nukukäed üles ja lehvitas neid nagu tiibu . </s> <s> See oli kunagi . </s> <s> Need kõik on minu jagu , minu tehtud . </s> </p>
<p> <s> Võttis põuest viinapudeli ning rüüpas , puristades ägedalt suuga nagu hobune ; iga sõõm vajutas tema rinnaesise aina enam kokku , hõrk tipp , vahepeal nii ahvatlevalt kikkis , oli vist hoopis pudelikael ; sest praegu tippu enam ei olnud . </s> </p>
<p> <s> Mis kõik kunagi on olnud ; abielu , ära ütle , et ei olnud , siis mängiti mendelsoni marssi , seda tatatataraa , iga jumala päev mängiti muudkui tatatataraa . </s> <s> Iga jumala päev ; rüüpa ka ! </s> <s> Mis sa teed nägusid , uha kähku veega alla ; eks olnud kibe viin . </s> </p>
<p> <s> Ütlesin talle , et tal oli tõesti kibe ja hea viin . </s> </p>
<p> <s> Ei sina jõua ära oodata , kunas saad juba ükskord , ütles naine pead vangutades . </s> <s> Luristas , nagu nõrguks suunurka vett . </s> <s> Säärane noor poiss ! </s> <s> Oh , mõtle kui noor poiss küll ! </s> </p>
<p> <s> Kortsus , nibudeta rinnad ; nibude asemel rinnaliha sees sügavad haavaarmid ; ent näos oli ikka veel veidi veetlust , võluriismeid . </s> <s> Eriti seal , kus põsest saab suu . </s> </p>
<p> <s> Jumala eest , siis oli mul noormees , mitte vanamees , lasi seemne , aga kiskus mind lõhki ja võttis jälle seemne välja , kaks korda järjest , oleks olnud pisi-pisikene , aga ei ole ; kuigi , jutustas naine , lebades pildi all , kus olid õlikann ja lamp , lambis vähe õli , jumala nime ei tohi suhu võtta , see hammustab ; aga mis on jumala nimi . </s> </p></div2><div2 type="alaosa"><head> V </head>
<p> <s> Peaaegu oleks puhkenud vihmavaling . </s> <s> Kõik , kes olid parajasti tänaval , tormasid varjualustesse ja katuseräästaste alla , kõõritades ebalevalt ülespoole ; linn jäi äkki täiesti tühjaks , askeldused lakkasid . </s> <s> Üks tüdruk sammus mööda tänavat ; lahinal , kirev tuulejakk seljas . </s> </p>
<p> <s> Vaevalt märkas üldse , et loodus muutus ; koperdas . </s> <s> Palun vabandust , ütles nohinal . </s> <s> Astus edasi , valged sokid välkusid püksisäärte alt . </s> </p>
<p> <s> Ütlesin talle , et ma ei saanud haiget . </s> </p>
<p> <s> Tüdruk kuulis , lausa võpatas ; vaatas hämmastunult tagasi ja küsis : Kas te saite haiget ? </s> <s> Ta kõrvad hakkasid õhetama . </s> <s> Ma astusin teile jala peale ? </s> <s> Ise olin muidugi veendunud , et see on kiviklibu ; näete , ma teen kõigile haiget , see on mul loomuses . </s> </p>
<p> <s> Ütlesin talle , et ta on liiga ilus naine , et vaevelda tühiasjade käes . </s> </p>
<p> <s> Tüdruk ei lausunud musta ega valget , kuid ei julgenud ka edasi minna . </s> <s> Keksles paigal , sokid välkumas ; ei olnudki sokid , vaid hoopis põlvikud ; kõik oli ümberringi must , ainult tüdruku pikad juuksed ja põlvikud olid valged . </s> </p>
<p> <s> Nagu arvate . </s> <s> Aga ma lähen ühele saunapeole ; teil tuleb järelikult sinna kaasa tulla . </s> </p>
<p> <s> Ütlesin talle , et tulen suurima heameelega . </s> </p>
<p> <s> Palun ärge tehke endale liigseid illusioone ; nii peo kui ka minu suhtes . </s> <s> Pealegi näen teil sõrmes kuldsõrmust ega taipa sugugi , mida teie , korralik inimene , otsite niisugusest kohast . </s> </p>
<p> <s> Ütlesin talle , et ei saa aru , mida ta mõtleb niisuguse koha all . </s> </p>
<p> <s> Seal on kõik , kõik nii vastik ! </s> <s> Ta nõksatas ägedalt liikuma , nagu tahaks põgeneda . </s> </p>
<p> <s> Sõgedad pilved , mis olid ei-tea-kust taevasse kihutanud ja sinisele süsimusta eesriide peale tõmmanud , rippusid loiult peade kohal , kuni inimesed söandasid taas peiduurgastest välja astuda ; sõelusid taas mööda tänavat ; üha rohkem tuli neid vastu , üha kiiremini , riivasid riietega , hüppasid kõrvale , põrkusid eemale ; tänitasid . </s> <s> Hullvaimud ! manas üks muldvana moor . </s> </p>
<p> <s> Veidi hiljem pöördus tüdruk põiktänavasse . </s> <s> Linnakära kadus silmapilkselt , nagu polekski mõne sammu kaugusel askeldused , autod , metroojaam ; tüdruku laubal olid märjad piisad , mis sädelesid laternavihkudes nagu pärlid , ta samm lõtvus , ta ütles : Näete nüüd , ma teen haiget ; oleksin pidanud õigel ajal keelama teil järgneda , aga hoopis õhutasin ; praegu ei võtaks te nagunii enam aru pähe . </s> <s> Kuidas te laperdate järel ; kas see on mehe töö ! </s> </p>
<p> <s> Ühe maja juures viis redel maa alla ; järsk raudredel , mida mööda sai ronida ainult käsi appi võttes . </s> <s> Augu põhja katsid pori , räbalad , toidupakkide kileümbrised , ligunenud konid , keset laga helkis hall tsinkplekist kaas ; eestpoolt kostsid tuhmid mütsatused . </s> <s> Ent vaevalt jõudis tüdruk asuda sikutama kaane sanga , kui luuk kargas üles ning ta paiskus tõukest eemale ; arvatavasti oleks varisenud auku , ent takerdus õnnekombel seinakonksu külge . </s> <s> Tuulepluus rebenes , käisetükk ripendas ; kirev tükk , maa alt imbuvas punakas valguses nagu vikerkaar pärast vihma . </s> </p>
<p> <s> Mis kurat siin kaane peal trambitass ! urises tume kogu , ronis august välja , ruttas pimedusse ; august kerkis susinal auru . </s> </p>
<p> <s> Luugi varjus algas pikk hämar koridor , kus aur põimus aina enam röhatuste ja kilgetega , mürisev muusika pani põranda jalgade all vappuma . </s> <s> Tüdruk tupsutas vahetpidamata taskurätikuga laupa ; laup oli kumer ja väga hele . </s> <s> Kui tee katkestas paks ruuduline sirm , sosistas ta villaste voltide vahel ukerdades hirmunult : Minge ees ! </s> </p>
<p> <s> Sirmi taga avanes suur mugav ruum , kus muusika paisus kõrvulukustavalt valjuks ning rahulikku punast valgust asendas mustjaskollane ; valgussõõr joonistas saalis aina kiiremaid , aina suuremaid ringe ; viimaks langes valgus otsejoones tüdrukule . </s> </p>
<p> <s> Tüdruk proovis abitult mähkuda sirmivoltidesse , siis põrnitses maha . </s> <s> Tema juurde lonkis mustade läikivate pükstega mees ; rinnalihased mänglesid paljal ülakehal , hõbekett võbises laisalt mööda nahka ; keti otsas rippus tilluke pealuu , ilmselt samuti hõbedast . </s> <s> Mees silitas hindavalt tüdruku puusaluid ning raputas pead . </s> <s> No tuuakse ka ! imestas ; paksud mustad vuntsid muutsid ta näo kurjaks . </s> <s> Tead mis , libu , aura ära , kiiremini kui tuul ; ja sina , kult , samuti , muidu läheb asi halvaks . </s> <s> Mees kõneles sõbralikult , koguni naeratas ; ka tüdruk naeratas virilalt , kui küsis : Kas Kassandra on siin ? – Kassa ? – Inimene ! </s> </p>
<p> <s> Alasti mees patsutas teda tunnustavalt . </s> <s> Kahju , et sa meile ei kõlba ; sinuga juba igav ei hakkaks . </s> </p>
<p> <s> Valgusvihk viskus vahetpidamata nurgast nurka ja kihutas üle saali ; varjud karglesid valgusega kaasa , mõned püsti , mõned kiivas , mõned pikali , liikusid , võdisesid , tardusid , kõikvõimalikud kehaosad vaheldumisi . </s> <s> Nagu oleks inimesed lahti võetud ja teisiti taas kokku pandud ; juhuslikult . </s> </p>
<p> <s> Tüdruku suust lipsas ärev hüüatus . </s> <s> Ta sukeldus puntrasse ning sobras paaniliselt keset käsi ja jalgu ; käed sirutusid ihalevalt tema suunas , jalad tõmbusid eemale , jõudmata taanduda küllalt kiiresti ; tõukas nad kõik hoolimatult kõrvale . </s> <s> Õngitses peaaegu põhjast välja sassis naisepea . </s> </p>
<p> <s> Haaras pea käte vahele ning raputas seda nagu õletuusti , koguni sakutas põski ; nahk venis jõledaks , punsunud irveks . </s> <s> Tule ometi koju , hüüdis tüdruk nuttes , ma ei jaksa enam kuulata , kuidas lapsed karjuvad . </s> </p>
<p> <s> Ei ! </s> <s> Ei ! karjus Kassandra plaginal ning kargas tüdrukule küüntega näkku , püüdes seda lõhki rebida . </s> <s> Ent palja ülakehaga mees väänas tal käed selja taha . </s> <s> Taas hakkas mängima muusika , trummid tagusid neegrite hullunud rütmi , kitarr vingus , teine kitarr plärises nii kõvasti , et mattis esimese , suud liikusid ; järelikult oli vahepeal olnud vaikus . </s> <s> Tal ei ole raha ; ma annan talle raha , las ostab lastele õunu , lällutas Kassandra valust hambaid kiristades , mis asja on tal mind mööda ilma taga ajada , võtku lapsed endale , jah , võtku endale , rahu majas ! </s> </p>
<p> <s> Mis sa nad siis sünnitasid , sisises palja ülakehaga mees ning tõukas ta sirmi taha . </s> <s> Tüdruk püüdis Kassandrale järgneda , ent mees astus tema teele ette , laiutades kaastundlikult käsi : Jõi täna jälle küllalt palju ; on üle joonud . </s> </p>
<p> <s> Sirmi vilt lainetas ; selle varjust kostis möire : Kurradi lapsehoidjad ! </s> <s> Siis veel kõvem möire : Kus sa , raisk , ise püherdasid ; sina , püha süütus ! </s> <s> Käsi katki , kallis jope katki , mis ma sulle tõin , raibe ! </s> <s> Küll ma juba nägin su armukest , püherda terviseks ! </s> <s> Järgnes tasane mörin , mis võis olla sõim , aga ka norskamine . </s> </p>
<p> <s> Palja ülakehaga morn mees võttis keti kaelast ning ulatas tüdrukule . </s> <s> Teist sinusugust vaevalt enam kohtab ! </s> <s> Sa oled üleni ilus , isegi sünnimärgid on sul ilusad . </s> <s> Siia ei tarvitse sa enam iial tulla , kuigi see on kurb ; annan oma pea , et asi saab korda ; ma olen tumeda verega ja tean , mida räägin ... </s> </p>
<p> <s> Tüdruk torkas pealuuga keti jakitaskusse . </s> </p>
<p> <s> Lahkudes heitis üllatunud pilgu selja taha ja lausus : Ah teie ! </s> <s> Palun ärge saatke , ärge nähke vaeva , mitte mingil tingimusel ; ma saan suurepäraselt hakkama ! </s> </p>
<p> <s> Palja ülakehaga mees sammus aeglaselt lähemale ; raskete , õelate sammudega . </s> <s> Musklid hüplesid , mustad vuntsid rippusid kurjakuulutavalt suunurkadest alla . </s> <s> Seisatus ja piidles ainitise pilguga ; nagu vulkaan . </s> <s> Lõpuks ümises : Hopp ! </s> <s> Hopp ! </s> <s> Teen kotleti , ah ! – Las see jääb siia , ütles keegi sealsamas ; see oli Ave . </s> </p></div2><div2 type="alaosa"><head> Õ </head>
<p> <s> Oli pime , muusika lõi kurdiks , inimesed tunglesid põrandal , Avet ei olnud näha . </s> </p>
<p> <s> Kõik , kes sattusid vastamisi , astusid veel ühe liigse sammu ning jätkasid tantsimist põlv vastu põlve , reis vastu reit , kõht ja kõht , kuni nõrkesid ning vajusid maha ; siuglesid edasi põrandal ja toolidel , ussid . </s> <s> Mõnikord värahtasid kehad sedavõrd , et tantsijad ei jaksanud enam neelata teineteist endasse ja paiskusid lahku ; avastades end järgmisest embusest . </s> </p>
<p> <s> Muusikapuldi kõrvalt algas tontlik võlvkäik , kus iga ukseorva juures konutas mõni kükakil inimkeha ; keegi vaatas tuimalt lakke , enamik norisesid , selg vastu seina ; ootasid või magasid . </s> </p>
<p> <s> Üks ustest oli irvakil . </s> <s> Läbi prao välgatas midagi heledat , kas rätt või säär ; väga tuttav , hõrk helendus kusagilt kaugelt , ammumöödunud ajast . </s> <s> Ukse taga ta oligi ; Ave . </s> </p>
<p> <s> Lavatsil , valge laik veel valgemal linal . </s> </p>
<p> <s> Ent keegi oli tal kallal , keegi keeras teda voodis nagu jahukotti ; püherdas ja hingeldas . </s> <s> Ave avas küll silmad , ent ta pilk oli ääretult külm ja kiretu , täiesti ükskõikne , nagu ei tunneks ära ; alles hulk aega hiljem ütles rauge häälega : Peandpea , sina kaveel , oh ma ijäksa änam , olepai , tule teinekord . </s> </p>
<p> <s> Ütlesin talle , et olen selles viletsas kõrtsis veetnud juba päevi , kuid , võibolla aastaid . </s> </p>
<p> <s> No tulesiistule , a pärasteda , eks. </s> </p>
<p> <s> Valge lina oli kortsus ja määrdunud ; taas möödusid tunnid , päevad , aastad , kuni viimaks raputas keegi õlast , müksas koguni rusikaga sõbralikult vastu selga ; seesama , kes ennist püherdas , viirastuslik irvitav nägu : Ärgake , härra . </s> <s> Ei ole üldse nii hirmus , kui paistab , pole vigagi ! </s> </p>
<p> <s> Tee kähku , ma ijäksa , i jäksaenam , pomises Ave ja ringutas ; lahjad , krabisevad käsivarred , valged nagu paber , peaaegu läbipaistvad . </s> <s> Nahal leidus siiski ka sinist ; hulk siniseid täppe ümber sinise veresoone , mis tuksles õndlaaugus . </s> <s> Sa ju lubasid ; sutsjavalmis ; kusonsee suts ? </s> </p>
<p> <s> Ütlesin talle , et eelmine kord oli ta parem , ta võiks ennast rohkem hoida . </s> </p>
<p> <s> Missa möladseal ; miskord ? lausus Ave äkki end küünarnukkidele upitades ; lubivalget nägu katsid suured tedretähnid , justkui mustad rõuged . </s> </p>
<p> <s> Ütlesin talle , et siis , kui paistis päike ja oli muidu banaalselt vahva . </s> </p>
<p> <s> Kuuledsa , parem süstimind ! hüüdis ta meeleheitlikult ; haaras kätega rindadest ja pigistas neid , rinnanibudest imbus tilkhaaval kollakat laga . </s> <s> Süstimind , ma ijäksa änamolla ! </s> <s> Mittenii ; muideks , nõel on seal ! </s> </p>
<p> <s> Tõusis aeglaselt istuli . </s> <s> Ta ihu ei olnudki üleni valge , vaid ebaühtlaselt kirjatud punaste , kollaste ja roheliste plekkidega . </s> </p>
<p> <s> Tõstis käe , et vehkida . </s> <s> Hobused , kõik hobused siia ! kähises Ave ; käsi rippus õhus , vajus longu . </s> <s> Naeris , hambad irevil . </s> </p></div2><div2 type="alaosa"><head> Ä </head>
<p> <s> Hoopis poiss ilmus uksele . </s> <s> Ent jooksis kohe võõrastades eemale ning piilus toaukse vahelt , ise talumatult vaikne ja tõsine . </s> <s> Viimaks ainult prillid paistsidki . </s> </p>
<p> <s> Kes see tuli sealt ? kostis veel kaugemalt kurisev hääl ; veel ühed prillid . </s> <s> Ümmargusele lauale oli laotatud uhiuus rosinatega vakstulina ; suhkrutoos , kolm tassi , kolm taldrikut . </s> </p>
<p> <s> Issi . – Ah issi tuli ! – Issi tuli . </s> </p>
<p> <s> Poiss sai sõnadest julgust ning naasis esikusse , seekord puuhobuse vars jalgade vahel . </s> <s> Kolistas sihitult ringi , kuni tonksas hobusega jalatsikasti ümber ; põrandale sadasid kingad , saapad , sussid , järsku oli neid uskumatult palju igal pool ; ent poiss kappas edasi , nagu ei oleks midagi juhtunud , ja muudkui üürgas : Nõõ ! </s> <s> Nõõ ! </s> </p>
<p> <s> Toast paistsid ka käed ; kandsid lauale taldriku leivaviiludega , sättisid esemeid . </s> <s> Ole hea poiss , kutsu nüüd issi sööma , lausus hääl . </s> </p>
<p> <s> Poiss tegi hobusega põrandal kaare , kuid ei kutsunud ; tallas rahumeeli jalgupidi saabastel . </s> <s> Joonistas veel teise kaare , laksutades üha keelt vastu suulage , kipp-kopp , kipp-kopp , kipp-kopp , ent ei kutsunud ikka ; nagu ei oleks kuulnud , nagu oleks unustanud . </s> </p>
<p> <s> Röögatas : Ai ! </s> <s> Ta lõi mind ! </s> <s> Heitis hobuse kolinal nurka . </s> <s> Hakkas suure häälega töinama . </s> </p>
<p> <s> Anuliis tormas lävele , imelik värelev muie suunurgas ; silitas lapse heledaid juukseid . </s> <s> Ta lõi , kes lõi , ütle , kes ! </s> <s> Muigas , ent ometi oli lõputult kurva näoga ja pomises : Miks sa siis niimoodi ; see on metsik . </s> <s> Prille tal ei olnud , ka nina peaaegu ei olnud . </s> </p>
<p> <s> See , see mees ; issi lõi , lõugas laps . </s> </p>
<p> <s> Sa oled häbematu , sõnakuulmatu laps ; sa ei kutsunud , kuigi ma palusin ! sisistas Anuliis ; ja silitas juukseid . </s> </p>
<p> <s> Ütlesin talle , et ta oma lapse tagatuppa kinni paneks . </s> </p>
<p> <s> Oma lapse ! ahastas Anuliis . </s> <s> See on ju niisama palju ka sinu laps . </s> </p>
<p> <s> Ütlesin talle , et ta teab suurepäraselt , paremini kui mina , et laps ei ole minu , see ei ole üldse minu nägu laps . </s> </p>
<p> <s> Olgu , ütles Anuliis ning küünitas käe suhkrutoosi järele , nagu tahaks selle kas maha või vastu pead virutada ; ent torkas siis toosi sisse lusika . </s> </p>
<p> <s> Poisi lühinägelikud silmad muutusid järsku teravaks ja saatsid ainiti toosi teekonda , nagu oleks see tähtsaim tegevus maailmas ; lusikas kolises vastu serva ; poisi huuled vajusid irvakile ; unustades kõik muu , hakkasid poisi jalad iseenesest liikuma ; toosi järel tagatuppa . </s> <s> Kuni poissi ei olnud enam näha . </s> </p>
<p> <s> Anuliis tõukas ukse kinni , kuid jäi ukse ette seisma , lõug püsti , silmad jahedad ja väga enesekindlad . </s> <s> Tegelikult peaksin hoopis mina lööma ja laamendama ; räägi , mis on sul rääkida . </s> </p>
<p> <s> Tuba oli peaaegu tühi ; ainult see ümmargune laud , ilma suhkrutoosita kõle ja kehv , seintel rasvase läikega tapeedid , muud midagi . </s> <s> Mitte midagi muud . </s> </p>
<p> <s> Ma olin , ausõna , süütu ; mehest rikkumata ; ära raputa pead , kuula mind ära , kuula ükskord ometi ära , see oli rebend , mingi kukkumine lapsepõlves , nii ammu , et ma isegi ei mäleta , ema rääkis ; ma ratsutasin hobusega ja see komistas , viskas mu maha . </s> </p>
<p> <s> Ütlesin talle , et on kohatu tuua mängu inimest , kellelt ei saa enam iial järele uurida , mis toimus tegelikult . </s> </p>
<p> <s> Anuliis astus aeglaselt lähemale , sirutas isegi käed ette , nagu tahaks haarata või palvetada . </s> <s> Tõstis hobuse vartpidi silmade juurde ja naeratas talle . </s> <s> Nõõ ! ütles kähinal . </s> <s> Usu ometi , usu ; sa ei usu üldse mitte midagi . </s> <s> Äkitselt oli tal teises käes roheline kaustik . </s> <s> Kõditas hobust lõua alt , kuigi värv oli juba peaaegu täiesti maha hõõrdunud ; lehitses kaustikut , vajudes igal leheküljel kauaks mõttesse , piinavalt kauaks . </s> <s> Kaua sa kannatad , luges kaustikust ette ; piinavalt ilmekalt . </s> <s> Nagu ütleb klassik ; kaua sa kannatad kurbade naeru . </s> </p>
<p> <s> Ütlesin talle , et ta ei segaks selle asja sisse klassikut . </s> </p>
<p> <s> Nagu härra soovib ! </s> <s> Hea küll , olgu ilma klassikuta ; kõige vastu leidub rohi , näiteks niisugune , et meil sünnib veel üks laps . </s> <s> Siis on ka sinul , keda armastada ; kui sa teist ei armasta . </s> </p>
<p> <s> Ütlesin talle , et ei taha praegu mitte mingit last . </s> </p>
<p> <s> Millal sa siis tahad ! hüüdis Anuliis tardudes . </s> <s> Ta oli imelikult harali , justkui kivistunud korall . </s> <s> Muuseumis , klaasi all , üleni kivist , habras , hall . </s> <s> Jätkas : Võibolla sa ei taha kunagi ; või hakkad tahtma , kui on juba hilja ; minu elu on läinud sinu hooramiste nahka , ühel päeval mõjub see ka sinule , ükski mees ei hoora ilma peal nagu süda lustib , ilma tagajärjeta . </s> <s> Kõik on kõigega seotud ; jälle klassik ; neetud klassik ; kust sa ikka leiad süütukese , sellist pole olemas , lihtsalt ei ole . </s> </p>
<p> <s> Ta muudkui jahvatas . </s> <s> Kusagilt ilmus ka laps ; surus end vappudes Anuliisi jala vastu ja hõõrus laupa vastu puusa , nagu tahaks karta , kuid ei julge ; suu oli paksult suhkrukilde täis . </s> <s> Suhkur ragises hammaste all . </s> </p>
<p> <s> Ah , nüüd lõpuks ma taipan , mida sa teed ; otsid oma saapaid . </s> <s> Kas sa lased mind lahti ? </s> <s> Sa ei vasta ? </s> <s> Kui sa astud üle läve , siis see tähendab , et sa lased mind lahti ! </s> </p>
<p> <s> Anuliis oli kivistunud korall ; hall , harbas , õhuline . </s> </p>
<p> <s> Kas sa lased mind lahti ? </s> </p>
<p> <s> Uks läks vaikselt kinni . </s> <s> Ei olnud vähimatki heli ; ukse taga ei olnud vähimatki . </s> </p></div2><div2 type="alaosa"><head> Ö </head>
<p> <s> Saapad , saapad tulevad ! </s> </p>
<p> <s> Keegi karjus , nad kõik karjusid ukse taga . </s> <s> Veidi aega vaikisid , oodates ukse avamist ja sõimu , järgnes paar nõrka hüüatust ; viimaks eemaldusid pettunud , lohisevad sammud . </s> </p>
<p> <s> Siiski proovis veel üks õnne , ent tema oli alles väga väike , ukse tagant kostis hele aapad , aapad ning kohemaid vudis häälerada eemale . </s> <s> Kogu kamp asus nähtavasti trepil , kõõlus käsipuudel , naeris ja narris nagu alati ; maja oli päevade kaupa tulvil jõledat kisa , mis tõusis igasse unkasse , jälitas mööda põrandat , peletas kõikjalt . </s> </p>
<p> <s> Mis te mürate , laske onul ometi tööd teha , kostis noomiv hääl ; pealtnäha noomiv , tegelikult ükskõikne ; vennanaine . </s> </p>
<p> <s> Mis tööd onu teeb ? küsis keegi , see oli igatahes üks suurematest . </s> <s> Kohe prahvatati jälle naerma ; kõik olid naishääled . </s> </p>
<p> <s> Ent seekord katkes naer ülimalt kiiresti . </s> <s> Kõik vaatasid järsku ühekorraga üles ja vakatasid . </s> <s> Pead lainetasid esikus nagu rukkipõld . </s> <s> Kõigil olid täpselt ühesugused hallikaspruunid juuksed ; väiksemad pead pugesid kiljudes suuremate taha ja tunglesid , et saada paremat redukohta ; see pea , mis oli teistest veidi suurem , oli eespool ; siis jäid vagusi . </s> </p>
<p> <s> Lõpuks ometi saabus rahu . </s> <s> Isegi nii suur rahu , nagu ei olnud siin majas nähtud aastaid , kusagil ei vedelenud kedagi , ei põrandal ega mujal , kõik oli puhas . </s> </p>
<p> <s> Pane ahjuroop käest ära , ütles esimene pea kõlatult , pane heaga ära . </s> </p>
<p> <s> Üks lamas siiski maas , kulmu kohal verine haav ; roobi alumine , laiaks löödud ots lähenes talle pikkamisi ja võnkudes , kuni lapsepabul kargas püsti ; ukerdas teiste juurde , tummalt , silmad ähmis . </s> </p>
<p> <s> Ära karda , see on onu , ütles vennanaine ning silitas ta hallikaid juukseid . </s> <s> Paha trepp , ata-ata ; ära kõõlu teinekord , trepp lööb sind ; näe , võtame onul selle orgi käest . </s> <s> Vaata , kui raske ork , sellega segatakse ahjus sütt , et see paremini ära põleks ; anname nüüd roobiga trepile ata-ata ! </s> <s> Kui vennanaine patsutas ahjuroobiga raginal vastu käsipuud , lällutas laps koguni kaasa , suu vesine ; ta haav oli kõigest marrastus , isegi verd ei immitsenud enam . </s> </p>
<p> <s> Lapsed pudenesid tubadesse . </s> <s> Kõrvad puhkasid ; hiilisid vaikselt , pudenesid vaikselt . </s> </p>
<p> <s> Kuhu sa lähed ; kas lähed meilt jälle ära või ? </s> </p>
<p> <s> Ütlesin talle , et läheksin küll , kui teaksin sobivat kohta . </s> </p>
<p> <s> Kahju muidugi ; või mis , mine ära jah , mine kohe minema ! </s> <s> Kuni ei ole hilja , ei ole õnnetust juhtunud , jätkas vennanaine ; milline ta oli , vaevatud , vana , kollane . </s> </p>
<p> <s> Ütlesin talle , et ei saa aru , mis õnnetusest ta räägib . </s> </p>
<p> <s> Vennanainegi vist ei saanud , kehitas õlgu , kolletus veel enam . </s> <s> Juba hakkasid taamalt kostma esimesed kilked ; algul vaiksed , ent iga silmapilguga järjest hoogsamad ; juba tõmmati uks lahti ja kellegi pea vilksatas ukseavas ; kihistas , siis kadus . </s> <s> Tead , mis ma sulle ütlen , enne kui sa lähed , ütles vennanaine , kui lähed loodetavasti lõplikult . </s> </p>
<p> <s> Ta sõnad katkestas mitmehäälne ilkumine . </s> <s> Lell-loll , lell-loll , lell-loll , üürgasid kõik nurgad üksteise võidu . </s> </p>
<p> <s> Maniakk ; vaata , kuidas ta ema vahib ! – Sind vahib samamoodi ! – Tuleks talle rebasekakk küpsetada . – Vahva ! – Mis see on ? – See on see , kui sa puistad kaku sisse peenekstambitud rebase ; siis ta enam ei tõuse . </s> </p>
<p> <s> Tal ei tõuse enam ? kihistas üks ; tüdruk , kindlasti tüdruk ; vennanaise nägu muudkui kolletas . </s> </p>
<p> <s> Ma ; ma tunnen , et olen raagus puu , pomises vennanaine otsa vaatamata , pomina jaoks liiga tugeva häälega , pruun täpp langes ta põsel pikkamisi allapoole . </s> </p>
<p> <s> Loll ! – Loll-lell , loll-lell . – Aga raagus puu keset suve ja päikest , mis see on ; kuivanud puu . – Paned kaku sisse veidi mürki , näiteks sinihapet , nii märkamatult panedki . – Pole onu , pole küsimust . – Loll ! – Kuivanud puud suudab igaüks murda ; see , kes langeb peale , see murrabki ; murrab puruks . </s> <s> Oli ja , praksti , ongi läinud ! </s> </p>
<p> <s> Ütlesin talle , et ta õpetaks oma lastele viisakat käitumist . </s> </p>
<p> <s> Ainult hagu pliidi all , tulehakatis ; kui sedagi , jätkas vennanaine . </s> <s> Siis võttis taskust valge pikliku tableti , hüpitas seda peopesal , nagu mõtleks , nagu kõhkleks ; ühel hetkel lendas tablett ilma nähtava tõuketa peost üles ja kukkus otse suhu . </s> <s> Sa ei viitsi kuulata ; kes ikka viitsib , kui on targemat teha ; kas see peab ehk viitsima , see ilgematest ilgem mühakas , ah ? </s> </p>
<p> <s> Ütlesin talle , et ei tohi nõnda halvustada minu venda , kes pealegi andis talle ulualuse . </s> </p>
<p> <s> Üle vennanaise näo libises must vari . </s> <s> Nagis oli vähe mantleid , kõigest kaks , üks neist kollane nagu tibu ; kõrval rippusid venna krohvist heledad tööpüksid ; sakiliste laikudega , mis meenutasid maakaarti , mandreid ja meresid . </s> <s> Nad olid mantliga kokku puutunud ; määrisid . </s> </p>
<p> <s> Sa ainult teed näo , et lähed , tegelikult tuled nagunii tagasi , sosistas vennanaine . </s> <s> Miks sa tuled , muud siin ju pole kui seinad , trepid , uksed , praod . </s> </p>
<p> <s> Välisuks rebis end järsult ettepoole ; koos lingiga , koos käega , nii et võinuks pikali kukkuda . </s> </p>
<p> <s> Siiski , uksel oli ka rebija ; isa . </s> <s> Muheles juhmilt omaette ja silus habet , ent vaadates tõmbus süngeks , nagu tal viimasel ajal tavaks ; haaras seina najalt ahjuroobi ja hüpitas seda oma suurte krobeliste kämmalde vahel nagu last , ütles : Eks ole õhtu kätte jõudnud , läheb pimedaks ; paras aeg jälle luusima minna , pojuke ! </s> <s> Pane vähemalt ülikond selga . </s> <s> Muidu näruned päris ära , ihuvili . </s> <s> Ihuvili ! </s> </p>
<p> <s> Ta sülitas südametäiega suure laigu keset põrandat ; vaatas , pea viltu , kas juba tullakse lapiga pühkima , ent vennanaist ei olnud koridoris . </s> <s> Toaukse lukuaugus liikus ahne silm , vist mõni lastest ; ka teises lukuaugus oli silm . </s> </p>
<p> <s> Üks laps joob end surnuks , teine põõnab ; kõik päevad põõnad järjest maha , kas kardad päikest või mis . </s> <s> Vasta nagu mees mehele ; kas sa kardad päikest või mis ? </s> <s> Kostis plekine kolksatus , küllap toetas isa ahjuroobi taas vastu seina , võibolla ka mitte . </s> </p></div2><div2 type="alaosa"><head> Ü </head>
<p> <s> Päike loojus katuste kohale . </s> <s> Näis olevat sama koht ; pime auk majaderäga vahel . </s> <s> Hall poripritsmetega kaetud luuk , mille piludest immitses auru . </s> </p>
<p> <s> Viimaks avanes luuk kriginal ja nähtavale ilmus tokerdanud pea . </s> <s> Üks neiu oli tänaval ; võpatas ning pages kiljudes majade vahele . </s> </p>
<p> <s> Näe , keegi jälle passib ! susistas pea . </s> <s> Ma ütlesin sulle kohe , et ilmaasjata tuleme värsket õhku hingama , see ei lõpe kunagi hästi ; inimene peab taltsutama oma kirgi , peab taltsutama , jaa . </s> </p>
<p> <s> Teinegi tokerdanud pea kiikus luugiserval ; räme , joomisest kärisev naisehääl tänitas : Peab taltsutama kirgi , jaa , jaa . </s> </p>
<p> <s> Ent korraga vakatas ; lausa tardus , ühtäkki täiesti unustanud mehe , kes rippus tal kaelas ; hetk hiljem libises justkui unes lähemale . </s> </p>
<p> <s> Hingas näkku magusat , uimastavat likööriauru , lihav rind lainetas ärevalt õhukese pluusi all . </s> <s> Kuuledsa , see oled ju sina ! karjatas . </s> <s> Seejärel rapsis kaaslase eemale , nagu oleks ta tüütu veinikärbes , ning ütles käsi laiutades : Näednüüd , miks ma tulin õhku hingama ; mul on siin kohtamine ! </s> </p>
<p> <s> Mees kõõlus äraootavalt luugi äärel , nägu ilmetu , ent ometi ääretult pettunud ; vaatas hindavalt ja arupidavalt , kuni taandus viimaks käpakil trepist alla ; mattus auru ja vigises : Aga see on ikkagi õige , et inimene peab taltsutama . – Olemeheks ! </s> </p>
<p> <s> Naine puges lausa põue , nagu otsiks sooja . </s> <s> Tead , kuidas ma sinu peale mõtlesin ; kogu aeg ! </s> <s> Otsisin sind igalt poolt , aga ei leidnud , mul ei ole nimelt sisemist häält nagu mõnel , kes teavad , kuhu minna . </s> <s> Ära nüüd sellepärast kohe värise , on ju vahva , kui mõni naine sinust hoolib ; küllap sa , vaeseke , pidid vahepeal palju luksuma , see võis äragi kurnata , kas oli nii ? </s> <s> Kuhu sa tormad , loll ; ega ma enda pärast otsinud , mul muudki teha ! </s> </p>
<p> <s> Ta kiskus mantlisiilust ; rippus küljes nagu takjas , nii tihe , nii soe ; juba paistsid metroojaama tuled . </s> <s> Aina rohkem inimesi tuli vastu ; läksid jooksujalu mööda , kraed tihedalt üleval , näod kinni kaetud , mustad varjud mustuses ; läksid pimeduse poole . </s> <s> Ei vaadanud ringi . </s> </p>
<p> <s> Ma olen muidugi õnnetu , et mina , minusugune sulle ei kõlba ; aga oleks ju ka imelik , kui keegi seaks ühe pulga peale mind ja Aleksandrat , eksju . </s> <s> Sul on maitset ! </s> <s> Kas sa ikka Aleksandrat armastad ; muidugi armastad , tema , vaeseke , on päris otsa jäänud , ei maitse talle söök ega jook , nii kui nägi sind ; luksub kogu aeg , sa mõtled tema peale . </s> </p>
<p> <s> Ütlesin talle , et ei tea üldse , kes on Aleksandra või kes on tema . </s> </p>
<p> <s> Naine jäi rabatult seisma . </s> <s> Ma ju tundsin su ära ; sina see oled ! </s> <s> Kõik te salgate , kui hirmus tõug on mehed ; ma ei eksi mitte kunagi ! </s> <s> Ta silmad lahvatasid põlema , neisse oli valus vaadata . </s> <s> Sina olid see , kes tegi ta ära ! </s> <s> Ajas küüned turri , valmis ükskõik mida lõhki kiskuma , kõike . </s> <s> Tõukas mingisse trepikotta , külmadest betoonastmetest üles , uksest sisse ; tõukas pikali keset põrandat . </s> </p>
<p> <s> Veel keegi paterdas sealsamas käpuli ; kluugutas imeliku häälega . </s> <s> Käed ja jalad alles nii tillukesed , nii tillukesed , hõõrus neid õrnalt vastu purjus naise põlvi . </s> </p>
<p> <s> Jäta ometi , Kassandra ; kui palju sa oled juba tõotanud ! ahastas keegi kusagil kõrgel pea kohal ; kusagil kaugel , seal , kus põles tuhm laualamp , heites põranda suunas ähmast valgust ja veel ähmasemaid varje . </s> <s> Jäta vähemalt täna , kui meil oli nii rahulik õhtu ; ilusad mängud , pikk unejutt ; keegi ei lootnud sind näha . </s> <s> Oleme juba unustanud ! </s> <s> Mine ära , mine päriselt ära , Kassandra ! </s> <s> Ja see pätt võta kaasa ; teda ei lase ma mingil tingimusel üle läve , vaata vaid ta haisvaid kaltse ; ja ka muidu ei laseks , enam mitte ühtki . </s> <s> Kui sa muust ei hooli , siis mõtle vähemalt sellele , et tited saavad jälle mõne haiguse . </s> <s> Aga mis sinul sellest ! </s> </p>
<p> <s> Kassandra väärutas ebakindlalt huuli , kuid tema näos helendas kaastunne ; segatud iseäraliku rõõmu ja hellusega . </s> <s> Mina ise ravin ; kui tõesti on haigused ! vastas ta kindlameelselt . </s> <s> Vaata vaid teda , õeraasuke ; siis taipad kõike ! </s> </p>
<p> <s> Kuid see , kes noomis , üksnes ohkas piinatult . </s> <s> Ma taipan kõike suurepäraselt ; ainult seda mitte , kust sa leiad üha need paadialused . </s> <s> Lõpuks ütles päris vaikse häälega : Kui vaja , võin olla ka emalõvi , veel hullemgi ; ja sa tead seda . </s> </p>
<p> <s> Ootas , et teine küünistaks , ent tolle käed ripnesid jõuetult alla ning palged helisesid ikka veel . </s> <s> Naised seisid keset tuba teineteise vastas ; esimene ootas lõputu aja ; viimaks raputas teine uskumatult pead . </s> <s> Paadialune ? </s> <s> Ta luusis sauna juures ; ei , ta ei ole mitte sugugi paadialune , vaid uus lapsehoidja ; et sul oleks kergem . – Alatud , alatud naljad ; ma ei suuda neid enam taluda . </s> <s> Kas sul ei ole kübetki südant ! – Ma jätan teid omavahele , moens ! </s> </p>
<p> <s> Naine pilgutas põgusalt silma ; rõõmuga , kuid samavõrd kahetsedes . </s> <s> Seejärel kostis ukse kolksatus ; ettevaatlik , kuid samavõrd nukker . </s> </p>
<p> <s> Jaa , ma olen emalõvi ! hüüdis teine naine , alles tütarlaps , justkui püüaks ennast vihale sundida ; ometi paistis ta närvilistest liigutustest üksnes kibedus . </s> <s> Ta sõrmed moondusid kramplikeks konksudeks , mis nätsutasid nagu nõiamoori kombitsad kollast kraed , rebisid salkude kaupa peast juukseid , küünistasid . </s> </p>
<p> <s> Sõrmed tegid haiget ; ent tüdruku enese nägu vapustasid veel palju sõgedamad valutuksatused , näis , nagu talle ei meeldiks olla emalõvi ; need tuksed tekitasid veel palju rohkem valu . </s> </p>
<p> <s> Vabandage mind , aga teie kollane mantel ei harmoneeru toa üldtooniga . </s> <s> Olge ometi härrasmees , saage aru , ma ei pea kauem paluma , et te lahkuksite ! </s> </p>
<p> <s> Laps paterdas õhinal lähemale ja kiskus mantlivarrukat . </s> <s> Kusagilt ilmus veel teine laps ning asus samuti kiskuma , samasugune laps ja samasugused aplad sõrmed ; nad hullasid , nagu oleks põrandal sipelgapesa või metslooma korjus ; või mänguasi . </s> <s> Mantel takerdus , tõmbus keerdu , pudenes seljast . </s> </p>
<p> <s> Teie ! </s> <s> See olete teie ! hüüdis hääl läbi udu . </s> </p>
<p> <s> Silmad olid soojad , säravad , kollased nagu taevatähed , kullast silmad ; nii tuttavad , nii tuttavad et jube . </s> <s> Pruun sünnimärk hüppas põsel , nagu oleks see kirp või muu väike putukas ; nii tuttav , nii jube . </s> <s> Kuid ta silmad olid aukus ; laud vaevatud ja pruunid . </s> </p>
<p> <s> Sa meenutad mulle mu unenägusid . </s> </p>
<p> <s> Ütlesin talle , et ka tema on pärit minu unenäost , olen vahepeal palju tema peale mõelnud . </s> </p>
<p> <s> Ta punastas juuksejuurteni . </s> <s> Korjas lapsed põrandalt kokku ja upitas nad üle puuvarbade vooditesse ; pistis ühe käega ühele , teise käega teisele lapsele suhu lutipudeli , seisis nagu lõõmav rist oma kohal . </s> </p></div2><div2 type="alaosa"><head> Ö </head>
<p> <s> Tüdruk vaikis kogu aja , vahtis maha , taoti kiikas silmanurgast voodite suunas , ehkki lapsed magasid juba ammu rahulikult , isegi ei sipelnud ega karjunud ; kudus . </s> <s> Varraste klobin oli ainus heli . </s> </p>
<p> <s> Miks te ei räägi midagi ; oleks huvitav kuulda . </s> </p>
<p> <s> Vardad klobisesid veel usinamalt kui enne . </s> </p>
<p> <s> Päris kindlasti tüdruk mossitas , kuigi puudus vähimgi põhjus . </s> <s> Ta käte vahel kasvas villane säär , muudkui kasvas , kuni lõppes valge pöiaga ; ta oli üliväga asjalik . </s> <s> Ühtäkki hüüatas : Ärge minge veel . </s> <s> Ise olete süüdi ; piinasite mu toona täiesti ära , nüüd kannatage . </s> </p>
<p> <s> Tüdrukul olid paksud pruunikad huuled . </s> <s> Kui ta luges silmi või mustrikohti , kerkis ülahuul veidi ülespoole ning hambad lipsasid nähtavale ; need olid kollased ja puseriti , ent ülimalt armsad , sakilised hambad . </s> <s> Ta istus koheval padjal , jalad keritud seeliku alla , ajuti kostis koguni nurrumist . </s> </p>
<p> <s> Vaevalt ta siiski nurrus . </s> <s> Talumatus vaikuses võimendus vähimgi kahin . </s> </p>
<p> <s> Teate , mina olen oma unenägudes üks hiiglama tige nõiamoor ; mis te muigate , need on tõelised õudusunenäod . </s> </p>
<p> <s> Ütlesin talle , et minul on enamasti üks ja sama unenägu , pealegi väga ilus , ning tema sarnaneb selle kangelannaga rohkem kui keegi teine . </s> </p>
<p> <s> Kas teile meeldivad nõiamoorid ? küsis tüdruk , langetades kombekalt ripsmed . </s> <s> Ent järsku ta käed vääratasid , vardad kilisesid vastakuti ja kostis mõrane heli . </s> <s> Tüdruk kargas jahmunult püsti , haaras nurgast luua ning asus hoolega tuba pühkima ; kuigi kusagil ei olnud tolmukübetki . </s> </p>
<p> <s> Kas teile tõesti meeldivad nõiamoorid ? </s> </p>
<p> <s> Torkas luuavarre jalgade vahele ja kepsles mööda tuba ; põrand värises jalgade müdinast , lapsed vähkresid läbi une , ent ta ei pannud neid tähele ; enam peaaegu ei pühkinudki , üksnes tuuseldas varreotsa seeliku all , kuni hakkas üle keha meeleheitlikult värisema ; võnkus omaette , keerutas luuda , põlved konksus , jalad harali ; tõepoolest nõid ! </s> </p>
<p> <s> Vaatas seinale ühte punkti ja neelatas , kuni langes padjale ; võdises veel paar korda , siis jäi vagusi . </s> <s> Tõmbus taas näost tulipunaseks ning pomises : Miks ma teid niimoodi häbenen , miks ometi ? </s> <s> Teiste pilk on hoopis parem kui teie oma . </s> <s> Raputas pead , nagu tahaks sellest mõtteid välja loksutada . </s> <s> Näete nüüd , mida teie pilk tegi ; nagu oleks jalge all õõtsuv meri , mitte kõva maa ; kas teil ei ole häbi piinata vaest tütarlast . </s> </p>
<p> <s> Raputas pead eriti ägedalt . </s> <s> Ta laup oli hele , kõrge , ettepoole kaardus ; see hele laup riivas korraks üht lapsevoodit ; seal tegi laps silmad lahti ; ent ka teine laps avas silmad . </s> <s> Nad isegi vaatasid täiesti ühtmoodi . </s> </p>
<p> <s> Mis sa vahidseal ! üürgas räme hääl . </s> <s> See ei olnud mingil juhul Aleksandra , tema hääl oli ju pehme ja soe ; uksel seisis Kassandra , käed sõjakalt puusas . </s> <s> Meite plika kah lõpuks otsapeale saanud , palju õnne , õnnitlen ! </s> </p>
<p> <s> Kassandra tuigerdas läbi ruumi , suutes vaid hädavaevu jalgu teineteise ette tõsta , ta tee oli arusaamatu ja kõver . </s> <s> Ühtäkki kiskus ta pluusi raginal lõhki ; paljastusid kaks lumivalget rinda , pringid ja krudisevad , väga ilusad ; puhus näkku pahvaku lämmatavat hingeõhku , mis oli veel palju räigem kui enne . </s> <s> Ometi ei olnud ta silmis võidurõõmu ega isegi joobumust , vaid valu . </s> </p>
<p> <s> Pöörad pea kõrvale , muidugi ; kaua sa ikka pöörad ! </s> </p>
<p> <s> Ühele rinnale oli tätoveeritud näkk , saba ja suunurk uljalt ülespidi . </s> <s> Ent seejärel väristas Kassandra teist rinda , kus alasti mees ja naine külvasid põllule seemneid . </s> <s> Mees ja naine tormasid raevukalt teineteise kaissu ning õõtsutasid kehadega vastamisi ; tüütu järjekindlusega sisse ja välja , koerte kombel , masinad . </s> </p>
<p> <s> Eks ole äge pilt ; üks kutt tegi naljaviluks , mis ta on , kas nali , kas vilu ; ütle ! </s> <s> Ta silmad hakkasid jälle elektrit koguma . </s> </p>
<p> <s> Välisuks avanes kergemini , kui võis arvata , nõrgast puudutusest ; nagu oleks vaid oodanud . </s> <s> Aleksandra tõusis pikkamisi toolilt ja tegi abituid liigutusi , justkui unes ; lapsed lõugasid ; ent kõige kõvemini ulus Kassandra , kas naeris või nuttis . </s> </p></div2><div2 type="alaosa"><head> Ä </head>
<p> <s> Kahvel ja nuga olid jälle taldrikul risti ; isa üha õgis , nagu ei leiduks maailmas midagi peale söögi , ei huvitanud teda ümbritsev kära , ei külaliste ega moosekantide veiderdused , tal oli pidevalt taldrik tühi ; ning tüdrukud , majatäis tüdrukuid sõelus tema tooli juures , tassides kohale uusi ja uusi vaagnaid . </s> <s> Ta ei joonud piiskagi , ka mitte tervisenapsi . </s> <s> Vaikis ; hoidis hambad risti . </s> <s> Millal need hobused ükskord ! urahtas kord . </s> </p>
<p> <s> Liiga hilja ; juba seisis vana hallipäine kutsar lävel , juba kummardas , juba hoidis lahti kaariku ust . </s> <s> Hobused kappasid tõrkumata maantee suunas ; teadsid piitsatagi teed . </s> </p>
<p> <s> Sina , raisk , oled juba vana olija ! ütles kutsar läbi hambavahe süljates . </s> <s> Mis sa oled isaga teinud ; nii otsa jäänud , et ma ei tundnud äragi ! </s> <s> Arvasin , aru pidasin , et mõni manuline . </s> </p>
<p> <s> Tuli sillatruup . </s> <s> Selle all lookles üksnes kuiv nõgu . </s> </p>
<p> <s> Vaat kus põud alles tänavu ! imestas kutsar ; sähvas siiski piitsaga hellalt üle hobuste . </s> <s> Vee päris ära tõmmanud ! </s> <s> Eks ikka otse taevasse ; varitseb seal parajat hetke , et pähe lajatada , selge see . </s> </p>
<p> <s> Tulid kuusedki ; seekord heledamad kui muidu , osa okkaid vist ära kuivanud . </s> <s> Õhtu ise oli sume ja kaunis . </s> <s> Päike veeres küll silmapiiri taha , ent tema hingus jäi alles , laotades maale videviku hägu . </s> <s> Milline kirjeldamatu sinakas hägu üle rohelise metsa , sinine ja roheline põimunud ! </s> </p>
<p> <s> Koguni kutsar laskis ratsmed lõdvemaks ning ümises . </s> <s> Ütles lõpuks : Siin tahtis su naine kangesti , et teid maha lastaks ; see oleks ehk midagi teiseks teinud . </s> </p>
<p> <s> Ütlesin talle , et seekord võiks ta tõesti jätta meid siia videvikku pidama . </s> </p>
<p> <s> Mitte mingil juhul , kostis kaariku taganurgast ; vaikne , kuid are ja kindel hääl . </s> </p>
<p> <s> Kutsar jättis kaariku hetkeks peaaegu seisma ning vaatas muhedalt tahapoole . </s> <s> Õige , noorik ! ütles ta habet patsutades . </s> <s> Kui juba jätsid kord kaevu rahule , ei sülitanud seda täis , siis ei tasu tagasi tulla , et ikkagi sülitada ; on teil alles palju aru peas , noorik , nii et jätkub seda ka pähe tõmmata ; sõidud on kõik nii ühte nägu ! </s> <s> Einoh , nagu peremees soovib ; pulmamajja mitte mingil juhul tagasi , seal on isa , seal on vend , naistekari ; eks põrutame siis otse mööda seda tänavat , suksukesed . </s> <s> Autod küll irvitavad teie üle , aga ega teiegi päris viimased ole , ärge sellepärast norutage . </s> </p>
<p> <s> Ütlesin talle , et ma ei ole midagi soovinud . </s> </p>
<p> <s> Hobuste jalad tagusid raevukalt vastu asfalti . </s> <s> Ühe hobuse kabi libises ; ometi ta ei kukkunud , kaarik kihutas üha edasi tänavalampide all , mis õgisid taevast videviku . </s> </p>
<p> <s> Siinsamas , ütles Aleksandra . </s> <s> Me läheme maha ; kui palju me võlgneme ? </s> </p>
<p> <s> Imelik naine sul seekord ; lausa oivaline ! ütles kutsar ning vaatas pika pilguga , peaaegu imetlevalt ; ei liigutanud end kordagi paigalt , kuni majauks sulgus . </s> </p></div2><div2 type="alaosa"><head> Õ </head>
<p> <s> Aleksandra siidkleit kahises maani . </s> <s> Ta ise oli ääretult puhas ja valge , käes tohutu pahmakas punaseid roosiõisi ; imeliselt malbe , häbelik , rõõsk . </s> <s> Kuid Aleksandra oli ka käevangus . </s> <s> Üks seisis ees ja naeratas , teine oli kõrval , täpselt samasugune ; see teine ei naeratanud . </s> </p>
<p> <s> Mis sa jõllitad nii imelikult ! ütles Aleksandra naerdes . </s> <s> Oled õnnest nii purjus , et näed kahekordselt ? </s> <s> Kas sa ei tunne mind ära ; ma olen ju Kassandra , sinu uus sugulane . </s> </p>
<p> <s> Ta ei tunne sind mitte kunagi ära , ütles Aleksandra murelikult , näib , et tal on ainult kuused peas . </s> </p>
<p> <s> Elutoas lösutas hiiglaslik tort , täites peaaegu kogu serveerimislaua ; sirutanud kõikjale oma jahupurust kombitsad . </s> <s> Kaksikud sumasid vahukoorelilledes , murdsid neid puruks ja pistsid ahnelt suhu ; kui enam ei suutnud , pätsisid tordi peoga lamedaks ja kihutasid lauaga mööda tuba ringi , nagu oleks see kaarik ; rattad jäid vaiba nurga taha kinni , laud rappus , torti pritsis maha ja seintele , kombitsad pudenesid laiali . </s> </p>
<p> <s> Vaata , kui armsad nad on ; nunnukesed ! hüüdis Kassandra vaimustunult . </s> </p>
<p> <s> Ütlesin talle , et kui ta oma lapsi tihemini vaatamas käiks , tunneks ta rõõmu nende arukatest tegudest . </s> </p>
<p> <s> Kassandra neelatas ; siiski jäi vagusi ; heledaks . </s> <s> Ent ka Aleksandra silmad olid kurjad ja häiritud ; peletas küll lapsed tordi juurest , ent kussutas neid ometi hellalt , nagu puhuks haige koha peale . </s> </p>
<p> <s> Vaadake peeglisse ; mis te näete seal ? – Peeglike , peeglike seina peal , ütle , kes on maailmas kõige ilusam ! – Kes heidavad abiellu , viskavad kõigepealt peegli puruks ; on ju nii ? </s> </p>
<p> <s> Ütlesin talle , et ei ole kohanud seesugust tava ning üldse ei peaks ta sekkuma võõrastesse asjadesse . </s> </p>
<p> <s> Muidugi purustame ! laksutas Aleksandra . </s> <s> Tõmbame naelte otsast lahti , sina sellest nurgast , mina sellest nurgast ; kas sa ei saa aru , vanamees ; hip-hip-korraga , ühekorraga ! </s> </p>
<p> <s> Peegel kukkus seinalt maha ; üksnes väike kild murenes nurgast ; peaaegu võrdkülgne kolmnurk . </s> </p>
<p> <s> Ei tulegi seda õnnetut armastust nii kaua , kui võis arvata ! </s> </p>
<p> <s> Õed vaatasid teineteisele nõutult otsa ; nagu peeglisse , mõlemad olid täiesti ühesuguse näoga , ligipääsmatud ; sättisid peegli räpakalt seinale tagasi . </s> <s> Peegel oli samasugune kui enne , näitas veidi kõverat pilti . </s> </p>
<p> <s> Tuleks voodi ära teha , ütles üks õlgu kehitades ; siid kahises . </s> </p>
<p> <s> Meil oligi just kavas magama heita , ütles teine . </s> </p>
<p> <s> Siid kahises jälle . </s> </p>
<p> <s> Sina võid muidugi pealt vaadata , kui tahad ; kas saab sulle midagi keelata . </s> </p>
<p> <s> Ütlesin talle , et see ei ole tema otsustada . </s> </p>
<p> <s> Ah sulle on armas see , ütles Aleksandra katkendlikult , sõnu vägisi suust kangutades , nagu ei jätkuks tal õhku , see , mis oli vanasti , enne mind ! </s> <s> Ütle ; see teine on sulle armsam ! </s> </p>
<p> <s> Ütlesin talle , et tema on mulle kõigist armsam , kuidas üldse tohib teisiti arvata . </s> </p>
<p> <s> Ütle ikka , ütle , ole mees ; kui oled mees . </s> </p>
<p> <s> Ütlesin talle , et ta jätaks mu hinge rahule , ma ei ütle midagi . </s> </p>
<p> <s> Teisest nurgast ilmus veel üks valges siidkleidis Aleksandra , hõljus mööda põrandat nagu vaim , ise peaaegu läbipaistev ; kuigi ilus , siiski räpane ja võigas ; põrkus järjest vastu kõiki esemeid , määris end tordiriismetega . </s> <s> Ah sa ei taha magada ; mis mõttega sai sind üldse võetud ? </s> <s> Käed puusas ; tulid kahekesi lähemale . </s> </p></div2><div2 type="alaosa"><head> V </head>
<p> <s> Tulid lähemale , ise ulusid kui hundid . </s> <s> Ka lapsed hakkasid uluma , kuigi olid üleni tordi valge võõba all ja õnnelikud ; pugesid hirmunult voodite alla peitu . </s> </p>
<p> <s> Nad olid valged ja läbipaistvad . </s> <s> Nöörisid kõri . </s> <s> Lämmatasid . </s> <s> Tuba kohises ja hakkas liikuma , isegi ulgumine lakkas ; kõik pöörles , iiveldas . </s> </p>
<p> <s> Kõik pöörles , ei ühtki tuge ! </s> <s> Siiski , keegi kiljus kusagil ; kusagil kaugel , nii hirmus kaugel , läbi siidi surmvaikse kahina . </s> </p>
<p> <s> Keegi kiljus tõesti . </s> </p>
<p> <s> Appi , ta lõi mind . </s> </p>
<p> <s> Aleksandra tegi ebakindla sammu nagu kukuks , pööreldes ; Kassandra varises pööreldes põrandale ; laup , valge pöörlev kumer laup ; nägu kolksatas vastu serveerimislauda ; keha lohises läbi ukse . </s> </p>
<p> <s> Lohises ukse taha , tume keha , tume inimeselaps . </s> <s> Uks kiikus hingedel , siis taltus temagi . </s> </p>
<p> <s> Voodinurga alt piilus lapsenägu , kahvatu ja väga tõsine ; vana ; laps uuris mõminal tuba , siis paterdas ettevaatlikult Aleksandra juurde ning kaapas teda käega . </s> <s> Emm , mõmises veelkord . </s> </p>
<p> <s> Aleksandra pöördus selili ja vaatas lakke . </s> <s> Lubas end kaabata , lubas isegi suudelda ; näris loiult huuli . </s> </p>
<p> <s> Aitäh , lapsuke ! ütles Aleksandra , siid kahises . </s> <s> Vähemalt keegi hoolib minust ; õeke hoolib ja ka sina hoolid , muidu on maailm julm , kui sa vaid teaks ! – Emm-emm-ptuhh . – Mis oleksin ilma teieta , mind löödaks maha nagu kassipoega ; mind ei olekski . </s> </p>
<p> <s> Ütlesin talle , et hoolin temast nagu ei kellestki teisest , see , mis juhtus , oli hirmus eksitus , ma ei mäleta midagi . </s> </p>
<p> <s> Nüüd lõid küll täpselt naelapea pihta ; ei hooli sa tõesti kellestki , mitte kellestki , ainult iseendast . </s> <s> Väga hea ülestunnistus ; õigeaegne , ei mingeid hellitusi tulevikus , ei mingeid naeruväärseid lootusi ! </s> </p>
<p> <s> Ütlesin talle , et see , mida ta räägib , ei ole õige . </s> </p>
<p> <s> Jaa , see ei ole õige , miski ei ole õige , mida sa räägid . </s> <s> Õige on ainult see , mida sa tegid ; sa lõid mind ! </s> <s> Sina , minu abikaasa , lõid mind . </s> </p>
<p> <s> Ta kõneles aeglaselt , iga sõna rõhutades ; väga selge häälega , pehme , soe . </s> </p>
<p> <s> Kas tuled lohutama ; ära tule , sa oled kuri inimene , tõstad kohe jälle rusika ja lööd , ma kardan sind ; metsloom , täielik metsloom ! </s> </p>
<p> <s> Koguni naeris , lühidalt ja magusalt . </s> </p>
<p> <s> Ütlesin sulle selge sõnaga , ära tule ! </s> <s> Ära jända ! </s> <s> Ma lihtsalt ei jaksa sind ära ajada , appi , appi ; olen ju läbi kolgitud , kõik kohad valutavad ; ära puuduta , appi , äkki sa lööd mind jälle . </s> </p>
<p> <s> Ütlesin talle , et olin hetk tagasi viimane närakas , sest kas on suuremat julmust kui lüüa naisterahvast , oma naist . </s> </p>
<p> <s> Luba , et sa ei peksa mind enam , ütles Aleksandra nõrgalt ; kuid ta huuled olid juba leebunud , paokil , niisked . </s> <s> Käsi liugles sinna , kus oli piir ; peaaegu märkamatult , ikka sinnapoole , kust kiirgas sooja . </s> </p>
<p> <s> Käsi lausa libises , nii märg oli maa , millele sattus ; või ookean ; sõrmed libisesid taltumatult edasi , sööstes nagu laevanina lainevalli , et sellest läbi murda . </s> <s> Murdsidki ; olid järsku hoopis avaramas kambris kui merekurk , kämblani alla neelatud ; võibolla koguni vaala kõhus . </s> <s> Sellel kambril olid pehmed , vetruvad , igale puudutusele järskude tõugetega vastavad seinad ; käsi , kas ta ujus veel või oli uppunud , täiesti uppunud . </s> </p>
<p> <s> Aleksandra tuksatas kogu kehaga , surus oma jalad nii laiali kui vähegi suutis ning peletas käe õrnalt eemale ; langes ülaltpoolt alla , viskles nagu mässav meri , hirnatas . </s> <s> Laps mõmises ja vaatas ; ka teine laps söandas voodi alt välja tulla . </s> <s> Äkki Aleksandra sosistas : Ära lase sisse , vaata ette , et sa sisse ei lase ! </s> </p>
<p> <s> Vähimgi tõuge meelitas ta suust pööraseid hirnatusi , ta oli justkui metsik kappav hobune ; ent samas sugenes häälde ettevaatlik , valvas , lausa kramplik võbin ; olematute päevade kaja . </s> <s> Ning kusagil kaugel oli Kassandra ; tapeedilillede vahel , roosakaslillal aasal , keset rasvaseid lilleõisi . </s> </p>
<p> <s> Korraga paiskus Aleksandra keha rabinal eemale , kuhugi kaugele , põlvedestki tahapoole , sinna , kus tallad ; vaevalt paistis üldse ; inises tasa . </s> <s> Näed , sain just õigel ajal , sa ise poleks muidu äkki jõudnud , seletas õhinal , oleksid veel tite teinud ; pead õppima ennast paremini tunnetama ! </s> </p>
<p> <s> Ütlesin talle , et ei tasu liigselt muretseda , küllap teab saatus kõige paremini , kuidas läheb . </s> </p>
<p> <s> Saatus ? </s> <s> Ma ei arvanud , et sa usud saatust ; saatus saatuseks , aga päevade järgi arvestades oleksin ma kindlasti rasedaks jäänud . </s> </p>
<p> <s> Kassandra astus lilledest välja . </s> <s> Aleksandra värvus üleni punaseks , koguni ta varbaotsad lõkendasid ühtäkki ; rullis kleidi mööda ihu siilhaaval allapoole ; verd ei olnud , siid oli valge ja puhas . </s> <s> Leppisite ära ? küsis Kassandra lihtsameelselt . </s> <s> Nii see käib ; kui ollakse noored . </s> </p>
<p> <s> Õde kehitas õlgu ; sammus talle vastu , käed õieli ees , peopesad ülespidi , heledad juuksed laiali mööda õlgu . </s> <s> Hüüdis järsku heldinult : Kallis õeke , kuidas sa minust hoolid ! </s> <s> Silmitses lummatud näoga lumivalgeid põlvsokke õe käes . </s> <s> Vaatas tagasi ja hüüdis narrides : No tule , löö mind , peksa mind ! </s> </p>
<p> <s> Ütlesin talle , et ta ei osataks praegust hetke , muidu võib rikkuda kogu üleva päeva , isegi kogu elu . </s> </p>
<p> <s> Milline teeskleja ; milline armas luiskaja . </s> </p>
<p> <s> Ütlesin talle , et rääkisin täiesti tõsiselt . </s> </p>
<p> <s> Kas see on sinu jaoks ülev päev ? küsis Aleksandra huviga ning pilgutas õele silma ; või pilkus silm niisama . </s> <s> Mis ülevust saab olla selles , mida ei tehta esimene kord . </s> </p>
<p> <s> Ütlesin talle , et peaaegu ei mäleta enam , kuidas oli varem . </s> </p>
<p> <s> Kas sa ka mind ei mäleta , kui oled järgmise juures ? </s> <s> Ära pöörita silmi , oleks lihtsalt huvitav teada ! </s> </p>
<p> <s> Ütlesin talle , et ta võiks kannatada tülinorimisega , kasvõi ühe päeva . </s> </p>
<p> <s> Tüli norida ei tohi , jätkas Aleksandra möirates ; õde kihistas temaga kaasa , tagudes põlvikuid vastu tapeeti , aga peksta tohib , peksta lausa tuleb , sest on ülev päev ! </s> <s> Tõeline mees , suur loogik ! </s> <s> Öeldakse ju , et kes ei peksa , see ei armasta ; tule , no tule , kullake , anna üks keretäis , anna üks tubli keretäis ! – Anna keretäis , sosistas Kassandra ning ta silmad hiilgasid januselt . </s> </p>
<p> <s> No tule ometi , kullake , mis sa ootad , anna keretäis ... </s> <s> Oo-oo-oo-oo ! oigas Aleksandra , põigeldes rusikate eest kõrvale ; jäädes igale löögile ette . </s> </p>
<p> <s> Ütlesin talle , et ta lööks vastu . </s> </p>
<p> <s> Ent Aleksandra hoidis kätega peast kinni ja kõigutas end : Oo-oo-oo-oo ... </s> </p>
<p> <s> Muudkui kõigutas ; üle ta silma ja põse ukerdas õhuke verenire , kuni langes tilkadena põrandale ; oli veel teinegi nire , samuti väike . </s> </p>
<p> <s> Korraks elavnes . </s> <s> Aga ei löö ! ütles . </s> </p></div2><div2 type="alaosa"><head> U </head>
<p> <s> Tänaval ; hõlmad lehvisid tuules , must kolmnurkne müts hüples naljakalt pealael ; põlved kerkisid iga sammu juures raevukalt üles ja rebisid õhku . </s> <s> Oleks tormanud peaaegu sülle , ent tegi viimasel hetkel õige põiksammu ning möödus ; riivas üksnes õrnalt käisega , tume kogu . </s> </p>
<p> <s> Tungis edasi . </s> <s> Kuid ei pääsenud , sest oli haagiga hõlma külge kinni klammerdunud ; torises : Nii ei jõua ma kuhugi . </s> <s> Pöördus haaki lahti tõmbama . </s> <s> Ent pillas käed rüppe ja karjatas ; roheline kaustik ripnes kurvalt käes . </s> <s> Sa ei tea , kuidas ma sind oodanud olen ; ja otsinud ! </s> </p>
<p> <s> Ütlesin talle , et ta jooksis , nagu oleks tal põlev takk taga . </s> </p>
<p> <s> Takk taga ? küsis naine pead vangutades . </s> <s> Kogus end veidi ja pilgutas peaaegu kelmikalt silma . </s> <s> Nii ei öelda . </s> <s> Kuid väljend ise on üpris nauditav . </s> </p>
<p> <s> Ootamatult algas sagimine . </s> <s> Eest , tagant , vasakult ja paremalt ilmusid paksude räpaste vammustega töölised , koguni ülalt , alt , kõrvalt . </s> <s> Astusid vaikides , üksnes sammud müdisesid tänaval . </s> <s> Vabrikutes lõppes töövahetus , kõik tõttasid kuhugi ; naine laperdas keset inimjõge . </s> <s> Kelmus suri ta silmis veel enne , kui sõnad lõppesid . </s> </p>
<p> <s> Ma arvasin , et sa tuled , aga sa ei tulnud . </s> <s> Miks sa oled niisugune ; vaatad mind niisuguse näoga ! </s> </p>
<p> <s> Töölise turske õlg paiskas naise vastutulevasse voolu . </s> <s> Vool kiskus ta endaga kaasa ; kusagil kaugel , hoopis vales suunas , vilksatas korraks mütsi kandiline serv , kadudes sealsamas . </s> </p>
<p> <s> Üks vatikuubedes salk pöördus majade vahele . </s> <s> Eespool plinkisid suured kollased tähed . </s> <s> Enamasti ilmusid tähed üksi või paarikaupa , moodustamata midagi mõistlikku , ent korraga plahvatasid kokku edevaks riviks : Reis ümber ilma . </s> </p>
<p> <s> Kollane valgus voogas üle tohutu inimahela , mis algas nurga tagant , nii et algust ei olnud näha ; ahelik tulvas maja uksest sisse , nii et ka lõppu ei olnud näha . </s> <s> Inimesed seisid kannatlike , tuimade nägudega . </s> </p>
<p> <s> Järsku nad elavnesid ; kõhud pundusid kummi , püüdes tõkestada ukseava , õlad ja käed lahvisid nagu veskitiivad , lüües valusasti vastu silmi ; nii valusasti , et puistasid majaseina üle virvendavate sädemetega . </s> </p>
<p> <s> Sädemed langesid pikkamisi keereldes olematusse . </s> <s> Sees oli veel umbsem , ruum oli puupüsti täis vaikivaid inimesi . </s> <s> Hoone auras rõskusest ja higist . </s> <s> Ühe seina asemel küütles klaas ; selle taga , keset valguskiirte murdumist istus vanaeit , kõrgemal kõigist peadest ; ulatas läbi luugi pileteid . </s> </p>
<p> <s> Järgmine ! </s> </p>
<p> <s> Ütlesin talle , et palun ühe pileti algavale seansile . </s> </p>
<p> <s> Veel enne sõnade lõppu tekkis kohutav segadus . </s> <s> Kogu järjekord liigutas end üheaegselt , mahtumata enam kõrvuti ; tallati jalgadel , väänati üksteise käsi ja kaelu . </s> <s> Ärge müüge talle , ta ei seisnud , ta trügis vahele ! karjuti läbisegi luugi suunas ; ärevusest kaamed näod . </s> </p>
<p> <s> Vanamammi ei kuulnud ega näinud ometi midagi ning viskas pileti luugiauku . </s> <s> Ent kohe rebiti pilet käest ; keegi hakkas sellega inimeste vahelt läbi trügima . </s> </p>
<p> <s> Ma mäletan teid , te olete seda filmi juba näinud , püüdis mammi lohutada . </s> <s> Tõstis koguni pilgu laualt ja vaatas ; kuid uut piletit ei andnud . </s> </p>
<p> <s> Järgmine . – Järgmine . – Järgmine . – Sellele ei müüdud , sosistati . </s> <s> Uksel tõmbusid kõik viisakalt kõrvale . </s> <s> Vahepeal oli ilm muutunud kottpimedaks , kollased valguskiired tantsisid tontlikult üle inimeste . </s> </p>
<p> <s> Tänav oli inimtühi ; ainult üks naine seisis prügikasti najal ja haigutas , käsi lõdvalt suu ees ; hall kortsupuru silmade ümber , põski uuristamas sügavad kraavid . </s> <s> Kuhu sa nõnda kadusid ; nii ei jõua kuhugi , ütles viimaks . </s> <s> Tal oli süsimust kandiline müts , mis andis näole range ilme . </s> <s> Muidu oli ta täiesti tavaline ; ebamäärane ; ometi hoopis teine naine . </s> <s> Näib , et sa armastad väga kino . </s> <s> Sa ; sa ei tunne mind tõesti ära ? </s> <s> Kõneles murtud häälega . </s> </p></div2><div2 type="alaosa"><head> T </head>
<p> <s> Niipea kui uks sulgus , oigas Asalea : Kuidas ma olen sind oodanud , kuidas solvunud , kuidas neelanud solvumist alla ; ennast ehtinud , ehteid maha rebinud ; nüüd sattus kõik nii äkki , et mul on jalas roosad püksid , ma häbenen . </s> </p>
<p> <s> Ütlesin talle , et häbeneda ei ole põhjust . </s> </p>
<p> <s> Ehk tahad neid siis vaadata ! </s> <s> Värises kätel ; müts vajus põrandale ja veeres loperdades tooli alla . </s> <s> Ka mantel kukkus , pluusi kaelus paiskus iseenesest lahti , nähtavale ilmusid rinnahoidja roosad pitsid . </s> <s> Kui pehmed käed sul on , milline nahk , nagu siid , ütles Asalea silitades . </s> </p>
<p> <s> Ütlesin talle , et äsja peksin nendesamade pehmete kätega naist . </s> </p>
<p> <s> Asalea naeratas . </s> <s> Ma ei usu , et sa oled kedagi löönud ; sina ! </s> <s> Pluusi nööbid läksid järjest lahti , üks nööp rebenes küljest ja kilksatas heledalt , kui kukkus põrandale ; ka Asalea kurgust kostis kilksatus , peaaegu samasugune , ainult veidi tuhmim . </s> <s> Asalea võttis käed pihku , hüpitas , hellitas . </s> <s> Need käed on suured löömakäed ; ei ole nad mingid löömakäed , nad on armsakesed , kulla-kullakesed ; võibolla me ikkagi ei peaks , tule mõistusele , me oleme juba suured inimesed , mitte lapsed . </s> </p>
<p> <s> Vastupidi sõnadele liibus aina tihedamalt ning oli väga palav ; lõgistas õlaga , et pluus saaks maha kukkuda ; ent rinnahoidjat hoidsid selja tagant kinni kiuslikud haagid , Asalea suu langes rahutult paokile . </s> </p>
<p> <s> Üha silitas , üha hellitas ; siiski vallandusid ka haagid ; vallandusid rinnad , üllatavalt suured , valged , pringid rinnad , millesse võis lausa uppuda . </s> <s> Sa teed kõdi , kihistas Asalea , sinu nina ; nii soe nöps ! </s> </p>
<p> <s> Ta oli vööni alasti , heledal nahal väikesed pruunid täpid nagu kiri , sünnimärgid . </s> </p>
<p> <s> Eks ma olen ilusamaks läinud . </s> </p>
<p> <s> Ütlesin talle , et muidugi . </s> </p>
<p> <s> Meelitaja ! hüüdis Asalea , õhetades heameelest ; kortsud mahenesid näos . </s> <s> Helendus lõppes allpool nabaauku äkilise musta ribaga ; nahkrihmaga , mis pidi hoidma seelikut üleval , kuid püsis ise vaid suurivaevu ümber vöökoha . </s> <s> Eks ole ilus pannal , ütles Asalea . </s> <s> Surus kätt raevukalt vastu pannalt . </s> <s> Pannal võnkles ; raskepärane , plekist , jahe . </s> <s> Kaks lohemadu hoidsid teineteist peadpidi kinni . </s> </p>
<p> <s> Ütlesin talle , et tema pannal meenutab voorusevööd . </s> </p>
<p> <s> Oo , milline stiil , elavnes Asalea ning surus kätt veel allapoole ; seelik keerdus ussina ümber keha ja nihkus kõrvale , paljastades pükste serva . </s> <s> Näe , ongi roosad , pomises õnnetult , haakides samal ajal lohemaod lahti , see ei ole õige stiil , rikub kõik ära ; jätame pooleli , ma palun sind , jätame pooleli , täna on ohtlik päev . </s> <s> Seelik kukkus maha , roosad püksid vajusid puusadelt alla . </s> <s> Ent Asalea langes äkki kükakile ning võitles pükste eest ühtaegu kätega , konksus jalgadega , jalavahega ; püksid olid rebenemiseni pingul . </s> <s> Rinnad kiikusid , segasid kiskumist . </s> <s> Jätame selle ; sa oled naisemees , mõtle , mida su naine ütleb ! </s> </p>
<p> <s> Ütlesin talle , et vahest tõesti on mõistlik järele jätta , sest tegelikult peaksin lamama praegu oma naise ees põrmus . </s> </p>
<p> <s> Püksikumm läks katki ; Asalea lõtvus ja võttis ise püksid jalast . </s> <s> Viskas nad tagakätt teiste asjade sekka , mis vedelesid väikeste kuhjadena üle kogu põranda . </s> </p>
<p> <s> Need püksid ei ole tõesti stiilsed , ütles ta , korraga rõõmus ja kurb , üleni alasti . </s> <s> Paljugi on mõistlikku maailmas ; ka mina uskusin , et suudan mõistuse abil maailmast läbi närida ; kuni kohtasin sind ja ei suutnud , mõistus kadus . </s> <s> Ahjaa , me pidime rääkima semikoolonist , aga ei ole rääkinud . </s> <s> Sa kadusid ära . </s> </p>
<p> <s> Ütlesin talle , et ei suuda mõista , kuidas võisin olla nii julm , nii julm ja jõhker . </s> </p>
<p> <s> Sa ei ole üldse jõhker ! hüüdis Asalea ; siis libises üle ta näo tume vari . </s> <s> Ah sa mõtled ikka oma naisest . </s> <s> Küllap oli ta seda väärt ; küllap tegi sulle midagi . </s> <s> Iga asja tuleb vaadata korraga mitmest kandist . </s> </p>
<p> <s> Ütlesin talle , et arvatavasti rääkis tema klassik talle seda kõike . </s> </p>
<p> <s> Ent Asalea ei hakanud naerma , ei muianudki . </s> <s> Lamas riidehunnikul , silmad häbelikult kinni . </s> <s> Poolkinni ; ikkagi piilus salaja . </s> <s> Ma tahan täna voodis , ütles ; taas silmad kinni , muidu oli alati põrandal . </s> </p>
<p> <s> Voodit ei olnud toas näha ; kuid mis võis enam olla võimatu , mitte miski ! </s> <s> Asalea siugles käega häbet varjates taganurka ning urgitses kapi alt välivoodi . </s> <s> Murdis lavatsi kohmakalt lahti ; üks voodijalg roosal rinnahoidjal , keskmine jalg särgil , kolmas viigipükstel , peatsis ripnes tihe hall ämblikuvõrk . </s> </p>
<p> <s> Tuhnis palavikuliselt käekotis , kuni ta sõrmed tuksatasid , ning tõmbas kinnisilmi välja väikese paberinutsaku . </s> <s> Servad närunenud , värv kulunud . </s> <s> Tahtis hakata seda lahti harutama , ent loobus . </s> <s> Pane otsa , kähistas . </s> </p>
<p> <s> Ütlesin talle , et kummis võivad olla augud . </s> </p>
<p> <s> Ta vaatas järsku otsa nagu kuutõbine ; väärutas iiveldusega huuli . </s> <s> Preservatiiv ! karjatas , näost mitte enam isegi punane , vaid lilla ; peet . </s> <s> See on preservatiiv ! </s> <s> Väga hea , kumm , väga hea , mõmises siis ; ikka veel kuutõbine . </s> <s> Langes täies pikkuses voodile ning jäi ootama . </s> </p>
<p> <s> Vedrud krägisesid , voodi kiikus meeleheitlikult ja vajus sügavale lohku , ähvardades kokku variseda ; keha langes üha allapoole ning kaotas ikka ja jälle teise keha enda küljest , kusagil ei leidunud kindlat toetuspunkti ; ent Asalea ei teinud kordagi häält , nagu ei oleks tal maailmaga vähimatki seost , oli kuu peal . </s> </p>
<p> <s> Mis sa ohkad nii sügavalt , nagu lõpetaksid hirmrasket tööd ; ära ütle nüüd , et sa ei ohanud , ei süganud . </s> <s> Rääkis ; pilgutas oma kortsus , krobelist silmalaugu . </s> <s> Kooris kummi ettevaatlikult maha , vaatas imestusega valkjat , poolvedelat nestet selle põhjas , loksutas ; laksutas keelt . </s> <s> Räägitakse , et sperma aitab kortsude vastu ; ei tea , kas see on tõsi ; selline tatt . </s> </p>
<p> <s> Nõrutas käele , määris silmadele , siis üle kogu näo . </s> </p>
<p> <s> Jää siia , ütles paluvalt . </s> <s> Tuba oli kõle . </s> </p>
<p> <s> Ütlesin talle , et mul on aega ainult kella kaheni . </s> </p>
<p> <s> Miks ometi ; räägiksime semikoolonist ja . </s> </p></div2><div2 type="alaosa"><head> S </head>
<p> <s> Keegi oli vahepeal esiku tsementpõranda puruks peksnud . </s> <s> Või oli põrand pikaajalisele tallamisele lõpuks alla andnud ja murdunud ; kõikjal vedelesid suured lahtised tsemendikamakad , mis õõtsusid jalgade all ja krigisesid võikalt vastu üksteist . </s> </p>
<p> <s> Ent märkamatult varjuda ei olnud nagunii võimalik , sest avanes välisuks ja sisse astus vennanaine . </s> <s> Lennutas mantli varna , sammus kolinal mööda esikut . </s> <s> Heitis pilgu , kuid ei öelnud sõnagi ; läks ära . </s> </p>
<p> <s> Toas oli kirst , kirstus isa . </s> </p>
<p> <s> Nägu kollakashall , liikumatu , silmadel peenraha tükid ; vahakuju nägu . </s> <s> Ülahuulel ukerdas porikärbes , lennates väga vastumeelselt minema . </s> <s> Tiirutas põrinal lae all , ent kohe laskus jälle tagasi , nii mitu korda järjest , narritas . </s> </p>
<p> <s> Kirstu kõrval maas piklik kaas ; sellest edasi voodi . </s> <s> Seal ei olnud hulk aega magatud , sest kattetekk oli liibunud vastu voodit ning väga tolmune . </s> <s> Voodi all kastis lebasid kortsus , kollaste laikudega linad ; hoopis erinevad lumivalgest linast kirstus , isa all . </s> <s> Kuid kõlbasid needki ; voodi ise oli pehme nagu vanasti . </s> </p>
<p> <s> Vaevalt jõudis tuli kustuda , kui algas nagin . </s> <s> Tiks-taks ; see võis olla ka kell . </s> <s> Kilks . </s> </p>
<p> <s> Kilks , kilks , kilks , tiks-taks , seejärel jäi kõik vaikseks , kogu maja näis magavat ; surnud . </s> <s> Üksi kärbes porises ; lakkas temagi . </s> </p>
<p> <s> Ometi kostis samas taas paar kilksatust ; seejärel mitu tasast koputust , mis kõlasid pimeduses nagu püssipaugud . </s> <s> Nad tulid küll kirstu poolt , ent kaugemalt . </s> </p>
<p> <s> Ole hea , ava uks , sosistati . </s> </p>
<p> <s> Ukse taga oli piklik valge laik , lummutis , mis liikus aeglaselt lähemale . </s> </p>
<p> <s> Tule maga laste juures , ma teen sulle sinna aseme . </s> </p>
<p> <s> Ütlesin talle , et ei tule , sest nad kardavad mind . </s> </p>
<p> <s> Lora , ütles vennanaine . </s> <s> Süütas tule . </s> </p>
<p> <s> Ütlesin talle , et ei tule ikkagi . </s> </p>
<p> <s> Vennanaine noogutas , kuid ometi ei lahkunud ; seisis öösärgis uksel . </s> <s> Kärbes oli taas kirstule roninud ning jalutas laisalt mööda servalauda . </s> <s> Vennanaine surus sõrme suule , nagu vihjaks millelegi , ja tegi ootamatu välkkiire hüppe ; sirutas käe ette ; püüdis kärbse peopessa . </s> <s> Porin kadus . </s> </p>
<p> <s> See on kogu minu oskus , ütles mornilt , muud ma ei oska . </s> <s> Litsus kärbse sõrmede vahel puruks , pühkis käed vastu lina ning istus raskelt voodile . </s> <s> Oli kärbes , enam ei ole . </s> <s> Keris jalad enda alla ja lisas mõtlikult : Oleksid pannud vähemalt kaane peale ; kes ta üldse maha tõstis . </s> </p>
<p> <s> Taas kostis kolksumist ; keegi kõndis mööda esikut . </s> <s> See keegi läks käimlasse , mis oli otse seina taga , hingas , võibolla koguni ohkas ; varsti läks jälle tagasi , kolin kaugenes , jõudis tuppa . </s> </p>
<p> <s> Nüüd viimaks taandus pinge vennanaise näost , põsesarnad ei olnud enam nurgelised . </s> <s> Mis sa vaatad , lausus , kas ma ei tohi siin olla , omaenda majas ; ma kardan . </s> </p>
<p> <s> Ütlesin talle , et kui ta kardab , peaks ta hoiduma sellest toast kaugemale , siin võib liikuda isa vaim . </s> </p>
<p> <s> Ma tahaks just talle näidata . </s> </p>
<p> <s> Ei rõhutanud oma lauses mitte ainsat sõna ; oli kinnise , mõistatusliku näoga . </s> <s> Veel üks kärbes tõusis kusagilt õhku ja tiirutas voodi kohal laes , ent vennanaine isegi ei märganud teda . </s> </p>
<p> <s> Kus ta hulgub , kellega on ? </s> <s> Ma kardan ! </s> <s> Ta ei ole jälle tulnud ; peab peiesid , hea põhjus ... </s> </p>
<p> <s> Ütlesin talle , et ei tarvitse muretseda , joomine on kindlasti hävitanud venna viimased mehevõimed . </s> </p>
<p> <s> Kuid nüüd vallandusid vennanaise suust sõnad nagu kosk ; teine kosk tuli silmist , pisarad muudkui nirisesid üle näo . </s> <s> Ta võttis kõrva tagant tableti ; vist juustest ; kugistas selle kuivalt alla ja üha rääkis : Ei ole , kas tead ! </s> <s> Koguni palvetan pühapildi ees , aga tema tahab ikka nagu vanasti , rohkemgi veel , juba ajas purjuspäi tütreid taga ; ma kardan õnnetust , see on õhus , õhk on ärev , tiine . </s> <s> Ütle mulle , kas sa otsisid mind vahepeal , kas mõtlesid mulle ; sestajast kui sõitsid uhkes hoburakendis siit minema . </s> <s> Isa ootas hommikuni , et sa tuled tagasi , konutas lauas , meie teised läksime magama ; mäletad , ma ütlesin sulle , et sa tuled , aina tuled ja lähed , aga tuled jälle , imelik . </s> <s> Ah , ma peaksin olema rõõmus , et teda pole , aga ei ole ometi , miks nii ! </s> <s> Tahaks kätte maksta . </s> <s> Mille eest maksta , mida on ta kurja teinud ? </s> <s> Võttis majja , õnnistab lastega , teenib nii palju , et ei mina ega lapsed pea tundma muret ; ütle , mis on viga . </s> </p>
<p> <s> Ütlesin talle , et ta võiks aegajalt väljas käia ja oma meelt lahutada . </s> </p>
<p> <s> Mulle ei meeldi . </s> </p>
<p> <s> Ütlesin talle , et naised on loodud sünnitama , panevad leivataina ahju küpsema ja sünnitavad , pärast võtavad ahjust välja küpse leiva . </s> </p>
<p> <s> Vennanaine nookas oma äranutetud näoga ja hüüdis : Mulle meeldid sina . </s> <s> Siin ja praegu . </s> <s> Magame ; eks magame siis ! </s> </p>
<p> <s> Tugevad , hirmus tugevad käed , mis haarasid ; kombitsad . </s> <s> Ta süli oli kuum ja ihar , kuigi veidi liiga lai ja lõtv , vist rohkete sünnituste tõttu veninud ; ent peatselt tõmbus tihkelt kokku ja elustus , lausa imes endasse ; pigistas nagu tugev rõngas . </s> <s> Vennanaine rapsis peaga mööda voodit , näris meeletult huuli , viskles ; püüdis häält kuidagi summutada , koguni alla neelata , ent ometi paiskusid ta suust karjatused . </s> <s> Pärast seevastu lamas täiesti vagusi , öösärk kurgu all , ei liigutanud oimugi . </s> </p>
<p> <s> Kuni väljas hakkasid lirtsuma ebakindlad sammud ; vennanaise paksud ja pehmed rinnanibud tõmbusid jäigaks , keha kattus kananahaga , karvad tõusid turri nagu kassil . </s> <s> Ta lipsas tasahilju uksest välja , näol surmamõistetu ilme . </s> </p>
<p> <s> Vajutas tule ära . </s> <s> Sulges enda taga ukse . </s> </p>
<p> <s> Hetk hiljem paugatas välisuks ; majaseinad värisesid pimeduses , kostis tsemendikildude ebaühtlane ragin . </s> <s> Siis sammud hääbusid ja kusagil kaugel hakkas inguma väike laps ; räme hääl vandus . </s> </p></div2><div2 type="alaosa"><head> R </head>
<p> <s> Kohe seejärel koputati . </s> </p>
<p> <s> Sammud ei olnud tulnud tagasi ; ainus heli oli räme hääl maja tagumises otsas , mis aegajalt peaaegu lämbus norinasse , siis võpatas taas laulma ja sõimama . </s> <s> Põrandakillud ei kolisenud , ukse taga ei saanud olla kedagi , ent koputused jätkusid . </s> </p>
<p> <s> Voodi ees takerdus jalgadesse kirstukaas ; samal hetkel uks paotus ning tuppa hulpis pimestavalt valge piklik laik . </s> <s> Kas tohib ? uuris aralt . </s> </p>
<p> <s> Ütlesin talle , et minnes ei küsinud ta midagi ega pea seetõttu ka praegu kometit mängima . </s> </p>
<p> <s> Valge laik lehvis üle põranda , vaim , kooljas , mitte inimene . </s> <s> Äkitselt puhkes naerma ; see ei olnud vennanaise naer , vaid noorem , heledam , ilusam . </s> <s> Hiilis voodi poole ning parastas : Ma näen sind küll , varja ennast kuidas tahad ; ka pimedas näen , isegi siis , kui sa peidad pea padja alla . </s> <s> Imelik , sa lõhnad kuuse järele . </s> </p>
<p> <s> Ütlesin talle , et ei taipa , kas ta on kooljas või mitte , kas teda saadab vari . </s> </p>
<p> <s> Kui see nii tähtis peaks olema , eks ma võin siis tule põlema panna , ütles tüdruk lihtsameelselt . </s> <s> Kuid ma usun , et meeldin sulle niigi rohkem kui ema , tema on juba vana , välja veninud . </s> <s> Aga et sa lõhnad , siis saame ju mõelda , et me ei ole siin , vaid hoopis näiteks kuuskede all , kas pole tore ! </s> </p>
<p> <s> Ütlesin talle , et see võib olla tema ema lõhn . </s> </p>
<p> <s> Tüdruk jätkas itsitades : Vaata-vaata , midagi emast tuleb sel moel minu sisse ; veider mõelda , ma oleksin justkui ema ! </s> <s> Ta nuusutas ja katsus ettevaatlikult keelega , lakkus ; ümberringi oli korraga kottpime , niiske , surisev . </s> <s> Tegelikult on kõik liiga soolane ega maitse üldse nagu peaks ; liha oma lihast , veri oma verest ; liiga soolane ja imal ühekorraga . </s> <s> Mis ma ometi lobisen , aeg kihutab nagu põlev täkk ; tule juba , tõmba mul särk üles ! </s> <s> Imelik , et pean paluma , midagi sellist ma küll ette ei kujutanud . </s> <s> Jutustas , ise krõbistas hammastega ; näris midagi , suust imbus mõrumandlilõhna . </s> <s> Hullvaim , ära kisu särki seljast , järsku tuleb jooksu pista , kes teab . </s> <s> Oled sa alles tuline ! </s> <s> Leidis kehale mugava asupaiga , kobas sõrmedega , silus , nätsutas , aitas tõugata . </s> <s> Ütle , onu , kas sa olid emaga samasugune , saamatu ; näed nüüd , asi ei olegi nii hull , juba läheb paremini ! </s> <s> Trummeldas rusikatega , küll mitte valusasti , ent siiski , üha tagus ja trummeldas . </s> <s> Ah , sa ei saa jälle aru , ütles jahedalt . </s> <s> Tee nüüd mõned ringid ; nagu hobune teeb jooksutunnis ringe , kuni muutub higiseks ! </s> </p>
<p> <s> Ütlesin talle , et ta vaikiks . </s> </p>
<p> <s> Krõbistas mandleid ; vaikiski , lõpuks aga pahvatas : Eks oli ju ; ei olnud välja veninud ! </s> <s> Ma ei taha nagu ema , ei taha , ei taha , võta mind kaasa , onu ! </s> </p>
<p> <s> Enam ei olnud kottpime , nõrk koidupuna värvis aknakardinale range ruudu ; valgus langes esmalt kirstule , libisedes justkui vaatepildist heitudes kohe edasi voodi suunas . </s> </p>
<p> <s> See oligi vennatütar , ei tea küll milline neist , põsel kaunis sünnimärk . </s> <s> Eks ole ju , ütles mõrult , ma meeldin sulle . </s> <s> Võta mind kaasa , ükskõik kuhu , ma olen su ori , kui tahad . </s> <s> Ta langetas mõistatuslikult ripsmed . </s> <s> Ma olen su sitaratas . </s> <s> Ei naeratanud ; oli ääretult tõsine , pühalik . </s> </p>
<p> <s> Ütlesin talle , et tal on põsel sünnimärk . </s> </p>
<p> <s> Sellest pole midagi , ma olen harjunud , harju ka sina ! </s> <s> Algul kartsin kohutavalt ja häbenesin , aga enda eest ju ei jookse ära , parem siis üldse mitte taga ajada . </s> </p>
<p> <s> Ta vaatas suurte lootust täis silmadega ; hardalt . </s> </p>
<p> <s> Ütlesin talle , et ta viimased sõnad on targad ja ta on üldse kullakallis . </s> </p></div2><div2 type="alaosa"><head> P </head>
<p> <s> Tüdrukud olid väga ükskõiksete nägudega ja kahvatud ; kuid vennanaise nägu oli veel palju läbitungimatum . </s> <s> Keegi ei lehvitanud järele ega tulnud saatma , isegi ei vaadanud ; ent kõik olid ühtäkki korraga õuel , ühel käes solgiämber , ühel väikesel liivakühvel , ka teistel midagi , sammusid risti-rästi üle hoovi , kõndisid tundmatuid radu . </s> </p>
<p> <s> Rada kallas truubi juurest kõrvale , otse enne kraavi , mis lõikus heinamaasse nagu sügav noasälk , täis üksnes sitket pori ; hoolimata kevadisest suurveest ei voolanud kraavis piiskagi vett . </s> <s> Eespool kahisesid peibutavalt puud , raagus võrade tagant paistis tükkhaaval helesinine taevas . </s> </p>
<p> <s> Taevalaotus valgus aina laiemaks , puud ei jaksanud seda enam peita ; kuni viimased oksad pudenesid eest , jäi vaid sinine . </s> </p>
<p> <s> Kaugel all oli jõesäng . </s> <s> Lookles allaheitlikult lagendiku servas , surutud tihedalt vastu kaljut , põhjas ümarad lihvitud kivid . </s> <s> Taamal tegi jõgi käänu ning tungis läbi kuusemetsa ; kuused tõmbusid tema ees kahte viirgu , nagu seisaksid valvel . </s> </p>
<p> <s> Ülalt kaljult paistsid kuused väikesed ja haprad . </s> </p>
<p> <s> Rada laskus tipust kiiresti alla ; väga kiiresti ja järsult mööda perve , kiviklibu krabises vastu taldu ; saabus hüppekoht , ümberringi vilises , siis tuli juba maa , mähkunud üleni piimjasse uttu . </s> <s> Udu keskel , kuuskedest eespool paistis suur kivi . </s> </p>
<p> <s> Sellel kivil istus keset lagendikku kaksiratsi naine ja kõlgutas jalgu , tuletukid silmades . </s> </p>
<p> <s> Mis põletasid õhku . </s> <s> Ent kohe kadus udu , nagu oleks tuul ta laiali puhunud . </s> <s> Maailm tardus , tuulevaikus sundis lõdisema ; see ei olnud see naine . </s> </p>
<p> <s> Sa ei otsinud mind ? küsis naine ; kehitas kohmetult õlgu ja tõstis käed pea juurde , kas selleks , et paremini vaadata , või selleks , et katta nägu . </s> <s> Sa olid täiesti pime , kui tormasid siiapoole , oleksid peaaegu kaela murdnud . </s> <s> Ma hoidsin hinge kinni ; aga sa oled pettunud ... </s> </p>
<p> <s> Samal ajal ilmus kaljutipule teine inimkogu ; sire naisekeha valges kleidis , otsekui maalitud sinise taeva taustale , hämmastavalt suur ja hele , jalad äkki üleni paljad ; kalju kohal teine kalju , veel palju ligipääsmatum . </s> </p>
<p> <s> Siin siis ongi koht , kuhu sa vead oma naised , seda ma arvasin , nii ma arvasin . </s> </p>
<p> <s> Ütlesin talle , et ei ole kindel , kas ta üldse ongi naine , vahest viirastus , unenägu või veel midagi . </s> </p>
<p> <s> Sul ei ole minust vähimatki kahju ? </s> <s> Vaata mulle otsa , ütle , kas näed tõesti üksnes viirastust ; kes ma olen . </s> </p>
<p> <s> Kõle roostepruun kalju sirutus püstloodis ülespoole ; tipp asus sedavõrd kõrgel , et peaaegu riivas päikest ; tundus , et tipp hakkab kohe purskama , tühi ja üksildane . </s> <s> Naist ei olnud enam kaljul . </s> </p>
<p> <s> Ütlesin talle , et ta on minu seaduslik naine . </s> </p>
<p> <s> Niigi palju rõõmu , et seaduslik . </s> <s> Ometi olen ka mina nüüd üks nende hulgast , lõputust hulgast , kelle pärast kapatakse mägedelt alla ja orgudest üles , kelle pärast käiakse arkaadia teel . </s> <s> Kuigi , jah , mina sündisin saunas ; kuigi mina tulin siia ise , kutsumata ; nuputasin ja tulin . </s> <s> Naine neelatas . </s> <s> Minu osaks oli näha , kuidas õhin sureb näos , silm tuhmub . </s> <s> Tonksas varbaga klibu , mis vedeles kivi ümber maas ; jätkas väsinult : Tulin mööda meie pulmasõidu rada , arvasin , et sa oled ehk siin , selle jõe ääres . </s> <s> Kui sind ei oleks saabunud , oleksin läinud edasi , sinnapoole , kuuskede taha , ma ei tea kuhu . </s> </p>
<p> <s> Ütlesin talle , et võime sellegipoolest minna kuuskede taha . </s> </p>
<p> <s> Arvad ? küsis Aleksandra ; päike pleegitas ta niigi lume värvi juukseid . </s> </p>
<p> <s> Kuused olid tumedamad , mets tihedam , kui näis eemalt , mitte mingisugust teed , metsa alla ei suutnud tungida ükski päikeselaik . </s> <s> Päikest ei olnud ka ülal , võrade vahel ; ülal olid tumerohelised okkad . </s> <s> Vaigused oksad peksid vastu nägu , kraapisid ja määrisid . </s> </p>
<p> <s> Aleksandra murdis vapralt endale teed , punased kriimud näol ; peatus , silmis õud . </s> <s> Siis selleks meelitasid mu siia metsikusse paika , et vägistada ; oma naist vägistada , mõtle , kuhumaani sa oled langenud ! </s> </p>
<p> <s> Ütlesin talle , et olen siin alati last tahtnud . </s> </p>
<p> <s> Last ! </s> <s> Kas sa mõtled üldse , mida räägid ; sina ; sa ju peksad mind , sina tahad last ; ma ei taha iial sinuga last , palu kui palju palud , mitte iial , sa ei ole seda väärt . </s> </p>
<p> <s> Ometi ei taganenud ta metsa , ei läinud kaugemale . </s> </p>
<p> <s> Nüüd sa muidugi imestad , miks ma su üles otsisin ; aga ma ei saa ilma sinuta ; ma võin olla magamata , aga ilma sinuta ei saa . </s> <s> Lisas naerdes juurde : Jään lahjaks . </s> </p>
<p> <s> Lamamiseks oli metsaalune kõlbmatu ; selg litsus siiruviirulisi kuuseriisikaid ja hallikasrohelisi samblapurasid , harud laiali , kuivanud , kivikõvad , torkivad ; ei kusagil rohtu ega mättaid , kõikjal okkapuru . </s> <s> Nii istuski Aleksandra sülle , torkas jalad harali ning kõigutas end , nagu oskas ; erilise innuta . </s> </p>
<p> <s> Oleksid võinud ka sisse jätta ; mul on spiraal . </s> <s> Sa oled näost hall . </s> <s> Ega sul halb ei ole ? </s> </p>
<p> <s> Ütlesin talle , et kui külvan mõned lapsed laia ilma peale , peab ta jagama ennast teiste emadega , kui tal kunagi tekib tahtmine last saada . </s> </p>
<p> <s> Aleksandra pilgutas silma ; nagu ei kuuleks . </s> <s> Tule koju , kulla mehike , ära hau sigadusi , need torkavad oma harud lõpuks alati sinu enese vastu . </s> </p>
<p> <s> Enne kui mets otsa lõppes , lookles puude vahele väike jalgrada ; kuid ka see viis välja . </s> </p></div2><div2 type="alaosa"><head> O </head>
<p> <s> Puud kängusid aegamisi kidurateks põõsasteks , eespool vilksatasid kõrged , punastest linnakividest laotud kandilised tornmajad ; otsekui jalad ; nende vahele oli surutud kahekorruseline puulobudik . </s> <s> Õhk oli tüüne , värvid väga eredad , võõbates maja turvaliselt munakollaseks . </s> <s> See oli lähim kõigist , otse üle maantee . </s> </p>
<p> <s> Maja ees küürutas võrdlemisi noor naine ; upakil , seelik nii üleval , et paistsid paksud tumesinised sukad . </s> <s> Mis sa vahid , nagu tahaksid kallale tulla ! hüüdis muhedalt , nägu ümar ja punetav nagu sõstratort , silmad sügaval põsevoltide taga ; ent tal oli jäme mehehääl . </s> <s> Lehvitas mullast musta käega , siis küürutas edasi , pudistades peost seemneid peenravakku . </s> </p>
<p> <s> Ütlesin talle , et äsja peksin metsas oma naist , seejuures mitte esimest korda . </s> </p>
<p> <s> Naine upitas end äginal sirgu , porine käelaba toetamas selgroogu , seelik langes otsapidi kummisäärikutele ja kattis sukad . </s> <s> Seda räägivad alguses kõik ! </s> <s> Aga ma ei karda tõesti ; ma olen tugevam , mida kõike pole elus juhtunud , olen kaks mõrtsukat ära pidanud ; ühest on lapski järel . </s> </p>
<p> <s> Ütlesin talle , et siis on ta ohtlik naine . </s> </p>
<p> <s> Maja uks vajus kääksudes lahti ning hoovi tormas hiiglaslik hall koer , keti otsas põlvepikkune lapsepabul . </s> <s> Aegajalt laps kukkus ja lohises mööda maad , kuni kett takerdus mõne juurika või lati taha ; siis ootas koer leplikult , et ta uuesti tõuseks . </s> <s> Naine ei liigutanud oimugi , isegi ei vaadanud sinnapoole , koukis seeliku laiast , põlvini veninud taskust ikka uusi kamalutäisi seemneid ja külvas maha ; lõpuks võttis taskust paberilehe , ühmates uhkelt : Minu visiitkaart ! </s> </p>
<p> <s> Paberile olid sorgeldatud ebakindlad kriipsud ; kõverad , värelevad jooned , mida oli võimatu lugeda . </s> <s> Siiski , lõpus leidus veidi selgem rida : Anni-tädi . </s> <s> Ent sel juhul pidi osa kriipse maha salgama . </s> </p>
<p> <s> Paber tundus elavat ; miski kihises selles nagu limonaad ja rabeles , miski külvas ümberringi umbseid , lämmatavaid õhulaineid , tuuleiilid tuiskasid üksteise kannul läbi lageda hoovi , tantsisid peenardel ja tuuseldasid aialippe ; või olid nad kuradid . </s> <s> Lipid heitsid hoovimurule tontlikke varje . </s> <s> Ilm haudus äikest . </s> <s> Maja värv muutus aina tuhmimaks . </s> </p>
<p> <s> Naine rabas visiitkaardi tagasi , kuid ta sõrmed olid kohmakad , ta liigutused räpakad ; paber kärises tükkideks , iga tükk omakorda sakilisteks helvesteks , mis lendasid eemale ja haihtusid pimeduses . </s> <s> Naine ütles : Tühja kah , astu sisse . </s> </p>
<p> <s> Maja sisemuses algas hoopis teistsugune , kuldkollane maailm , millest õues heljus vaid kauge mälestus . </s> <s> Ruumid sädelesid elektrilampide säras , kõikjal valitses lausa piinlik puhtus , põrandad läikisid nagu peeglid ; koergi loimas ringi ettevaatlikult ja väärikalt , klobistamata küüntega , puutumata vastu esemeid ; käratult nagu vaim . </s> <s> Naine osutas käega trepi suunas , mis viis üles ning käänas pimedusse . </s> </p>
<p> <s> Seal võid rahulikult ööd veeta ; ehk nagu öeldakse peenemas seltskonnas , ulu all ; või mis mina , mats , oskan kaasa rääkida ! </s> <s> Kuidas sa ennist hoovis vaatasid , nii igatsevalt , nii ütlemata piinatud näoga . </s> <s> Aga mida su naine selle peale ütleb ? </s> </p>
<p> <s> Ütlesin talle , et ma ei ole abielus . </s> </p>
<p> <s> Miks sa ei taha minna koju , kui sul naist ei ole ? küsis naine haigutades ; ta põske ehtis suur karvane pigmendilaik , kiikudes kaasa iga öeldud sõnaga ; salapärane lootsik , mis hüples lainetel . </s> <s> Vaene mees , vaene mees , mis õnnetus sind küll on tabanud ; vaata , kui hästi minu elu on läinud , kõik on olemas , kõik on järele proovitud , sina ka veel , elus hing majas ; meeshing . </s> </p>
<p> <s> Ütlesin talle , et laps ja koer on samuti elusad hinged . </s> </p>
<p> <s> Nemad on omad , aga tahaks ka midagi võõrast ja uut ; krehvtist , mis paneks keha kihisema . </s> <s> Naine kõigutas end kord varbale , siis kannale , siis tagasi ; sääred olid muhklikud , põlveõndlaist jooksid üles sinised sooned , tööinimese jalad ; ometi ei lasknud ta ennast silitada , vaid tõmbus siivsalt eemale ; koera karvad kerkisid turri ; silmadesse ilmus kuri kollane läik . </s> <s> Lõpeta ükskord see vahtimine ; ta ei haugu , kohe hammustab ! </s> <s> Ära mitte loodagi , et ma sind tahtma hakkan ; küllap saaksin ka hoopis paremaid , kellel on kuulid ja muud vigurid , nagu oli üks katuselappija , pärast teda vaatan kõigist teistest mööda . </s> <s> Miks sa sellepärast kohe punastad ; oh milline kaunitar välja ilmus , lausa ohkama sunnib ! </s> </p>
<p> <s> Naise pea vajus äkki longu ; jäi noruspäi . </s> </p>
<p> <s> Sa ei võta neid ropu suuga moore ometi südamesse ! </s> <s> Ega ma päriselt nii hull olegi , jutt on jutt , aga see , mis on jutu taga , iseasi ; küll harjud . </s> </p>
<p> <s> Saatis õhusuudluse , huuled peaaegu tagurpidi keerdunud , roosisuu ; kui käsi puudutas suud , väristas koer tigedalt turja , ketiots hakkas põrandal võnkuma ja kõlises . </s> </p>
<p> <s> Lahku ometi ; sa kõõritad ikka veel , ei saa kuidagi rahu ; kui palju peab sulle ütlema , et ma ei taha sind ! </s> <s> Kust küll tulevad nii tüütud inimesed , vist tehasest . </s> <s> Mine ilusasti trepist üles , mine oma toa uksest sisse , asegi on sulle ära tehtud , heida magama , head ööd , tšao , tšao ! </s> <s> Ent ise astus sammu trepi suunas , haaras käsipuust kinni , vahtis pinevalt üles . </s> <s> Ütle , kas sa kedagi teist ka tahad vaadata , kui siin oled ? </s> </p>
<p> <s> Ütlesin talle , et ei kavatse tõesti risti ette lüüa , kui keegi juhtub jalgu . </s> </p>
<p> <s> Õige , nii peabki ! </s> <s> Vahest on sul jäänud mõni asi kahe silma vahele , trikk või midagi ; ega mina tea , kuidas su elu on kulgenud . </s> <s> Mina armastan ainult magusat , lisas üleni õhetades ; täpsustas kavalalt : Magustoitu ; küll sa pärast saad aru . </s> <s> Tšao , bambino ! </s> <s> Ajas pea kuklasse ; sammus edvistades ukse poole , kett käes , koer järel ; hööritas aredalt puusi . </s> </p></div2><div2 type="alaosa"><head> N </head>
<p> <s> Ei saa praegu , kui hullusti ka tahaksin , ei saa ! </s> <s> Te ei suuda ette kujutada , mismoodi ma olen kinni seotud ; ei , mitte köidikutega , see oleks liiga julm , mind seovad kohustused , usk , teiste inimeste usk . </s> <s> Naeruväärne usk , sest neil endil ei ole vähimatki usku , et ma olen kogu aeg üleval ega maga otsustavat hetke maha ; veel enam , et ma suudan võidelda ja vastu pidada , kui ikkagi tullakse . </s> <s> Olen ju nõrk ! </s> <s> Kujutage pilti , kuidas üks habras tütarlaps väriseb pimedas ruumis ja kuulab praginaid , mis tulvavad järelejätmatult kõigist nurkadest ja hoovist , kogu öö koliseb midagi ümberringi , eriti täna , kui sähvivad piksenooled ja ulub tuul ; aga praegu oled sina mu juures , sinu hääl . </s> <s> On kuidagi julge olla , ei teagi miks , sest tegelikult ei ole sinust mingit abi ; aga miks sa ei räägi , puhu vähemalt torusse ; äkki ei olegi sind enam , sa ei kuule ; ma olen rääkinud pika jutu ; tummalt . </s> <s> Hullem veel , olen rääkinud võõrastele kõrvadele , nende eest ometi hoiatati kõige rohkem . </s> </p>
<p> <s> Hääl voogas tulipunasest plastmasskarbist ; krõbinal , aegajalt peaaegu kadudes , seejärel jälle ülearu tugevasti ; siis näis tüdruk karjuvat . </s> <s> See hääl oli ainus , mis kallas tuppa elu ; muidu sarnanes ruum hauakambriga , lagedad seinad , lihtne puulavats , ikoon ristilööduga , elektrilambi asemel pikk valge küünal , mis andis ähmast leeki ; ainult kirst puudus . </s> <s> Küünal hubises ; ent ilma olnuks veel kõledam . </s> </p>
<p> <s> Ütlesin talle , et olen olemas . </s> </p>
<p> <s> Sina oled siiski teistsugune kui need , kes hõõruvad heameelest käsi , kui tulevad maha lööma ; kuigi sinagi oled võõras kõrv ; ma arvan , et sa oled suur ja tugev , näiteks nagu karu . </s> <s> Ei , siis oleksid sa kole karvane , aga seda ma ei tahaks ! </s> </p>
<p> <s> Ütlesin talle , et kohtudes saab ta teada , milline ma olen . </s> </p>
<p> <s> See oleks tõesti põnev ; kas kujutelm on sama mis tegelikkus ; enamasti kahjuks ei ole . </s> <s> Kui ma sind muidugi ei ole surmani ära tüüdanud ; sina mind küll mitte . </s> <s> Mõtle vaid , kuus tundi järjest , hommikuni välja , ma ei ole kunagi nii kaua korraga rääkinud , ma räägin üldse vähe ! </s> </p>
<p> <s> Ütlesin talle , et helistasin raamatu järgi läbi hulga valvuriputkasid ja olen õnnelik , et sattusin just temale . </s> </p>
<p> <s> See oli juhus ; ma oleksin võinud olla halvas tujus ja toru hargile visata . </s> </p>
<p> <s> Ütlesin talle , et see oli saatus . </s> </p>
<p> <s> Üks tikk oli veel toosis . </s> <s> Küünal haaras aplalt tuld , taht kerkis hetkeks kõrgele , kiskudes leegi endaga kaasa , selles värelesid sinised ja kollased triibud ; samas vajus taht longu ning langes sisinal küünlale , mööda küünalt jooksid alla rasvapisarad . </s> <s> Pisarad tilkusid lauale ja tardusid valgeteks kuhjadeks . </s> </p>
<p> <s> Telefonikarp lebas lavatsil , vait ja elutu ; kogu tuba oli elutu . </s> <s> Akna taga lasus ühetaoliselt hall elutu taevas . </s> <s> Maanteel sõitis esimene auto ; koer lõrises all ; kostsid tasased mütsatused , keegi liigutas pange või koperdas sellele pihta . </s> </p>
<p> <s> Naine naeratas trepiotsal , seljas lühike kittel , suu taas tulipunane roos ; koer nühkis turja õrnalt vastu ta reienahka . </s> </p>
<p> <s> Sa lähed kuhugi ; kas magustoitu teeme ? </s> </p>
<p> <s> Ütlesin talle , et see on tema otsustada , kostilisel ei ole siin midagi kaasa rääkida . </s> </p>
<p> <s> Õige küll ; kostiline . </s> <s> Kui peen väljendus ; see tähendab siis , et sa tuled tagasi , nii-nii . </s> <s> Naine kadus pead võngutades ukse taha . </s> <s> Kus alles ütles ; kostiline ! </s> </p></div2><div2 type="alaosa"><head> M </head>
<p> <s> Kollane väsinud buss , keskel lõtv korts ; avas susinal uksed , mööda astmeid keksisid järjest maha rõõmsad inimesed , pudenedes suurte majade vahele . </s> </p>
<p> <s> Tüdruk , paraku poisi raudkõvas haardes ; tormasid otse üle muru ning kadusid kilgates uksest sisse , uks klirises , üks vanaeit kiljatas maja lähedal . </s> <s> Veel tüdruk ja poiss , veel tüdruk ja poiss . </s> <s> Veel üks tüdruk , paksude siniste puhvpükstega ; ja koguni kaks poissi . </s> </p>
<p> <s> Rohkem ei olnud , ei kedagi . </s> <s> Üksnes plekist tulbalapats kiikus vaikses tuules , peal number ; mis ei paistnud . </s> <s> Bussijuht sidus laubale kirju rätiku ning sõitis edasi . </s> </p>
<p> <s> Bussi varjust ilmus nähtavale uje tüdruk . </s> <s> Seisis kõnniteel , käes kokkumurtud ajaleht ; Perekonnaleht , mingi vana number , paber oli kolletunud . </s> </p>
<p> <s> Teil on käes Perekonnaleht , ilmselt te ootate ; ilmselt mind , pomises tüdruk , tulemata sammugi lähemale . </s> <s> Tal olid lühikeseks pügatud , siili kombel püstised juuksed . </s> <s> Seljas ülimalt lihtne jakk ja lihtsa lõikega hall seelik ; üldse ilma lõiketa seelik . </s> </p>
<p> <s> Ütlesin talle , et pesa on juba valmis seatud , meid võõrustab üks lahke naine . </s> </p>
<p> <s> Tüdruk turtsatas ning tema juuksed tõusid veel rohkem turri ; tuul liigutas lehte , krabin segas häält , midagi ei olnud kuulda . </s> <s> Tõmbus koguni veidi küüru , nagu kardaks hoopi , siis astus maanteele ; siiski astus maanteele . </s> </p>
<p> <s> Ajalehed said kokku prügikastis , mahtudes sinna vaid suurivaevu ; prügi jaoks enam ruumi ei jäänudki . </s> <s> Lehtede kikkis otsad vaatasid kõrvuti kastist välja ; vaatasid järele , tüdruk seiras neid hämmeldunult ja väärutas huuli , kas muigas või põlastas . </s> </p>
<p> <s> Naine küürutas taas jalgupidi peenras . </s> <s> Heitis peotäie seemneid kurakätt , sinnapoole , kus oli tikripõõsas ; paraku tabas lapsele silmade vahele . </s> <s> Laps ei iitsatanud , naine harpas kummikuid lohistades lähemale . </s> </p>
<p> <s> Tüdruk tõttas jalgrada mööda edasi , naine kannul ; tüdruk kiirendas sammu , naine samuti ; tüdruk hakkas jooksma , naine jäi seisma . </s> <s> Magustoitu siis täna ei tee , ütles kahetsedes , sul on külaline , pakud talle ise ; midagi sellist võiski tegelikult arvata . </s> </p>
<p> <s> See on isane , sosistas tüdruk umbusklikult , kõõritades , kuidas koer indleb perenaise najal . </s> <s> Viimaks ometi puudutas , sikutas ebalevalt käisest , sosistas : Lähme , ta ei ole päris korras , ma kardan ! </s> </p>
<p> <s> Ütlesin talle , et on ülimalt ebaviisakas kahtlustada lahket perenaist . </s> </p>
<p> <s> Tüdruk astus maja uksest sisse , väga , väga vastumeelselt . </s> <s> Trepil tõrkus , isegi tõukles pisut ; ülal toas varises nagu jalalt lõigatud seen lavatsile . </s> <s> Unise , magamata peaga sain meie öisest kõnelusest vist väga valesti aru , hasises siilina kerra tõmbudes . </s> <s> Mulle tundus , et te kutsute vestlema , peate mind intelligentseks partneriks , aga teie ; te kasutate kohe vägivalda . </s> </p>
<p> <s> Ütlesin talle , et pidasin teda tõepoolest intelligentseks ja pean ka nüüd . </s> </p>
<p> <s> Mis on siis vahepeal juhtunud ; mu pea , appi , mu pea on täiesti sassis ! </s> </p>
<p> <s> Ta raputas oma siilipead ja hõõrus seda mõttetult vastu lavatsit ; lühikesed juuksed pealael isegi ei liigahtanud . </s> <s> Samas hakkas jälle metslooma kombel rabelema . </s> <s> Taevas oli samasugune kui enne , ühtlaselt hall ; nagu oleks riputatud akna taha määrdunud lina . </s> <s> Põranda alt kostsid kummalised hääled ; naine ähkis , aga ka koer ähkis , laps kilkas ja plaksutas . </s> <s> Tüdruk kuulas hetke , pea pinevalt viltu , siis liigutas suud , nagu oleks tahtnud oksendada . </s> </p>
<p> <s> Nii paha on ; nii halb ja õudne ! ütles vabandades , lubikahvatu ; püherdas üksi voodil . </s> <s> See on väsimusest , ikkagi öö läbi üleval , peaks magama . </s> </p>
<p> <s> Ütlesin talle , et on kohatu riietega voodis lamada , ta määrib puhta lina ära . </s> </p>
<p> <s> Tüdruk sulges silmad ning hakkas norskama . </s> <s> Keha loksus lõdvalt mööda voodit , veeres ja laperdas , ent suu norises endistviisi ; teda ei olnud võimalik üles raputada . </s> <s> Ainult siis , kui mõni nööp kippus lahti tulema , rapsis käega ; porises ; tal olid teravad hambad , mis salvasid armutult . </s> <s> Sile nägu , ei ainsat märki , mida tabada . </s> </p></div2><div2 type="alaosa"><head> L </head>
<p> <s> Lapsed tormasid uksele . </s> <s> Mürasid , tere ei öelnud , ei teinud üldse välja ; üksnes paar põgusat grimassi . </s> <s> Tuba oli kohutavalt segamini , kuigi kõik esemed olid puhtad , terved , oma kohal ; ümberringi kolises ja ragises , laevärv oli iga hetk lahti koorumas , lamp alla langemas . </s> </p>
<p> <s> Nüüd viimaks torgati pea ukse vahele ; valge , sassis , unine . </s> <s> Aleksandra ; Kassandra . </s> <s> Vaatas pilkuvate silmadega ringi . </s> <s> Oo , sina , rõõm näha ; tõesõna , mul on suur rõõm sind näha . </s> <s> Sinust ei olnud vahepeal midagi kuulda , arvasime juba , et sa ei talunud alandust ja tõmbasid end oksa . </s> <s> Hääl oli räme , silmad rähmased . </s> </p>
<p> <s> Ütlesin talle , et mind ei ole keegi alandanud . </s> </p>
<p> <s> Kuidas ei ole ; sa alandasid ju ennast ise , kui meelitasid õeraasu sinna , kus keegi ei kuule ega näe , ja lõid ta sandiks . </s> <s> Vilunud töö , sinised kirjad on siiamaani silmade vahel ! </s> <s> Tasandas hääle sosinaks ning vaatas ukse suunas , see oli kinni ; pilgutas saladuslikult silma . </s> <s> Lähme ; siia ei või sa jääda . </s> <s> Löö mind ka , nagu sa õde lööd . </s> </p>
<p> <s> Ütlesin talle , et tulin Aleksandra pärast . </s> </p>
<p> <s> Aleksandrat ei ole . </s> <s> Ei ole ja kõik , võta teatavaks ! </s> <s> Tule nüüd , ära jonni nagu väike laps ; pärast näitan sulle midagi , tule . </s> </p>
<p> <s> Lapsed ei pööranud ka temale tähelepanu ; koperdasid otsa , nagu oleks ta klaasist , põrkudes seejärel imestunult eemale . </s> <s> Katkusid tapeedipaberit suurte tükkidena seinast maha ja keksisid sellel jalgupidi , ise rõõmsad , nii rõõmsad . </s> <s> Kogu tuba huugas nende lärmist . </s> </p>
<p> <s> Annan sulle midagi , tule ; miks sa vaatad lapsi niimoodi , mulle tundub , nagu tahaksid neile kallale minna , neile ei või , tule mulle kallale , tule , tee neid siniseid kirju , ka mina tahan olla pühademuna , sosistas Kassandra hõõgudes , koguni hääl oli mahedam , ei kärisenud enam nii võikalt . </s> </p>
<p> <s> Tormas ise kallale ning tõukas hirmsa hooga vastu uksepiita ; tõukas otse vastu ust , mis oli kohutavalt kõva , kivist , lausa kaardus eest ära . </s> <s> Maailm keerles , maa oli ühel pool , ilm oli teisel pool ; maailm oli poolik . </s> </p>
<p> <s> Keset seda maailma oli pöörlemise süda , mis ise ei pöörelnud ; Aleksandra ; kaugel , lõputult kaugel . </s> </p>
<p> <s> Paistis läbi tagatoa ukseprao ; lamas lumivalgel padjal , pikad valged juuksed mööda patja laiali , imeliselt sassis otsekui kombitsad , head kombitsad , kleepides silmad enese külge ; ta oli õhukese valge lina all ja magas , suu õrnalt paokil , huulte vahelt paistsid hammaste sakilised servad . </s> </p>
<p> <s> Aleksandra liigutas veidi kätt ; paberõhuke nahk , peaaegu läbipaistev , krabisev , ent ometi pehme ja soe ; õudsel kombel hurmav , soe ja pehme . </s> <s> Peopesa libises mööda lina , kuni jõudis peani . </s> </p>
<p> <s> Kahe rusika suurune pea ; hõredad pruunid juuksed , suu paokil , igemed ilma hammasteta ; imik . </s> <s> Siputas kätt , rapsis jalaga , kutsus . </s> </p>
<p> <s> Kuid teda ei saanud puudutada ; mitte kumbagi ei saanud puudutada , nende kleepuvaid juukseid ; ei saanud tunda nende läbipaistvat hingeõhku , puhast ja uimastavat nagu kristall ; nad olid kaugel , aina kaugemal , üksnes viirastused veel , kadusid . </s> </p>
<p> <s> Mööda tormasid koridorid ja trepid , aknad ja uksed . </s> <s> Kuuledsa , mis sa sipled nagu loom ! urises keegi hauataguse häälega , ilmselt mees . </s> <s> Muidu me ei tassi sind edasi ; lööme pea lõhki ja viskame rentslisse ! </s> <s> Teine , veel tuhmim hääl lisas süngelt : Arvasin , et ta on inimene , tugev inimene ; ta ongi tugev ; tugev ja raske , annab alles vedada . </s> </p>
<p> <s> Ütlesin talle , et tahan tagasi lapse juurde . </s> </p>
<p> <s> Ole kuss , sa ei tea , kuidas su inin on kõik ära tüüdanud ! </s> </p>
<p> <s> Allpool paistsid kaks pead , neli õlga , neli lihavat käsivart ; kõik tihedalt kaetud tumedate krussis karvadega , millest hoovas kirbet mehelõhna . </s> <s> Kusagil väga kaugel all voolasid järjest mööda tänavakivid , kord kiiresti , kord jõnksudes , maa oli viltu ja värises . </s> </p>
<p> <s> Jäi jälle magama , ahastas üksik hääl ; küllap kolmas , sest selle kõla oli tuttav . </s> <s> Olge head , pange ta siia ; ettevaatlikult ; kui te vähegi suudate ettevaatlikult . </s> </p>
<p> <s> Ütlesin talle , et olen paat ulgumerel ning naudin üle kõige lainete loksumist ja kiikumist . </s> </p>
<p> <s> Käsivarred kadusid , maailm kihutas sügavikku . </s> <s> Ent seejärel maailm rahunes ja üksnes väreles veidi ; vedrudel . </s> </p>
<p> <s> Naise nägu kummardus alla , nägu ja ihu ; ihu kooldus voodi kohale , rinnad langesid väga-väga lähedale ; riivasid läbi riide , põletasid . </s> <s> Nägu oli murelik . </s> <s> Käsi hoidis marlilappi , mille pundunud otsast tilkus midagi vastu kõri , tilk-tilk , jahedad värvitud tilgad ; lapp oli külm nagu jäätunud meri . </s> <s> Vaeseke , sul on palavik , mis ma sinuga teen ; siia ei saa isegi abi kutsuda ; sa jampsid . </s> </p>
<p> <s> Ütlesin talle , et ta ise tassis mu tundmatusse kohta ja kannab nüüd vastutust . </s> </p>
<p> <s> Rumaluke , kuidas sa tohid niiviisi mõelda ; ma olen seda hetke kogu aeg oodanud . </s> <s> Küll naisehääl , ent ometi kärisev . </s> <s> Minule ju meeldib , kui sa peksad , rumaluke ; löö mind , miks sa ainult õde lööd . </s> <s> Ta langetas silmad , kurb ja jube ; ta oli Kassandra . </s> </p>
<p> <s> Ütlesin talle , et lõin ju tedagi ükskord . </s> </p>
<p> <s> Ei löönud ! ägestus Kassandra , kiskudes kleidi eest puruks ; rinnad rippusid nüüd vabalt üle kõhu . </s> <s> Sa ei löönud mind , ei löönud . </s> </p>
<p> <s> Ütlesin talle , et lõin teda ja ta õde , mõlemaid . </s> </p>
<p> <s> Ma ei tea , ma ei tea ; löö kasvõi üheainsa rinna pihta , on ju ilus rind ; seleta nagu lapsele , mis mees sa oled ! </s> <s> Torkas rinna peaaegu suhu , lämmatas , ummistas ; rinnale olid lõigatud mehe ja naise kontuurid ; sinised alasti inimesed alasti ihul ; kummalgi ka veider ruuge täpp . </s> <s> Vaata , kas pole ilusad ; selle nimel tasus taluda need vintsutused , eks ! </s> <s> Miks sa ei vaata ? </s> </p>
<p> <s> Ta erutas sõrmega meest ning see paiskus nagu hüpiknukk naise suunas ; hakkas tema ees värelema justkui lumehelves , mis kardab , ent samavõrd ootab sulamist ; naine seiras teda tardunult ja kibedalt . </s> <s> Siis puudutas Kassandra naist . </s> <s> Naine tormas ahnelt mehe juurde , tema ruuge täpp haaras mehe ruuge täpi enda sisse ; nad õõtsusid ja värelesid teineteise embuses , isegi käed põimusid ja näod sulasid . </s> </p>
<p> <s> Nad vaatasid teineteist lõputult hea meelega . </s> </p>
<p> <s> Noh , kuidas on ? küsis Kassandra , näperdades sõrmeotstega rinnanahka ; mees ja naine ühinesid ; hüppasid sisse-välja . </s> </p>
<p> <s> Ütlesin talle , et neile meeldib katkestatud suguühe üle kõige . </s> </p>
<p> <s> Proovi sina ka , vaata , mis juhtub ; näe , kui tore . </s> <s> Või katkestatud , kuidas ütles ! </s> <s> Kohe näha , et kruvi logiseb , maja õhustik on pähe löönud ! </s> <s> Aga ei ole viga , lööme kruvi jälle paika ; vaata ainult , et sa vedrut välja ei viska ! </s> </p>
<p> <s> Ta lajatas tugeva ja valusa hoobi . </s> <s> Hakkas immitsema verd ; tige hoop , milles leidus nii jõudu kui nõtkust . </s> </p>
<p> <s> Ei visanudki vedrut välja , ütles Kassandra imetlevalt , silmad tungimas pealuust välja ; pikad tulised orad , mis sobrasid ihus . </s> </p>
<p> <s> Ütlesin talle , et ta lakkaks . </s> </p>
<p> <s> Ei lakka ; lakkan , kui sa mind lööd , siis jätan järele , muidu mitte . </s> </p>
<p> <s> Tõusis voodilt ning keksis keset põrandat ; tantsis vist , paljad rinnad õõtsusid , mees ja naine karglesid teineteise otsas ega naeratanud enam sugugi , vaid olid täiesti ilma ilmeta ; Kassandra edvistas , ent temagi ei naeratanud . </s> <s> Kas lööd ; või pean jälle mina lööma ! röökis mornilt . </s> </p>
<p> <s> Nõrk , jõuetu löök , pigem tõuge ; kuid rinnad hakkasid sellegipoolest ägedalt kiikuma , mees ja naine tormasid nagu nõelatud teineteise embusse . </s> </p>
<p> <s> Näe , nikuvad , nikuvad ! hüüdis Kassandra võlutult ning langes voodile ; lämmatas kätega , rindadega , suuga , lõpuks püüdis üleni lämmatada , kõigega , koguni sünnimärgiga suunurgas ; maailm oli õhku täis , aga õhk oli kadunud , kõik huugas vastikult , uimaselt , lämbus . </s> <s> Seda olen ma oodanud ; nii neetult kaua . – Ma tean teda küll , ei tasu vaeva , kostis kuiv hääl ülaltpoolt . </s> </p>
<p> <s> Kassandra võpatas , põrkus voodilt , koguni õhetas ; nagu süümepiinadest räsitud imb . </s> </p>
<p> <s> Ma arvasin , et uks on lukus , kostis Kassandra , suu kuiv ; tegi huultega abituid , abiotsivaid ringe nagu kala , kes on kuival , lämbunud , valus kala . </s> </p></div2><div2 type="alaosa"><head> K </head>
<p> <s> Naine , kes teda katkestas , hõõrus mõttessevajunult prilliklaase ; toas lasus pilkane vaikus . </s> <s> Klaasid läikisid . </s> <s> Kui ta pööras pead , võpatas valgus nende pinnal ; hüples ning vahetas värvi . </s> <s> Prillid olid suured ja ümarad , nahk prillide taga kahvatu ; ent nina , vastupidi , nina oli pikk , terav , läikiv . </s> </p>
<p> <s> Viimaks tegi mürgise näo ; torkas näo vastu Kassandra nägu . </s> <s> Ta kuulub minule , Kassandra , see on minu vana tuttav , kunagine partner , muideks . </s> <s> Jaa , sa said õigesti aru , seekord kuulub ta mulle ! </s> </p>
<p> <s> Kassandra puhkes nutma . </s> <s> See on , kui lööd kelleltki üle ; ma olen alati öelnud , et üle ei tohi lüüa ; vaene õeraas , see on mu karistus , meie mõlema karistus . </s> <s> Ta sõrmed värisesid ; nööpis pluusi kinni , ise halises , õlad tõmblesid riide all ; või olid need rinnad . </s> <s> Ei saa mina , ei saa õeraas , langeb kolmandale , soigus edasi peaaegu lauldes , langeb võhivõõrale , sa oled mulle võhivõõras . </s> </p>
<p> <s> Ka sina mulle , kostis mürgine naine ning siugles Kassandra poole , näost üleni roheline ; väänles üle põranda . </s> <s> Tal oli seljas hea lõikega , kallis kleit , mis liibus tihedasti vastu ihu ; must kleit , mis erutas , kuid väga vähe ; väga pidulik . </s> <s> Tundub vägisi , nagu ei saaks sa sõnadest aru ; me kuulume erinevasse maailma . </s> <s> Ela sina pealegi sirmi taga , kui tahad , mina kaapisin oma naha juba ammu puhtaks , minu koridor on mujal . </s> </p>
<p> <s> Ma ei saa aru , mida sa räägid , ahastas Kassandra . </s> </p>
<p> <s> Seda ma räägingi ! </s> </p>
<p> <s> Seiras veel korra mürgiselt ; Kassandra haihtus ; mürgine naine tänitas tagantjärele : Tassib ka igasuguseid mulle tuppa , kas ma talle selleks võtme andsin ; selleks või seks , selleks või seks , kuidas öeldakse akadeemilises seltskonnas , seks või selleks . </s> </p>
<p> <s> Seisis , korrates ühtesid ja samu sõnu , nagu keerleks ta peas rõngakskleebitud lint . </s> <s> Kuni uksest vaatas sisse iseäralik lõust ; kollane ja haige nägu , punane triip laubal nagu mõõgaarm . </s> </p>
<p> <s> Naine tõmbus nöörina pingule . </s> <s> Lõust vaatas teda ilkudes ja irvitades , viimaks küsis : Suitsu tahad ? – Loll , sisises naine ning kahistas ähvardavalt kleidisaba ; lõust kohkus ja kadus ukse taha , uks langes sneprisse . </s> </p>
<p> <s> Mida küll teised mõtlevad , sõbrad ? </s> <s> Mõtlevad kindlasti , et täpselt niisugune oled sa ise , nagu on sinu sõbrad ; selles mõttes tegi Kassandra muidugi erilise karuteene , et siia ilmus ja veel sinu kohale taris . </s> <s> Aga tema , lollike , ei taipa ju iial , kuidas kõik on muutunud ! </s> <s> Kui naine hüpitas õlgu , kerkis kleidi alaserv ; hetkeks paistis valge riba , ent kadus kohe . </s> <s> Muideks , ma ei tegele sellega , mida sina arvad , mida oled harjunud mind nähes saama ; ent kuidagi tuleb nähtavasti korvata sinu ohverdus , et nõustusid armukesest loobuma minu kasuks ; ma ei tohi päriselt petta sinu lootusi , olgu need kui tahes räpased . </s> <s> Kasvõi vana tutvuse äramärkimiseks ; terviseks ! </s> </p>
<p> <s> Ütlesin talle , et ei tunne teda ära . </s> </p>
<p> <s> Seda parem , muideks , komplikatsioone jälle vähem ; nii võib kogu elu märkamatult nahka panna , nõnda , et ise ei märkagi . </s> <s> Imekspandav , et mina tundsin sinu otsemaid ära . </s> <s> Meie tegeliku asjajamise raames ütlen ette , et tasuta koitus ei tule enam üldse kõne alla ; tegu on siiski erandjuhuga minu elus , viimase koitusega enne lõplikku viibumist ; enne abielu nimelt . </s> <s> Pulmaööl sünnin ma ümber , puhtana , luigena . </s> </p>
<p> <s> Ta vaatas raha väga kahtleva pilguga . </s> <s> Raputas pead . </s> </p>
<p> <s> Vähe ! ütles rangelt . </s> <s> Võttis peibutades ühe haagi kleidi küljest lahti ; vallandus kleidisiil , musta alt ilmus valge . </s> <s> Muideks , see ongi mu pulmakleit ; pärast laulatust riietun ümber valgesse , kas tahad näha , see on kapis ? </s> </p>
<p> <s> Haaras aplalt rahapaberite järele , toppis nad laekasse ; silus ülima hoolega sirgeks , pani koguni kapsaraua vajutuseks peale . </s> <s> Siis väärutas põlglikult huuli . </s> <s> Sinult võtsin eriti kõrge taksi , varasemate kordade tasuks ; ega sa ei pahanda , kui ma joon pulmas ühe pitsi sinu terviseks ; tervist ! </s> </p>
<p> <s> Ütlesin talle , et joomine on tervisele kahjulik . </s> </p>
<p> <s> Sul on ikka ja alati õigus ; tervist ! </s> <s> Kahju muidugi . </s> </p>
<p> <s> Naine torkas suhu mõrumandli ; krõbistas hammaste vahel nagu orav . </s> <s> Kui vöö vallandus , lagunes kleit siiludeks , kuni oli seljas nagu hunnik narmaid , mida ei sidunud kokku mitte miski ; nende alt paljastus lumivalge kombinee . </s> <s> Ta ei võtnud prille eest , ent näole ilmus kerge õhetus ; palavik ; selle varjus hiilisid näole varjud , kummalised täpid . </s> <s> Täpid kirjasid kogu näo aluskude ; kuid nahal neid ei olnud , nahk oli pleekinud ja sile . </s> </p></div2><div2 type="alaosa"><head> J </head>
<p> <s> Lapsed muudkui hullasid ; kui tapeedipaber otsa lõppes , kuhjasid nad algul põrandavaibad , siis juba voodid , kapid , lauad üksteise otsa , tegid kindlusi ja barrikaade , käisid sisse-välja , tulistasid teineteist , kallistasid . </s> <s> Kedagi ei olnud keelamas . </s> <s> Kuule , onku , äkki mängid koos meiega , ütles üks . </s> </p>
<p> <s> Üks pea ilmus tagatoa ukse vahele ; krimpsutas lärmi pärast nina . </s> <s> Mida sa tahad ? küsis väsinult ; mahe , mesine hääl , mesilane . </s> </p>
<p> <s> Ütlesin talle , et tahan last , last . </s> </p>
<p> <s> Aleksandra , mesilane , tuligi tuppa , imestas : Miks sa siis ei tee mõnele ; tee oma vanamoorile . </s> </p>
<p> <s> Ütlesin talle , et laps ei ole bioloogiliselt minu võimuses . </s> </p>
<p> <s> Selle peale oleks tulnud varem mõelda ! purskas . </s> <s> Kas sulle tõesti minust ei jätku ; hakkame koos elama , me ei ole ju proovinudki ega tea üldse , mida suudame , mida tahame , las me oleme teineteisele , kahekesi . </s> <s> Lonkis aeglaselt mööda tuba , nagu mõtleks , ent suu liikus omaette , silmis ei olnud midagi . </s> </p>
<p> <s> Ütlesin talle , et sellest ei piisa enam , ainult laps suudab mind köita ilma külge , muidu lähen hulluks . </s> </p>
<p> <s> Sa peksad , ma ei julge sinuga ! ütles Aleksandra kalgilt . </s> <s> Eks mine siis pealegi hulluks ; sinu süü , kas ma oleks iial võinud ette kujutada , millisesse põrgusse mind tõugatakse . </s> </p>
<p> <s> Ütlesin talle , et ka mina poleks uskunud , ent küllap on ta karistus , mis on langenud mulle osaks minu patutegude eest . </s> </p>
<p> <s> Ta püüdis põrandalt ühe lapse , silitas selle pead ; pärikarva , vastukarva . </s> <s> Või karistus ; nagista , jah , vanamooriga , ütles , nägu kahvatu , ma kuulsin , et tal on vuntsid , kas see vastab tõele . </s> <s> Ära tee nägu , nagu sa ei kuulnud , mis ma ütlesin , kuulsid küll ! </s> <s> Kes see oli , kes tõukas mu põrgusse ; sa ei taha seda tunnistada , aga see olid ju sina ; ah sa haletsed veel ennast ! </s> </p>
<p> <s> Enam ei olnud ta kahvatu , vaid pöörane . </s> <s> Hingeldas ; laskis lapse pea lahti , lapsed seisid nüüd kõrvuti , vaikselt , isegi väga vaikselt ja loiult , nagu oleks Aleksandra imenud toa elusa alge üleni endasse . </s> </p>
<p> <s> Karistus ; sa mõtled ainult iseendale ! </s> </p>
<p> <s> Ütlesin talle , et olen olnud liiga kõrk , kuid püüan end parandada , oleks mul vaid laps . </s> </p>
<p> <s> Aleksandra vaatas tuba vihase näoga ; kohtlase ja vapustatud näoga ; silmad takerdusid , hoog rauges . </s> <s> Kassandra ! </s> <s> Ole hea , õeke , tule tunnistajaks , viimaks on see aeg käes , hüüdis pidulikult , meelest ära , silmad teravuseta , teradeta . </s> </p>
<p> <s> Tagatoast kostis tasast kobinat , siis hääl : Mis on see aeg ; kõik voolab . </s> <s> Urisev , hauatagune hääl . </s> </p>
<p> <s> Mina ja mu kaasa teevad lapse ! </s> </p>
<p> <s> Kuulas , sõrmed pingsalt vastu kõrvalesta ; enam ei kostnud häält ega isegi krabinat , mitte vähimatki . </s> <s> Sureb vist , kärvab seal praegu , kihistas , aeg ka juba ! </s> </p>
<p> <s> Ütlesin talle , et sel juhul on temagi aeg kätte jõudnud . </s> </p>
<p> <s> Võibolla , võibolla ; aeg ajaks , kuidas saab üldse aeg olla käes , mõtle enne , mida räägid , aeg on suur , käsi nii tilluke ; ta on koledal kombel solvunud ; sealtpeale , kui ta sinu ära röövis . </s> <s> Kõhn nagu luu ja nahk , kuivanud vobla , ausõna , kihistas Aleksandra . </s> <s> Muidugi väga inetu minust nii rääkida , kas see on siis õige tasu ; kuidas ta tegelikult hoolitseb minu eest , trööstib , ravib mu haavu ! </s> <s> Ometi hakkas taas sõrmi sättima ; toppis need seekord ümber suu , lagistas nagu pasun : Tule ikka , õeke , tuut-tuut , sa ju nii väga tahtsid , üha kiimlesid , üha kiibitsesid , tuutuluutu , tuhkatriinu ! </s> <s> Nüüd on see aeg , tule lusti koos meiega , Kassandra . </s> </p>
<p> <s> Loksus ; munev kana . </s> <s> Meri , tõusnud nii kõrgele kui võimalik , peaaegu taevani . </s> </p>
<p> <s> See meri langes pahinal kurku ; süngestus . </s> <s> Tegelikult ei ole mul vähimatki naljatuju , ütles Aleksandra täiesti kurvalt , täiesti rahulikult . </s> <s> Ikka tuleb meelde valu , valu , valu ; kõik valu , mis sa oled teinud , koguneb klimbiks ja kerkib kurku . </s> <s> Ära pahanda , kui mu sõnad teevad sulle mõnikord haiget . </s> <s> Tuli taltsalt väga lähedale , naaldus , torkas külma ninaga ; nuhutas nagu koer , kes otsib sooja ja usaldab , vaikis . </s> <s> Ai , sinuga on valus juba siis , kui sa puudutad ! </s> </p>
<p> <s> Oli imeliselt puhas , vaikne . </s> </p>
<p> <s> Lapsed vaatasid alasti nahka , imestasid . </s> <s> Kas peaks nad ära saatma , sosistas Aleksandra ; siis karjatas . </s> <s> Kassandra , vii lapsed tagatuppa ! </s> </p>
<p> <s> Tagatoast ei kostnud vähimatki elu ; ei ainsat kobinat ; üks lastest kihises , ent Aleksandra näoilmet märgates kükitas põrandale ja kõigutas keha , täiesti ilma põhjuseta , küütles ; ka teine laps küütles , tuba oli täis värve , igasuguseid värve , vikerkaari ja muud . </s> <s> Aleksandra tahtis öelda veel midagi ; kohatut ja rumalat ; kuid jäi siis ; jäi siis siiski , jäätus lummatult . </s> </p>
<p> <s> Nii jäätuski kõik . </s> <s> Kogu elu oli üsas , kogu elus alge . </s> </p>
<p> <s> Seal ei olnud niite ega mingeid muid võõraid jälgi . </s> <s> See oli soe ja puhas tuba , tuulevaikne ; soe pelgupaik . </s> </p>
<p> <s> Värvid voogasid õhus , kirjeldamatud . </s> <s> Ent õhk sai kohe taas rikutud ; sõnad rikkusid õhu , Aleksandra . </s> <s> Tee õpik lahti ja loe sealt ; sa pead ka minu rahulduse eest hoolt kandma . </s> <s> Mees käib naise ees ja naise sees , aga mitte ei keera selga naise poole ; näpista , pigista siit , pigista julgesti , las tuleb veri välja . </s> </p>
<p> <s> Naise nahk oli kummaliselt pude ; veri nirises kuulekalt käsivarrest , vist soonest , mis sinetas õndlas . </s> </p>
<p> <s> Veri tuksus , käsi tuksus , naine tuksus ; vaatas seda tuksumist ja möirgas : Oo-ooo-ooooooo ! </s> </p>
<p> <s> Ta oli alasti , ent kaelas oli väike plastmassist pealuu , mis kõlkus iga virvendusega imeliselt kaasa ning oigas ; oigas veel ka siis , kui naine lamas selili vaibal , silmis ähm , käed ja jalad nagu putukal , veel ka siis , kui tuli trepp ; umbluu oli veel tänavalgi ja virvendas keset masinamüra . </s> </p></div2><div2 type="alaosa"><head> I </head>
<p> <s> Masinamüra lakkas alles siis , kui sulgus aiavärav , ent seal oli juba vastas koer , vormitu krants ; seekord oli ta erakordselt lahke , kaapas käppadega ja pakkus ketiotsa ; nagu kalapüüdja . </s> <s> Ei jätnud hetkekski rahule , kargas selga , kõhule , tiirles ümberringi , kippus koguni mängima . </s> <s> Niutsus ; kas õnnetult või õnnelikult . </s> </p>
<p> <s> Tuhlas küüntega peenraid segi , rabistas mullaga , tuli ka majja kaasa . </s> <s> Ei lasknud trepist üles ; hakkas koguni urisema ja naksas hammastega , küll õrnalt , kuid väga tõsiselt . </s> <s> Ka laps ilmus uksele , jalas ülespidi otstega karvased tuhvlid ; poiss , hämmastavalt painduv poiss . </s> <s> Emme palub edasi , teatas kummardades ; pea ulatus tuhvliotsteni . </s> </p>
<p> <s> Ukse taga oli kõik puhas , hiilgav . </s> <s> Selle puhtuse keskel aga nahast tugitool , küljed süsimustad , tõrvaga immutatud ; puust pidemed meenutasid trooni käepidemeid . </s> <s> Tool oli hiigelsuur ning täitis rohkem kui poole hallist , tema nikerdatud tipp küündis laeni ja sirutus alla nagu kotka nokk . </s> <s> See ei olnudki tool , vaid kotka paljas , läikima küüritud pea . </s> <s> Kotka silmade vahel istus perenaine , silmad kinni , ainult vurrud liikusid laisalt . </s> </p>
<p> <s> Kass või nõiamoor . </s> </p>
<p> <s> Emme , ta tuli ikkagi tagasi ! hüüdis poiss õhinal ning plaksutas käsi ; ema avas algul vasaku , siis parema silma , siis viipas poisile , et ta lahkuks . </s> </p>
<p> <s> Poiss oli pettunud , ent läks ; viis ka koera minema , kes kriipis küüntega parketti , vahutas , iiveldas suuga . </s> <s> Naine selgitas : Kass meeldiks mulle endale rohkem , kuid koer on vajalik selleks , et pügada ; tema villast saab suurepärased põlvemähised , te ei oska ette kujutada , kui suurepärased . </s> <s> Just täpselt õiged mähised luuvalu vastu ; lapsukesel on nimelt luuvalu , vaene lapsuke . </s> <s> Rääkis edasi teistsuguse , õrna häälega , hõõrudes end vastu tooli seljatuge : See on kühmnokk-kotkas ; ei tea , kas tema sööb magustoitu , mina küll , mina küll . </s> <s> Huuled lipsahtasid ; ta kergitas end vaevumärgatavalt mööda toolileeni üles ja liigutas õrritades kätt . </s> <s> Ma ei märka , et oleks alustatud serveerimist , nähtavasti on teenrid kas uimased või ei ole neid üldse , mida teie arvate , härra ? </s> </p>
<p> <s> Ütlesin talle , et olen väsinud veiderdustest . </s> </p>
<p> <s> Siis asja kallale ! rõõmustas naine . </s> <s> Imelik inimene ; iga jumala päev hiilib trepist üles , ei ole asjagi alla , ei küsi tervise järele või kas kõht on täis . </s> <s> Kuhu see kõlbab ! </s> <s> Mis on sul öelda enese õigustuseks ? </s> <s> Anna kohe oma asi siia ; või tema ei armasta magustoitu ! </s> <s> Kus on rihm ? </s> <s> Pugistas koguni naerda . </s> <s> Ära pelga , nagu ma tahaksin sind vemmeldada , triibulisi anda ; kaugel sellest , seda teevad perverdid , kes hooravad mööda tänavaid ! </s> <s> Küllap on ka sinul hea ; võtame nüüd rihmakese lahti ; võtame nüüd asjakese välja ; see on umbes nagu arsti juures tehakse , eks ! </s> </p>
<p> <s> Langetas häbelikult silmad , ent kiskus edasi ; pungitades põski , mis olid niigi nagu roosad õhupallid , lõhkemiseni pingul , keskel imetilluke suuauk , suu ümber tihe must vööt ; habe , häbe , karvad . </s> </p>
<p> <s> Järsku pöördus naginal toolis ; tegi suuga hüppe ja langes kivina ülalt alla , kotkanoka juurest peaaegu põrandani ; nagu hüään ! </s> <s> Tabas imeosavalt , tabas ning imes , ahnelt , kugistades , vahepeal lutsutas , siis naksas hammastega . </s> <s> Kas oli valus , küsis kohkunult , miks sa siis võpatasid ! </s> <s> Rahunes , sulges taas silmad , imes edasi , hüples suuga , kepsles . </s> <s> Mmm-mis on lehma ja mesilase sugutis , mõmises veidi ebaselgelt ; suu täis . </s> <s> Mmm-magustoit on see sugutis , lüpsisoe , aga nuumab nagu mesilase piim . </s> </p>
<p> <s> Maailm pööritas jälle , ent seekord ei olnud pöörlemises hoogu . </s> <s> Kohutava aeglusega väntas ilm end ringi . </s> </p></div2><div2 type="alaosa"><head> H </head>
<p> <s> Ka trepiastmed venisid kohutavalt , kuni lõpuks tuli käänukoht ja seejärel hämar ukseesine . </s> <s> Toa uks oli paokil . </s> <s> Lävel põrkus vastu koer . </s> <s> Lipsas urinal toast välja ; vist haige , sest karv oli seljal tortidena lahti tulnud . </s> <s> Seiras lõpmata kurbade silmadega , koguni püüdis nõrgalt uluda ; kõhkles , seejärel läks trepist alla . </s> <s> Läks nii vaikselt ja libamisi , nagu ei olekski tal käppi , küüsi , varju . </s> </p>
<p> <s> Tuba oli täpselt samasugune kui varem ; lihtne kontkõva lavats , mis muutis selja kangeks , poolik küünal , punane telefon . </s> <s> Nurgas , seinakapi najal oli siiski midagi uut ; hambahari , põrandahari , klaasipesemise hari . </s> </p>
<p> <s> Tuba oli ometi vaid peaaegu sama kui enne , mitmes kohas oli põrandalt kadunud värske läige , nurgas vedelesid tolmurullid , laes rippus hall tolmune ämblikuvõrk , selle sees kärbes . </s> <s> Kärbes siples , ämblik vaatas eemalt . </s> </p>
<p> <s> Hambahari oli asjatu ; kuid põrandaharjaga sai tolmu kokku pühkida ; ots küündis ka võrguni laes ja kiskus niidid puruks ; lõhkus kogu sinna kootud ehitise . </s> <s> Kärbes varises põrandale rullide keskele ega liigutanud , ka ämblik lebas maas , niisama liikumatu kui ta ohver . </s> <s> Jäi veel üks hari , väike , sale , vilgas ; aken oli tõesti tuhm , klaas paistis halvasti läbi , peenrad ja maantee olid piimjad , väga kaugel ; aken moonutas kõik , kõik oli ebaloomulikult väike ja kaugel . </s> </p>
<p> <s> Harja oleks pidanud kastma vette , ent vett ärklikorrusel ei olnud , ainult köögis ; ka ilma veeta nühkis hari hästi , imes mustust sisse , jäädes ise heledaks ; akna klaaspind hakkas läikima . </s> <s> All olid peenrad ; hoopis lähemal , kui paistsid ennist . </s> <s> Maanteed siiski ei näinud ; sealtpoolt kostis mürinat . </s> </p>
<p> <s> Juhm ja madal hääl ukse tagant : Kas tohib , kullake . </s> </p>
<p> <s> Ütlesin talle , et ei salli teda silmaotsaski ja viskan küünlaga , kui ta peaks üle läve astuma . </s> </p>
<p> <s> Aken kõõlus tuules , kiikus tasapisi , ka kõik varjud , mis olid akna peeglis , kõikusid ; laulsid kaasa akna käginat . </s> <s> Aknalaud oli porine , mõni poritükk oli üsna jalajälje kujuga , mõni oli nagu maailmajagu gloobusel . </s> </p>
<p> <s> Seekord oli koputus teravam ; veel teinegi . </s> <s> Uks avanes ; tuul hakkas tõmbama . </s> <s> Hääl jätkas : Vihka mind kui palju tahad , ma tulen siiski , ma ei saa ilma sinuta ; parem suren su küünla läbi kui . </s> </p>
<p> <s> See oli hoopis Kassandra ; vankus tuppa , käed varjuks silme ees , pea kaela vahele surutud ; võibolla ootas hoopi . </s> </p>
<p> <s> Sa ei aja mind ära ; oh saatust ! </s> </p>
<p> <s> Ütlesin talle , et ei taipa midagi . </s> </p>
<p> <s> Istus lavatsile . </s> <s> Ka surnud ämblik oli roninud lavatsile , ta pühkis selle käega kõrvale . </s> <s> Vajus ise asemele ; ämbliku asemele . </s> </p>
<p> <s> Sa ei olegi tige ! imestas , käsi südamel ; sõrmed kramplikult harali nagu kombitsad . </s> <s> Kas ma seekord tohin loota ; vähemalt nüüd , kui keegi teine sind ei taha , pärast seda kõike , nagu sa isegi taipad . </s> <s> Aga mina tahan sind ikka ! </s> </p>
<p> <s> Ütlesin talle , et taipan nüüd veel vähem . </s> </p>
<p> <s> Ma tahan sind ikka veel ! </s> <s> Ära hakka üldse varjama ; ära arva , et minu eest jääb miski saladuseks , minu eest , kes ma olen Kass ; eriti veel sinu haigus ! </s> <s> Aga vaata mind , ma olen ikka nõus sinuga magama , ja kuidas veel , lõpetas vaikselt , punastades ; häbis . </s> </p>
<p> <s> Aknaklaas läikis juba nagu põrand ; selle maja põrand ; hakkas peegeldama . </s> </p>
<p> <s> Aleksandra tuli täna haiglast , tegi aborti , et sa teaks ; oleksid olnud kaksikud ; kui poleks seda hirmsat nakkust olnud , aga arst ütles , et see oli karistus ; ühe teise abordi pärast , mille põhjus olid sina . </s> <s> Eks ole veider , karistus pidi langema sulle , ent langes temale ; veider on , et ma saan väga hästi aru , miks teda karistati ; selles kõiges ei ole midagi erakordset , meie suguvõsas on ikka enamasti kaksikud . </s> </p>
<p> <s> Ütlesin talle , et küllap on see surmav haigus , millest ta räägib . </s> </p>
<p> <s> Surmav ; ma ei tea , ma ei usu , halises Kassandra ; seekord Aleksandra häälega ; matkis lausa suurepäraselt , nägu oli neil nagunii sama . </s> </p>
<p> <s> Ütlesin talle , et kaks tükki on ta juba tapnud , kas see ei ole piisavalt kange mürk . </s> </p>
<p> <s> Siis sureme koos ; ehk pannakse ka ühte hauda , ütles nõrgalt . </s> <s> Ei , nagunii leiab keegi , et ma ei ole väärt olema sinu kõrval , ei panda , mis ma üldse räägin . </s> <s> Räägin lollusi ; tule alla , ära kõõlu aknalaual , aken on juba küllalt puhas ; tahad , ma aitan nühkida , sa ei taha ? </s> <s> Tule alla , mul on sinu pärast hirm ; meie pärast . </s> <s> Kui ma oleksin kunagi alustanud nagu Aleksandra , oleks kõik olnud praegu õige ; me oleksime kindlasti sobinud , usudsa . </s> </p>
<p> <s> Uks oli lahti , tuul tõmbas , kiskus riietest ; kiskus aknalaua küljest lahti suure valge värvikamaka , paiskas hirmsa hooga aknast välja ; värv kukkus kusagil maha . </s> <s> Muudkui tõmbas , muudkui tõmbles ja peegeldas , see vool oli liiga ilus , et olla päris , siiski liiga ilus , et olla päris . </s> </p>
<p> <s> Ühel pool akent oli peegel ; teisel pool akent oli samuti peegel . </s> </p>
<p> <s> Iusu , saiusu ... </s> </p></div2><div2 type="alaosa"><head> G </head>
<p> <s> Hallis ei olnud midagi nihutatud , isegi õhk oli täpselt samal kohal kui enne , läbipaistev , kristallpuhas ; naine lamas raisakotka hallil turjal , sulevaibal ; paksudel sulgedel , suu pärani , korskas nagu hobune . </s> </p>
<p> <s> Tõmbas ninaga õhku . </s> <s> Tegi lahti algul ühe silma , siis teise . </s> <s> Miks sa siia kukkusid , küsis , ise haigutas magusasti . </s> <s> Mulle tundub , et sa kukkusid ; sa ei tulnud uksest , ütle . </s> </p>
<p> <s> Ütlesin talle , et ta nägi und . </s> </p>
<p> <s> Tõesti , pärast maiusroogasid tuleb mul alati imehea uni , nõustus naine taltsalt . </s> <s> Lakkus ülahuulega alahuult ja vurre , torkas keeleotsa vastu suunurka , napsas näsade otsa puru , mis seal oli , koogipuru ; rookis puru suhu , neelatas . </s> <s> Kogu selle aja oli mõttes ; kõik toimus laisalt , imelaisalt , imeaeglaselt . </s> </p>
<p> <s> Viimaks tõmbas suu koomale , peaaegu täiesti kokku ; suu moondus tihkeks rõngaks , kuhu ei oleks mahtunud isegi pliiats ; ainult nõel , kui seegi . </s> </p>
<p> <s> Kolistas tooliga , niheles . </s> <s> Toolileen nihkus veidi eemale ning selle varjust ilmus nähtavale lage morn kivisein ; paljas sein , mis ei sobinud kokku halli puhtuse ja hiilgusega , õhkas külma . </s> <s> Seinas oli kumer , telliskividega ääristatud võlv ; sealtkaudu läks käik , ka seinad olid ümara joonega , voolitud . </s> </p>
<p> <s> See oli rõngassuuga koobas . </s> <s> Kadus sinakasse pimedusse toolileeni varjus . </s> </p>
<p> <s> Koopasuul rippus pilt ; viltu üle suu , peaaegu põiki . </s> <s> Tüdruk , suunurk kavalalt ülespidi ; seesama tüdruk ; vaatas niisuguste silmadega , nagu oleks elus ; käsi tuksatas pildil , liigutas hämaras õhus . </s> <s> Pilt rippus halva nurga all , ent tüdruk paistis ikka väga selgesti . </s> </p>
<p> <s> Tüdruk oli maalitud eredates toonides , puhtate värvidega , segamata . </s> </p>
<p> <s> Suunurgas oli sünnimärk ; ainus segatud laik , piisk kollast , piisk pruuni , piisk ookerpunast ; tugev sünnimärk , mis kiirgas läbi hämara õhu , koguni hüples üles-alla . </s> </p>
<p> <s> Kahju , et sa nägid teda nii äkki , ilma õige ettevalmistuseta ; oleksid pidanud enne toaga harjuma . </s> <s> Oh , oleksid käinud minu juures tihemini ! </s> <s> Nüüd võib juhtuda midagi halba ; mõnigi , kes on teda näinud liiga ootamatult , on langenud lummusse , neile tundub , nagu ta käiks ringi ja räägiks , kuigi on tegelikult kõigest pilt seinal . </s> </p>
<p> <s> Ütlesin talle , et olen aina käinud ringi ja teda otsinud . </s> </p>
<p> <s> Mina , vastupidi , olen seda pilti püüdnud varjata . </s> </p>
<p> <s> Ütlesin talle , et see ei ole pilt , vaid inimene , naine , tüdruk . </s> </p>
<p> <s> Naine puhkes toolis naerma ; rind vabises , habises . </s> </p>
<p> <s> Seda ma räägingi ! </s> <s> Ta suri liiga noorelt ja liiga vägivaldselt ; sestap ongi nüüd liba ; ma olen seda algusest peale arvanud , liba , kes hukkus , et hukutada . </s> <s> Kui muidugi nii luulelistel sõnadel on minu suus üldse kõla ; parem lõpeta oma vigurid ; ja sinagi seal , mine heaga minema ! </s> <s> Viibutas pildi suunas rusikat . </s> <s> Üks pätt tegi selle ; kust mina teadsin , et tal on nii hea käsi ; see on tegelikult maalitud minu õe järgi , Dorian nimeks . </s> </p>
<p> <s> Rusikas kiikus õhus , aeglaselt nagu pendel ; rusikas pendeldas , aga pilt jäi tardunuks . </s> </p>
<p> <s> Vaata ometi kui visa ; pätt see oli , kes ta maalis ; pööra nüüd ometi silmad kõrvale , kuigi ma tean , et see ei õnnestu . </s> <s> Vaata teda siis pealegi ! </s> <s> Ta on ju vana , kortsus , inetu ja puretud , igapidi vastik , jälk ; eemaletõukav tegelane , õde . </s> </p>
<p> <s> Pilt oligi niisugune ; naine oli vana , inetu , pundunud ; vanamoor , jalas hallid lubjavildid ; pildi poolt hoovas võigas lehk , tärpentini ja laki segu , mis muutis uimaseks . </s> </p>
<p> <s> Teine naine oli peaaegu samasugune kui pilt , kuid elus ; masajas , matsakas , raisakotka turjal . </s> <s> Minagi olen vana , aga mitte nii vana kui tema ; ka mitte nii kole , ära mine ! hüüdis naine . </s> </p>
<p> <s> Ohkas , ohkis ; peaaegu oigas selja taga . </s> </p>
<p> <s> Sa lähed siiski ; see on vana muinasjutt , et ära aetud hobused lastakse maha , nii tehakse ikka ja alati , mitte keegi ei õpi mitte kunagi ; mitte midagi . </s> </p>
<p> <s> Ütlesin talle , et tal ei tarvitse muretseda , sest see on kõigest pilt . </s> </p>
<p> <s> Kas ma pole andnud sulle süüa , pesnud sinu riideid , kasinud su tuba ; tuba läigib puhtusest , ei , sa ei salga seda , ei saa salata ; kas ma olen sundinud sind endaga abielluma . </s> <s> Miks sa ei taha mind , mis ma olen teinud sulle kurja , niisugust kurja , et sa ei talu mind enam ; kas olen tahtnud su surma , ei ole , võin panna käe südamele ja vanduda . </s> </p>
<p> <s> Ütlesin talle , et võibolla tal ei ole südant . </s> </p>
<p> <s> Ei ole südant , kordas naisehääl kusagil ; kaja . </s> </p>
<p> <s> Tunneli seinad kajasid väga kõvasti vastu , mõned sõnad viivitasid kividel , teised kiirustasid ülearu ; nii juhtus , et lause moondus . </s> <s> Lause moondus , ent sõnad jäid samaks , tähendus jäi samaks , sõnad põrkusid paljastelt kividelt tagasi , hõõrusid end lõhki , paljunesid ; mõned sõnad paljunesid kiiremini ; ei , ei , ei , eieieieieiei ... </s> <s> Tunnelit täitis kõrvulukustav lärm . </s> </p>
<p> <s> Tunnel lällas , tume tunnel , kaarjad pildid seintel ; kuid seda pilti , mis enne paistis , ei olnud teiste hulgas . </s> <s> Kõik pildid olid ilusad , eredate värvidega maalitud , paistsid isegi läbi hämu , lõhnasid uimastavalt . </s> </p>
<p> <s> Enne kui läks päris pimedaks , ilmus teele kile ; ei pääsenud mööda , ei ülalt ega alt . </s> <s> Kile taga jätkusid pildid , sellel pildil , mis paistis hästi , olid Aleksandra ja Kassandra . </s> </p>
<p> <s> Kile oli nõrk , andis järele esimesele tõukele ; tonks varbaga ning juba kärises . </s> <s> Lurtsatas . </s> <s> Veidi verd sadas maha ; kohe läks valgemaks , läks kohe päris valgeks . </s> </p></div2><div2 type="alaosa"><head> E </head>
<p> <s> Valguses paistsid Aleksandra ja Kassandra ; veel vähem sarnased kui muidu , Aleksandral oli seljas ; mis tal ikka oli seljas , eredus , erepunane laik , vist jakk ; Kassandra oli tuhm , pika linase särgiga . </s> <s> Mõlemad tardunud ; Aleksandra tardunud lööma kõrvakiilu , Kassandra pühkimas , luud käes , tema jalgade ees põrandat , pilt oli maalitud hooletute tõmmetega , liiga suure ja liiga värvi täis pintsliga . </s> </p>
<p> <s> Sa tulid lõpuks , tulid ise , undas Kassandra . </s> </p>
<p> <s> Ütlesin talle , et ta jäi minu tuppa ega peaks olema siin , kas perenaine võttis ta vangi . </s> </p>
<p> <s> Linane särk sobis väga pikkade linaste juustega , väga . </s> </p>
<p> <s> Sa leiad mu igalt poolt üles , isegi siit ; see peab midagi tähendama ! hüüdis ta , hääl soe ja ahvatlev ; ent nägu jääkülm . </s> </p>
<p> <s> Linane särk krabises nii väga ; peibutas , hullutas , kuid lähedale ei olnud võimalik minna , särki ei saanud katsuda ; vaevalt jõudis käsi särgini , kui libises mööda selle siledat lakitud pinda alla , kaeluseni ei ulatunud käsi üldse . </s> </p>
<p> <s> Tule ometi ! ütles Kassandra , ent seekord kostis ta hääl kõrvalt või selja tagant , suu ei liikunud . </s> </p>
<p> <s> Üle koha , kus pidi olema suu , oli tõmmatud üksainus nõrk pintslitõmme , viltu pealegi . </s> <s> Suu , see , mis pidi olema suu , ei lasknud ligi , silmadki ainult olid , ei vaadanud . </s> </p>
<p> <s> Ära mine ära , palus pilt . </s> </p>
<p> <s> Ah sa tahtsid sääred teha ! ütles pilt . </s> </p>
<p> <s> Liigutas ; erepunane jakk libises Aleksandrast eemale , Aleksandra oli kaunim kui kunagi . </s> </p>
<p> <s> Aga eredus ei kadunud . </s> </p>
<p> <s> Aleksandra tuli ja sakutas . </s> <s> Kui nüüd oleks sul kõrv küljest ära kukkunud ja mulle pihku jäänud , siis oleks olnud nii , nagu sina tegid minuga , seletas leplikult . </s> <s> Aga ei kukkunud , isegi ei kärisenud , on olemas tugevamaid ja nõrgemaid asju , inimesi , luuke ; nüüd sa küllap ei nõua enam võimatut . </s> </p>
<p> <s> Ütlesin talle , et ei uskunud viimase hetkeni , mida Kassandra rääkis . </s> </p>
<p> <s> Mida ta rääkis , millal sa teda kohtasid , millal sa veel seda jõudsid teha , paristas Aleksandra ; seekord väänas kõvemini , lausa tigedalt . </s> <s> Ära kunagi usu , mida Kassandra räägib ; see on ju sulaselge võlts ja vale , sest kuidas saab rääkida see , kes ei jaga ilmast vähimatki . </s> </p>
<p> <s> Kassandra muudkui pühkis luuaga põrandat . </s> <s> Luud oli närunenud , veel mitu vitsaraagu murdus ; ent põrand oli puhas , nii puhas ja valge , et peegeldas nagu kõik siin majas ; eredus oli alles , kuigi jakki ei olnud enam , see oli erepunane laik Aleksandra pükstel , tema häbeme juures ; läbi püksiriide aimus piklik mügar . </s> <s> Mügara juures oli riie punane , sakiliste servadega , sarvik . </s> </p>
<p> <s> Laik kasvas aeglaselt suuremaks , valgus mööda valget riiet edasi , imbus kiududesse , pungus , sünnitas endast uusi ja uusi soppe . </s> </p>
<p> <s> Aleksandra võttis luua õe käest ära ning hakkas sellest ühekaupa oksi välja kitkuma , ise pomises : Armastab , ei armasta . </s> <s> Viskas rootsud põrandale laiali , kuni see enam ei peegeldanud ; oli üleni risu täis nagu metsaalune . </s> <s> Aleksandra tõstis pilgu . </s> <s> Kas sa ei ole varem verd näinud , küsis pilgates , et jõllitad , kihvad õieli ! </s> </p>
<p> <s> Kassandra seisis ta juures , käed harali ; nagu hoiaksid midagi või tahaksid midagi krabada . </s> <s> Hall ja liikumatu . </s> <s> Isegi hingeõhku ei olnud , ka mitte lähedal , ka mitte riivates . </s> <s> Ta ei pööranud peadki ; tema kõrval oli koobastee , mis viis valguse suunas ; valguse lõpus virvendas üks nägu . </s> </p>
<p> <s> Naise nägu . </s> </p>
<p> <s> Ära mine sinna , see on virvatuli ; palun tule tagasi , löö mind , tao , kui tahad , tao , ainult ära mine sinna ; muide , ma olen juba täiesti terve . </s> <s> Vaata , kui hirmus lõust ! </s> </p>
<p> <s> Ütlesin talle , et ta ei ole ainus , kes kardab seda nägu . </s> </p>
<p> <s> Kassandra ka kardab , ütles Aleksandra nukralt . </s> <s> Edasi ; edasi viis suur , mehekõrgune toru , eelmise jätk . </s> <s> Ka selle seinad olid kaarjad ja täis pilte . </s> </p>
<p> <s> Pildid mäkerdasid , sõrmeotstele kleepus värvi ja laki tükke . </s> </p>
<p> <s> Piltidel oli hulk inimesi , enamasti mitmekaupa koos , perekondadena , kahekesi , mõni ka üksi . </s> <s> Kõik kusagilt tuttavad , hubased , nende ees võis seista lõputu aja ; nad ei liigutanud . </s> </p></div2><div2 type="alaosa"><head> D </head>
<p> <s> Toru valgus tuli vist piltidest , sest mida rohkem oli pilte koos , seda tulisemaks muutus valgus . </s> <s> Nägu tulitas selles valguses , hakkas siis värelema ja valgus laiali , lahustus nagu kõik muu ; pildid lahustusid ja kõik . </s> <s> Silmad kipitasid , nõrgusid vett , teed ei olnud enam näha , siiski , taldade all oli kõva ja sile pind . </s> <s> Ka ees oli ühtäkki kõva ja sile pind ; pilt , mis liigutas . </s> </p>
<p> <s> Seina kividele kleebitud pilt ; kahte musta harusse lagunev pilt , mõlemad harud peaaegu ühesugused , püksiharud ; must kogu toolil , selg küürus üle laua , üks ühes toas , teine teises toas , mõlemal roheliste raamidega prillid , raamatud , üks nägu . </s> </p>
<p> <s> Üks ehk tuttav , teine võõras ; sinnapoole minnes tuli hoolega ette vaadata , sest enam ei olnud pind taldade all sile , vaid kortsus ja hüplik ; hüples niipea , kui astuda kasvõi samm tuttava näo poole . </s> </p>
<p> <s> Tuttav nägu tõusis paberite kohalt ning lausus viisakalt : Tervist . </s> </p>
<p> <s> Ütlesin talle , et olen rõõmus , kohtudes kurja juurega , ja saan suu puhtaks rääkida . </s> </p>
<p> <s> Nägu vajus tagasi paberikuhja , keha kaldus viltu , vasak õlg tõusis kõrgemale kui parem , sõrmed haarasid valgete , tähti täis määritud lehtede järele , tõstsid neid ühest kohast teise , lehitsesid . </s> <s> Keha ei suutnudki end enam sirutada ; ohkas , nagu oleks tal raske . </s> <s> Vaatas taas ; vilksamisi , häiritult . </s> </p>
<p> <s> Mine edasi , näe , sinna , vanamoor ootab . </s> </p>
<p> <s> Tõstis pikkamisi küünarnuki lauaplaadilt ning lõi käega ; vastumeelselt , ettepoole ; osutas . </s> </p>
<p> <s> Ütlesin talle , et ta nakatas mind tookord . </s> </p>
<p> <s> Vaatas seekord kaua , sirgete , liikumatute silmadega ; nagu ei olekski ta Ave , eksitus ; prilliklaasid olid väga paksud , ei lasknud silmist pudeneda mitte ainsat sädet . </s> </p>
<p> <s> Tere , tere , ma ei tundnud sind ära , venitas pettunult . </s> <s> Tal ei olnud näos ühtki tedretäppi , nahk oli sile , ühtlane , hall . </s> <s> Ma ei ole sinuga mitte kunagi maganud , mul ei ole olnud mitte ainsat haigust , ma ei oleks sind tõepoolest ära tundnud , kohtusime vist kunagi tänaval ja vahetasime paar sõna ; seegi juhtus ammu , hallil ajal. </s> </p>
<p> <s> Ütlesin talle , et ei tundnud teda samuti ära . </s> </p>
<p> <s> Tookord olid mul näos haiglased täpid , sest ma lasksin palgetele päikest , kuigi niisugune teguviis on sügavalt vastunäidustatud ; minu olukorras . </s> <s> Tundub , nagu paistaks kusagil ka praegu päike ; lase olla mul rahus , ma ei talu päikest , see teeb täpiliseks , teised arvavad , et näos on rõuged , haigused . </s> </p>
<p> <s> Ütlesin talle , et tedretähnidega oli ta palju tervem . </s> </p>
<p> <s> Ave naeris laginal ; kluugutades nagu toonekurg ; kurb kurg . </s> <s> Siis võttis laualt ühe sinise kaustiku , tahtis sealt midagi ette lugeda , kuid ei lugenud . </s> <s> Muideks , meil on võimalus sind-huvitava probleemi osas kohe järele küsida . </s> <s> Ta nihutas veidi õlga ; see langes alla , teine õlg tõusis samal ajal üles ; nagu turukaal ; samas kukkus kõik endisse asendisse tagasi . </s> <s> Oskar , tule siia ! – Jah , kallis . – Palun selgita , Oskar , külalisele üks intiimne üksikasi ; eks ole ju , et mina ei ole olnud sugulises läbikäimises mitte kellegagi peale sinu , kallis . – Ave ei ole maganud kellegagi peale minu , alates meie abielu esimesest päevast lukustan ta alati , kui lähen kas reisile , sümpoosionile , komandeeringusse või mujale . </s> </p>
<p> <s> Mees seisis tikksirgelt keset tuba ning mudis sõrmedega põlvi ; vaatas Ave poole , ent Ave luges juba pabereid , loksutades prille ninaotsale ja tagasi ; mees tahtis lahkuda , kuid põrkas järjest iga eseme vastu ning ajas nad maha ; otsis ust ; vajus jalgupidi vaipa , kummardas veidi , kohendas jalgu , käed ripnesid vastu põrandat . </s> </p>
<p> <s> Tõstis esemed järjest üles , lahkus . </s> </p>
<p> <s> Kohe vaatas uksest jälle sisse ja ütles : Ave , aga kuskilt said sa mingi asja , ma ei mäleta , igatahes oleme alati ... </s> <s> Kavatses veel midagi lisada , ent maigutas hääletult suud ; oli röötsakil , ühe käe pikk sõrm riivas põrandat ; teine käsi vajus kuni randmeni põrandasse . </s> </p>
<p> <s> Ütlesin talle , et tal on vedanud . </s> </p>
<p> <s> Piltide ülespanija oli maitsekas , ikka ja jälle rippusid kõrvuti sarnased pildid . </s> <s> Praegu tuli rida ahve , igasuguse karvaga , siledaid ja kohevaid , arukaid ja pärdikuid , vallatuid . </s> </p>
<p> <s> Asalea ilmus liiga kiiresti ; oleks peaaegu maha jooksnud . </s> </p>
<p> <s> Paksud pikad mustad juuksed nagu traadid , seletas õhinal : Ma olin just teel ; kuhu ; eks ikka Ave ja Oskari poole , nad on nii lootustandev paar , täiuslikud , teevad kõike nagu vaja , leiutavad juurdegi , nendega on nii huvitav ; kahju küll , et sina neid ei tunne . </s> </p>
<p> <s> Naeratades kirjasid ta nägu tihedad kortsud ; muidu oli ta täiesti ajatu ; võis olla ka noor . </s> </p>
<p> <s> Õpilastega ei tohi alt minna ; ma ei räägikski , aga seekord on asi kindel , absoluutselt ! </s> <s> Kunagi juhtus õnnetus , üks õpilane tegi meele liiga hellaks , jutustas , ise vahtis ; nägu oli range , silmad ometi kilasid . </s> <s> Pärast ei lubanud ma endale kaua ühtki õpilast , jaa , ei lubanud ; kui juba sattusin jutustama , eks räägin siis edasi , mõtle vaid , võttis mehe ja jäi toppama , nagu ei saaks meest ja elu omavahel jagada ; pärast veel nurisünnitus , teine abielu , laps , see kõik ; kõik see pani lõpliku põõna , pomises omaette ; järsku võpatas . </s> <s> Lisas kahvatult : Aga see oli sinu naine ! </s> </p>
<p> <s> Tükk aega ei rääkinud . </s> </p>
<p> <s> Ma ; ma olen nii vähe rääkinud ; viimasel ajal , ütles siis , are , süütu , langetas silmad . </s> <s> Tõstis silmad , isegi julgelt . </s> <s> Üks asi on mind painanud ; sellest ajast peale , unes ja muidu . </s> <s> Ütle , kui see ei ole liiga jube tahta ; miks me ei abiellunud , ei elanud koos , me oleksime sobinud . </s> </p>
<p> <s> Ütlesin talle , et ei tea . </s> </p>
<p> <s> Kohtume , läheme ; kas kohtume veel . </s> <s> Isegi semikoolonist ei jõudnud rääkida ; räägime praegu , kuigi , jah , juba oodatakse mujal , näed kui kiire on elu , muudkui jookse ; ainult jookse . </s> <s> Kas saab üldse rääkida semikoolonist ? </s> <s> Kuidas sa ütled semikoolonit ; mis õhuvõnge sellele vastab ? </s> </p>
<p> <s> Vaatas ääretu , tõsise näoga . </s> </p>
<p> <s> Kas minu nägu on semikoolon ; või sinu nägu on semikoolon . </s> <s> On , ei ole , on ? </s> <s> Kuidas saab kõrvast sisse lasta seda , mis on ette nähtud silmale ! </s> <s> Kuidas saab , vabandust , suust lasta välja silma sööki ; kui labane , kui banaalne kõnepruuk ! </s> </p>
<p> <s> Asalea hakkas kihelema , ei jaksanud kauem ühel kohal olla , tuli aina lähemale ; hõõgus nagu tütarlaps ; kuid jäi siiski veidi eemale , küll ainult õige veidi . </s> <s> Tema selja taha ilmus nägu , mis hakkas õhus hõljuma ; nägu oli kare . </s> <s> Me võiksime proovida , ometi kord , sosistas Asalea nagu purjus . </s> </p>
<p> <s> Ütlesin talle , et näen selja taga üht nägu . </s> </p>
<p> <s> See on mõni pilt , ütles Asalea ; pöördus siiski , langetas taas kohkunult silmad , vangutas pead ; naaldus , hoidis lausa kramplikult kinni , kõvasti-kõvasti , ei tahtnud lahti lasta . </s> </p></div2><div2 type="alaosa"><head> B </head>
<p> <s> Asalea selja taga ei olnud nägu , keha , muud kombatavat ; seal oli pikk kurruline tunnel , mis meenutas soolikat ja lehkas , iga kurru küljes rippus pilt . </s> <s> Ka kurdude vahel olid pildid ; liiga ähmased , et ära tunda . </s> <s> Nende juures oli mõttetu peatuda , sest tunnel oli pime ; siiski vaid peaaegu pime , ees hõljus nägu , millel puudusid piirjooned , andes veidi valgust ; heitis vihke ümberringi . </s> <s> Miks sa tulid tagasi , kostis ahastav hüüe ; kurrust . </s> <s> Lamp peatus , nagu oleks häält lausa oodanud , valgustas . </s> </p>
<p> <s> Kurrus oli kari naisi ja lapsi . </s> <s> Lapsed kissitasid valguses silmi ning tõstsid käed näo ette , ent kohe , kui silmad hakkasid seletama , pudenesid laiali , karjusid : Onku tuli , onku tuli ! </s> </p>
<p> <s> Nad olid loomuvastased , need tüdrukud , sama suured kui naised , kuid peas tutid ja paelad , seljas lühikesed lehvivad seelikud , mis jätsid reied paljaks , edevad hirmunud silmad ; üks viivitas , seejärel pages temagi . </s> <s> Tüdrukud lippasid mööda tunnelit ringi , kas mängisid peitust või kartsid tõsimeeli , aegajalt ilmus mõni pimedusest , kadudes kohe jälle . </s> <s> Üks haaras käest : Miks sa kisud haavad lahti ; mis on vaevalt kinni kasvanud . </s> <s> See ei olnud tüdruk ; vennanaine . </s> </p>
<p> <s> Ütlesin talle , et olen tema peale palju mõelnud . </s> </p>
<p> <s> Keegi näpistas pimedusest , laksutas : Noku-onku , noku-onku , noku-onku . </s> <s> Ent seal ei olnud kedagi , tühjus . </s> <s> Siis laksutas keegi kaugemal keelt , torkas millegi valusaga ; ka seal ei olnud kedagi . </s> </p>
<p> <s> Vennanaine vankus , karjus pimedusse : Jää ometi vait ! </s> </p>
<p> <s> Jäädigi vait ; naisi ei olnud kusagil , keegi ei sammunud tunnelis , ei kõlanud ühtki heli , üksnes vennanaine ja vaikus . </s> </p>
<p> <s> Vennanaine kobas oma pluusi kallal , sõrmed ukerdasid kõhult tasahilju ülespoole , rindade juurde ; tõusid nööbini rindade vahel ; nööp oli pingul ja püsis hädavaevu kinni , iga hetk valmis lahti kargama , rinnad pakatasid . </s> </p>
<p> <s> Sõrmed kerkisid veel kõrgemale , libisedes kumeral riidel ; jõudsid mulguni ja hüppasid ahnelt sisse ; taskusse . </s> <s> Võtsid tableti ning heitsid selle osavalt suhu . </s> <s> Kõrisõlm lõnksatas , ent mitte palju , vennanaine ütles : Tookord , jah , sa läksid ; kui oli hilja , ei olnud enam õige aeg ; nüüd ei saa ma enam lapsi . </s> </p>
<p> <s> Ütlesin talle , et tal oli lapsi juba niigi ülearu . </s> </p>
<p> <s> Su vend tahab iga paari aasta tagant last saada ; aeg on mööda läinud , mis ma talle ütlen . </s> </p>
<p> <s> Ütlesin talle , et dramatiseerimise asemel võiks ta otsida juhtumusi , mis lahustavad meele , nii nagu suhkur lahustab kohvis tõrva ja kibeduse . </s> </p>
<p> <s> Sa oled ilusasti rääkima õppinud , liiga ilusasti , jätkas vennanaine õnnetult . </s> <s> Juhtumusi , ütled sa ; sina salalik , sina mõrtsukas ; juhtumused on tõrv , hullem tõrv kui tõrv ! </s> <s> Ma ei taha mitte mingeid juhtumusi , ma ei ela neid üle ; kui ma võtsin südame rindu ja läksin moori juurde , siis oli seal ; kes ; seal oli minu enda tütar , mu lapsuke , sama moori juures , hukutatud . </s> <s> Emasse ta ei ole , isasse ; mina pidasin vastu peaaegu kogu elu ja oleksin ka edasi pidanud , kui sina ei oleks seganud vahele , kuidas ma kahetsen ; ei , ma ei süüdista , ma olen ise süüdi , süüdi ilma ees , veel rohkem jumala kohtu ees . </s> </p>
<p> <s> Ütlesin talle , et ta oleks võinud sünnitada . </s> </p>
<p> <s> Nii võib rääkida ainult südametu ; kellel ei ole au ega häbi tunnet . </s> <s> Lõi käega , vankus pimedusse ; kas teeskles või tõsiselt . </s> <s> Ka temast ei olnud enam midagi kuulda . </s> <s> Nagu polekski neid kedagi siin olnud . </s> </p>
<p> <s> Pimedus oli täielik , ei nägu , ei laternat enam , mitte midagi , ainult soolikas , mis värises rütmiliselt , pulseeris . </s> </p>
<p> <s> Siiski , tulukene vilkus viimati . </s> </p>
<p> <s> Mitte ees , vaid taga . </s> <s> Tuli oli nõrk , võibolla küünlatuli , ent kiirgas aina sõgedamalt , aina valusamalt , murdis jõuga läbi pimeduse ; kogu koridor surises ; joonistas kurrud selgesti välja , need heitsid tontlikke varje . </s> </p>
<p> <s> Oligi küünal ; suure ja ebatasase pildi ees , mis oli maalitud eredate värvidega , kõikide värvidega , ühtki värvi vahele jätmata ; värvid olid määritud lõuendile väga paksu kihina , mitut kohta oli maaler viimistlenud erilise hoolega , üha üle maalinud , seal olid värvist mügarikud , künkad , mäed . </s> <s> Pildil naeratasid mees , naine , noor mees , noor naine , koer , kass , vaas täis lilli . </s> <s> See on minu mees , ütles naine . </s> <s> Need on meie lapsed . </s> <s> Kõik noogutasid korraga , viipasid lähemale , kummardasid . </s> </p>
<p> <s> Pildi pind oli tihke , kusagil ei olnud pilusid , auke , ust , kustkaudu edasi minna . </s> </p>
<p> <s> Ütlesin talle , et üks oli minu laps . </s> </p>
<p> <s> Kuidas võtta , vastas Anuliis teiselt poolt , pealegi ei ole sa teda kunagi tunnistanud . </s> </p>
<p> <s> Ütlesin talle , et nüüd tunnistan , nüüd ja igavesti , ta on minu nägu . </s> </p>
<p> <s> Nüüd ei ole ta igal juhul sinu laps . </s> </p></div2><div2 type="alaosa"><head> A </head>
<p> <s> Ometi leidus uks ; otse keset pilti . </s> </p>
<p> <s> Ukse taga algas ruum . </s> <s> Ruumis oli väike küünal , mis hubises laual ja nõristas tilkhaaval rasva ; küünla taga virvendas nägu , sama nägu , mis oli enne valgustanud teed . </s> </p>
<p> <s> Suurt osa näost kattis tohutu suur tume sünnimärk , neelates valgust ja heites tuppa varje ; suunurk tõusis muigele , justnagu iseenesest . </s> <s> Tavaline vana närtsinud naine , ütles midagi . </s> <s> Tal oli kummaliselt mahe hääl ; jahune , ometi suhkur , šerbett , martsipan . </s> </p>
<p> <s> Naise jalad olid põlvini paljad , isegi rohkem ; äkitselt olid jalad üleni näha , lahjad , vanunud sääremarjad , kollane nahk , põlvedel muhud , mööda sääri jooksid üles tumesinised sooned ; kobrutasid naha all , tungisid välja , lõhkemas . </s> </p>
<p> <s> Kas seda sa oledki otsinud , väsimatu hing ; sinu väsimatust tuleks ära märkida ; ma isegi juba märkisin , lasksin sul vaadata oma pilte , teistel mitte . </s> </p>
<p> <s> Naine rääkis kinnise suuga , nüüd avas ; paljad igemed , hammasteta suu . </s> </p>
<p> <s> Küllap mõtled praegu , et vanamutt kelgib ; vanamutt trööstib , räägib igaühele , et tema on ainus , kes on pilte näinud ; eks olegi see nii ; igaüks on ainus , kes on nii kaugele jõudnud . </s> <s> Või arvad sina teisiti ? </s> </p>
<p> <s> Ta kustutas küünla ning kohe hakkas valgem , see oli suur ruum ; millesse mahtus sünnimärk lahedasti ära . </s> </p>
<p> <s> Miks sa ei vasta ; oled tummahammas . </s> </p>
<p> <s> Naine pööras ette teise palge , mis oli noorem , ilma kolletuseta ; ta silmad pilkusid uskumatult ; uudishimulikult nagu tütarlapsel ; järsku oligi ta tütarlaps , pilk uskumatult süütu ja kraapiv . </s> </p>
<p> <s> Miks ma maalin ? küsis ta püüdlikult . </s> </p>
<p> <s> Naeris lühidalt ; naerust hakkas õhk võbisema , valgus vilkus üles-alla . </s> </p>
<p> <s> Eks ikka selleks , et saada küpseks , vastas . </s> </p>
<p> <s> Kiskus seelikut allapoole , kuni seelikusiil kattis jalad üleni ; kattis kogu keha ja ta oli ilus . </s> </p>
<p> <s> Sünnimärk oli nüüd veel vaid väike täpp suunurgas , mis tõusis , kui suu tõusis ; suu tõusiski . </s> <s> Iga joonega küpsen veidi , keen ja küpsen , ütles , kuni olen pehme , hõrk ja lõpuks olematu . </s> </p>
<p> <s> Peatus , et hinge tõmmata . </s> </p>
<p> <s> Ka sõnad , jätkas , mis ma vahetan sinuga , küpsetavad ; needki on maaling , ei ole võimatu , et iga sõna , iga samm , iga puudutus või ka puutumatus ilmub mõnele lõuendile ; ka siis , kui me seda kunagi ei peaks nägema ; ma ei oska vist küllalt täpselt rääkida , ei ole küllalt vana , et rääkida . </s> <s> Järsku palus : Jää ka sina siia ! </s> <s> Mul hakkab üksinda igav ; ehk ronime koos hunniku tippu . </s> <s> Maa oli kooldunud ülespidi , maas oli hunnik , mis kobrutas . </s> <s> Sa ei ütle midagi , ei räägi sõnagi ? </s> <s> Me ei näe paljut , ei koperda paljule otsa , millele võiks ; tule siia ja sa näed , et sinagi ei koperda . </s> <s> Kas kardad ? </s> <s> Mis sa minust ikka kardad , katsu ! </s> </p>
<p> <s> Ütlesin talle , et tuleks minna kaugemale , taha . </s> </p>
<p> <s> Tule , tule , ütles tüdruk , ajas sõrme konksu nagu kalakonksu , õrritas ; naine . </s> </p>
<p> <s> Valgus liikus naise poole , kuumus tungis riidekiudude vahelt läbi , naise sisse , naisest läbi ; läinud ta oligi . </s> </p>
<p> <s> Läks edasi , kuhugi eikuhugi või kuuskedesse . </s> </p></div2><div2 type="alaosa"><head> Ü </head>
<p> <s> Hobused võeti eest ära ; lahti . </s> </p></div2></div1>
    </body>
  </text>
</TEI>
</teiCorpus>
</teiCorpus>
