<teiCorpus xmlns:xi="http://www.w3.org/2001/XInclude" xmlns="http://www.tei-c.org/ns/1.0"> 
<xi:include href="../../bin/koondkorpus_main_header.xml" /> 
<teiCorpus> 
<xi:include href="../bin/header_ilu.xml" /> 
	<TEI> 
		<teiHeader xmlns="http://www.tei-c.org/ns/1.0" xml:lang="et" xml:id="koondkorpus_local_header" n="$Id:$"> 
			<fileDesc> 
				<titleStmt> 
					<title> JOONIK KIVI </title> 
  				</titleStmt> 
				<publicationStmt> 
  					<p> Vt publitseerimisandmeid failist 
						<ref target="#publicationStmt-main">koondkorpus_main_header.xml</ref> 
					</p> 
  				</publicationStmt> 
				<sourceDesc> 
					<p> Vt allkorpuse päis 
						<ref target="#header_ilu">header_ilu.xml</ref> 
					</p> 
  				</sourceDesc> 
  			</fileDesc> 
		</teiHeader>
  <text>
    <body>
      <div1 type="tervikteos"><head> JOONIK KIVI </head>
<p> <bibl> <author> <s> ENN PÕLDROOS </s> </author> </bibl> </p>
<p> <s> Ühel päeval märkasin , et elulugu ei ole mulle enam vajalik , ja ma jätsin ta maha nagu joomisegi . </s> </p>
<p> <s> Carlos Castaneda </s> </p>
<p> <s> " Tee Ixtlani " </s> </p>
<p> <s> Sirutan käe raamaturiiuli klaasuste vahele . </s> <s> Libistan nimetissõrmega piki köiteselgi , kuni riivan SEDA pöidlaseljaga . </s> <s> Haaran tast kolme sõrmega ning püüdes mitte puudutada kapiuksi , tõmban käe tagasi . </s> <s> Pööran rannet ja veeretan kivi peopesale . </s> <s> Kivi mügarikud ei ühti piisavalt peopesa õnarustega , ma kohendan selle asendit väikese sõrme ja pöidlaga . </s> <s> Valkjad sooned kivi mustaval pinnal jätkavad peopesa mustrit , muutes seda aga oluliselt . </s> <s> Elujoon keerdub ümber kivipinna ja kaob silmist . </s> <s> Kivi teisest küljest väljailmuv kriim võib olla selle jätk . </s> <s> Meenutan ennustajaprouat , keda tudengipõlves purjuspäi külastasime . </s> <s> Nüüd võiks ta minu peopesa kirja liita kivi igavikumärkidega . </s> <s> Liigutan kivi , ning joontesõnum , mida ma niigi ei suuda dešifreerida , pakub välja uue saatuseversiooni . </s> <s> Paraku sama hämara . </s> <s> Libistan teise käe keskmise sõrmega üle kivi kiiru . </s> <s> Kivi randmepoolses otsas on kaks selgesti tuntavat mõhna , üks suurem , teine väiksem . </s> <s> Ma ei tea midagi frenoloogiast ja võin vaid kujutleda , milliste vaimuannetega need seostuvad . </s> <s> Puudutan võrdluseks enda kiilas kukalt . </s> </p>
<p> <s> Kivi on akumuleerinud raamatute soojust . </s> <s> Kas olete märganud raamatuid ümbritseva õhu liikumatust ? </s> <s> Kui võtta raamat riiulist , tuleb kamakas seda õhku kaasa , see kleepub varrukatele ning katab sind õhukese ühtlase kihiga . </s> <s> Helid läbivad seda kihti ebaühtlaselt , madalad toonid võimenduvad , lõhnad kaotavad tähenduse , sõrmeotste papillaarid ergastuvad . </s> <s> Nüüd on kivi pakitud sellesse õhku , ta ei puudutagi tegelikult peopesa , tema sametine raskus on vahendatud sõnade fluidumist ning tuleneb pigem aastamiljonitest , mida ta on veetnud teadmata peidupaikades . </s> <s> Õõtsutan kätt , et tabada kivi kaalu , kuid ei vaevu sõnastama saadud kogemust raskusühikuteks . </s> </p>
<p> <s> Kergitan ennast pisut ja asetan kivi tagasi oma kohale . </s> </p>
<p> <s> Kolisin siia majja umbes aasta eest . </s> <s> Minu jalad on muutunud viletsaks , minu tavaline mõttelaiskus oleks nagu hakanud nendesse kogunema . </s> <s> Seetõttu määras korterivaliku suures osas vana logisev lift . </s> <s> Franz Krull , aastast 1934. </s> <s> Nupule vajutamisele reageerib see mürtsuva paigalhüppega ja hakkab alles seejärel ragisedes korruselt korrusele ronima . </s> <s> Täpselt nii startis pool sajandit tagasi Elmar , tundes tungi kõrguste poole , ees Suure Munamäe kuuskedesse varjunud tipp . </s> </p>
<p> <s> Neid kõlavaid sõnu ! </s> </p>
<p> <s> Elmar oli täis riputatud plaskusid , binokleid ja fotoaparaate , mis kolisesid tema rangjalgsete sammude taktis . </s> <s> Meie jalge ette veeres rajalt lahtikistud kruusa . </s> <s> Me teised astusime tollel hommikul mõõdukal sammul , heas ringmängustiilis , poisid-tüdrukud käeulatuse kaugusel . </s> <s> Olime ärganud ( kas ikka samal hommikul ? ) kinnikasvava metsajärve ääres . </s> <s> Õhtune lõkkesuits oli asendunud hommikuste uduviirgudega , päike alles rabeles välja männivõradest . </s> <s> Maila seisis paljajalu kaldamudas , vesi nirisemas külmast kokkutõmbuvate varvaste vahelt . </s> <s> Hõikasin ülevee paadisillalt , et ta paati tuleks , kuid ta ei märganud vastata . </s> <s> Hulpiv tuulehoog riivas minu õlga , jälle kord üritas meenuda midagi ähmast , mille meeldetuletamisest olin ammu loobunud . </s> </p>
<p> <s> Huvitav , et udu seostub joonistuse selgusega . </s> <s> Uduviirust varjatud Maila puusajoon aimdus nõelterava punktiirina . </s> <s> Nii ka vihm . </s> <s> Praegugi voolab see aknaklaasidel , pannes sirgjooned vonklema . </s> <s> Kohtuvates ja laialiväänduvates joontes aiman vastasmaja aknaümbrise detaile , mida ma polnud märganud selgema ilmaga . </s> </p>
<p> <s> Ma üritan tõusta , et tuua köögist vett . </s> <s> Tegelikult ma ei tea , mis minu jalgadega on . </s> <s> Nad on kaotanud lugupidamise minu vastu . </s> <s> Igavlev arst , kes ei vaevunud pilku tõstma , kui tema ajatusse kabinetti astusin , kirjutas välja mingi haisva soga , mille kallasin hulkuva kõutsi rõõmuks Kadrioru prügiurni . </s> <s> Ümbritsevad lilled tundusid järgmisel päeval närtsinutena . </s> </p>
<p> <s> Lifti teenindusvalmidusest hoolimata ei käi ma sageli väljas , uut aastatuhandet veedan põhiliselt nelja seina vahel . </s> <s> Kunagistel luitunud aegadel , nähes mõne hotelli vestibüüli peeglis vilksatamas oma nõtket kuju , panin mõttes kirja plusspunkti . </s> <s> Tunnistan , et pilk peatus sellel väheke kauem , kui sobinuks ükskõikse ilmega , mida püüdsin hoolikalt säilitada suunurkades . </s> <s> Ma olin tasemel . </s> <s> See oli aeg , mil üritasin matkida härrasmehelikku hoiakut , mida olin näinud vanadel fotodel kolmekümnendate aastate perekonnaalbumites . </s> <s> Või üldse piltidel , mis kujutasid iseteadva näoga inimesi . </s> <s> Nii vaimustas mind Anthonis van Dycki härrasportreede üleolev kulmukergitus ja ülbevõitu peapööre . </s> <s> Kogusin kinninööritud pappkaante vahele pilte , mida olin harakana siit-sealt kokku krabanud või ümber pildistanud – reprosid suurejoonelistest maalidest , fotosid kinonäitlejatest , pilvelõhkujatest ja uhketest autodest . </s> <s> Oli ju siin maal ajastu , mil kõik oli hangunud . </s> <s> Postkaarti van Dycki Johannes Baptiste Francki portreega kandsin pidevalt rahakoti vahel nagu pruudi pilti . </s> <s> Ma polnudki nii kerge poiss , et piirduda vaid välise järeleahvimisega . </s> <s> Nende tegelaste silmavaates oli paras annus mõistvat persesaatmist ( Johannes Baptiste puhul ) , see tundus kohane tolle kopitanud maailma suhtes , mis mulle oli tookord antud vahtida , või sisemiste värkide leiget paigasolekut ( albumifotode puhul ) , millest mul tegelikult oli rängalt puudu . </s> <s> Niisiis olin kangesti rõõmus , nähes peeglist , et olen suutnud sellesse mängu mingil määral sisse elada . </s> <s> Praegu teeb mulle nalja , kui märkan , et ma pole eriti muutunud . </s> <s> Ma asetan kohvitassi lauale ja mähin ennast hommikumantlisse , alateadvuses aga toksib El Greco maalitud kardinal don Fernando Nińo de Guevera talaari mähitud kuju , silmad prillide taga valmis külvama hirmu ja armu . </s> <s> Edev ma olin ja selleks olen ka jäänud . </s> </p>
<p> <s> Mulle meeldib edvistada nimedega , mida tean . </s> <s> Ma tean neid veel umbes paarkümmend . </s> </p>
<p> <s> Edevus on hoidnud seda maailma püsti . </s> <s> Kolumbust ei kannustanud kauged maad , vaid kujutelm sellest , kuidas ta tagasitulnuna kõnnib mööda punast vaipa , tõstetud mõõkadega grandide vahelt läbi kuninga väljasirutatud käe poole . </s> <s> Meeldib see meile või mitte , kuid Ameerika avastati seetõttu , et üks avantürist tahtis patseerida väljaõmmeldud kuue ja pitskätistega . </s> <s> Mina ja minu hommikumantel pole selle kõrval üldsegi kõneväärt ! </s> <s> Võib pöörata ära maailma kiiduhõigetest ning kanda närust kuube . </s> <s> Püha Pahnutios põgenes au ja kära ja kiusatuse eest samba otsa . </s> <s> Kuid targu valis ta koha , mis oli tema Jumalale kõige paremini nähtav . </s> <s> Võib olla veel kõvem vend ja loobuda edevusest Jumala ees . </s> <s> Kuid iseenda ees ? </s> <s> Ikka mõtleb inimene välja midagi , mis eraldab teda " nendest kõigist teistest " , ja on selle üle edevalt uhke . </s> <s> Mina igatahes olen . </s> <s> Võib loobuda maailmast ja Jumalast , kuid mitte edevusest . </s> <s> Kui loobud ka edevusest , siis on kõik , lõpp , surm . </s> </p>
<p> <s> Võtan laekast väikese käsipeegli . </s> <s> Sellele mahub korraga ainult veerand minu näost , kuid ma tean oma näokuju peast . </s> <s> See on pikk ja kitsas , terava lõuaga , mida stiilipuhtalt rõhutab paljastunud kolp . </s> <s> Küsivalt mudin oma nina . </s> <s> Kunagine uhke kotkanina , mis võttis naistel põlved nõrgaks , on muutumas üha juudilikumaks ning ulatub kokkusurutud põskede vahelt oma tubli kolmandiku kaugemale ette kui varem . </s> <s> Nina on minu au ja uhkus , ma leian , et aeg on talle toonud juurde ainult võimukust . </s> <s> Kogu minu nägu oleks nagu disainitud nina eksponeerimiseks . </s> <s> Ka kortsud otsmikul , mis tavaliselt asuvad inimesel rõhtsalt , on minu näkku joonistatud püstkriipsudena – et rõhutada nina poolt antud suunda . </s> <s> Kusagil otsmiku ülaosas nad kaovad , et anda ruumi luisele pinnale . </s> <s> Veel kõrgemal on luu kaetud vaevumärgatavate udemetega , millesse kukla piirkonnas lisanduvad üksikud pikemad karvad . </s> <s> Kortsud põskedel on samuti rõhtsad . </s> <s> On kasuks , et kõrvad sellise näoovaali puhul ei hoia laiali , vaid asetsevad pea ligi . </s> </p>
<p> <s> Aga silmad ! </s> <s> Need on suured ja pruunid , kergelt pungis , tugevate laugudega . </s> <s> Nende pilk pole muutunud , kuigi silmalaud on vajunud kotti . </s> <s> Veelgi enam – tänu sellele on neile lisandunud sügavust ja nukrat maailmamõistmist . </s> <s> Silmad olid peamine trump minu kohtupraksises . </s> <s> Veenev , läbitungiv pilk osutus tihti mõjusamaks loogilistest arutlustest . </s> </p>
<p> <s> Väikesest peeglist ei piisa . </s> <s> Ma komberdan esikusse tema suurema suguvenna juurde . </s> <s> Kui ma ennast keppide najal sirgu ajan , olen ikka oma meeter üheksakümmend pikk . </s> <s> Ma olen ikka veel sirge ja luine , paras inglise sõjaväemundrit kandma . </s> <s> Ma jään endaga rahule . </s> </p>
<p> <s> Tookord Munamäe vaateplatvormil lähenes Elli mulle selja tagant , põimis käed õlgadele ja surus oma kikkis häbemekingu vastu minu tuharaid . </s> <s> Heitsin kõrvalpilgu Elmari poole ja nägin , kuidas ta kätega vehkides midagi teistele seletas . </s> <s> Nägin sedagi , et Maila seisis üksinda nagu ikka , kaks kätt sirutatud rinnatisele , lubades pilve varjul libiseda üle oma oimude . </s> <s> Udemed tema seljal hakkasid päikesekiirtes sädelema , pilvevari aga tõttas üle puulatvade silmapiiri poole . </s> <s> Pilvede varjud reastusid põldudel ja puulatvadel trepiastmeteks , minek neid mööda tõotas vabanemist . </s> <s> Millest ? </s> <s> Silmad suletud , püüdsin järgida astmete kutset . </s> </p>
<p> <s> Elmar oli kahtlemata tubli , me pidasime teda tookord geeniuseks . </s> <s> Ta ei märganud , et bussis Munamäelt tagasi sõites istus Elli minu kõrvale . </s> <s> Elmar ise käis sõbra juurest teise juurde ja keris vestlust nagu malesimultaani . </s> <s> Tookord ei suutnuks meist keegi välja pakkuda asja , mida Elmar poleks teadnud . </s> <s> Me olime tema üle uhked , samas kergelt väsinud tema kõiketeadmisest . </s> </p>
<p> <s> Köögis solistab Rosalind . </s> <s> Kujutlen , kuidas vesi nõrgub tema kortsus käsivarsi mööda , koguneb küünarnukkidele ja tilgub sealt põrandale . </s> <s> Rosalind peab oma kohuseks tulla iga paari nädala tagant ja küürida üle minu poolt pestud tassid ja taldrikud . </s> <s> Olen kindel asi tema elukorralduses , nagu kuust kuusse korduv menstruatsioon – juhul , kui see tal veel toimiks . </s> <s> Mina nähtavasti toimin , vaatamata mittetoimivatele jalgadele . </s> </p>
<p> <s> Olen leppinud oma saatusega . </s> <s> Olla menstruatsioonitsükli aseaine , see polegi nii paha . </s> <s> Oleksin nagu võrdne võrdsete seas ühte ritta seatud looduse suurte müsteeriumitega . </s> <s> Tavaseisus ju inimene vaid narrib looduse korrapära . </s> <s> Kui Rosalindi külaskäigutsüklites ilmuvad häired , hakkan muretsema ja saadan naaberkorteri poisi teda otsima . </s> </p>
<p> <s> Teisalt vaadatuna on Rosalind minu elu juurde kuuluv asi , nagu seep vannitoas või jooneline kivi raamaturiiulil . </s> <s> Ma ei tea , kas looja oma armulisuses on kinkinud asjadele õiguse valida endale peremees . </s> <s> Ei ole mina Rosalindi kutsunud , ta lihtsalt tuli , juhindudes oma käskudest ja keeldudest . </s> <s> Nagu tuleb vanadus , kuuvarjutus , jõuluõhtu ja kõhukrambid . </s> <s> Peremehe asi oleks kord majja lüüa ja valitseda seebitükke , kive ja isehakanud köögitüdrukuid , mida mina aga teha ei viitsi . </s> <s> Rosalind terroriseerib mind , ikka minu heaolu nimel . </s> <s> Ta on võtnud pähe , et see on tema kohus . </s> </p>
<p> <s> Lapsepõlves oli mul üksvahe sõber , kes tundide kaupa tammus nutuselt minu akna all ja mangus , et tuleksin välja mängima . </s> <s> See oli tüütu , samas olin talle tänulik , et võisin teda läbi akna klassikaaslastele näidata ja kiidelda oma võimuga tema üle . </s> <s> Ta oli minu varandus . </s> <s> Mingil hetkel kaalutlen , kuidas samal viisil paika panna Rosalindi , kuid millegipärast ma ei tee seda . </s> <s> Ju vist ma ei suuda kujutleda nutust ilmet tema kivisel indiaanipealiku näol . </s> <s> Ilma pisarateta ei pakuks aga asi pinget . </s> </p>
<p> <s> Meid oli seitse või kaheksa , ma püüan meenutada , kuidas meie kamp kokku korjus . </s> <s> Polnud me ei kursusekaaslased ega muidu ühe ameti pidajad . </s> <s> Peeter oli minu täditütre poiss , ma tutvusin temaga Pirita rannas , kus ta Inge põlenud õlgu kreemitas . </s> <s> Valgeihulise punapeana oli Inge alati esimene , kelle nahk erkroosaks plahvatas . </s> <s> Tegime Peetriga paar õlut ning osutus , et saame teineteisega rääkida . </s> <s> Juba olin jõudnud märgata , et mitte igaühega pole see võimalik . </s> <s> Elmarit kohtasin mingi ühise tuttava sünnipäeval ja me meeldisime teineteisele kohe . </s> <s> Elli oli tookord vist peavaluga kodus ( või oli see ettekääne ) ja ilmus pilti väikese ajanihkega . </s> <s> Igatahes järgmisel hommikul läksin nende juurde pead parandama . </s> <s> Maila liitus seltskonnaga kuidagi märkamatult , nad olid Elliga sõbrannad , koguni vist lasteaiast saati . </s> <s> Algusest peale kujunes reegel : oma kamba plikadega ei semmitud , jahil käidi eemal , olime vaid kambajõmmid . </s> <s> ( Kuigi noh , ega me nii puritaanlased ka polnud . </s> <s> Lihtsalt ilus on praegu nii mõelda . ) </s> <s> Paeltesse püütud linnukesi kampa eriti ei kutsutud , seda peeti halvaks maitseks . </s> <s> Erandiks olid vaid Elli ja Elmar , kui abielus olemist saab nimetada semmimiseks . </s> <s> Me käsitlesime neid kui oma kamba vapiloomi , ühe ühikuna , ainult et selle käigushoidmisele kulus topeltjagu veini . </s> <s> Ajapikku kujunes nõnda , et tegime kõike koos – panime pidu , käisime , kus käia andis . </s> </p>
<p> <s> Tavaliselt istun ma kirjutuslaua taga . </s> <s> Minu ees on leht puhast paberit . </s> <s> Vahel tõstan käe , et kritseldada sinna mõni sõna , kuid harilikult langeb käsi poolel teel . </s> <s> Mul on tekkinud komme asetada sellele lehele kohvitass . </s> <s> Selle köögist kohaletoomine on igavene tegemine , värisevas käes loksub kohv üle ja tassi külgedele ilmuvad pruunid nired . </s> <s> Kui üleloksunud joogiollusest ilmub paberile määrdunud rõngas , viskan lehe ära ja võtan puhta . </s> <s> Minust vasakul ripub seinal musta lakipinda inkrusteeritud vandlist Hiinamaa draakon , ümbritsetud nikerdatud raamist . </s> </p>
<p> <s> Minu vastas on aken . </s> <s> Vaade sellest pole liialt igav , kuid õnneks ka mitte ülemäära sündmusterikas . </s> <s> Üle poole nähtavast hõivab tulemüür ning sündmused sellel on vahest kõige vaatamisväärsemad . </s> <s> Värvilaigud krohvipinnal muutuvad sõltuvalt valgusest ja aastaajast . </s> <s> Vahel toimub piiratud värvipudenemisi ning seda tuleb käsitleda juba astme võrra suurema arenguna . </s> <s> Ülejäänud vaatevälja moodustab hoov , kuhu aeg-ajalt ilmuvad tavalised igavad inimesed . </s> </p>
<p> <s> Karniisile kolmanda korruse kohal reastuvad kunagised päevad . </s> <s> Olen märganud , et enamik omaaegseid tegemisi koosneb stoppkaadrite reast , millesse vaid harva kiiluvad üksikud sööstliikumised – pilvelaikude jooks rukkipõllul , pidurdava auto vänderdamine . </s> <s> Näib , et nendel ammustel aegadel tegelesime põhiliselt pooside võtmisega – elavad pildid , mida kunagi lavastati koolipidudel . </s> <s> Mälu seab meid seisma maalilistes asendites , et lasta siis eesriidel korraks avaneda ja jälle sulguda . </s> <s> Ma ise istun saalis mõõdukalt aplodeerides ja mõeldes sellele , mida teha pärast seansi lõppemist . </s> </p>
<p> <s> Pimeneb . </s> <s> Laualambist langeb seinale minu nina kuninglik vari , nagu nomaadil kõrbetelgis . </s> <s> Tõstan sõõrmete juurde kergelt kõverdatud nimetissõrme , varjust sünnib kenutava kaelaga dinosaurus . </s> <s> Dinosaurused on ilusad loomad . </s> <s> See nuusib ringi , noogutab mulle sõbralikult ja volksab kapi taha . </s> <s> Hiinlasest draakon jääb talle järele vaatama . </s> </p>
<p> <s> Niisiis olin peohägus tutvunud Elmariga . </s> <s> Hommikul läksin nende juurde , olles suure vaevaga välja lugenud öösel märkmikusse kritseldatud aadressi . </s> <s> Elmari-Elli uksel oli veeuputuseaegne kõlistamisriistapuu – mustriline metall-lapakas , mida kruttides tekkis nõrk tilin . </s> <s> Minu lapsepõlves tegid sellist häält jalgrattakellad . </s> <s> Ma ei tea , kas pererahval endal oli muude toimetamiste vahel mahti seda märgata . </s> <s> Tollel esimesel külaskäigul pidin käepidet armutult ja kaua keerama , enne kui Elmar välja ilmus – silmad räämas ja puha aluspükste väel , kohtumisrõõmust neegritantsu karates . </s> <s> Ta salvestuski , kaks jalga kõverdunud ja maast lahti . </s> <s> Elli tuli tuppa , käterätik peas , ja tegi järgmises kaadris näo , nagu oleksime ammused tuttavad . </s> <s> Näis , et Elmar oli napi ööveerandiku jooksul minust põhjalikult aru andnud . </s> <s> Ise polnud ma vahepeal koju saanud , olin salakoputusega ühe poe tagauksest pudeli portvein rozovõi'd välja võlunud ja selle siis koos poeprouaga sealsamas esikus ära joonud . </s> <s> Elmar otsis kardina tagant pooliku Vana Tallinnat lauale , lükkas küünarnukiga selle kõrval natuke ruumi vabaks ning hakkas mulle näitama paksu , läbi seitsme kopeeri paljundatud käsikirja . </s> <s> Ma ei saanudki päriselt selgeks , mis asi see oli . </s> <s> Kanaarilind puuris laulis kõrvulukustavalt ning Elmari sõnad kleepusid tihkeks liikumist takistavaks massiks . </s> </p>
<p> <s> Millega Elmar tegeles , selles oli raske selgust saada ka hiljem . </s> <s> Ta tõttas alati , mingid raamatud ja käsikirjad portfellis . </s> <s> Ta ei armastanud neid näidata , neil oli mingi keelatuse maik , kuid lükanud portfelli tooli alla , rääkis ta teinekord pikalt ja üksikasjaliselt neutriinodest , maiade püramiididest või aju peidetud ressurssidest . </s> </p>
<p> <s> Need aju salapärased ressursid hakkavad välja paistma ilmselt siis , kui pealt on parasjagu kihte maha nühitud . </s> <s> Inimaju pealmine jagu koosneks nagu hunnikusse aetud ajaleheväljalõigetest . </s> <s> Ei maksa käia mütsita väljas , tuul paneb selle pahna lendama ja midagi võib maanduda võõrastes peades . </s> <s> Minul pole mu lenduläinud mõtetest kahju , kuid hale on nende uutest omanikest . </s> <s> Hea on sealjuures see , et siis hakkavadki välja paistma ajju kivistunud dinosauruste skeletid . </s> <s> Dinosaurused on targad loomad , nad kuulevad helisid , mida pole veel tekitatud . </s> <s> Natuke tuld alla ja juba hakkavadki ennast liigutama . </s> <s> Nad ronivad tuba mööda laiali , võtavad kohad sisse riiulitel ja kapipealsetel ning lükkavad ustele ja akendele riivid ette . </s> <s> Siis ei jää muud üle kui käia mööda nende jahtunud jälgi ja sorkida kivinenud ekskrementides . </s> <s> Kui oled hea põllumees , saab siit väärt põlluramm , millest lööb vohama igasugust kummalist värki . </s> <s> Mälestused värvuvad ootamatutesse toonidesse , kaua ringiekselnud hääled jõuavad elukogenenult sinu tuppa ning võtavad kardinapuul reas kohad sisse . </s> <s> Ma ei saa midagi parata , ikka viib mind mingi jõud , nagu joodikut viinapudeli juurde , näppima varjatut . </s> <s> Mõistsin seda siis , kui hakkasin Elmarit unustama ja minu kolba tipust kadusid viimased karvad . </s> </p>
<p> <s> Rosalind astub tuppa ja seab mulle rinnale äsjakootud kampsuni esitüki . </s> <s> Ma tean juba , kuhu see viib : ta harutab selle kas osaliselt või täiesti üles ja alustab tööd uuesti . </s> <s> Rosalind vaatab , pea viltu , ühelt , siis teiselt poolt . </s> <s> Ta rapsab tükki venitada , siis asetab uuesti kohale . </s> </p>
<p> <s> " Oled jälle paksemaks läinud . </s> <s> Peaksid rohkem liikuma ! " </s> <s> Mina seda küll märganud pole . </s> <s> Kui ma kusagilt olen hakanud kogukamaks muutuma , siis ainult ninast . </s> </p>
<p> <s> Ilmselt ei oota ta minult vastust . </s> <s> Meie vestlus toimubki tavaliselt ühepoolsete repliikide korras . </s> <s> Rosalind tarib mu üles ning viib kaenla alt toetades peegli ette . </s> </p>
<p> <s> " Ma ei usu , et need laiad triibud sulle sobiks , " ütleb </s> </p>
<p> <s> ta uuesti ohates . </s> <s> " Sulle oleks vaja midagi peenemat " , ja ta voldib ühe laia madarapunase triibu paarikordselt kokku . </s> <s> " Ka värv pole see ! </s> <s> Ma ei suuda sind kuidagi tabada . </s> <s> Kui ma sind kodus ette kujutan , oled sa alati hoopis teistsugune , kord sirgem , teinekord aga paksem ja vormitum . </s> <s> Kuigi sa peaksid olema mulle pähe kulunud . " </s> </p>
<p> <s> Ju sa oled mind välja mõelnud . </s> <s> Vaata , mind pole olemaski – mõtlen vastata , kuid vaikin . </s> </p>
<p> <s> Rosalind korjab lapid kotti kokku , nõiub kusagilt välja ühe teise , kulunuma kaltsu ja hakkab nühkima raamatukapi klaase . </s> <s> Veendunumalt pääsevad kumama ammuste seadusekogude kuldtähelised kaaned . </s> <s> See kuma on salakaval , selles heiastuvad kunagised lootused ja hilisem tuimus . </s> <s> Mis kuradi pärast ma neid alles hoian ? </s> <s> Ma säilitan üldse liiga paljut . </s> <s> Kui mind pikuti lõhki lõigata , vajuks põrandale hunnikute kaupa vanu kaltse , vanatestamentlikke õpetussõnu , pudelikorke ja kirjutamata jäänud kirju . </s> <s> Võtan närviliselt Rosalindi nina alt kivi ja pistan selle kirjutuslaua laekasse , taskulambi kõrvale . </s> </p>
<p> <s> Rosalind lohistab kergelt jalgu , kuid mitte nii , nagu seda tavaliselt tehakse – jalg venib mööda põrandat , enne kui õhu alla saab . </s> <s> Rosalindi jalg tõuseb järsult õhku , kuid puudutades põrandat libiseb edasi , nagu leidmata sobivat toetuskohta . </s> <s> Kokku annab see küljelt küljele kõikuva liikumise , mida tasakaalustavad kahele poole laiali hoidvad käed . </s> <s> Rosalind kannab pehmeid susse , seetõttu on tema uisutamine vaevukuuldav . </s> <s> Võiks öelda , et ta ise kõnnib hääletult , kuid iga tema poolt liigutatud ese tekitab häält , selline helideküllus käib mulle närvidele . </s> <s> See takistab mind kuulamast maja hääli . </s> </p>
<p> <s> Maja genereerib pidevalt helisid . </s> <s> Kopsude täitmine ja tühjendamine võtab majal ööpäeva . </s> <s> See tsükkel tekitab naginaid , milles talade ja laagide vahendusel osaleb ka minu olmevara . </s> <s> Kirjutuslaud kõditab allarippuva lambijuhtmega põrandat ning paneb selle turtsudes kurku puhastama , laekad vestlevad , taskulamp veereb teise kohta . </s> <s> Kusagil eemal sahiseb liiv uuretes , torud mulksuvad . </s> </p>
<p> <s> On hääli , mille suhtes ma ei osanud pikka aega võtta seisukohta . </s> <s> Ma ei teadnud , kas pidada neid majavälisteks võõrhäälteks või maja juurde kuuluvateks . </s> <s> Näiteks sammud . </s> <s> Neid võib tekitada inimene , kes on maja suhtes ükskõikne . </s> <s> Samas osalevad heli tekkimisel ka maja osad – põrandad , trepid , harvemini laed ja seinad . </s> <s> Maja kui tervik mängib kaasa nende helide akustilise iseloomu vormimisel , nagu viiulikorpus annab väärtuse metallkeele võnkumisele . </s> <s> Kuid heli võib tekkida ka väljaspool maja – auto võib tänaval pidurdada , koer haukuda . </s> <s> Ka need hääled jõuavad majas viibijani transformeerununa – parketiliistud toimivad resonaatoritena , sarikad ja veetorud annavad oma värvingu . </s> <s> Hakkasin mõistma , et kujundades helisid muudab maja nad oma kõneks , andes samas nii koera haukumisele kui ka autopidurdusele uue tähenduse . </s> <s> Maja kas nõustub või vaidleb vastu sellele , mis jõuab temani võõrast ja kaugest välisilmast . </s> <s> On helisid , mida maja vahendab entusiastlikult , kuid on ka teisi , mille puhul ta ei suuda varjata skepsist või halvakspanu . </s> <s> Või mida ta püüab vältida . </s> <s> Maja võtab seisukoha , aga see on juba isiksuse tunnus . </s> </p>
<p> <s> Olen rahul , et olen avastanud maja . </s> <s> Sunnitud liikumatus on pannud mind kuulatlema , jõu taandumine jalgadest on lisanud tundlikkust kuulmisvõimele . </s> <s> Ma olen nüüd natuke vähem elus kui varem ( jalgade võrra , tuulest laiali puhutud mõtete võrra ) – see tähendab , et ma olen üks jagu rohkem elutu , seega on elutute asjade vestlus saamas mulle omameeste kõneks . </s> <s> Minus hakkab tekkima aimdus , et elutute asjade ütlemised on tunduvalt tuumakamad inimeste omadest . </s> </p>
<p> <s> Täna kallas Rosalind klosetipotist alla supi , mille olin eile keetnud . </s> <s> Ta oli kaasa toonud vesist kapsahautist . </s> <s> Mälumislihaste töö on minu jaoks alati olnud eetiline , kui mitte öelda maailmavaateline ettevõtmine . </s> <s> Sobiva lihakäntsaka väljavalimine , prepareerimine ja sellest küllastumine eeldab pühendumist , siin võib jälgida aastatuhandete vanuseid salarituaale . </s> <s> Kogu meie eksistents on õilistunud iidsetes keemisaurudes . </s> <s> Näen selgelt , kuis praetaldriku soustis hulbib põlvkondi ühendav alge , taldrik ise troonib ajastute hämarusse ulatuva püramiidi tipus , ümber kostumas loendamatute inimpõlvede rõõmuröhatused . </s> <s> Katan pea ja ühitun söömalauas kõigi oma eellaste kaunimate eluhetkedega . </s> <s> Selles on midagi religioosset . </s> <s> Mis on selle kõrval tühised seedimishäired ! </s> </p>
<p> <s> Söömisrõõm on üks väheseid rõõme , mis on eetiliselt puhas . </s> <s> Palju on veel asju , mida me naudime ja mis ei sünni sealjuures kellegi teise arvel ? </s> <s> Enamik inimlikke rõõme rajaneb sellele , et keegi teine tõmmatakse lohku . </s> </p>
<p> <s> Kapsahautis ! </s> </p>
<p> <s> Ma ei kuulnud , et Rosalind tuleb , enne kui klõpsatas korteriukse lukk . </s> <s> Tavaliselt jälgin maja välisukse kriukse ja kolkse . </s> <s> Olen märganud , et need on iga siseneja puhul erinevad , see on nagu maja tervitus ( vahel needmine , vahel perssesaatmine ) ning selle järgi võib eksimatult öelda , kes majaelanikest või tavakülalistest sisenes . </s> <s> Ma ei tunne inimesi , kellega jagan sama katust , kuid olen õppinud vahet tegema tunnushelide järgi . </s> <s> Ukse avanemine algab tavaliselt madala helidereaga , mis võib olla rütmiliselt liigendatud pausidega . </s> <s> Siiski on avanemise selles etapis variatsioone vähe ja nad pole eriti olulised . </s> <s> Umbes poole avanemise pealt käändub toon kõrgeks ning sellega algab tõeliselt loominguline osa . </s> <s> See kestab kaks kuni neli sekundit ning siia mahub hulganisti tremoloid ja koloratuurseid keerdkäike . </s> <s> Olenevalt sisenejast võib aimata keel- ja puhkpille , vahel koguni inimhääli . </s> <s> On vanahärra ( millegipärast arvan , et ta on vanahärra ) , kelle ukseliigutamine käsutab kohale sordiiniga trompeti . </s> <s> Teate küll , aastakümneid tagasi armastasid džässmuusikud oma pillidesse toppida selliseid plekktopse . </s> <s> Kuid on ka neid , kelle tarvis arvatakse piisavat kuivast tavakriginast . </s> <s> Ukse avanedes põrkub käepide teinekord vastu seina . </s> <s> Selles kohas on krohv kahjustatud . </s> <s> Auk seinas suureneb pidevalt ning koos sellega teiseneb ka põrkehääl . </s> <s> Siiki toimub krohvi murenemine väga aeglaselt ja võib seetõttu jääda arvesse võtmata . </s> <s> Ukse sulgumine on üldreeglina tunduvalt vaiksem kui avanemine . </s> <s> Näib , justkui oleks uks kulutanud kogu oma jõu ning naaseb algasendisse nagu pärast pikka tööpäeva koju tuikuv voorimehehobune . </s> <s> Siiski lõppeb kõik võiduka ja pateetilise kojujõudmismürtsuga ( mis küll teinekord võib asenduda ettevaatliku köhatusega , millest terav kõrv suudab eraldada asjaliku sulguriklõpsu ) . </s> </p>
<p> <s> Uks tähendab alati millegi algust ja millegi lõppu , ta eraldab ühte seisundit teisest . </s> <s> Me ei või kunagi kindlad olla , mis ootab meid aeglaselt avaneva ukse teispoolsuses . </s> <s> Mul pole veenvaid andmeid , kas igaüks , kes lootusrikkalt siseneb ukseavasse , teiselt poolt ka väljub . </s> <s> Uksed valivad inimesi . </s> <s> Võõraste puhul on tunda nende teatavat reserveeritust . </s> <s> Professionaalselt koolitatud uks suhtub erinevalt sisenejatesse ja väljujatesse . </s> <s> Tulijad äratavad umbusku . </s> <s> Kui aga neist saavad lahkujad , ei suuda uks varjata võidukat tooni . </s> </p>
<p> <s> Kui Rosalind tuleb , reageerib maja välisuks sellele iga kord erinevalt , nii ei tunne ma tema saabumist kunagi ära . </s> <s> Algul arvasin , et see tuleneb ukse ükskõiksusest , kuid varieeruv lobisemishimu osutus liialt silmatorkavaks . </s> <s> Peagi mõistsin , et põhjuseks on hoopis mingil arusaamatul põhjusel tekkinud ja lugupidamisega segatud omamehehoiak , uks näib lugevat Rosalindi omasuguseks ning püüab talle iga kord öelda midagi uut ja huvitavat . </s> <s> Kui Rosalind siseneb korterisse , on see mulle alati üllatuseks . </s> </p>
<p> <s> Munamäe külgedel libisevad varjud kutsuvad mind taas ennast näppima . </s> <s> " Poisid , allaminek ! " hüüdis Elmar . </s> <s> Kõik tammusid veel natuke ja hakkasid siis vaateplatvormi trepi poole venima . </s> <s> Äkki tundsin mustavat viha silmini kerkivat . </s> <s> Ma olin kujutluses hõljunud kõrgel hõrenenud õhus , neelates pikkade sõõmudega ilmamaa ilu . </s> <s> Et pean siit lahkuma , tundus äkki jabur ja ülekohtune . </s> <s> Ma mõtlesin kõigile neile toiminguile , asfaltkõnniteedele ja viltuvajunud postkastidele , millega homme ja ülehomme asendan pilvede ja põldude lõhna . </s> <s> Mul hakkas endast piinavalt kahju . </s> <s> Hetkeks ma vihkasin laiuvaid avarusi , nad jäävad ilutsema ka siis , kui mina olen läinud . </s> <s> Polnud nende asigi , et sellega kuulutasid nad edasielamise võimatust . </s> </p>
<p> <s> Kui sõitsime tagasi , istus Elli minu kõrval . </s> <s> Aeg-ajalt üritas keegi meist reipa hüüatusega tõsta ühistoonust , kuid leides järjest vähem toetust , vaikis resigneerunult . </s> <s> Ainult Elmar rändas pinkide vahel oma lõputut rännakut . </s> <s> Elli ümises mingit moodsat laulukest . </s> <s> Teatavatel kõrgustel liitus tema hääl mootori omaga , resoneerudes üheaegselt nii valjuks kui ka vaevukuuldavaks . </s> <s> Kui nad siis uuesti lahknesid , muutusid mõlemad umbisikuliseks , nii ei suutnud ma mõneks viivuks taibata , kumb on kumb . </s> <s> Elli kints minu jala vastas tundus kivise ja raskena , ma püüdsin asjata oma reiega peilida selles veretukset . </s> <s> Mootori sumin rääkis rahunemisest , kuid mind see ei huvitanud . </s> <s> Olen elus kuulnud paljusid hääli , kusjuures enamiku eesmärgiks on olnud eksitada . </s> </p>
<p> <s> Mootor oligi petnud . </s> <s> Bussi hääl oli juba mõnda aega olnud veider . </s> <s> Luksumine andis tunnistust agooniast , seekord oli häälel ilmselt tõsi taga . </s> <s> Rattad tõmblesid paar korda ja tardunud mootoriga plekklaip veeres tee äärde . </s> <s> Elli kints muutus äkki nõtkeks , ta väljus bussist vaatama mutreid keeravat vormimütsis bussijuhti . </s> <s> Oli hakanud tibutama vihma . </s> <s> Kraed püsti , kogunesime paarkümmend meetrit eemal troppi . </s> <s> Öeldi vaimukusi , nagu keegi suutis , veinipudel käis ringi . </s> <s> Läbi vihma hakkasid paistma tuled . </s> <s> Kahe käega vehkides hüppasin teele . </s> <s> Auto pidurdas kahele poole jõnksudes ja ma tormasin selle juurde . </s> <s> " Hüppa sisse ! " karjusid kolm punetava näoga selli . </s> <s> Nägin Mailat mööda märga asfalti lähemale jooksmas . </s> <s> Elli käändus kauguses vihmasagarasse . </s> <s> Kiilusime Mailaga laialt naeratava tagaistuja kõrvale . </s> <s> Maila vaatas üle õla ja jälle lõikas minust läbi midagi tuttavat , mis oli peitunud salaastjatest kerkiva auru taha . </s> </p>
<p> <s> Auto aknad udutasid , ja et kuidagi näha , nühkis roolija pidevalt varrukaga esiklaasi . </s> <s> Oli palav . </s> <s> Amordid olid ilmselt läbi ja auto õõtsus hullupööra . </s> <s> Tundsin , kuidas sees hakkas keerama . </s> <s> Poisid möirgasid kogu kõrist laulda , Et rahustada tõmblevat sisemust , hakkasin kaasa röökima . </s> <s> Kui laul otsa sai , vaatas Maila mind korraks muigega ja võttis valjul häälel üles uue laulu . </s> <s> Kui aga teised liitusid , sai ta laulutuju otsa . </s> <s> Ega poistelgi sedapuhku laulu kauaks ei jätkunud . </s> <s> Korraks püüdis üks või teine hääle valjuks keerata , kõrri lõid kukehääled ning kõik lagunes tükkideks nagu mälestus eilsest pulmapäevast . </s> <s> Sest sõbra pulmast poisid tulidki . </s> <s> Valgete särkide kraed olid võidunud , näod higised . </s> <s> Tükk aega sõideti vaikides . </s> </p>
<p> <s> " See on lõpuks mehe enda asi , aga minule see ei meeldi , " võttis jutu üles roolis istuv voltkael . </s> <s> Ilmselt juba ei tea mitmendat korda . </s> <s> " Plika on meie kõigiga maganud . </s> <s> Sinuga ka ? " </s> </p>
<p> <s> " Ja siis ? </s> <s> Kui sa ise kunagi naise võtad , võid ka kindel olla , et noorikul on pikk nimekiri ette näidata . </s> <s> Või ihkad neitsit ? " </s> <s> Kõigile tegi selline võimalus nalja . </s> </p>
<p> <s> " Jaagul pole treeneri soont . </s> <s> Temast poleks algkursuse andjat ! " võttis kokku minu kõrval istuv lainägu . </s> </p>
<p> <s> " Rahu , rahu ! </s> <s> Kõik on õige , kuid mina neid nimekirja kutte isiklikult tunda ei taha . </s> <s> Mis on toimunud kusagil eemal , pole minu asi . </s> <s> Mees aga tunneb meid kõiki . </s> <s> Mul oli kuradi vastik olla . " </s> <s> Ma tabasin tema hääles krigiseva tooni . </s> <s> Kusagil kurgus hõõgusid sõnad , mida ta ei saanud välja öeldud . </s> <s> Mulle tundus , et peigmehe asemel olles poleks ta ise seda nimekirja uurima hakanud . </s> </p>
<p> <s> " Viinavõtmist see sul ei seganud ? " </s> <s> See oli ikka too lainägu . </s> </p>
<p> <s> Taas sõideti tükk aega vaikides . </s> </p>
<p> <s> Tihedalt minu vastu surutud Maila reiest voogas ühtlast soojust . </s> <s> Kas olete märganud , et enamiku inimeste ihusoe levib närviliste impulssidena ? </s> <s> Maila ei tunnustanud ka seda reeglit . </s> <s> Sulgesin Maila-poolse silma ning püüdsin teda kiigata teisega , kuid ta jäi minu esindusliku nina varju . </s> <s> Pildi puudumine aitab teinekord midagi mõista , kuid sedapuhku polnud sellest abi . </s> <s> Jäin Maila hellitava reiekiirguse mõjul tukkuma . </s> <s> Kui ärkasin , sisenesime juba Tallinna . </s> <s> Kutt minu kõrval jorises midagi vaikselt omaette . </s> <s> Maila ees istuv tüüp oli pööranud ennast seljaga sõidusuunda ja jutustas mingit pikka lugu oma lapsepõlvest . </s> <s> Lahkudes ütles ta mulle : " Sul on kuradi vahva tüdruk ! " </s> </p>
<p> <s> Lasen Rosalindil osta endale kohvikeetja ja tuua plastmasskanistriga vett . </s> <s> Ma asetan kannu taburetile endast vasakul . </s> <s> Nüüd saan keeta kohvi , ilma et oleks vaja korterit mööda kolistada . </s> <s> See on värk , millega seoses ma ei taha Rosalindi kamandada . </s> <s> Kohvikeetmine on intiimne tegevus ja kuulub koos mitmete vannitoa salatoimingutega ritta , kus mees ei tohi otsida endale asendajat . </s> <s> Kohvi lõhn ei paikne ruumis ühtlaselt , tema viirud moodustavad ornamente . </s> <s> Võõras võiks neid vaid rikkuda . </s> </p>
<p> <s> Kunagi hommikul pärast Elmari ei tea mitmendat sünnipäeva kogunesime logisevate luukidega Kadrioru kohvikusse . </s> <s> Kõnniteedel ja vastasasuvas trammi lõpp-peatuses ajas tuul vahtralehti siia-sinna , madalas lustiruumis aga võistlesid üleköetud ahju ja igapäevase kotletisousti lõhn . </s> <s> Kui juhtusid asukohta vahetades õhu liikuma lööma , tungis sõõrmetesse veel annus klooritatud kemmerguaroomi . </s> <s> Oli eriline ergas seisund , mis saabub siis , kui paaritunnine uni on väsimuse kaotanud , kuid pohmell pole veel pärale jõudnud . </s> <s> Lisakogus alkoholi lõi maheda surina , meeled teravnesid hetkeks äärmuseni ning tagasipöördumine joobesse oli nagu pikalt reisilt kojutulek . </s> <s> Aeg seiskus , Elmar lõpetas juba terve igaviku oma lauset . </s> <s> Siis võttis aeg ennast kokku , tegi jõnksu ja Elmar sai lausega uhkelt valmis . </s> <s> Avaldasime lärmakalt heakskiitu , kuigi jutu algus oli juba meelest läinud . </s> <s> Keegi hüüdis : " Elmar , sa oled prohvet , sa panid nende sõnadega oma saatuse paika " , kuigi hetk hiljem ei suutnud enam seletada , millist saatust Elmar endale kuulutas . </s> <s> Asi tekitas huvi , igaüks pakkus midagi , üks pöörasemat saatuseteed kui teine , nalja sai laialt . </s> </p>
<p> <s> " Mees , sul on vähemalt saatus , teistel pole sedagi ! " </s> </p>
<p> <s> Elmar muutus järjest süngemaks , lükkas põselihased riivi ja krambid ette . </s> <s> Ta püüdis meenutada , mida ta asja kohta varem oli mõelnud ja öelnud . </s> <s> Mina mäletasin küll . </s> <s> Elmar pistis mässama iga vihje puhul , et kusagil registris on vastuvaidlematult kirja pandud tema edasine elukäik . </s> <s> Olgu parteikongressi otsustes , olgu saatuseraamatutes või papa-mamma vagades soovides . </s> <s> Papa-mammaga oli asi kõige lihtsam , need olid vaiksed kenad inimesed , kord avaldanud soovi poja tuleviku osas , ei julgenud nad selle jutuga enam teist korda välja tulla . </s> <s> Elmar respekteeris oma vanemaid , kuid suhtus nende arvamusse kui kopikapurusse , mida ei tasu eriti hoida . </s> <s> Saatuse ja ettemääratuse võis ta kuradile saata . </s> <s> Parteikongressi saatis ta ka kuradile , ainult et kõrged võimud ei soovinud millegipärast tema korraldust täita . </s> <s> Elmar eelistas sellele mitte mõelda . </s> <s> Saatus tema kujutluses ei tähendanud mitte korda ja ettemääratust , nagu meie , lihtinimesed , arvame , vaid määramatust ja kaost . </s> <s> Hea vana saatus kamandab ju kusagilt kättesaamatust kõrgusest . </s> <s> Kui aga keegi väljaspoolne ja kauge korraldab ja käsib , pole see kunagi usaldusväärne , ei või iial ette teada , kus pauk käib . </s> <s> Elmar tahtis aga ise olla peremees oma majas . </s> <s> Hetkel küll polnud tema mõtlemine enam kuigi järjekindel , kuid ilmselt ta siiski mäletas üksikuid pidepunkte oma kunagistest ütlemistest . </s> </p>
<p> <s> " Lähme ennustaja juurde , uurime Elmari saatuse välja ! " hõiskas Elli . </s> <s> Võtsime paar veini reisimoonaks kaasa . </s> <s> Esimese jõime ära Pioneeride pargis , teise veel kusagil . </s> <s> Käevaataja ukse taga oli Elli eeskõnelejaks . </s> <s> Ma ei tea , kust ta seda vesinikblondi prouat tundis . </s> <s> Too oli millestki ilmselt häiritud , kuid manas ette seltskonnadaami näo ja lasi meid uksest sisse . </s> </p>
<p> <s> " Noormees , ulatage oma käsi , " lausus ennustaja , Elmari vaim aga tuuritas juba mägede kaugustes . </s> </p>
<p> <s> " Madam , te palute minu kätt ? </s> <s> Kahjuks olen ma juba abielus , " pudistas ta . </s> <s> Plaat jäi ühel kohal keerlema , Elmar ei saanud sellest ringist enam välja , ta aina kordas ja kõkutas naeru . </s> </p>
<p> <s> Olukorra lahendas Maila , kes tõusis ja salapäraselt naeratades istus ennustaja ette . </s> </p>
<p> <s> Maila sirutas käe , algul millegipärast käeseljaga ülespoole , nagu vanasti daam kavalerile suudlemiseks . </s> <s> Siis mõistis ta oma viga ja nähtavale ilmus kergelt roosatav peopesa , vaevumärgatavate sarvestunud mõhnadega sõrmede liitumiskohas . </s> <s> Tema käsi oli kitsas , samas polnud sõrmed liialt pikad . </s> <s> Pikkade sõrmedega on mul olnud kokkupuudet , mul on nendega omad arved . </s> <s> Nad sunnivad mind enda järele jooksma , neist lähtuvad peenikesed nöörid , mis kinnituvad minu randmete külge ja panevad mind tõmblema . </s> <s> Pikkades sõrmedes aimdub erootilise puudutuse lubadus , kuid nad oskavad ka imeelegantselt osutada lahkumiseks uksele . </s> <s> Lühemad sõrmed peatuksid poolel teel ja annaksid veel ühe võimaluse . </s> <s> Ma olen alati tähendusrikkaks pidanud naise randme kuju ja mõõtu . </s> <s> Sellesse oleks nagu kodeeritud kogu tema lugu , kuni intiimorganite mõõtudeni välja . </s> <s> Maila randmed olid usaldusväärselt vormitud , nad olid hõivatud endaksolemisest . </s> </p>
<p> <s> Kui Maila trummeldas sõrmeotstega lauaservale , polnud kunagi kuulda küünte kriginat . </s> </p>
<p> <s> Ma ei mäleta , mida ennustaja Mailale kuulutas , sellel polnud tähtsust . </s> <s> Kuid läbi alkoholiudu mäletan selgesti Maila ilmet . </s> <s> Oli näha , et ennustamist polnud talle vaja , ta teadis ise kõike juba ammu ja palju paremini . </s> </p>
<p> <s> Vahepeal oli Elmar ennast piisavalt kogunud , et asetada käsi eksimatult ennustaja vaatevälja . </s> </p>
<p> <s> " Noormees , see on kummaline , ma ei oska seda seletada " ütles daam pärast paariminutilist vaikust . </s> <s> " Teie elu nagu katkeks vahepeal , et jätkuda uuesti kunagi hiljem – siis , kui sellega pole midagi enam peale hakata . " </s> </p>
<p> <s> On saabunud öö . </s> <s> Tuli on kustutatud . </s> <s> Sirutan käe teki alt lauale ja puudutan sõrmeotstega kivi . </s> <s> Kivi mäletab eksimatult kunagisi geoloogilisi kataklüsme , need on vajutanud valged jooned tema mustavasse pinda . </s> <s> See on tema kirjapandud lugu , kuid millegipärast seostan seda ka enda looga . </s> <s> Ma pole muidugi nii ülbe , et kujutleda kunagisi maapõuejõudusid ponnistamas , et šifreerida joontesse ühe sandi aastamiljonite pärast teokssaavad toimetamised . </s> <s> Pigem võib arvata , et mingil arusaamatul põhjusel olen võtnud kätte ja käinud oma teed nende joonte järgi , et ma olen kogu elu juhendunud valgetest triipudest , mida küll praegu pimedas ei näe , kuid mida tean peast . </s> <s> Et need on noodid , mille järgi olen mänginud oma vilepillilugu . </s> <s> Miks ka mitte , need armid on ilusad . </s> <s> Me kõik oleme siiruviirulised , meie kivinenud pealispinnas on praod , nendesse on omakorda paakunud hilisemad setted . </s> <s> Võib-olla kivi vaatab mind ja leiab ilu ka minu armides – nagu mina tema joontes . </s> </p>
<p> <s> On joon , mida millegipärast pean omaks . </s> <s> Ma süütan lambi ja näen , kuis see kulgeb kõrvuti paljude teistega . </s> <s> On kriime , mis lõikuvad minu joonega liugja nurga all . </s> <s> Mingiks hetkeks nad liituvad ja liiguvad koos edasi , siis tulnuk eraldub taas ja jätkab oma teed muutunud nurga all . </s> <s> Minu joonel on eriline omadus – ta ei katke kunagi . </s> <s> Ta aina keerleb ja keerleb ümber kivi , ikka ringiratast , nõrkemiseni . </s> <s> Ta keerles enne mind ja jääbki keerlema . </s> </p>
<p> <s> Hommikul , kui uut särki selga tõmban , jääb minu kongnina ette ja särk ei taha üle pea libiseda . </s> <s> Minu kolp on piisavalt kiilas ja voolujooneline , et mitte takistada rõiva liikumist . </s> <s> Kuid sellest pole küllalt . </s> <s> Tihti saab elus takistuseks see , mis meis on väärtuslikku . </s> </p>
<p> <s> Ma olen olnud ninakas . </s> <s> Ma olin tähtis nina . </s> <s> Ma toppisin oma nina igale poole . </s> <s> Ma sain nina pihata . </s> <s> Ma lasin nina longu . </s> </p>
<p> <s> Minu hiigelnina suurim väärtus on , et ta pole kunagi olnud nohune . </s> </p>
<p> <s> Rosalind on kinni püüdnud hiire . </s> <s> Hiir sabapidi kahe sõrme vahel , tuleb ta mulle seda näitama , teises käes klaas minu jaoks keedetud rohelist teed . </s> <s> Ma ei suuda kohe otsustada , kumma käe pakkumine vastu võtta . </s> <s> Hiir tekitab tõrget , seepärast võtangi selle . </s> <s> Loom on šokis ja ma pean teda surnuks . </s> <s> Küllap minu käesoojusest ( tahaks nii arvata , ei meeldiks mõelda , et põhjuseks võis olla lähedase teeklaasi hingus ) ärkab ta ellu . </s> <s> Kiire liigutus – ja läinud ta ongi , näen teda raamatukapi alla jooksmas . </s> <s> Rosalindi silmad hakkavad pilkuma . </s> <s> Jahikirg oli haihtunud . </s> </p>
<p> <s> " Ma ei mõista , ma ei mõista , " pomiseb ta omaette . </s> <s> Jalgu järele lohistades tatsab ta kööki . </s> <s> Hetke pärast tuleb tagasi ning asetab raamaturiiuli ette alustassi piimaga . </s> <s> Tee mulle , piim hiirele . </s> <s> Rosalindil on omamoodi arusaamad maailma asjadest , sinna kuulub ka piima limpsiv hiir . </s> </p>
<p> <s> Elmar oli temast rääkinud korduvalt . </s> <s> Ta ütles " professor " , kuid tegi seda erilise rõhuga s-idel , mis tema keeles tähendas , et pärisprofessoriga tegemist küll pole . </s> <s> Ma olin juba ammu soovinud seda tegelast oma silmaga näha . </s> <s> Lõpuks kutsus Elmar mind kaasa . </s> <s> Professor elas vanas kivimajas keset veel vanemaid puumaju . </s> <s> Oli veel puukuure , mis võisid olla kas päris vanad või hoopis äsjased , polnud vahet . </s> <s> See oli kant , mida igal ajastul oli püütud hakata uueks murdma , kuid sellest ettevõtmisest oldi alati ja vääramatult loobutud . </s> <s> Tulemuseks oli kaootiline kogum üksteist põrnitsevaid ehitisi , omamoodi unustatud mänguasjade kast , kuhu kasvav laps on järjepanu ära visanud tüütama hakanud lelud . </s> </p>
<p> <s> Tükk aega pärast kella helistamist hakkasid kolisema riivid , uks avanes ettejäetud keti jao . </s> <s> Lühikest kasvu vanamehe nõelteravad hiiresilmad uurisid meid tähelepanelikult . </s> <s> Ilmselt oli Elmar minu tulekust ette teatanud , sest kett ragises rahustunult , uksepilu suurenes veel paarikümne sentimeetri jagu ja me pugesime sisse . </s> </p>
<p> <s> Ma ei saanudki selgeks , kui palju olenes korteri labürintlik jaotus seinte paigutusest , kui palju kõikjale topitud raamaturiiulitest . </s> <s> Vanamees tippis kogu aeg kahtlustavalt meie kõrval . </s> <s> Iga kord , kui ma peatusin , et mingit köidet uurida , pobises ta : " Selles pole midagi huvitavat , seda ei maksa vaadata ! " </s> <s> Elmar võttis portfellist kotikese pontšikuid ja andis need vanamehele . </s> <s> Too leebus märgatavalt . </s> </p>
<p> <s> " Tead , viimati leidsin siit Schopenhaueri " Elutarkuse " , " sosistas Elmar . </s> </p>
<p> <s> Ta näitas mulle oma lugemispaika . </s> <s> Ta oli kemmergusse kombineerinud kokkuklapitava lugemislaua . </s> <s> Parajaks saetud plaadilt võis lugeda suuri punaseid tähti : </s> </p>
<p> <s> ELAG </s> </p>
<p> <s> 1 . </s> <s> M </s> </p>
<p> <s> PROLET </s> </p>
<p> <s> Vineeri saamiseks oli Elmar oma instituudis pihta pannud 1. mai rongkäigu jaoks maalitud plakati ja selle siis vanasse kotti pakitult siia tirinud . </s> <s> Istudes prill-laual , oli hea sinna raamatut asetada . </s> </p>
<p> <s> Märkasin , et vanamees oli mööda pikka kõikuvat redelit lae alla roninud ning toppis pead raamaturiiuli ja seina vahelisse prakku . </s> </p>
<p> <s> " Mida ta teeb ? " sosistasin . </s> </p>
<p> <s> " Tal on seal seinas auk . </s> <s> Ta käib õhku hingamas , " vastas Elmar </s> </p>
<p> <s> Jäi mõistatuseks , kuidas läbi Stalini aja oli vanamees suutnud säilitada raamatukogu , mille igas kümnendas köites kummitas Siber . </s> <s> Ilmselt oli ta niivõrd hall ja silmatorkamatu , et keegi teda ei märganud . </s> <s> Ma külastasin teda veel üks kord , kaasas pontšikud , ja siis ta jutustas lapselikult itsitades , kuidas ükskord siiski oli tema juurde tuldud . </s> <s> Ta oli ülemuse kõrvaltuppa kutsunud ja sellele paki briljantkaelakeega taskusse poetanud . </s> <s> Rohkem teda ei tülitatud . </s> </p>
<p> <s> Hiljem sain teada , et just nendel ränkadel aastatel hakkas tema raamatukogu paisuma . </s> <s> Rekvireeritud raamatuid ei põletatud , need müüdi asjahuvilistele teadaolevates kohtades . </s> <s> Vanamees oli pidev ostja . </s> <s> Tal oli vanu pilte , serviise ja hõbedat , mida ta omakorda rahasaamiseks variisikute kaudu müüs . </s> </p>
<p> <s> Rosalind on aastatega kogukust korjanud vaid näpuotsa jao . </s> <s> Nooruses polnud ta ei paks , ei kõhn , võiks öelda , et paras Eesti keskmine . </s> <s> Nüüd on ta külge kasvatanud vaid õhukese kamarakihi ning deformeerunud selle all lihtsalt lopergusemaks . </s> <s> Sellegipoolest punduvad vormid tema pingul riiete all tihketeks , kinninööritud voltideks . </s> <s> Rosalind kannab nimelt lõpuni kleite , mis pärinevad noorusaegadest . </s> <s> Seetõttu ongi tema rõivad alati natuke kitsad . </s> <s> Vormide tihkus annab aga talle erilise voolujoonelisuse . </s> <s> Vaatamata kõikuvale kõnnakule loovib ta täpselt minu kappide ja toolide vahel . </s> </p>
<p> <s> Elekter katkeb ja tuba mähkub pimedusse . </s> <s> Näen üle õue võõras aknas taskulampi vilkumas . </s> <s> Rosalind , kes asutab parajasti lahkuma , pöördub tagasi ja läheb kööki . </s> <s> Kuulen , kuidas ta sahtleid mööda kolistab . </s> <s> Hetke pärast , käsi varjuks ees , tuleb ta küünlaga tuppa ja asetab selle minu ette lauale . </s> <s> On nõnda , et küünlavalguse lõikuvatest varjudest vormuvad näojooned teravateks ja otsusekindlateks , märkan aga , et Rosalindi kivine nägu on saanud ootamatult pehmeks ja kõikehõlmavaks . </s> <s> Ta kumab raamatukapi klaasidelt peegelduva küünla taustal rahukuulutava meremärgina , loobudes hetkeks liikumast , et anda eksinutele aega suunavõtmiseks . </s> <s> Ta nagu ehmuks sellest ise , lööb käega ja ruttab minema . </s> <s> Kohale , kus ta seisis , jääb tükiks ajaks tühemik . </s> <s> Alles tasapisi hakkab see täituma varjude ja häältega . </s> </p>
<p> <s> Orvades kivvi raiutud võlvide all põleb õlilampe , krobelistele seintele on nendest jäänud tahmased viirud . </s> <s> Lattidest raamil kantakse valgesse mähitud keha , ihuvormid tihkelt kinni nööritud nagu Rosalindil . </s> <s> Kust pagan ma seda mäletan ? </s> </p>
<p> <s> Paksude raamatute vahelt kostub litauride kuminat . </s> </p>
<p> <s> Maja kõnekooris domineerib lift . </s> <s> Nagu uksegi puhul , võib ka tema tekitatud helides eristada mitmeid pille , ehk ainult orkestri koosseis on tunduvalt avaram . </s> <s> Kui lift sõidab , võib masinamüras ja raudsete liitekohtade naksumises eristada vaevukuuldavaid helisid , mida mina nimetan pasunateks , flöötideks ja simbliteks . </s> <s> Võttis aega , enne kui õppisin neid eristama . </s> <s> Pikka aega ma seda ei hoomanud ( nagu me ei kuule ka vaikseid helisid mööduvate inimeste kõnes ) ning lifti käivitumisega kaasnevad pidevad kolksatused ärritasid mind . </s> <s> Ma tajusin selles vaid agressiivsust . </s> <s> Nägin , kuis tuimestavast metallilärmist ilmuvad seinakalendri akvarellpiltidele õliplekid . </s> <s> Ma püüdsin ründava müra eest põgeneda , kasutades kõiki vahendeid . </s> <s> Peitusin nägemusse kaevult tulevast neiust , paljad jalad astumas kasteheinas . </s> <s> ( Ma olin seda vaid korra näinud , sõites varasel hommikul kõrvalteid mööda Tallinna poole , lükates laiskade roolikeeramistega edasi päralejõudmist . </s> <s> See oli vaid viiv , mil ta astus sirelipõõsa tagant lahtirulluvasse vaatepilti , et saada siis taas maetud ettesööstvast künkast . ) </s> <s> Et liftimürinaga on asjad keerulisemad , märkasin tol ööl , kui olin varavalgeni lugenud . </s> <s> Kui kõlas liftiukse sulgemiskolks ning sellele järgnev releede klõbin , registreerisin automaatselt , et koju on jõudnud preili ülemiselt korruselt ( seda oli mulle öelnud juba välisuks ) . </s> <s> Kui lift liikuma hakkas , tabasin esmalt mingi meloodilise undamise , mis muutis mind valvsaks . </s> <s> See avastus oli üllatav , sest trosside ja hoorataste õlises loomuses oleks vist ennatlik otsida tungi vaimsuse poole . </s> <s> Kuni sain oma kepid pihku ja aluspükste väel komberdatud välisukseni , oli lift piduliku lõpuakordiga oma liikumise lõpetanud . </s> <s> Kostusid kõrgete kontsade kojujõudnud tööinimesesammud , uks kääksatas ja lukk tegi klõpsu . </s> <s> Järgnevatel öödel võitlesin unega , kuni sain selgusele erinevate pillirühmade paiknemises küll keldris , küll katuse all . </s> <s> Edasine kuulamine veenis mind , et tegu polnud pelgalt ilutsemisega ega erinevate sõitjate tunnusmeloodiatega . </s> <s> Mul tekkis kahtlus , et mingid variatsioonid , erinevate pillirühmade esileastumised , seostuvad lifti kasutaja meeleoluga , ka sellega , kuidas on kulgenud tema päev , milline on tervis , ja koguni sellega , kuidas ta on riietatud . </s> <s> Lift kui vana esteet pöörab suurt tähelepanu oma kasutaja välimusele . </s> <s> Nädala pärast tirisin madratsi esikusse ja jätsin välisukse ketiga suletult paokile . </s> <s> Asja toimumispõhimõtted hakkasid selguma alles siis , kui ma ühel ööl poolalasti ja värisevi põlvi trepimademele hiilisin ja kõrva küll siin , küll seal vastu liftišahti vibreeruvaid raudosi surusin . </s> <s> Tundus , et kõik need võrgutrossid ja nurgatalad on häälestatud mingis keerulises helistikus ning teavad täpselt , millal on aeg soleerida või koonduda ansamblisse . </s> </p>
<p> <s> Lift meie majas pole peidetud seinte vahele , vaid asub trepikoja keskel , astmestik boana keerlemas ümber pööninguni ulatuva traatidest ja varrastest linnupuuri . </s> <s> Kabiini ukseks on kokkulükatav võre , külgedel on klaasaknad ( kunagine peegelklaas on küll asendatud pesemata tavaklaasiga ) . </s> <s> Kabiinis koha sisse võtnuna näed kõigepealt trepil kõndija terasvõrgust viirutatud jalgu , siis kätt , siis alles silmade ärritunud külgpilku . </s> <s> Aeg-ajalt lõikab möödujat diagonaali pidi pooleks mõni juhuslik möödalibisev tala . </s> <s> Trepil käija on liftis sõitja vastu alati vaenulik ning surub huuled põlastavalt kokku . </s> <s> Kui liigud ise astmetel , näed endast mööda jõnksuvas vaatetoosis nagu monumendi otsast mahakruvitud poolfiguuri , poos tardunud võimalikult elulähedaseks . </s> <s> Sestap panen liftiga sõites alati lipsu ette ja püüan näida massiivsemana kui olen . </s> </p>
<p> <s> Lift on hakanud mind painama , ma mõtlen temale pidevalt . </s> <s> Ta teab midagi , ta teeb uduseid vihjeid . </s> <s> Ma ei suuda mõista , kas lift salapäratseb ja naerab minu taipamatuse üle või pole mina suuteline jälgima tema kõnet . </s> </p>
<p> <s> Peatunud buss sülitas mu talvisele pimedale metsaservale . </s> <s> Harjumatud silmad suutsid vaevu eraldada puulatvu mustavast taevakummist . </s> <s> Bussi valgustatud vitriin hakkas mu selja taga liikuma , viies vähesed järelejäänud reisijad vastu oma saatusele . </s> <s> Kusagilt pidi alguse saama metsatee ning tõepoolest tabas jalg sissesõidetud rattaroobast . </s> <s> Nõrkeva patareiga taskulamp näitas tühimikku kuuskede vahel , seal võis ollagi läbipääs . </s> <s> Teadsin varasemast , et kuni esimese taluni on minu teejuhiks vasakut kätt jääv lattaed . </s> <s> Lülitasin lambi välja , et lasta silmadel harjuda . </s> <s> Lund oli tulnud palju ja iga paari sammu tagant eksisin sissetallatud rajalt põlveni ulatuvasse pehmesse massi . </s> <s> Lumi peibutas rahunema ja endasse viskuma . </s> <s> Oodaku aga ! </s> <s> Lattaia jälgimisest polnud suurt abi , see sulas kokku mustava metsaservaga ja ma lohutasin ennast mõttega , et teelt kõrvale kaldudes jooksen ma sellele nagunii otsa . </s> <s> Teisel pool teed pidi olema vist kraav . </s> <s> Talu valgustatud aken ilmus kuuseheki tagant varem , kui ma lootsin – raagus puud paistavad kaugele läbi – , võõristavalt mängis raadio hõredalt langevatesse lumehelvestesse , oli mingi tolle ajastu patriootlik massilaul . </s> <s> Nüüd seisis mul ees kõige raskem ülesanne – jupp lagedat heinamaad lummemattunud rajaga . </s> <s> Silmad hakkasid kohanema ja ma takseerisin eemal asuvat metsaäärt . </s> <s> Olin siin käinud kord või kaks , sedagi suvises mälupetvas leitsakus . </s> <s> Siiski mäletasin , et kohas , kus rada suubus uuesti metsa , kasvas suur kask . </s> <s> Võtsin umbes suuna ja hakkasin sumpama , püüdes pingsalt läbi pimeduse silmata kase võra . </s> <s> Tume metsamass hakkas lähenema , kuid kaske polnud . </s> <s> Peatusin . </s> <s> Pöördusin järsult paremale ja hakkasin liikuma piki metsaäärt . </s> <s> Mõne aja pärast näis mets hõrenevat , kuid mida polnud , see oli kask . </s> <s> Keerasin ringi ja hakkasin oma jälgi mööda tagasi minema . </s> <s> Jäljed kaotasin varsti , kuid ilmselt suutsin suunda säilitada , sest mõne aja pärast silmasin taevasse ulatuvat okstepahma . </s> <s> Nagu näitas taskulamp , olid puude varjus säilinud riismed inimese astutud rajast . </s> <s> Taipasin , et on kasulikum taskulamp kustutada ( ei tea , kunas teda rohkem võib vaja minna ) ning juhinduda tee kohale mustavate puude vahele jäävast paarimeetrisest taevatriibust . </s> <s> Nii ma astusin , pea kuklas , püüdes jalgadega läbi pehme lume tajuda tee kõvadust . </s> <s> Ilmselt hakkasid pilved hajuma , sest ma silmasin paari tähte . </s> <s> Ma läksin nende järgi , vaid hetketi kadusid tähed etteulatuvate kuuseokste taha . </s> <s> Kordasin endale : need on tavalised puud , need on tavalised puud , ning korraks jäin seda isegi uskuma . </s> <s> Mustav tühjus võis peita mida iganes . </s> <s> Ma ei tea , palju oli möödunud aega , kui tüvede vahelt vilksatas valgus . </s> <s> Mets taandus ja minu teed takistas lattvärav . </s> <s> Astusin valgustatud akna juurde . </s> <s> Laua taga , ees petrooleumilamp , istus Elmar . </s> <s> Hetk hiljem oli ta juba uksel , otsaesine varjumas madala piida taha . </s> <s> " No tere , " ütles ta , et siis alles mõne hetke pärast kõrvale astuda ja mind sisse lasta . </s> <s> Kaugemal , pliidi ääres nägin Ellit nuge-kahvleid kuivatamas " Nad on nii kaua seisnud ! " </s> </p>
<p> <s> " Kus teised on ? " küsisin . </s> </p>
<p> <s> " Küllap tulevad . " </s> </p>
<p> <s> Sel õhtul ei tulnud enam keegi . </s> <s> Oli järjekordne aastavahetus . </s> <s> 1959. vist . </s> </p>
<p> <s> " Sa oled läbi külmunud , " ütles Elmar ja kallas mulle kandilisse klaasi poolejagu viina . </s> <s> Elli asetas klaasile heeringavõileiva . </s> </p>
<p> <s> Pommidega kella osutid lähenesid kaheteistkümnele . </s> <s> Elmar võttis nurgast jahipüssi ja me läksime välja . </s> <s> Ilm oli läinud selgeks , läbi lahtijäänud majaukse kuulsime kumedaid kellalööke . </s> <s> Kui kajas viimane , põrutas Elmar mõlemast rauast kuu suunas . </s> <s> Või natuke mööda , sest kuu jäi taevasse . </s> <s> Elli oli seadnud kaevurakkele klaasid ja pudeli šampanjat . </s> <s> Külmast kangete kätega kohmitsesin pudeli lahti , korgiplaks oli vaid nõrgaks jäljenduseks püssile . </s> </p>
<p> <s> " Ilusate aastavahetuste ritta veel üks , " ütles Elli ja peitis nina klaasi . </s> <s> Me tammusime lumes ja jõime vaikides . </s> <s> Toas istusime pliidi ette . </s> <s> Elli lõikas lahti ahjust võetud hane . </s> </p>
<p> <s> " Siin elas varem üksik vanapoiss , " alustas Elmar . </s> <s> " Ma sain temaga hästi läbi . </s> <s> Teisi inimesi ei lasknud ta väravast kaugemale , ässitas koerad kallale . </s> <s> Tal oli lakas igavene pakk Vabadussõja-aegseid ajalehti . </s> <s> Ma käisin neid tudeerimas . </s> <s> Vanamehe enda mälu oli nagu raudnael , kuid ega ta tahtnud algul rääkida . </s> <s> Keeras jutu mujale . </s> <s> Kuidagi peilisin välja kirsilikööri , sellega oli mingi pull seotud . </s> <s> Mingid omad erilised mälestused , millised aga , sellest ei tahtnud ta lõpuni juttu teha . </s> <s> Kui aga likööripudel lauale ilmus , siis hakkas ta kõigest muust küll rääkima . </s> <s> Igasugust põnevat värki . </s> <s> Komissarid oleksid lolliks läinud , kui oleksid kuulnud . </s> <s> Kui ta ära suri , jättis ta maja minule . </s> <s> See jahipüss on tema oma . </s> <s> Kusagil pidi tal olema peidetud ka kuulipilduja , kuid ma pole seda leidnud . " </s> </p>
<p> <s> Jäin süngeks . </s> <s> Mida kuradit on meil endil meenutada , kui kunagi tulevikus tulevad nolgid meilt kuulipildujat küsima . </s> <s> Värvilised rõngad ronisid mööda ahju , tegid ajus ringi ära , põrkusid ja vahetasid värvi . </s> <s> Elmar ajas rõngad varda otsa ja lükkas tulele küpsema . </s> <s> Tuba oli kord kolmnurkne , kord kuusnurkne . </s> </p>
<p> <s> Korraks ronisid toa nurgad taas oma kohale . </s> <s> " Ja millega sina tegeled ? " küsisin Elmarilt . </s> </p>
<p> <s> " Ah ei millegagi ! " lõi tema käega . </s> <s> Minulgi oli raskusi ütlemisega , millega tegelen . </s> <s> Ma olin just hakanud huvi tundma oma õpingute vastu – viimasel kursusel , parem hilja kui mitte kunagi . </s> <s> Kuid hetkel ma polnud suuteline meelde tuletama . </s> <s> Midagi küll nagu tuksles kuklas , praegu tundus see eriti tähtis , kuid ma ei suutnud sõnastada , mis see on . </s> <s> Püüdsin ennast kokku võtta ja sellest siiski Elmarile rääkida , kuid ei märganud , kunas ta oli minu juurest lahkunud . </s> <s> Tundsin isegi kergendust , sest alateadlikult mõistsin , et see lugu poleks teda eriti huvitanud . </s> </p>
<p> <s> Olime vist veel väljas käinud , sest ma märkasin , et mu kulmud on lumised . </s> </p>
<p> <s> Mäletan veel , et Elli laulis . </s> <s> Elmar haaras tema rindadest ja hakkas neid mudima . </s> <s> Ase tehti mulle vanast peremehest jäänud lambanahksele kasukale . </s> </p>
<p> <s> Kunagi varem seal Munamäe tipus tõi tuul kaugete rukkipõldude lõhna . </s> <s> Aeg oleks tookord nagu seiskunud igaveseks . </s> <s> Aeg , mis liigub , on mingis mõttes kole asi , ta hakib värvid ja lõhnad juppideks , keerutab nad segamini ning lõpuks haakuvad kõik valesid otsi pidi . </s> </p>
<p> <s> Liftikabiin on ammustest aegadest vooderdatud sügavpunase mahagonivineeriga , pind poleeritud peegeldama elegantset lambikuplit . </s> <s> Kuplit enam ei ole , on vaid lahtine lamp . </s> <s> Kabiini tagaseinas asub peegel , mille üks nurk on puruks löödud . </s> <s> Peegli all olnud iste on lahti kangutatud ja ära viidud . </s> <s> Vasakpoolses nurgas on üritatud tuld teha . </s> <s> Seintele on terava esemega kritseldatud sõnu , mida sellisesse kohta tavaliselt kirjutatakse . </s> <s> Korrusenuppude kohal aga püsib nurkadest kinnikruvitud ( vaid üks kruvi on kadunud ) metallplaat , millel seisab kuldsete tähtedega mustal foonil : </s> </p>
<p> <s> AS Franz Krull . </s> </p>
<p> <s> 1934 . </s> <s> a. </s> </p>
<p> <s> See liftikabiin on vist viimane omasuguste seast , mis meie linnas säilunud . </s> </p>
<p> <s> Istun oma laua taga ja võtan laekast pudenevate hallide kaantega õblukese brošüüri : " Masinaehitusvabriku aktsiaseltsi " Franz Krull " põhikiri " . </s> <s> Sealt loen : </s> </p>
<p> <s> " §1 . </s> <s> Masinaehitusvabriku aktsiaseltsi " Franz Krull " eesmärgiks on metallide valamine , igasuguste masinate , masinaosade , ehitus- ja majapidamistarvete ning teiste metallsaaduste valmistamine ja nendega kauplemine Eestis ja välismaal . " </s> <s> Ma leidsin selle trükise pärast Inge surma tema õmblustarvete karbist . </s> </p>
<p> <s> Inge isa Anton oli AS Franz Krulli prokurist . </s> <s> Raudse haardega ärijuhina vabastas ta härrasdirektorite kolmiku tüütuimast – vajadusest võtta vastu otsuseid , samas jättis neile magusaima – illusiooni , et nad seda siiski teevad . </s> <s> Oma nimekaardile võis ta lisada " dr. jur . " </s> <s> Direktorid pärinesid seltskonna alustalade hulgast ja selleks olemine jäi ka nende edasiseks ametikohuseks . </s> <s> Asendamatus ja doktorikraad sai onu Antoni seltskondliku tõusu aluseks . </s> <s> Elegantne ja mahedate tumedate silmadega ( see oli ka tema ainus märgatav semiiditunnus ) , liikus ta omasugusena kõrgseltskonnas ja oli suutnud soetada arvestatava varanduse . </s> <s> Kui venelased tulid , sulgus ta kabinetti , avas seina müüritud seifi , ajas hästiistuva ülikonna taskud mingeid karbikesi täis , toppis kõige otsa brauningu , suudles naist ja last ja väljus uksest . </s> <s> Mitte keegi pole teda hiljem näinud . </s> <s> Tädi Manda , Inge alalõpmata hädaldav ema , osutus vapramaks , kui sugulased eeldasid . </s> <s> Ta sai tööle linnavalitsuse tindilõhnast läbiimbunud arhiivi – oli seal edaspidi kõikide võimude ajal – ning pühendus Inge kasvatamisele . </s> <s> Ei tea , kumb neist kumba rohkem toetas ja kasvatas , see oli risttoetamine , nad said sellega hiilgavalt hakkama . </s> <s> Nende kodus pidasid vestlustundi eestiaegsed raamaturiiulid ja nurgalambid , unustatud filmimeloodiaid laulis juugendlühter . </s> <s> See polnud küll enam omaaegne suur härrastekorter , algul pandi nende juurde manuliseks töölisperekond sellestsamast Krulli tehasest , siis õnnestus neil endale vahetada väiksem , kuid omaette korter Lilleküllas . </s> </p>
<p> <s> Kõikesuutev onu Anton oli ka minu isal aidanud omandada näputäie Franz Krulli aktsiaid . </s> <s> Pildid ja kaarduvad tekstid olid trükitud isemoodi paberile , selle katsumisel sündis näpuotstes selgrooni leviv surin . </s> <s> Vene ajal neid algul ikka võeti välja ja vaadati , kuni ununesid rändama mööda sahtlipõhju . </s> <s> Viimaks omastasin ma nad oma mängude tarvis . </s> <s> Ükskord koju tulles tabas isa mind naabripoisiga miljonäre mängimas . </s> <s> Närviliselt korjas ta väärtpaberid kokku ja hakkas neid ahju toppima . </s> <s> Kuulsin , kuidas ta ütles emale : </s> </p>
<p> <s> " Need on piletid Siberisse . </s> <s> Kui need leitakse , tehakse meid kapitalistideks . " </s> <s> Oli 1949. aasta . </s> <s> Isa pilku oli koondunud Siinai mägede nukrus . </s> </p>
<p> <s> Aktsiate kupongid jäid aga alles , ma lõikasin nad lahti ja kleepisin koolivihikutele . </s> <s> Matemaatikaõpetaja , valge habemega vanahärra , jättis mind peale tunde . </s> <s> Ta seisis tükk aega mõttes akna juures , trummeldades sõrmedega vastu klaasi taga paistvaid raagus puid . </s> <s> Siis ohkas : </s> </p>
<p> <s> " Sa pane oma vihikutele õige teised paberid ümber . </s> <s> Nii on ilusam ! " </s> <s> Ta andis mulle sõbraliku müksu õlgade vahele ja saatis koju . </s> </p>
<p> <s> Kuulamise aeg on öösiti . </s> <s> Päevane heliruum on saastatud ning helide eristamine raskendatud . </s> <s> Oleks vaja ülipeeni filtreid , et sõeluda välja kõik need loendamatud ja asjasse mittepuutuvad rutiinhelid . </s> <s> See on suur pingutus ja ma olen juba liialt vana , et sundida ennast selleks . </s> <s> Kuid ka korrastatuma helitausta kuulamist tuleb õppida , see pole oskus , mis oleks kaasa antud sündimisel . </s> <s> Tihti ei kuule me ka seepärast , et meie endi keemia kobrutamine summutab kõiksuse peene helikoe . </s> <s> Alles siis , kui inimene suudab saavutada vaikuse ja rahu endas , võib ta kuulda seda , mida Sellel Suurel on talle öelda . </s> <s> Kuulamiseks vajalik sisevaikus võib tulla kahte teed pidi – kas rahunedes või kustudes . </s> <s> Kumba teed olen läinud ? </s> </p>
<p> <s> See kinnimässitud kookon lattidest kanderaamil – olen see mina ? </s> </p>
<p> <s> 1967 . aasta suvel oli vihma sadanud seitse päeva . </s> <s> Vihm heitis paari nende aastate standardse hallusega . </s> <s> Tallinnas oli juuni , ja lompe ja voolavaid rentsleid katsid suured mullid , mis tähendas , et sadu jääb kestma veel kauaks . </s> <s> Ootasin trammipeatuses . </s> <s> Me pidime siin kohtuma , et minna minu juurde . </s> <s> Trammide uksed avanesid ja sulgusid , neelates ja paisates välja tuiskava vee eest nägu varjavaid inimesi . </s> <s> Minagi hoidsin pead kummargil ning piidlesin tilkuvate kulmude alt sillutisele astuvaid jalgu . </s> <s> Vettinud püksisäärte , kummisäärikute , rasvaselt vett tõukavate vorst-jalgade seas polnud Elli elegantseid pahkluid . </s> <s> Otsustasin oodata veel ühe trammi , siis veel ühe ja viimase , lõpuks ei tea mitu . </s> <s> Elli jäigi tulemata . </s> </p>
<p> <s> Olin päev varem istunud Kadrioru räämas kohvikus , kui tundsin endal pilku . </s> <s> Silmi tõstes märkasin kolm lauda eemal Ellit . </s> <s> Ta vaatas mind tõstetud kulmuga , pidades tarbetuks tervitada . </s> <s> Ma tõusin ja läksin tema juurde . </s> <s> Ma ei mäleta , millest me rääkisime , kuid tegime seda nagu jätkates äsjakatkenud juttu . </s> <s> Elli asetas käe minu käele : </s> </p>
<p> <s> " Mitte praegu . </s> <s> Homme ! " </s> <s> Homme oligi too õnnetu mullidega vihmapäev . </s> </p>
<p> <s> Päev pärast minu solgutamist trammipeatuses Elli helistas ja kekutas : " Kas tõesti lubasin ? </s> <s> Muide , ma ei tule kunagi esimese lubaduse peale . </s> <s> Kunas kohtume ? " </s> </p>
<p> <s> Olin kas parasjagu solvunud või ei pakkunud asi piisavalt huvi , igatahes ajasin kaela kangeks – " vabanda , mul on praegu hullusti kiired päevad . </s> <s> Helistan sulle " . </s> <s> Panin toru ära . </s> </p>
<p> <s> Pärandina Ingelt on mulle jäänud mitu mahukat perekonnaalbumit – needsamad , mida ma kunagi ammu ihaledes lehitsesin . </s> <s> Olin vapustatud , kui üle hulga aja nägin tädi Manda neiupõlvefotot . </s> <s> Kriimustatud pappkaart , algsele pruunile toonile lisandunud kolmveerandsajandi koltumus . </s> <s> Ta oli silmapaistvalt ilus tüdruk , etteulatuvatest hammastest hoolimata . </s> <s> Peas tollase moe kohane pottkübar , lühikesed juuksed kõrvade kohal keerdus , siidkleitki lühike , vöö puusadel , jalg koketselt üle teise , pilk üheaegselt õrn ja jultunud . </s> </p>
<p> <s> Ma ise mäletan Mandat kui hobusehammastega sootut isendit , seljas kurguni kinninööbitud püstkraega must kleit . </s> <s> Laialivalguva prouaelu lõppedes leidis ta oma kutsumuse ranges pedantsuses , mis tegi ta asendamatuks oma kontoris ning aitas väikesele palgale vaatamata säilitada agulikorteris illusiooni kunagisest härrasrahva elulaadist . </s> <s> Pedantsus pole vist ainumäärav selgitus . </s> <s> Aeg-ajalt avas ta oma hinges mingid ventiilid ja klapid , sulges vastukaaluks silmad ja andis voli boheemlikult laiale joonele , millega tegi lõpu oma kuude kaupa kogutud hoiustele ( jättes alles siiski täpselt niipalju , et elada järgmise palgapäevani ) . </s> <s> Siis kutsus ta kokku sõbrannad ja sugulased ja pühitses enda või tütre sünnipäeva . </s> <s> Nagu vanasti ilmus lauale Meisseni portselanist serviis , mis oli muidu riidelappidesse pakituna peidetud diivanikasti . </s> <s> Tädi Manda esemed olid tugevatoimelised . </s> <s> Nad olid endasse imenud endiste aegade jõuvälja ning nende keerulised jutud väänasid vaese nõukogude koolipoisi vooluringi tagurpidi keerlema . </s> <s> Sama tugevatoimeline oli ka mälestus onu Antonist . </s> <s> Temast jäänud foliantide tuhm kaanekuld peibutaski mind elukutse valikul . </s> <s> Kord nädalas neid näha tähendas selget üledoosi . </s> <s> Neid hoiangi senini oma riiulis . </s> </p>
<p> <s> Alles hiljuti sain teada , et Manda suur noorusarmastus oli luuletaja Andres Kirsikänd . </s> <s> Vist abielus olleski oli tal paar tagasilangust endisse kirge , mis aga ei viinud tõsiste tagajärgedeni sellel lihtsal põhjusel , et luuletajal hakkas igav . </s> <s> Ma võin poeedist isegi aru saada , sest selle aja fotodel oli Mandake oma sära kaotanud . </s> <s> Manda ise aga võttis oma kohanemist üle pea tõusva argipäevaga ilmselt rahulikult , võimalik , et ta nuttis paar peatäit ja ütles onu Antonile , et pea valutab . </s> <s> Asi võis olla ka selles , et filminäitlejaliku ärimehest Antoni kõrval jäi igerik luuletaja üpris armetuks vennaks . </s> <s> Sügavate silmade poolest oleks just Anton võinud olla poeet . </s> </p>
<p> <s> Mis aastal see oligi , kui me läksime ja istusime Elmariga Lindamäel pingile ? </s> <s> Vist mõni eraldumist otsiv paarike oli selle tirinud põõsa taha , murdunud oksal ripnes kampsunist hargnenud roosa lõngajupp . </s> <s> Elmar võttis portfellist oma eestiaegse sõduri välipudeli , sellesama , mis oli kaasas Munamäel . </s> <s> Pudel oli metallist ja toekalt üle tõmmatud sineliriidega , küljes pandlad ja rihmad . </s> <s> Vedelik , mille sinna kallad , muutub kindlasti vanaks heaks vabariigi viinaks , mõtlesin , muud seal sees olla ei saa . </s> <s> Oli aga Moldaavia kolmetärnine . </s> <s> Me ei teeselnudki , et tahame millestki rääkida . </s> <s> Kõik sõbrad olid läinud oma teed . </s> <s> Me jõime nende mälestuseks . </s> <s> Varblased lendasid kohale , kuid mõistes , et meilt pole midagi loota , lahkusid . </s> </p>
<p> <s> " Eks katsume päevad lõpuni veeretada , " ütles Elmar . </s> <s> Delikaatselt ei küsinud ta midagi minu kõmiseva seaduseväänajakarjääri kohta . </s> <s> Tema silmis polnud see asi , millest ühel mehel tasuks rääkida . </s> <s> Mõni ime – kogu see värk oli osutunud tunduvalt rutiinsemaks , kui arvasin ja nii pidasin ka ise paremaks vaikida . </s> </p>
<p> <s> Olin vist tukkuma jäänud . </s> <s> Käsi , millega ennast meelekohast sügasin , on ikka veel õieli . </s> <s> Selle seljal on pikad mustjasruuged karvad . </s> <s> Mispärast käsi kiila ei lähe ? </s> <s> Langetan käe kolksuga lauale – minu massiivne tukatikullast pitserisõrmus teatab valjuhäälselt enda olemasolust . </s> <s> Tõstan käe ja löön sõrmusega veel kaks korda , nagu oksjonipidaja haamrit . </s> <s> Pakkumine on lõpetatud , vabariigi valgega ja Moldaavia kolmesega on asi ühel pool . </s> </p>
<p> <s> Kulla kumisev hääl tõstab hetkeks minu enesekindlust . </s> <s> Lasen valgusel viltu langeda sõrmust ehtivale vapile , sellel pole esmapilgul minuga midagi pistmist . </s> <s> Reljeefselt tõusevad esile palmipuu ja mõõgaga käsi . </s> <s> Mul pole õnnestunud tuvastada suguvõsa , kellele see heraldiline sigrimigri kuulub . </s> <s> Kui aga pole omanikku , võin seda pidada leidvarana enda omaks . </s> <s> Tõepoolest , palm viitab regioonidele , mis minu sisemistel maakaartidel on alati olnud värvitud kõige ilusamate toonidega . </s> <s> Meelitan ennast ka arvamusega , et mõõk on omal kohal . </s> <s> Ma ei armasta kõhelda otsuste vastuvõtmisel , vaid üritan kõik asjad paika panna ühe löögiga . </s> </p>
<p> <s> Sõrmuse poleeritud kant lööb helendama , riimudes vaikivate köiteselgadega . </s> <s> Kulla kuma pärineb alati nagu kusagilt mujalt , sellel pole toa konkreetse valguse tunnuseid . </s> <s> See oleks nagu varasemast meelde jäänud ja silma poolt projitseeritud sinna , kus ta ootamatult nähtavale ilmub . </s> <s> Mälestus kullast on meisse istutatud koos ihusoojaga . </s> <s> Kuld on nobe juurduja , ta imeb endasse teda puudutanud inimeste vaimsust , aga küllap ka elujõudu . </s> <s> Vanas kullas on kõike – kõiki kirgi ja lootusi . </s> <s> Selles on sõrmuse kuld ja vanade köidete kuld ühesugused . </s> <s> Peab olema kullast tugevam , et avada ventiilid ja lasta voolata endasse kõik temasse kogunenu . </s> <s> See on ohtlik , kuid sellest võib kasvada ka arvestatav jõud . </s> <s> Hoides oma ihu vastas kulda , kuulutan sõrmuse endised valdajad oma esivanemateks , nendest saab minu suguvõsa , minu au ja uhkus , mis oma pikkuselt , aga ka varjatud pahedelt võiks kuuluda kuulsaimate suguseltside hulka . </s> <s> Mul pole midagi aadliseisuse vastu . </s> <s> Kulla helendus näikse hetkeks valgustavat minu eelmiste elude tegemisi , kuid ma ei viitsi mõelda , milliseid . </s> </p>
<p> <s> Paar nädalat pärast viltujooksnud kohtumist nägin juhuslikult Ellit kohvik " Moskva " ees . </s> <s> Sõnagi lausumata võtsime käe alt kinni ja läksime minu poole . </s> <s> Elli tundis minu elamist , ta oli siin palju kordi käinud koos Elmariga . </s> <s> Nüüd heitis ta mulle üle õla iroonilise pilgu ja suundus vannituppa . </s> <s> Hakkasin kohvi keetma , kui kuulsin teda hüüdvat : " Kuhu sa jäid ? " </s> <s> Astusin vanni juurde , ta hakkas märgade kätega lahti päästma minu püksirihma . </s> </p>
<p> <s> Irooniast polnud enam jälgegi . </s> <s> Ta tegi jalgadega libedas vannis abituid liigutusi , et mind vastu võtta . </s> <s> Kuid abitud olid need vaid alguses , ta kohanes olukorraga kiiresti . </s> <s> Ma püüdsin edvistada eriskummaliste poosidega , kuid kitsukeses vannis polnud need enamikus kasutatavad . </s> <s> Elli osutus leidlikumaks , tema vormis puusad suutsid ennast pöörata uskumatute nurkade all . </s> <s> Liituvate kehade vahelt väljapritsiv vesi mulksus aina tugevamini , hääl lehvis meie ümber ja täitis meie hingamisteid . </s> <s> Meelde salvestus , kuidas mullitavad veenired voolasid märgadest juustest üle ta laugude ning suutmata maha jahutada põskede õhetust , kogunesid tilkuma rinnanibudele . </s> <s> Elli küünitas keerama kraani , et asendada põrandale pritsinud vett . </s> <s> Ta rääkis pidevalt , need olid enamasti küll üksikud sõnad , mille tähendus oli teada vaid temale ning mis , nagu järgnevatel kordadel mõistsin , kaardistasid tema enda salateekonda . </s> <s> Kui ta jõudis tormilise lõpuni , oli vann suuremalt jaolt tühi . </s> </p>
<p> <s> Olin lootnud , et pärast , kuivanult ja mahajahtunult , veedame rahulikult aega . </s> <s> Midagi tuli parandada . </s> <s> Ma polnud endaga rahul , initsiatiivi kaotamine äsjases kahevõitluses oli räsinud minu eneseusaldust ja ma vajasin hingetõmmet , jutuajamist ja kärakat . </s> <s> Kuid ta kuivatas ja riietus kiirustades , lastes mul endale ulatada püksikesi , rinnahoidjaid ja sukki . </s> <s> Lahkudes oli ta muie taas irooniline , siiski vast kraadi võrra leebem . </s> <s> " Kas helistad mulle ? " </s> </p>
<p> <s> Muidugi helistasin . </s> <s> Kui me järgmine kord kohtusime , oli ta rahulikum ja pehmem ning mul polnud raske domineerida . </s> <s> Olin enda silmis oma au taastanud ja sellest oleks ehk piisanud . </s> <s> Elli aga istus tugitooli , sirutas oma kahtlemata kaunid jalad välja ja pani sigareti põlema . </s> </p>
<p> <s> " Sa soovisid seda juba ammu ? " </s> </p>
<p> <s> Ma polnud kindel , kas just soovisin . </s> <s> " Aga sina ? " </s> </p>
<p> <s> " Siga ! " </s> <s> Elli hakkas naerma . </s> </p>
<p> <s> " Te olite ikka paganama naljakad vennad ! </s> <s> Oma karja seest ei murta !! </s> <s> Teil kõigil käed värisesid . </s> <s> Muide , minul ka . </s> <s> Kas sa mulle konjakit ei paku ? " </s> <s> Elli rüüpas vaevumärgatava loksu . </s> <s> Nii väikene piisk ! </s> </p>
<p> <s> " Ainult Elmari käed ei värisenud " lisas ta kortsus kulmul . </s> <s> Ta uuris oma lakk-küünelisi sõrmi , nagu võrdleks neid Elmari kämmaldega . </s> <s> Manasin silme ette : Elmari sõrmed olid lühikesed ja töntsid , kuid haaklesid täpselt , kui ta ussi õngekonksu otsa ajas . </s> <s> Need tõepoolest ei teadnud põhjust värisemiseks . </s> <s> Kujutlesin Elmari pöidlaid liikumas Elli rindadel . </s> </p>
<p> <s> Elli silmad olid muutunud naeruseks . </s> <s> Esimest korda meie viimaste kokkusaamiste jooksul , seni oli ta naernud vaid huultega . </s> </p>
<p> <s> " Ära nüüd ennast liiga vingeks vennaks ka pea . </s> <s> Ega sa mind kätte saanud veel pole ! " </s> </p>
<p> <s> Me tegime pudelile lõpu peale ning läksime uuesti voodisse . </s> <s> Seekord oli mul raske temaga toime tulla . </s> </p>
<p> <s> Rosalind istub elutoas raamaturiiuli ees , juustutükid põrandavaibal , ja kõneleb hiirega . </s> <s> Või arvab , et kõneleb – hiirt pole kusagil näha . </s> <s> See kas konutab kapi jala varjus või on kusagil maja lõpututes uuretes . </s> <s> Rosalindi see ei häiri , ta kõneleb hoopis hiirele kuuluva paigaga . </s> <s> Olen vist kuulnud usutunnistusest , mille järgijad ei kõnele Jumalaga , vaid kohaga , kus too tavatseb viibida . </s> <s> Või mõtlesin selle praegu välja ? </s> <s> Võib-olla on Rosalind enne minu tulekut valmis saanud olulise pihtimusega , praegu lükib ta igatahes ritta lihtsakesi meelitussõnu . </s> <s> Kuid võib-olla see ongi pihtimus . </s> </p>
<p> <s> Ütlen kõige sisukama sõna , mida suudan , nimelt köhatan . </s> </p>
<p> <s> Rosalind vaatab mulle pikalt otsa ja ütleb : " Vaata , kui häbematult suur sa oled ! </s> <s> Suured elukad arvavad millegipärast , et nad on ära teeninud suuremat tähelepanu kui väikesed . " </s> </p>
<p> <s> Rosalind tatsab toast välja . </s> <s> Kuulen teda natuke aega köögis kolistamas – häälekamalt kui muidu . </s> <s> Siis klõpsab ukselukk ja läinud ta ongi . </s> </p>
<p> <s> Õhtul ilmub hiir kapi tagant nähtavale . </s> <s> Ta ei pööra mulle mingit tähelepanu . </s> <s> Nagu mind poleks olemas . </s> <s> Hetkeks hakkan koguni ise kahtlema enda olemasolus . </s> <s> Kõiksus , milles liigub hiir , on täiuslik ja minul pole seal tõepoolest kohta . </s> <s> Võimalik , et see on vaid mõte minust , mis hulbib siin hommikumantli voltides – mõte , mida mõtleb keegi , kellel pole hiirest aimu . </s> <s> Või mõtleb hiir . </s> <s> Hiir tiirutab ringi , ronib siis lauale ja hakkab nuuskima taldrikul olevaid pirukatükke . </s> <s> Olen rahul , et ta pöörab tähelepanu millelegi , mis kuulub minu juurde . </s> <s> Pirukas , millest olen söönud , pole enam lihtsalt pirukas , mingis mõttes see on osa minust . </s> <s> Näkitsedes seda aktsepteerib ta kaudselt minu olemasolu . </s> <s> Olen saanud selle , mida ihkasin – kaudse tõendi enda materiaalsusest . </s> <s> Tõendid , mida siin-seal annavad kaasinimesed , pole tõsiselt võetavad , sest need tulenevad soovist kas meelitada või siis alandada . </s> <s> Hiir on usaldusväärsem . </s> <s> Püüan olla liikumatu , et mitte teda häirida . </s> <s> Ta seab ennast tardunult lauanurgale ja kuulatleb maja hääli . </s> <s> Ta teeb seda puhkuseta ning on näha , kuidas tema selg pingutub ja lõtvub vastavalt sellele , mida maja ütleb . </s> <s> Pidevalt reageerib ta millelegi , mida mina ei suuda tabada , kuid mis võib olla tähtis . </s> <s> Hiired teavad majast rohkem kui inimesed . </s> <s> Miski äratab tema tähelepanu ja ta sööstab asja uurima . </s> </p>
<p> <s> Tõstan oma kivi Ingelt päritud albumilt ja peidan selle laekasse . </s> <s> Pean laual ruumi tegema , et laiad kaaned avanema mahuksid . </s> <s> Hallid kartongist lehed vajuvad kahte laama , minu ette ilmuvad fotod firma asutaja Franz Krulli 100. sünniaastapäeva tähistamiselt Seltskondlikus Majas ( ma juba tean , mis kujutab mida ) . </s> <s> Õhtukleidis tädi Manda , käes šampanjaklaas , koos mitme ammu kõduks saanud frakikandjaga . </s> <s> Järgmisel fotol kolm direktorit istumas ampiirtugitoolides , nende ümber seismas ärijuhist onu Anton ja veel paar esinduslikku härrat . </s> <s> Huuled sellel pildil on tahtekindlalt kokku surutud , erinevalt muude piltide rõõmsalt irevil hammastest ja silmadest . </s> </p>
<p> <s> Paljud sündmused ja kohad selles pildigaleriis on pikkadel õhtutel saanud mulle lähedaseks ja mõistetavaks , paljudele olen juurde mõelnud oma lood . </s> <s> Aga on ka pilte saladuslike inimkooslustega , mille kogunemispõhjus jääb seitsme pitseri taha . </s> <s> Ma ei saa iial teada , millest olid esile kutsutud elevuspuhangud põskedel , millest räägiti , milleks oli vaja seda hetke fotol igavikustada . </s> <s> Igavikustamine on kahe otsaga asi , see eeldab ka teatepulga vastuvõtjat aegade teises otsas . </s> <s> Ma ei mõista toimunut ega või seega saada tunnistajaks aegade ees . </s> <s> Pulk on kadunud , igavikustamine jääb toimumata . </s> </p>
<p> <s> Anton oli innukas pildistaja . </s> <s> Peale albumitesse kleebitud fotode on lehekülgede vahel peotäite kaupa lahtisi pilte , need pudenevad välja , ma tõstan nad üles ning pistan juhuslikesse kohtadesse , luues uusi versioone asjade seostest . </s> <s> Igavik pilgutab silma ega oska enam midagi öelda . </s> </p>
<p> <s> Paljudel fotodel on vahelduvate esiplaanitegelaste varjus ikka üks ja sama korduv naisenägu . </s> <s> Nagu oleks teda pidevalt püütud salamisi pildile saada . </s> <s> Noor ilus naine , harilikult riietatud musta . </s> <s> Alati on ta vajunud mingisse raugesse tardumusse , veidi maneerlikusse , kuid igal juhul graatsilisse . </s> <s> Tema silmavaates ja kulmuhoiakus tunnen ära sama üleoleva hoiaku , mida imetlesin van Dycki portreedes . </s> </p>
<p> <s> Pilt , mis mulle eriti meeldib , on tehniliselt praak . </s> <s> See on ülikontrastne , vaid valge ja must . </s> <s> Must kleit liitub mustade juustega , vangistades pimestavvalge näoovaali , must kordumas silmade ja suu kolmikus . </s> <s> Pimikueksitus on vorminud näo valge ja musta müsteeriumiks , selliseks , nagu kujunes aimdus sellest naisest õnnestunud , kuid igavamaid fotosid vaadates . </s> </p>
<p> <s> On eksootilisi naisi – see sõna pole siiski õige , pigem on need arhetüübid , lapsepõlve pildiraamatute naised , kelle varju siin-seal märkame . </s> <s> Nende veripunaseks värvitud huuled hõõguvad mustava laiguna , koos sügavmustade silmadega moodustub üliintensiivne kolmik , millega võrreldes kõik teised näodetailid lahustuvad pimestavas helenduses . </s> <s> Igaüks on neist unistanud ja püüdnud unustada , kas unes või ilmsi , vahest koguni täiskasvanuna . </s> <s> Kuid vähe on selliseid , kellel on õnnestunud neid kohata . </s> <s> Mööduva liftikabiini kuminas arvan kuulvat Carla Krulli nime . </s> <s> Lift on ammu vaikinud , kuid ma kuulen seda nime üha . </s> </p>
<p> <s> Rosalind ei naerata kunagi . </s> <s> Ta tuleb , käib lapiga üle lauast minu nina ees . </s> <s> Ootan , et ta tõmbaks sama lapiga ka üle mu näo , pealae ja kukla . </s> <s> Ilmselt ei võta ta oma tegevust küllalt tõsiselt . </s> <s> Ma pole veel saanud tema jaoks piisavalt reaalseks , see tähendab , lülitunud asjade maailma . </s> <s> Ma pole veel isegi kindel , kuhu ma kuulun . </s> <s> Vaatamata oma edevusele . </s> </p>
<p> <s> Rosalind rahmeldab edasi . </s> <s> Täna ta võtab ette aknapesemise . </s> <s> Tõkked on kõrvaldatud ja toored , töötlemata välishääled ummistavad mu toa . </s> <s> Nad mulksuvad lauaplaadilt põrandale , niiske külm tõuseb minu haigeid jalgu pidi ristluudeni . </s> <s> Tundmatud helid hüppavad põrandalt seintele , klammerduvad sinna küüntega ja otsivad pilusid , kuhu edasi tungida . </s> </p>
<p> <s> Sellest , kuidas ründavad helid levivad mööda seinu , kui ka sellest , kuidas nad siit-sealt tagasi põrkuvad , võib järeldada ebaühtlust müüride ehituses . </s> <s> Müürid on sama ebaühtlased nagu meie isegi . </s> <s> Mõned haavad ja kahjustused on kinni plommitud , mõned talad ja sambad on kunagi hoidnud kogu ehitust ülal , kuid uute seinte lisandudes on nad kaotanud oma tähenduse . </s> <s> Muutuste käigus võib saabuda hetk , kus oleme kohustatud ütlema , et maja pole enam see maja ja laed ning seinad ei vastuta enam sündmuste eest , mis aegade hämaruses on sellel aadressil toimunud . </s> <s> Ometi leidub kinnimüüritud seinaorvasid , mis hakkavad mõne juhuslikult öeldud sõna puhul kimedalt kaasa vibreerima , on seinatäidiseid , mis meeleheitlikult püüavad summutada mingit kindlat teadet . </s> <s> Maja sisaldab endas palju majasid , kes ebaõnnestunult püüavad üksteist vältida . </s> <s> Avatud aknad panevad maja oigama . </s> </p>
<p> <s> Elli tuli minu juurde . </s> <s> Ta viskas käekoti aknalauale ja langes tugitooli nagu minu sülle . </s> </p>
<p> <s> " Oled sa viimasel ajal Elmarit kohanud ? </s> <s> Muidugi pole ! </s> <s> Ta ei liigu enam kusagil . " </s> </p>
<p> <s> " Eks me kõik ole jäänud paiksemaks . " </s> </p>
<p> <s> " Tühja sa oled . " </s> <s> Elli rüüpas brändit , mille olin tema ette tõstnud . </s> <s> " Tema jaoks pole enam midagi muud kui tema katsehiired , kelle sabasid ta mõõdab . </s> <s> Kui sellest midagi tuleks , siis ma vähemalt kannataksin välja . </s> <s> Mäletad , kuidas me kõik ennustasime , et kolmekümne viieselt on tal Nobeli preemia käes ? </s> <s> Praegu on asjad hästi , kui saab tavalise kvartalipreemia . </s> <s> Hallus , hallus . </s> <s> Mäletad , kuidas ta tundis kõige vastu huvi , iga asja kohta oli tal oma arvamus ? </s> <s> Pealegi huvitav arvamus . </s> <s> Praegu ta tuleb koju , vahel ühmab , et mingid reaktiivid on töö juures jälle otsa saanud või et kellelgi seal valutavad hambad – ja kogu lugu ! " </s> <s> Elli vakatas ja hakkas uurima brändiklaasi . </s> </p>
<p> <s> Nüüd ma tean , lift on mulle sellest pikkade õhtute jooksul rääkinud . </s> <s> Suure suguseltsi viimane võsu Carla Krull armastas liikuda näitlejate ja kunstnike seltskonnas . </s> <s> Onu Anton tundis teda juba patsidega plikana , nende perekonnad olid mingitpidi seotud . </s> <s> Värvilindiga buršina ronis Anton puu otsa , et tuua alla väikepreili Carla okstesse jäänud pall . </s> <s> Sellest sugenes mingi vandeseltslik kambajõmmisuhe . </s> <s> Carla püüdis igal võimalusel välja libiseda guvernantide valvsa pilgu alt , Anton oli " onu Anton " , kes rääkis igasuguseid põnevaid lugusid ja pakkus vahel sigaretti . </s> <s> Nüüd aga kohtusid nad " Niskamäe naiste " esietendusel . </s> <s> Ja loomulikult sellele järgneval šampanjarohkel banketil . </s> </p>
<p> <s> Lapsepõlvest kaevub välja pilt – roheline kolmekümnendate aastate suvi ja palju inimesi , viilkatusega maja valgete aknaraamidega ja päikese kätte tõstetud korvmööbel , taamal mändide ladvad . </s> <s> Ju mingi kokkutulek kellegi tuttava suvilas , vahest Toilas . </s> <s> Toilat mainiti meil kodus sageli . </s> <s> Õuemurule vurab tumepunane lahtine sõiduauto – küllap sport- " Mercedes " , nagu nüüd rekonstrueerin . </s> <s> Maheda puusapöördega astub autost välja mustajuukseline poisipeaga naine , sügavtume naeratus helendaval näol , laseb silmadel voolata üle kohalolijate , tõstab käe , lehvitab ja suundub onu Antoni poole . </s> </p>
<p> <s> " Tere , Ruutusoldat ! " </s> </p>
<p> <s> Carla oli kui liblikas , kelle puudutusest asjad ei muutu . </s> <s> Või kui , siis rängalt . </s> </p>
<p> <s> Rosalind on hakanud sagedamini minu pool käima . </s> <s> Muidu oli ta kiire oma tegemistes , nüüd aga toimetab tasa ja targu . </s> <s> Ta nühib kapiklaase aeglasemalt ja põhjalikumalt kui varem , eelistab teha toite , mis nõuavad pikka moorimist . </s> <s> Nõusid peseb läbi mitme vee ja teeb nende kuivatamisest pika rituaali . </s> <s> Ta kasutab kõiki võimalusi , et lükata edasi hetke , mil tööd on tehtud . </s> <s> Minu toas käib ta harva , kuid ma kuulen tema tegemisi . </s> <s> Mina teen , nagu ei märkakski teda , teesklen kirjutamist . </s> </p>
<p> <s> Tegelikult ma ei kirjuta , hoopis joonistan pulkpoisse . </s> <s> Ma ei taha Rosalindi lähedalolekul mõtelda omi mõtteid . </s> <s> Ma ei kahtlusta teda pealtkuulamises , kuid tema kohalolek saadab pidevaid impulsse , mis üritavad sekkuda minu mälestustesse . </s> <s> Rosalindi pikkade päevade tõttu jäävad mul oma mõlgutuste tarvis õhtud ja öötunnid . </s> <s> Ma jään magama hilja , kuid sellest hoolimata olen varsti jälle ärkvel . </s> <s> Ärkamisjärgses pimeduses ei vormi aju valmisasju , vaid jooksutab silme eest läbi seosetuid katkeid . </s> <s> Nende juppide otsad on teravad , nad rebestavad aju õrna ollust . </s> <s> Kõige raskemad on varased hommikud . </s> <s> Nüüd , talvel , jääb veel palju tunde , enne kui hakkab valgenema ja ma saan registreerida vastasmaja seinal toimunud sündmusi . </s> <s> Ma ei taha süüdata tuld , valgustatud tuba ajal , mil pole veel valguse aeg , mõjub hullumeelsena . </s> <s> Öised lambid on sobilikud uksepilust luuramiseks , nii valvatakse surijat või raskelt haiget , kohatu valgus tooks need valvajad imekähku kohale . </s> <s> Ma ei taha ka äratada tähelepanu , olla ainsaks majakaks massiivses pimeduses . </s> <s> Ma kordan jälle ja jälle üle juba mõeldud mõtteid . </s> <s> Nad ei vormu sellest kaunimakujuliseks , kuid nende teravatelt nurkadelt hõõrdub liiva , mis satub mulle silma . </s> <s> Ma uinun uuesti . </s> </p>
<p> <s> Toetun liftikabiini mittekõrbenud nurka , mõlemad kepid surutud põlvede vahele , loksun alla postkasti üle vaatama . </s> <s> Liftis sõita on sama mis reisil olla . </s> <s> Mõte hakkab rändama ja külastab ootamatuid kohti , kus ammugi pole viibitud . </s> <s> Liftipuuri terasvõrgus meenub korraga lapsepõlveaegne traatidega munalõikaja , mille abil hommikumantlis ema mulle ühel kaunil päevahakul munavõileibu tegi . </s> <s> Läbitud korrused ampsavad suutäite kaupa värelevat hommikut , munapuru suunurkades . </s> <s> Midagi võllide ägamises toob meelde ammuse öö , mil kuulasin hirmu ja põnevusega isa ja ema toast kostuvat naksumist . </s> <s> Ärgates vältisin pilgutõstmist . </s> <s> Ka nüüd , olles süüvinud öistesse kuulamistesse , tundsin alul südametunnistuse piina ning lifti astudes langetasin silmad . </s> <s> Kuid mulle meenus , et olen täiskasvanu . </s> <s> Öiste häälte keelatus seostub meis kõigis lapsepõlve hirmude ja armudega , need võivad panna südame kloppima , kuid täisikka jõudes on nende hirmuäratavus kustunud , nagu ka vanaema kunagistel käskudel süüa puder lõpuni . </s> <s> Ise teame , mis teeme ! </s> <s> Kes pole kuulanud läbi võõramaa hotellitoa paberõhukese seina üheöönaabrite armuhääli ! </s> <s> Hommikul vara nad lahkuvad ja sa ei kohta neid kohvilauas . </s> <s> Istudki seal ja sööd väikese lusikaga oma mannaputru . </s> <s> Ja nagu vanaema käskis – ei jäta midagi taldrikule . </s> </p>
<p> <s> Tegelikult pole mul midagi häbeneda . </s> <s> Minu ja maja vahekord on teine . </s> <s> Minu kriipimised ja kraapimised , sammud ja seedimishääled liituvad maja kõnega , maja võtab need vastu ja kuulutab omaks . </s> <s> Minust on saanud tükk majast , ma osalen kõiges , mis toimub , seetõttu on kõik , mis öeldakse , öeldud ka mulle , ning oleks ülbus sellele mitte tähelepanu pöörata . </s> </p>
<p> <s> Kui alla jõuan , kohtan postkasti kallal õiendamas teise korruse tšellomängijat . </s> <s> Tunnen ta ära helikatketest , mis on pudenenud tema riietele . </s> <s> Ta on võtme kaotanud ja kougib sõrmedega pilust ümbrikku . </s> <s> " Ma elan siin ! " naeratab ta vabandavalt . </s> <s> Seejärel , et veelgi veenvamalt tõendada oma kuulumist siseringi , vaatab mulle abitult otsa ning osutab oma tuhvlites jalgadele . </s> </p>
<p> <s> Tema pikkade sõrmede vahel hakkab ümbrik postkasti pilust välja venima . </s> <s> Nurgake takerdub kuhugi ja rebeneb . </s> <s> Märkan , et ümbrikul pole aadressi ja et see oli kortsunud ilmselt juba enne väljasikutamist . </s> <s> Tšellomängija laseb kuuldavale korina , ta on ümbriku avanud ja sellest välja tõmmanud niisana rippuva kasutatud kondoomi . </s> <s> Kondoom kukub põrandale , tšellomängija kummardub ja tõstab selle kokkukortsutatud ümbriku abil üles . </s> <s> Ta põgeneb . </s> </p>
<p> <s> Minul on postkastis vaid ajaleht ja reklaamipraht . </s> <s> Kunagi ammu , kui olin noor , jooksin alati esimesel võimalusel postkasti kontrollima . </s> <s> Kirjasaamine oli sündmus , see tähendas , et sa oled kellelegi vajalik , ning sellest võis saada uute sündmuste algus . </s> <s> Siis tuli aeg , kus saabunud kirjad vedelesid päevade kaupa lauanurgal , kuni leidsin hetke neid avada . </s> <s> Inimesi , kes tundsid huvi minu vastu , oli liialt palju , nende kurss langes , neid ei saanud võtta enam tõsiselt . </s> <s> Nüüd on siis ring täis , olen hakanud taas varakult postkastil käima . </s> <s> Taas ootan neid , kes soovivad minuga ühendusse astuda , kuigi kirjade kirjutamise kunst on unustatud ja ühendused toimuvad teisel viisil . </s> <s> Kirju tuleb harva , needki , mis postkasti ilmuvad , on tavaliselt arved . </s> <s> Sõnumeid saadab mulle peamiselt mulksuv veetorustik . </s> <s> Ma tean seda suurepäraselt , kuid tunnen ikkagi vajadust mõttetu rituaali järele . </s> </p>
<p> <s> Jõuan üles , panen ajalehe lauale ja adun järsku midagi kummastavat . </s> <s> Ma koteerisin alltoimunu rutiinseks argisündmuseks , ütlesin " ahah ! " ja astusin edasi . </s> </p>
<p> <s> Parajasti kui ma kemmergus istun , lendab minu aknasse saabas . </s> <s> Sel hetkel ma seda veel ei tea , kuid kuulen mürtsu . </s> <s> Tuppa tagasi tulnud , näen , et lillepott on aknalaualt põrandale puruks kukkunud , kõik kohad mulda täis . </s> <s> Alles seejärel märkan saabast lösutamas oma kirjutuslaual . </s> <s> Konts on paberilehel , kohvirõnga asemel porine kriim . </s> <s> Vettinud pael ripub lõdvalt üle laua ääre . </s> </p>
<p> <s> Istun selle kupatuse ette toolile . </s> <s> Loobun juurdlemast põhjuste üle , võimalusi on liialt palju ja mulle ei meeldi näha mõttetut vaeva . </s> <s> Saabas omalt poolt ei pea mingit selgitust vajalikuks . </s> <s> Ma ei taha seda ise puudutada , seepärast lihtsalt istun ja vaatan , küll Rosalind järgmisel korral ära koristab . </s> <s> Mind häirib vaid paratamatus , et ma ei saa kohvitassi harjunud kohale panna . </s> </p>
<p> <s> " Ma tõepoolest pean seda veidraks , et me teie poole niisuguse palvega pöördume , " ütleb naine ja loobub igasugustest liigutustest , " kuid minu tütar arvab , et me peame seda tegema . " </s> <s> Tütar istub tema kõrval , pea jonnakalt püsti ja huuled kriipsuks . </s> <s> Minul on saabas ikka veel laual ja ma katan selle ajalehega . </s> <s> " Muidugi sellest kõigest on praegu raske rääkida , " jätkab naine " kuid te peate teadma , et viimased kolm aastat polnud isa enam päriselt tema ise . </s> <s> Ma ei saa just väita , nagu poleks ta meid ära tundnud . </s> <s> Ta ütles , et mis me kiirustame , meie asi on siia maailma ilmuda alles aastate pärast , ei maksa teeselda , et me juba oleme olemas . </s> <s> Isa nimelt kujutles , et ta viibib minevikus , ta elas päev-päevalt uuesti läbi kõike seda , mis oli juhtunud vist nelikümmend aastat tagasi . </s> <s> Ta jutustas igal õhtul , mis tema arvates viimase kahekümne nelja tunni jooksul oli toimunud . </s> <s> Teinekord oli see päris piinlik – ikkagi vana inimene . " </s> </p>
<p> <s> " Ema , see oli ju uhke , et inimesele anti võimalus kõik oma elu rõõmud veel üks kord läbi elada ! </s> <s> Ma tean tema sõnade kaudu teist päris palju ! " . </s> <s> Ta vaatab mulle koketselt otsa . </s> <s> Ta on tänapäevatüdruk ega punasta kõige selle pärast , mis ta minust nähtavasti kuulnud on . </s> <s> Ilmselt tunneb ta minu vastu huvi . </s> <s> Ema sõrmed on aga tagasi saanud liikumisvõime , need sebivad käekotti kinni ja lahti . </s> <s> Tütar kiirustab jätkama : " Vanaisa sai väga hästi aru , et ta surema hakkab . </s> <s> Ta ütles päris mitu korda , et ta tahab , et teie tuleksite teda matma . </s> <s> Ma palun teid väga ! " </s> </p>
<p> <s> " Muidugi on see naeruväärne ! " ei saanud ema jätta ütlemata . </s> </p>
<p> <s> Majas hakkab midagi järjest tugevamini vibreerima . </s> <s> See on naises kobrutav vastumeelsus , mis paneb aknaklaasid põrisema . </s> <s> Maja ühmatab ja väristab nahka – nagu hobune sapsu , peletamaks tüütavat kärbest . </s> <s> Naine ei meeldi majale . </s> </p>
<p> <s> Miks ma Joakimit ei mäleta ! </s> <s> Ta oli minu pinginaaber . </s> <s> Suviti tegime pikki jalgrattamatku mööda Eestimaad . </s> <s> Tookord avastasime nii mõnegi elusaladuse . </s> <s> Maja raputab nüüd mindki – mis sa istud ja vaikid ! </s> <s> Ilmselt ta soovib , et ma sekkuksin . </s> </p>
<p> <s> Lösutan rampväsinult kušetil . </s> <s> Matusepäeval tulid kaks noormeest mulle järele ja talutasid autosse . </s> <s> Sooviti , et ma kõneleksin . </s> <s> Ega tegelikult ei soovitudki , see oli neile tüütu värk , mis tuli kaelast ära saada . </s> <s> Ainult tütretütar müksas mind julgustavalt õlast . </s> <s> Pärast ütles : " Te olite vahva ! " </s> <s> Vahva oli vist see , et ma ei rääkinudki midagi . </s> <s> Mis ma talle öelda oleksingi saanud , ehk vaid , et kuradi tark poiss oled . </s> <s> Kuid kelle asi see on . </s> <s> Nii ma siis seisin , olin vait , Joakim oli ka vait . </s> <s> Pillimehed hakkasid köhatama ja tõmbasid loo lahti . </s> </p>
<p> <s> Saabas on laual kuivanud , porist paberilehel saanud napp liivajälg . </s> <s> Ma ajan saapa plastikkotti ja peidan kirjutuslaua alumisse laekasse . </s> </p>
<p> <s> Olen kogu elu olnud mõõdukas pabistaja . </s> <s> Mida ma ka tegema ei hakanud , mõtlesin hoole ja armastusega välja võimalikke perseminekuskeeme . </s> <s> Teistele kaelakukkunud jamad kandsin mõttes üle endale , et oi kui vastik , kui see oleks juhtunud minuga . </s> <s> Millele järgnes meeldiv tõdemus , et kogu see värk läks minust mööda . </s> <s> Ma ei tea , kas ma seda pabistamist sealjuures eriti tõsiselt võtsin . </s> <s> See oli mingi masohhistlik mõttemäng , et ega nüüd pääsu ei ole , küll ma komistan ja saan rängalt haiget , mäng , mille ainuke tulu seisnes adrenaliini tootmises . </s> <s> Kui need õnnetuseskeemid hiljem ei realiseerunud või realiseerusid ainult osaliselt , oli maailm muidugi roosa . </s> <s> Seetõttu võisin suhtuda ellu leplikult – näe , pole hullu , kõik on läinud ju hästi . </s> </p>
<p> <s> See skeem ei käivitunud , kui asi oli tõeliselt ohtlik . </s> <s> Siis olin rahu ise . </s> <s> Tulin ükskord – ükskõik kust tulin – hilisel öötunnil kodu poole ja märkasin enda järel jõlkumas kolme tüüpi . </s> <s> Eks ma teadsin , kuidas säärased värgid lõpevad . </s> <s> Peas toimus kõik nagu malemängus , külmalt ja täpselt . </s> <s> Pöörasin ringi ja läksin neile vastu : " Poisid , lähme teeme paar õlut . </s> <s> Oleks midagi rääkida ! " </s> <s> Kui juba õlled ees olid , polnud enam kellelgi meeles , et midagi tuli nagu rääkida . </s> <s> Muide , selgus , et meil oli poistega lihtsalt üks tee . </s> <s> Tappa sain üks teine kord ikkagi . </s> </p>
<p> <s> Ka praegu pabistan aeg-ajalt oma kombekohased pabistamised . </s> <s> Ainuke erinevus : ma ei pea enam midagi oluliseks . </s> <s> Katastroofiennustuste konstrueerimine on saanud rutiiniks , paraku ka adrenaliini osas vähem tootlikuks . </s> <s> Mida siis veel rääkida aknasse või postkasti pudenenud tobedustest . </s> </p>
<p> <s> Carla Krull pani endale kaarte . </s> <s> Sisse astus Ruutusoldat . </s> </p>
<p> <s> " Anton , kallike , kui ilus sinust , et sa tulid ! " </s> </p>
<p> <s> Toatüdruk tegi kniksu ja sulges Antoni selja taga ukse . </s> <s> Carla sirutas välja käe , lastes roosade rüüsidega hommikukleidi varrukal langeda õlani . </s> <s> Anton haaras näpuotstest , oleks neid peaaegu suudelnud , kuid puudutas siis huultega Carla meelekohta . </s> </p>
<p> <s> " Tere , Carla , tere , Potiemand ! " </s> </p>
<p> <s> " Kallis , kui kummaline – mulle meenus äkki , et ma olen sakslane ! " </s> </p>
<p> <s> " Sa siis sõidad ? " </s> </p>
<p> <s> " Loomulikult on Hitler maitselage tõusik , kuid see on temast siiski kena , et ta meid siit venelaste eest ära kutsub . </s> <s> Ruutusoldat , me elame ju ka edaspidi ühes ja samas maailmas ? " </s> </p>
<p> <s> Milline illusioon – mõtles Anton – , pole teada , kas edaspidi üldse on maailma , kus elada . </s> <s> Ja kas ülepea mingi asi saab nüüdsest olla üks ja seesama . </s> </p>
<p> <s> Sundamputeerimist sakslaseks elas Carla väga raskelt üle . </s> <s> Tema elu lõppes Dresdeni kokkuvariseva taeva all . </s> </p>
<p> <s> Nii kujutlesin seda lugu . </s> </p>
<p> <s> Kobar piljardikuule – valged , paar musta . </s> <s> Nad põrkuvad , veerevad laiali , kohtuvad taas . </s> <s> Nad on vetruvkõvad , pidevalt teineteist otsides , teineteise vastu tormates ei liitu nad iialgi üheks – halliks või siiruviiruliseks – , vaid säilitavad oma näo . </s> <s> Nad on loodud risti-rästi veeremiseks , nende kontakthetked on vaid tühine murdosa sekundist . </s> </p>
<p> <s> Kes ütles , et mustast ja valgest on vähe , et vaja on veel mingeid pooltoone ? </s> </p>
<p> <s> Tunnen onu Antonit liikuvat läheduses . </s> <s> Ta tuleb trepist üles , sõidab liftiga pööninguni , tuleb tagasi . </s> <s> Ta peatub ukse taga , kuid ei lõgista linki . </s> <s> Ta vaatab seda muigel näoga . </s> </p>
<p> <s> Ta on mulle alati olnud lähedane , lähedasem kui minu oma viiuldajast isa . </s> <s> Veider – kui nüüd tõsiselt järele mõelda , siis onu tõelist nägu mäletan ma vaevu . </s> <s> Olen ehitanud ta tükkhaaval , köitekaante kuldkirjadest , sugulaste juttudest ja albumifotodest . </s> <s> Ma olen tahtnud olla tema sarnane , kanda samasugust hästiistuvat heledat ülikonda , lootnud , et kõik tunneksid vajadust vaikida , kui ma räägin , olla heatahtlikult üle kõigest ja kõigist . </s> <s> Ma olen tahtnud kiirata . </s> <s> Van Dycki portreedki kandsin taskus seetõttu , et see meenutas onu Antonit . </s> </p>
<p> <s> Teatavas mõttes oli Elli ideaalne armuke , tema tundlikkus oli kontsentreerunud tuppe , ta oskas varieerida selle survet , luua tõmmet ja tõuget . </s> <s> See oli viis , kuidas ta kõneles maailmaga . </s> <s> Ilmselt ta teadis seda ja oli sellele uhke . </s> <s> Selles kõnes peitus suurem informatiivsus kui sõnades , mida ta kokku seadis . </s> <s> Ta oli tark naine . </s> <s> Oma õnnetuseks kohtas ta vaid väheseid , kes oskasid lõpuni tema keelt . </s> <s> Või oli see õnn ? </s> </p>
<p> <s> Kui Elli kasutas sõnu , siis polnud see enam sama tõsiselt võetav . </s> <s> Juhtus kuidagi enesestmõistetavalt , et me enam ei kohtunud . </s> </p>
<p> <s> Carla polnud kunagi mõelnud , mis on tema rahvus , see polnud üldse mõiste , mis oleks võinud kuuluda tema kosmopoliitilisse maailmapilti . </s> <s> Juba lapsena oli ta reisinud palju – kord Berliin , kord Pariis , kord Nizza . </s> <s> Ta õppis tundma ennast kõikjal kodus , kõikjal olid ühed ja samad kenad inimesed . </s> <s> Tema suguvõsa juured pärinesid Holsteinist , ta käis seal , kuid tundis vaid igavust . </s> </p>
<p> <s> Vana Franz Krull oli nagu saterkuues gnoom , kelle silmavaatest muutusid asjad rauaks . </s> <s> Sealjuures oli ta gnoomina vaieldamatult pärit paigust , kus majade trepid olid pestud ja toatüdrukutel olid puhtad alusundrukud . </s> <s> Nagu õige rauavaim , kandis ta tüsedat elevandiluust nupuga keppi ja üle kõhu tõmmatud kuldset uuriketti . </s> <s> See ei kohendunudki rauaks . </s> <s> Pea pööramise asemel pöördus ta kogu kehaga , seda võis põhjustada küll raudseks tärgeldatud krae . </s> <s> Olles šeffide poolt saadetud metsikule Venemaale äri ajama , takerdus noor Franz slaavi võrkudesse ja abiellus Nižni Novgorodis sealse äripartneri mustasilmse nõtkesammulise tütrega . </s> <s> Natalia laulis ja mängis klaverit , prantsuse guvernant oli teda lihvinud üpris aadlipreili sarnaseks . </s> <s> Venemaa hakkas vanale Franzile pähe , kuid ta kopsud vajasid siiski saksa õhku . </s> <s> Sestap kolis ta koos noorikuga Eesti kubermangu , kus ümberringi vähemalt kõlas harjumuspärane saksa keel , ning pani siin oma vabriku püsti . </s> <s> Ega vana muid keeli korralikult selgeks ei saanudki . </s> <s> Natalia omandas kiiresti tähtsa daami maneerid , kuid muusikaõhtutel laulis siiski meelsasti venekeelseid mustlasromansse . </s> <s> Slaavilik alge jäi temast suguseltsi hõljuma ning lõi pärast mitmendat põlve Carlas õitsele . </s> <s> Küllap oli selles slaavipärasuses ka tilk laagerdunud tatari verd , siit pärines Carla silmade mandlilõige ja haaremlik pihapainduvus . </s> </p>
<p> <s> Äriajamine Peterburi ja Nižniga jättis oma jälje , perekonna uus põlvkond pidas enesestmõistetavaks vene keele oskust . </s> <s> Märkamatult lisandus sinna ka eesti keel . </s> <s> Saksa , vene ja eesti keele põiming oli see pesapunutis , kus kasvas Carla . </s> <s> Sellele kolmnurgale lisandusid veel prantsuse ja inglise keel . </s> <s> Uhkus nõudis , et neid kõiki tuli osata perfektselt . </s> </p>
<p> <s> Täna öösel kõnelevad aampalgid . </s> <s> Nad meenutavad hirmuaega , mil ümberringi põlesid majad . </s> <s> Nende sisemusse olid koid uuristanud käike , need olid täidetud kuiva , kergestisüttiva tolmuga . </s> <s> Pikkades koiuuretes oleks tekkinud tõmbus , tuli oleks levinud kiirrongina . </s> <s> Saatuslik hõõgumine säilunuks neis ka siis , kui leegid pealispinnal oleks kustutatud . </s> <s> Kuid kes saanuks kustutada , kellel oleks olnud mahti ! </s> <s> Tärinaga külvati šrapnellikilde vastu plekk-katust , pööningu nurgas värisesid kohvrisse unustatud nukud . </s> <s> Laps , kes oli nendega mänginud , oli kasvanud suureks ja leinas sõttaläinud sõpra . </s> <s> Tulekeeltest valgustatud linn mattus hommiku saabudes pimedusse , maja korstnad vaatasid piinlikkustundega põlenud naabermajade alastijäänud korstnatüvesid . </s> <s> Nii on tõesti olnud . </s> </p>
<p> <s> Plekk-katus on vahepeal vahetatud , seepärast ei tea see asjast midagi ega osale jutus . </s> </p>
<p> <s> Nagu tihti viimasel ajal , ootan öösel uksesilma juures . </s> <s> Vastu hommikut , nagu tavaliselt , möödub valgustatud liftikabiin ja ma näen mustast siuglevast kleidist ja mustadest juustest vangistatud nägu , siidi sügavmust kordumas silmalaikudes . </s> <s> Kusagilt alt , ilmselt teiselt korruselt , kostub tšellomängu . </s> <s> Hommikul riietun hoolikalt . </s> <s> Hakkan vaevaliselt laskuma trepist , lifti ma ei taha kasutada . </s> <s> Allkorrusel on seinal elanike nimekiri . </s> <s> Saan teada , et tüdruk on Tanja K. Tanja puhul on liftiakordid eriti mahedad ning samas peaaegu kuuldavad isegi tavalise kuulamise puhul . </s> <s> Lift ilmselt eelistab teda teistele majaelanikele . </s> <s> Ma tahan teada , miks . </s> <s> On ilmne , et lifti valikut tuleb tõsiselt võtta . </s> </p>
<p> <s> Kogu oma elu olen lugenud ajalehti , isegi siis , kui nendes polnud lugeda midagi peale entusiastlike teadete nõukogude töörahva edusammudest . </s> <s> Kord ammu lugesin : " Tänapäeva teadus ei tähenda ainult lennukaid ideid , vaid ka tohutu hulga katsematerjali läbitöötamist . </s> <s> Et tagada oma teaduskollektiivi edasiliikumine , on nooremteadur Elmar </s> *** <s> sooritanud aasta algusest 473 ülikeerukat analüüsi . " </s> <s> See seisis pildi all . </s> <s> Pildil oli Elmar , pilk kaugusesse suunatud , foonil igasugust laboratooriumivärki , peos hiir . </s> <s> Hiire saba rippus abitult , joonistades peene triibu Elmari valgele kitlile . </s> </p>
<p> <s> Aasta enne seda olime Elmariga koos ( ma polnud siis veel Ellit magatanud ) . </s> </p>
<p> <s> " Sa nagu kuulatleksid kogu aeg midagi , " ütles ta mulle . </s> <s> Me istusime Tamula järve kaldal ja sõime õlle kõrvale vähke . </s> <s> " Rohelise Konna " jämedasääreline Andra ajas kioskist rätikuga kärbseid välja ja nende pininas meenus meie hoovi laudadest prügikast , millel kord lapsena istusin , võileib käes . </s> <s> Ma vehkisin võileivast vaba käega ka söömisest huvitunud putukaid . </s> <s> Kärbeste vahelt loovis pilti täies elusuuruses prullakas kojaeit , kangesti Andra moodi , ja kupatas mu prügikastilt minema . </s> </p>
<p> <s> Tegelikult ütles Elmar teisiti : " Sa ei pane üldse tähele , mis ma räägin . " </s> <s> Polnud minu süü , et Elmari sõnad olid äkki vähe huvitavad . </s> <s> Võimalik , et maiade muististega polnud mul enam asja , võimalik ka , et Elmar neist enam ei rääkinud . </s> <s> Või ei pakkunud tema probleemid mulle pinget . </s> <s> Ta kõneles katsehiirtest ja oli mind unustanud , kuni märkas , et ma teda ei kuula . </s> </p>
<p> <s> See oli siis , kui meie kamp hakkas lagunema . </s> <s> Meil oli aga puhkus . </s> <s> Me läksime , käed taskus , bussijaama ja istusime esimesele " Ikarusele " . </s> <s> Vähid said söödud , õlled joodud ja äkki polnud meil enam midagi teha . </s> <s> Elmar oli tõepoolest hakanud eralduma , me tegime selle väljasõiduga katse , et ehk ammused ajad korduvad . </s> <s> Elmar oli meie kampa koos hoidnud , nüüd laperdas igaüks ise suunda . </s> <s> Või mõtlesin selle välja siis , kui Elli ihulõhnaseid linu tuba mööda kokku korjasin ? </s> </p>
<p> <s> Tulen duši alt . </s> <s> Hiir istub kivil ja vaatab mind oma teraste silmadega . </s> <s> Ta on jõudnud veendumusele minu olemasolus . </s> <s> Samas on ta liigitanud mind tühiste asjade hulka , mida pole tarvis karta . </s> <s> Ükskõikselt jookseb ta läbi minu käeulatusest . </s> <s> Pean siis nüüd käituma , nagu oleksin tõepoolest olemas . </s> <s> Ma lähen peegli juurde , tõmban käega üle orasesse kasvanud lõua ja hakkan habet ajama . </s> <s> Pardel on nüri ja katkub , kuid ma jätkan kangelaslikult oma tegevust . </s> <s> Las hiir mõistatab , mis see on , mida teen . </s> </p>
<p> <s> Tädi Manda noorusromansist sain teada alles paari kuu eest . </s> <s> Kirsikännuga olen aga kohtunud , aastat paar enne tema surma , kuigi sellestki on juba möödunud aastakümneid . </s> <s> Omal ajal olevat ta olnud noor sädemeid pilduv vaimupomm . </s> <s> Süütenöör susises küljes , kõik ootasid , kunas see õige kõmakas käib ( kas käis või ei käinud , selles ollakse praegu eri meelt ) . </s> <s> Tema sütikute vettimine langes ajale , mil uus võim hakkas ühiskonnale päitseid pähe ajama . </s> <s> Ta luuletas maast ja rahvast ja sai kõrgesti lugupeetud rahvakirjanikuks , kes istus suurtel riiklikel kokkutulekutel presiidiumis . </s> <s> Kui 1949. aastal hakati kruvisid lõplikult paika keerama , meenus nendele , kellel kruvikeerajad käes , tema kunagine püssirohulõhnalisus . </s> <s> Sedapidi vaadatuna sai selgeks , et ka tema arusaamad maast ja rahvast eritavad väävlivingu . </s> <s> Ta kaotas kõik oma eesõigused , äramärgistatuna häbenes ennast näidata tänaval . </s> <s> Et aga paari tema luuletust aktsepteeriti jätkuvalt ( need olid ära trükitud algkooli teise klassi lugemikus ) , anti talle meie kuulsa kirjandusklassiku kortermuuseumi direktori kerjusepalgaline koht . </s> </p>
<p> <s> Ei suuda meenutada , mis oli põhjus , et teda seal külastasin . </s> <s> Uksel oli kiri : " Külastusteks ja ekskursioonideks registreeruda kolm päeva varem " . </s> <s> Olin seda teinud . </s> <s> Ukse avas hall kuivetunud naisterahvas , sall külmakartlikult õlgadel – sekretär , varahoidja , lapsehoidja , mida iganes . </s> <s> Direktori ainuke alluv . </s> <s> Ta vaatas mind hirmunult , kuid siiski leebus : " Seltsimees direktor võtab teid vastu ! " </s> </p>
<p> <s> Kirsikänd istus klassiku nahktugitoolis ning tõstis kiirustades midagi laualt laekasse . </s> <s> Lauapaberile jäi natuke puru ja rasvane laik . </s> <s> Teadsin , et ilma konjakita pole mõtet tema juurde minna . </s> <s> Panin pudeli lauale . </s> <s> Hajameelselt haaras ta sellel kaelast ning asetas lauajala varju . </s> <s> Mõne aja pärast ta siiski ei pidanud vastu , tõi pudeli uuesti nähtavale ja vajutas kellanuppu . </s> <s> Vananev haldjas juba teadis , mida teha , ta tõi klaasid . </s> <s> Ei mäleta , millest rääkisime , kuid jutt oli vist mõnus ja keerles nüketeta . </s> <s> Tubakasuitsune õhk loksus sujuvalt seinast seina ja vastu õhtut pilvede tagant väljunud päike valgustas välja nagu filmivõttel kirjamehe sassis juustest ümbritsetud kiilamineva pealae . </s> <s> Aknast möödalendav kajakas hüüdis : " Tal on head luuletused , tal on head luuletused ! " </s> <s> Ja imelik , kui ma neid pärast lugesin , olidki need head ! </s> </p>
<p> <s> Helid konserveeruvad . </s> <s> Mingil hetkel ärkavad vanad helid ellu – kui oskad äratada ja sul on riistapuu ajakonservide avamiseks . </s> <s> Täna avatud purgist väljuvad katkendlikud , võppuvad helid . </s> <s> Tuba täidab hooti vaikne , pehme naer . </s> <s> See naer haarab mind kaenlaalustest , tõstab toolilt ja toetab keset tuba seisma . </s> <s> Imelik – minu põlved ei värise . </s> <s> Minu silmadele asetatakse käed . </s> <s> Onu Anton ? </s> <s> Tunnen teda patsutamas mulle õlale . </s> <s> Järsku taipan – ma olen seda naeru viimastel päevadel kuulnud sageli , see on varjunud lifti salasosinasse . </s> <s> See tähendab , et lift tundis onu Antonit ja tavatseb vaadata maailma tema silmadega . </s> <s> Kostuvad Tanja kontsaastumised , mööda mustvalgeid klaveriklahve , punane liftikabiin resonaatorina võnklemas . </s> <s> Ma ei suuda mõista selle vaatemängu pidulikkust , kõikide kohalolijate viigipüksid on värskelt triigitud . </s> <s> Tegelikult ma eksin , need on Carla sammud Toila suvila verandal . </s> <s> Kõrgel kõiguvad männiladvad , pilvevarjud reastuvad kutsuvaks trepiks . </s> </p>
<p> <s> Märkan , et hiir on hakanud minu vastu huvi tundma . </s> <s> Ma pole enam neutraalne , mõttetu objekt , vaid midagi , mis nõuab lahtimõtestamist . </s> <s> Hiir tahab teha oma uurimusi segamatult , ta ei taha ka oma rõhutatud tähelepanuga sundida mind käituma ebaloomulikult . </s> <s> Märkan teda piilumas kapialusest hämarusest . </s> </p>
<p> <s> Rosalind toimetab köögis . </s> <s> Millegipärast kraabib ta seina . </s> <s> Pikad ja lühikesed metalsed tõmbed vahelduvad , siis on kuulda sahisevat pühkimishäält . </s> <s> Eile , kui käisin postkasti juures , nägin läbi liftiakna kolmanda korruse seinale joonistatud kriipspoissi . </s> <s> Tagasi tulles oli see jõudnud ronida juba korruse võrra kõrgemale . </s> <s> Ju ta oli siis nüüd jõudnud köögi seinale . </s> <s> Õhtul lahkudes heidab Rosalind üle õla : " Sa hoia ust korralikult lukus . " </s> </p>
<p> <s> Olime Mailaga sõitnud Piritale päikest võtma . </s> <s> Merelt puhuv tuul kihutas torkivat liiva , me heitsime pikali sinisetriibulise jäätisekioski varju . </s> <s> Siin oli vaikne ja päike võttis mõnusalt . </s> <s> Leidsin liivast söetüki , tõmbasin seinale juti ja ei tea kuidas ilmusid sinna kaks pulkpoissi . </s> </p>
<p> <s> " Need oleme meie sinuga . " </s> </p>
<p> <s> Maila vaatas , püüdis paaril korral midagi ütelda , siis tõusis istukile : </s> </p>
<p> <s> " Ma küsin nüüd nagu väike patsidega plika : Miks me nii ühesugused oleme ? " </s> </p>
<p> <s> " Seda võib parandada . " </s> <s> Ma haarasin söetüki , et joonistada juurde peenis ja vulva . </s> <s> Maila hakkas naerma ja viskas mulle üle pea triibulise käterätiku . </s> <s> Tugevnenud tuulehoog puhus kriipsinimesed seinalt , kui ma käterätist vabanesin , nägin neid hulpimas eemal tuulekeerises . </s> <s> Nad ajasid ennast püsti ja jooksid metsa poole . </s> </p>
<p> <s> Ma ei tea , kumb neist ronis täna trepist üles . </s> <s> Ja kumba meist , kas mind või Mailat , see kujutas . </s> <s> Ma ei jõudnud ju joonistada erinevusi . </s> <s> Kuidas oleksingi saanud , tookord ma veel ei teadnud , milline Mailal see värk on . </s> </p>
<p> <s> Olen märganud , et Rosalind on poolikut kampsunit juba mitu korda kaasas kandnud , ilma et oleks minu peal seda mõõtnud . </s> <s> Kuulen , et ta võtab selle köögis kotist välja , asetab lauale , silub – ja paneb siis kotti tagasi . </s> <s> Temas on viimasel ajal midagi veidrat . </s> <s> Tihti ta peatub poolelt tegevuselt , jalg sammuks valmis , käsi sirutatud ukselingi poole . </s> <s> Ta mõtleb midagi , siis raputab pead ja viib alustatud liigutuse lõpule . </s> <s> Samas on ta aga muutumas maja osaks . </s> <s> Ta viibib siin üha sagedamini , tema sammud liituvad maja rütmiga , uksed ja aknad käsitlevad tema avamisi-sulgemisi iseenesest mõistetavatena . </s> <s> Aken , kui tahab avaneda , saadab kutse ja Rosalind täidab kuulekalt käsu . </s> </p>
<p> <s> Tookord Pirital oli kõik omal kohal – mets siin , meri seal , kus ta olema pidi . </s> <s> Määramatus , mida Elmar kartis kui Vanapagan välku , oli pagendatud valgusaastate taha . </s> <s> On inimesi , kes on juba looduse poolt kaitstud tolle määramatuse vastu keepide ja vihmavarjudega . </s> <s> Juhustetulv , mida nimetame saatuseks , voolab neist üle , märjaks tegemata . </s> <s> Nad sirutavad käe väljapoole vaid selleks , et noppida puu otsast kõige punetavam õun – kuigi Jumal just selle noppimise ära on keelanud . </s> <s> Siis nad elavad , söövad oma õuna ja on tegelikult palju rikkamad kui Jumalale sõnakuulelikud paipojukesed . </s> <s> Nii ma kujutlesin Mailat . </s> <s> Istub kodus , vihmamantel seljas , ja sööb õuna . </s> </p>
<p> <s> Kui joonistada nüüd meie kampa kuhugi seisma , siis istub Maila keskel , kuid kõikidest teistest eraldatuna . </s> </p>
<p> <s> Tõstan kätega jalga põlvest ja lasen tagasi kukkuda . </s> <s> Sama hästi võiksin hüpatada sohvapatja . </s> <s> Ega mu jalg nüüd nii vedel ka ei ole , kuid kena nii mängida ikka . </s> <s> Pöördun laua poole ja jätkan värvipiltidega kataloogi lehitsemist . </s> <s> Igat sorti ratastoole , käsitsilükatavaid , elektrimootoritega – võimsamaid ja nõrgemaid , elektroonika vastavalt sellele lausa imepärane või hoopis puuduv , vanaaegse kiiktooli puitu imiteerivaid , kroomitud disainiimesid . </s> </p>
<p> <s> Paar nädalat tagasi vaatasin õhtul telekat . </s> <s> Näidati , kuidas ühele kuulsale sandile anti pidulikult üle ratastool , ümberringi hulganisti tähtsaid inimesi . </s> <s> Üks nägu tundus äkki tuttav . </s> <s> Oligi : Peeter – Inge kunagine kallim ! </s> <s> Oli ratastoole maaletoova firma asjapulk . </s> <s> Huvitaval kombel vana telefoninumber toimis . </s> <s> Peeter otsis tükk aega märkmikus , et leida vaba õhtupoolik . </s> <s> Ikka olid kas bridžiõhtud , purjetama minek või kohustuslik kodusolemine . </s> <s> Lõpuks ajavalik sõlmus ja Peeter oligi minu ukse taga . </s> <s> Selg rühikas , lai naeratus andmas aimu täiuslikest hammastest ja ammendamatust elujõust . </s> </p>
<p> <s> Kartsin , et ta suhtub minu soovi muigega , kuid ta võttis probleemi asjalikult – see tähendab entusiastlikult . </s> <s> Professionaalse täpsusega loetles ta erinevaid mudeleid , nende omadusi , hindu ja järelmaksutingimusi . </s> <s> Minule kui vanale sõbrale lubas ta korraldada eriti soodsa ostu . </s> <s> Me tegime isegi esialgse valiku , kuid ta jättis mulle kataloogi , et ma saaksin veel järele mõelda . </s> <s> Sellega lõpetas Peeter töötegemise ja alustas kohtumise seltskondlikku osa : </s> </p>
<p> <s> " Mis Ingest on saanud ? </s> <s> Tore tüdruk oli . </s> <s> Teie suguseltsis vist jäädaksegi üksikuks . " </s> </p>
<p> <s> Inget ju polegi enam . </s> <s> Ta muutus iga aastaga üha rohkem oma ema sarnaseks , tema jutud kandusid aega , mil nad elasid emaga kahekesi harmoonilist ja turvalist peiteelu . </s> <s> Kõik varjus ammuste kardinate taha , ta lävis vist ainult paari kunagise kooliõega . </s> <s> Igal neljapäeval käisid nad kordamööda üksteise juures teed joomas . </s> <s> Five o'clock tea – nende lapsepõlves oli täiskasvanutel selline asi . </s> </p>
<p> <s> Elu lõpupäevadel sõi Inge vaid nokatäie . </s> <s> Ta muutus järjest väiksemaks ja kartis kukkuda . </s> <s> Mina püsisin siis jalul veel hästi . </s> <s> Võtsin tal kaenla alt kinni ja me läksime poodi . </s> <s> Ta ostis imepisikese killu liha , mõned kartulid , natuke kohupiima . </s> <s> Sellest jätkus vist nädalaks . </s> <s> Eks ta oli juba ema kõrval õppinud olema korraga daam ja kooner . </s> <s> Vanatüdruk , nagu ta oli , polnud ta kunagi mehele süüa teinud ega kujutanud ette , milliseid koguseid tegelikult on sünnis oma makku toppida . </s> </p>
<p> <s> Peetriga sai omal ajal kokku puututud kauem kui teiste sõpradega , osalt Inge kaudu . </s> <s> Nende tutvuse tormine faas möödus ruttu , kuid nad jäid headeks sõpradeks , kes käisid läbi . </s> <s> Kuni seegi lugu läbi sai . </s> <s> Peetriga oli mõnus juttu ajada . </s> <s> Millest me õigupoolest rääkisime ? </s> <s> Seegi oli ju ammu . </s> </p>
<p> <s> Nüüd siis istun ja lappan kataloogi . </s> <s> Üha rohkem hakkab mind huvitama mudel , mis oskab ka vilet anda . </s> <s> Ma kujutlen , kuidas sõidan ratastooliga Kadriorgu mööda ning õpetan oravaid vile peale enda juurde tulema . </s> </p>
<p> <s> Ma usun , et te olete kogenud masendust , kui sõidate võõramaises suurlinnas trammiga kauge eeslinna poole . </s> <s> Majad ja tänavad jätkuvad ja jäävadki jätkuma . </s> <s> See on hulgimüük , kus hooned ja inimesed muutuvad mittemõõdetavaks prügiks . </s> <s> Juba üks paras majatäis on kogus , mis kipub inimväärikust alla kiskuma . </s> <s> Kvartal tõmbab alla maja väärikuse , inimesest pole siis enam juttugi . </s> <s> Suurlinn , kui seda mööda loksuda , tõmbab vee peale kõigele . </s> <s> Huvitaval kombel ei ole seda tunnet metroos . </s> <s> Sa sisened sinna , väljud uuesti ja oled lihtsalt teises situatsioonis . </s> <s> Asi on mahedam ka sõites autoga , kus sinu privaatsus on kaitstud , killukindlate klaaside taga toimuv ei puutu enam sinusse . </s> <s> Tramm aga jätab sind kaitsetuna suurlinna kosmilisse tühjusse , devalveeritud inimene vastaspingil ei mõju enam liigikaaslasena , teda ei saa lüüa ega tappa , käsi lihtsalt tungiks temast läbi kui tühjusest . </s> </p>
<p> <s> Ma olen elus kohanud liiga palju inimesi , sõitnud liialt palju trammidega . </s> <s> Ühes trammis oli Peeter vist kontrolöriks . </s> </p>
<p> <s> Jälle on saabunud päev , mil Rosalind tavaliselt tuleb . </s> <s> Asetan kataloogi nagu juhuslikult lauale temale nähtavaks . </s> <s> Ise salamisi lootes , et ta vaatab ja ütleb mulle paar kaasatundvat sõna . </s> <s> Ta võtaks kataloogi kätte ja soovitaks , millist kaadervärki tellida . </s> <s> Rosalind aga tuleb , tõstab värvipiltidega trükise üles ja pühib selle alt tolmu . </s> <s> Ta arvab , et näeb mind läbi , ta kujutleb , et ma ei ostaks seda riistapuud ealeski , et olen selleks liialt edev . </s> <s> Just seetõttu otsustan kindlalt osta . </s> <s> Kuigi teinekord kõnnin ka ilma keppideta päris hästi . </s> </p>
<p> <s> Ukse taga on kaks tursket meest , nende vahel suur kilesse tõmmatud pakk-kast . </s> </p>
<p> <s> " Ratastool . </s> <s> Olete hooldaja ? </s> <s> Kus haige on ? " </s> </p>
<p> <s> Pobisen midagi , mis võib kõlada : " Puhkab ! " </s> </p>
<p> <s> Mehed tõstavad kasti sisse ja hakkavad seda nagu pruuti lahti riietama . </s> <s> Pruut on aga paljudes eraldi pakitud tükkides , seda tuleb hakata kokku panema . </s> <s> Vahepeal käiakse koguni all autost mingit vajalikku tööriista toomas . </s> </p>
<p> <s> Käed kramplikult hoobadel , sõidan nüüd ratastooliga toast kööki ja tagasi , vuristan esikusse ja katsetan , kuidas see väikeses ruumis ümber pöörates väljaulatuvad osad sisse tõmbab . </s> <s> Pööran peldikusse ja proovin , kuidas spetsiaalsed hoovad mind potile tõstavad . </s> <s> Lõbu laialt . </s> </p>
<p> <s> Olen ikka omas majas . </s> <s> Öösel ärkan kella kolme paiku . </s> <s> Mul pole tarvis kella vaadata , ma tean aega nagunii . </s> <s> Kell tiksub kusagil eemal ja iga tiks ütleb mulle oma sekundi ja minuti nime . </s> <s> Undamine peas summutab kõik muud hääled . </s> <s> Tasapisi hakkan siiski kuulma . </s> <s> Kausagil valatakse vett ühest anumast teise , seda läigatub põrandale . </s> <s> Kuuldub nätsumist ja tilkumist , nagu oleks väänatud pesu . </s> <s> Ma ei suuda määrata , kas see tuli ülevalt või alt , paremalt või vasakult . </s> <s> Maja on ette võtnud puhastushoogtöö . </s> <s> Ma ise olen surutud pesuastjasse , ma peaksin saama puhtaks , kuid ma tõrgun selle vastu kogu oma hingejõuga . </s> <s> Ma ei taha , et minust pestaks välja kõik , mis elu jooksul minusse sööbinud . </s> <s> Mälestused on nagu tolm ja higi , mis kleepuvad kehapinnale , need sügelevad ja tekitavad kannatusi . </s> <s> Kuid ometi on see saast ainus , mis kallis . </s> <s> Ma ei taha saada puhtaks . </s> </p>
<p> <s> Täna võtan asja kätte ja sahistan oma ratastooliga lifti . </s> <s> Selgub , et ma mahun sinna täpselt . </s> <s> Korteriukse sulgemiseks pidin küll ennast püsti ajama . </s> <s> Sedapuhku on lifti helid pidulikumad kui kunagi varem . </s> <s> All peatun hetkeks maja klaasuste taga ja jään vaatama tänaval toimuvat . </s> <s> Inimesed tulevad ja lähevad . </s> <s> Nende kuklad on kanged , nende silmad ei suuda leida kinnitumiseks pidepunkti . </s> <s> Buss peatub , sellest väljub üksteisest kloonitud isendeid . </s> <s> Nad on veelgi ühesugusemad kui need , keda kunagi vihmasajus jälgisin trammist tulemas . </s> <s> Hetke pärast käivitub vastassuunaline laine , sama aines täidab bussi uuesti . </s> <s> Seda nimetatakse vist ainevahetuseks . </s> <s> Ma ei taha olla aineosake , mida aina neelatakse ja välja heidetakse . </s> <s> Pidevalt arvan möödujas ära tundvat indiviidi , kes alles hetk tagasi ukse eest mööda libises . </s> <s> Saan küll aru , et see on petekas , nad on lihtsalt ühesugused . </s> <s> Või on hoopis pandud korduma üks ja sama ajahetk , see on täiesti võimalik , maailm on ammendanud oma kujutlusvõime uute hetkede väljamõtlemisel ja on sunnitud ennast kordama . </s> </p>
<p> <s> Ajad on muutunud , kuid härraslikke nägusid , millest kunagi unistasin , pole ikka veel . </s> <s> Rohkem Repini burlakid , kuigi siledalt riides ja deodoranditud . </s> <s> Pöördun ringi , võtan postkastist ajalehe ja sõidan üles . </s> </p>
<p> <s> Ma usun , et kui ma maldaksin kaua lamada , siis vajuksin kihiliseks , olen selleks piisavalt püdel . </s> <s> Minust tehtud ristlõige tooks esile triibulise sisemustri , kus küütleksid vahelduva värvi ja laiusega settekihid . </s> <s> Nad moodustuksid erineva raskusega ja erinevat värvi aineosadest , raskemad osakesed vajuvad põhja ( kulda nende seas tõenäoliselt ei ole ) , kuhugi jäävad ulpima suuremad kamakad . </s> <s> Võib-olla seepärast kardangi minna tänavale , ma võiksin liialt sujuvalt voolata kausjasse trammiistmesse . </s> </p>
<p> <s> Onu Anton oli ehitatud teisiti . </s> <s> Igal aineosakesel temas oli kindel koht , seda ei saanud paigast loksutada . </s> <s> Ta poleks kunagi tänaval kaotanud oma nägu . </s> <s> Ta ei suutnud sulanduda bussis sõitjatesse ning seetõttu osutuski kriitilisel hetkel äratuntavaks ja kergesti hävitatavaks . </s> <s> Küllap nii ta tabati . </s> </p>
<p> <s> Olin vist viiene , kui mu parimaks sõbraks oli Maie . </s> <s> Me olime ühevanused . </s> <s> Ronisime mööda tagaaedade planke , kõõlusime pööningutel ja mängisime vanaema pitslinal Musta Peetrit . </s> <s> Vanaema antud moosivõileibadest jäid valgele niidipunutisele punased plekid . </s> <s> Saime riielda ja jooksime välja . </s> <s> Siis aga istusime vastamisi kitsas pilus puukuuri ja majaseina vahel , jalad ruuminappusest risti , ja lõpetasime võileibade söömist . </s> <s> Nägin tema roosade püksikeste serva vahelt vilksamas salapärast voldikest . </s> <s> Murdsin selja taga kasvavalt sirelilt oksa ning puudutasin teda sealt . </s> <s> Maie vaatas mind suuri silmi , siis puudutas ise ennast samast kohast . </s> <s> Äkki hüppas ta püsti ja jooksis minema . </s> <s> See , kelle jalgevahet ma esmakordselt nägin , oli minust suurem tüdruk . </s> <s> Ta kutsus mind kuuri : " Tule , ma näitan sulle midagi ! " </s> <s> Ma katsusin ettevaatlikult käega . </s> <s> Siis pöördusin ja oli minu kord ära joosta . </s> <s> Kuur oli täis laotud vetruvat kütteturvast , millel pinisesid suured porikärbsed . </s> <s> See hääl on jäänud minu jaoks meenutama pehmet , veel lapselikult pundunud häbet . </s> </p>
<p> <s> Ometi ei salvestunud puukuuris nähtu minu arenevates ajukurdudes kuigi tugevasti . </s> <s> See ei suutnud kuidagi olla võistlejaks napile avastusele Maie püksikeste varjust . </s> <s> Lunisin korduvalt , et ta näitaks rohkem , aga ta ei võtnud vedu . </s> <s> Kuid ma kandsin tema saladuse mõttes üle tervele tema kehale . </s> <s> Mitte ainult kehale – ka riietele . </s> <s> Mind erutas tema kael , mida kuklal ehtis sünnimärk , tema viltuhoidvad patsikesed , valged sokid . </s> <s> Maie oli minu esimene lapsepõlvearmastus . </s> </p>
<p> <s> See oli 1968. aastal , kui ühest vanast karbist , kõrvuti emalt säilunud prossidega , leidsin foto Maiest . </s> <s> Tundsin kummalist erutust , hakkasin mõtlema , milline ta oleks võinud olla täiskasvanuna . </s> <s> Võtsin lehe paberit ja hakkasin fotot ümber joonistama , lisades siia-tänna täiskasvanu palgejoonte teravust . </s> <s> Mingil hetkel ma tardusin . </s> <s> Paberilt vaatas mind Maila . </s> <s> Ma ei tea tänaseni , kas oli neis kahes – lapses ja noores naises , kes teineteist tõenäoliselt ei tundnudki – tõepoolest midagi ühist või sundis alateadvus mind vormima joonist Maila näoliseks . </s> </p>
<p> <s> Kuutõbisena võtsin telefonitoru : " Tead , ma tunnen ennast idioodina . </s> <s> Tahan kangesti sinuga kohtuda , rohkem kui kunagi varem . " </s> </p>
<p> <s> Vaikus . </s> </p>
<p> <s> " Minu juures on Omar . </s> <s> Tahad temaga rääkida ? " </s> </p>
<p> <s> " Tere , vanapoiss ! " – see oli Omar . </s> <s> Kes kurat on Omar ? </s> <s> Meenus , me olime kohtunud paar kuud tagasi Nordi baaris . </s> <s> Ta oli koos Peetriga . </s> <s> Pärast läksime veel kuhugi edasi . </s> <s> " Me oleme Mailaga sinust sageli rääkinud . </s> <s> Praegu peame plaani , et sõita koos kuhugi kaugele , võib- </s> </p>
<p> <s> olla Baikali äärde . </s> <s> Sa ei tea , kui tore tüdruk ta on ! " </s> </p>
<p> <s> Jälle öeldakse mulle , et ta on tore tüdruk . </s> </p>
<p> <s> Hiire käitumises minu suhtes on toimunud muutus . </s> <s> Ta külastab mind nüüd mitu korda päevas ( vahel küll juhtub , et ma ei näe teda mitme päeva jooksul ) . </s> <s> Ta tuleb ja istub – ma ei tea , kas seda küll saab nimetada istumiseks , jalad ja kõht vastu maad – lauanurgal minust vasakul . </s> <s> Ta keerab saba enda ümber ja vaatab hajameelselt kuhugi kõrvale . </s> <s> Arvan , et ta on õppinud tundma heameelt lähedalolekust . </s> <s> Vahel on ju nii . </s> <s> Te istute kõrvuti ning pole vaja sõnagi rääkida , isegi otsa pole vaja vaadata . </s> <s> Aegruum piirdub teie kahega , see ruum on ühteaegu piiritletud ja tohutult avar . </s> <s> Kord ammu sattusime Mailaga Toomkirikus orelimuusikat kuulama . </s> <s> Ma ei mäleta enam seda muusikat , säilunud on lähedusetunne , kuigi ma seda tookord vist väga oluliseks ei pidanud . </s> </p>
<p> <s> Köögilaual on segamini kampsunitükid , kohupiimapakid , kapsapea ja punt sibulapealseid . </s> <s> Liha liiga vähe – muidu oleks see tänuväärt objekt maalimiseks Snydersile . </s> <s> Rosalind tahab koolitada minust taimetoitlast . </s> <s> Pooled päevad on kuulda porgandite ja kapsaste hakkimist . </s> <s> Rosalind ei korda kapsahautisega tehtud viga . </s> <s> Iga koheva gemüüsekuhjatisega on peibutisena kaasas tükike liha , mis küll korrast korda väheneb – vastavalt minu eeldatavale äraharjumisele . </s> <s> Õhtuti , kui Rosalind on läinud , närin ahnelt rasvast suitsuvorsti , mida olen naabrinaisel lasknud poest tuua . </s> <s> Päeval peidan vorsti oma kirjutuslaua laekasse . </s> </p>
<p> <s> Nägin Mailat seismas eemal nurgal . </s> <s> Ta oli mind märganud ja rahulikult ootama jäänud . </s> <s> Jõudsin temani ja me mõlemad naeratasime , oskamata öelda sõnagi . </s> <s> Kiuslikult otsis mälu kordumisi , mis ikka ja jälle muudavad elu tobedaks . </s> <s> Olime ju kunagi samamoodi kohtunud Elliga ja hakanud sõnatult minema . </s> <s> Seekord me vähemalt käe alt kinni ei võtnud ja kõndisime kõrvuti , sihiks mitte minu korter . </s> <s> Tee oli pikk ja me õppisime rääkima . </s> <s> Me rääkisime kõigest , kuid mitte sellest , kes me oleme ja kuhu läheme . </s> <s> Maila elas eeslinnas , aiavärav ja kiviplaatidest tee viisid peitsitud puitukseni . </s> <s> Samm üle lävepaku ja kivisillutis jalge all muutus värvitud laudpõrandaks . </s> <s> Maila niuksatas vaikselt ja hüppas mulle kaela . </s> <s> Tükk aega ta ei liigutanud , nagu mitte uskudes seda , mis oli toimunud . </s> <s> Mul ei jätkunud silmi ringivaatamiseks , alles igaviku pärast , järgmisel hommikul sain selleks mahti . </s> <s> Võtsin Maila sülle ja viisin ta trepist üles voodisse . </s> <s> Millegipärast ma teadsin , et see on seal . </s> <s> See jõutükk oli ilmselt üle minu võimete , ootamatul kombel tulin toime . </s> </p>
<p> <s> Oli tunne , et ma ei tungi mitte suguorganisse , vaid hoopistükkis südamesse ja ajju . </s> <s> Maila ei rabelenud ega tõmmelnud , kuid tema vähestes liigutustes oli eriline intensiivsus . </s> <s> Me jäime magama teineteise sees , siis ärkasime , rääkisime tuhandest tähtsast asjast ning alustasime uuesti . </s> <s> Üle minu rinnale toetunud pea , hetke pärast tema rütmiliselt õõtsuva õla tagant vaatasin järk-järgult valgenevat aknanelinurka . </s> </p>
<p> <s> Hommikul vaatasin elutoas ringi . </s> <s> Ma joonistasin toolidesse õdusalt hommikukohvi joovad kriipsinimesed , jalas sussid ning näppude vahel õunapirukas . </s> <s> Kindlasti oli kusagil ka paari joonega skitseeritud karvane koer . </s> <s> Joonistasin ka ülalt kostva lapsekisa , kuid kustutasin selle kohe . </s> <s> Pildile jäid hommikused teelesaatmised ja õhtused kojutulekud , pikad ilusad päevad . </s> <s> Maila jälgis mind naeratades , sulges käega õrnalt minu suu ja ütles : " Ole vait ! " </s> </p>
<p> <s> Lahkudes kummardusin , et tõsta majaesisest kiviktaimlast hanemunasuurune merekivi . </s> <s> Vaatasin selle valkjaid sooni ja pistsin siis taskusse . </s> <s> See on seesama kivi . </s> </p>
<p> <s> Kodus lülitasin sisse raadio . </s> <s> Vene tankid olid tunginud Prahasse . </s> <s> Läbi raadiosegajate mürina võis vaevu aimata tšehhide appihüüdeid . </s> <s> Ma ei suutnud kuidagi seostada sünkroonseks selle öö kahte metallihäält : roomikute lõginat ja reformvoodi kriuksu . </s> </p>
<p> <s> Minus on alati õudust tekitanud kujutlus aja mitmekihilisusest . </s> <s> Sündmused , millel pole midagi ühist , mis peaksid kuuluma eri universumitesse ja eludesse , mis peaksid olema kantud erinevatesse ajaraamatutesse , osutuvad tuimalt seotuks mingi kokkuleppelise arvuderea kaudu , millega tähistame päevi , tunde ja sekundeid . </s> </p>
<p> <s> Paar päeva hiljem Maila helistas : " Ma pean sulle midagi selgitama . </s> <s> Me tegime seda , mida oleksime pidanud ammu tegema . </s> <s> Tõepoolest , see tuli hästi välja , me saime ühe korraga kõik tasa . </s> <s> Või peaaegu kõik . </s> <s> Või vähemalt natukenegi . </s> <s> Praegu on aga hilja , et alustada uuesti seda , mida oleks tulnud teha tookord . </s> <s> Üheks ööks me sinuga kujutlesime ennast sellisteks , nagu olime kunagi . </s> <s> Seda me suutsime . </s> <s> Kuid ega me enam ei ole . </s> <s> Kui me nüüd jätkaksime , oleks see enesepettus ja me saaksime valusalt karistada . " </s> </p>
<p> <s> " Kes meid karistaks ? " kähisesin . </s> </p>
<p> <s> " Sina mind ja mina sind . " </s> </p>
<p> <s> Roomikud olid siiski olnud selle öö dominant . </s> <s> Asetasin külma valgesoonelise kivi pealaele , sinna , kust arvasin neid olevat üle sõitnud . </s> </p>
<p> <s> Ohtlikud on need paugud , mida sa ei oska ette arvata . </s> <s> Kunagi ei tea , mis sellest võiks katki minna . </s> <s> Sellest järelduks , et Maila oli ohtlik . </s> <s> Ju ta oligi . </s> <s> Ohtlik on see , kui mõni asi on loomulik . </s> <s> Me võime eeldada mida tahes , kuid mitte loomulikkust . </s> <s> Ja saame tappa . </s> </p>
<p> <s> Magan öösel halvasti , kella neljast on uni lõplikult läinud . </s> <s> Majas on kummaliselt vaikne . </s> <s> Kella seitsme paiku keeran televiisori sisse ja hakkan vaatama hommikukava . </s> <s> Loomulikult on see perverssus – lasta varasel hommikutunnil rumalavõitu seltskond oma tuppa ja kuulata juttu , mida ilma elektroonilise vahenduseta eales kuulama ei hakkaks . </s> <s> Äkki aga näen rangisjalgset härrat käbedalt kaadrisse astumas , teda ümbritsevad saatelaevadena kolm noort inimest . </s> <s> Elmar ! </s> <s> Nagu patriarh istub ta oma assistentide kõrval ning kõneleb tagasihoidlikult , kuidas tema avastus võib päästa Kolmanda Maailma . </s> <s> Mingi geneetiline suri-muri . </s> <s> Saatejuht küsib midagi tobedat tema lipsu värvi kohta . </s> <s> Näen , kuidas noored jüngrid jäigastuvad , nad on valmis kohe lahingusse astuma . </s> <s> Elmar naeratab aga lepitavalt ja vastab soravalt . </s> <s> Ta ignoreerib järgmist küsimust ja viib jutu jälle Kolmandale Maailmale . </s> </p>
<p> <s> Kui maailmu loendada , siis millisest otsast tuleks õige alustada ? </s> <s> Kunagi oli Elmaril selle kohta oma arvamus . </s> <s> Ta pidas esimesteks ärkavaid ühiskondi , viimaseks jäid manduvad superriigid . </s> <s> See oli tolle aja mood . </s> <s> Tema tookordse arvestuse järgi poleks meie vist mahtunud maailmade loendisse . </s> </p>
<p> <s> Ei tea , kas ta leidis oma metsatalus kuulipilduja üles ? </s> </p>
<p> <s> Tõusen üles ja liipan kööki kohvi keetma ( olin toas oleva kannu paar korda ümber ajanud , nüüd kolisin selle tööga tagasi kööki ) . </s> <s> Ma ei saa selgust , on see uus Elmar või endine , see tähendab , vahepealne – hiiresaba mõõtja , või ringiga tagasi päris endine , Munamäe tipust . </s> <s> Kui lennata , siis ikka kõrgelt . </s> <s> Pole teda keegi aastakümneid lendamas näinud . </s> <s> Ta võib ju oma kolbides midagi kokku keeta , kuid kuhu retorti ta peidab oma aastakümnete pikkuse lennuvõimetuse ? </s> <s> Kas ta tõesti loodab , et suudab läbi murda kõrgete kabinettide plastkolpade ringkaitsest ? </s> <s> Järsku ta ei looda , kuid ründab ikkagi ? </s> <s> See oleks hea märk . </s> <s> Ma tunnen Elmarit . </s> <s> Ta ronib jooksujalu kuhugi kõrgele ja tahab siis minna edasi , mööda pilvetreppi . </s> <s> Ta ei märka , et tegelikult eksleb ta pimedates käikudes kusagil allpool maapinda . </s> <s> Labürindist läbiroomamine nõuab aga ussina painduvat selgroogu . </s> <s> Jään äkki seisma , kohvitass käes : kurat , mida ma õigupoolest soovin ? </s> </p>
<p> <s> Munamäel moodustasid pilvevarjud trepi , mida mööda oleks võinud kuhugi minna . </s> <s> Miks ma ei läinud ? </s> <s> Meie teele juhtub tihti uhkeid treppe . </s> <s> Iga trepi otsas on uks , mille hinged ühtemoodi kriuksuvad , selle taga on tavaliselt lihtsalt üks halvasti koristatud toapugerik . </s> <s> Ma püüan nüüd oma korterit korrastada ning teha inventuuri seal leiduvast tränist . </s> <s> Ma ei tea , mis nõuab suuremat enesesalgamist , kas oma varanatukese ukse taha pühkimine või selle tunnistamine kalliskiviks , mida oled harjunud pidama klaasitükiks . </s> <s> Hetkeks kujutlen pilveastmestiku vahele kiilumas oma hiiglasliku nina varju . </s> </p>
<p> <s> On vist tõesti nii , et oleme seda elusamad , mida rohkem oleme suutnud oma kombitsaid laiali ajada . </s> <s> Me kinnitame oma iminapad pilvede ja põlispuude külge , suuname nad teiste inimeste hinge , ajame need teinekord nende taskutessegi . </s> <s> Nagu taskudki , võib kõiksus olla meie kombitsatele avatud või suletud , tema normaalasend on paraku suletud . </s> <s> Me liigume mööda hämaraid , vatiga polsterdatud seintega koridore . </s> <s> Maailm on kummaline asi , ta osutab meile restoranikelnerina teenuseid , ta on professionaalselt lõbus ja vastutulelik ( kui juhtub nii , et ta on hästi koolitatud ) , kuid võib jätta meid ka tundideks istuma ja oma praadi ootama . </s> <s> Kuid olgu ta nii teenindusaldis kui tahes , pärast arve maksmist ta meiega enam ei tegele ja oma koju ta meid ei kutsu . </s> <s> Maailma ja meie vahele jääb lukustatud uks . </s> <s> Tema naise-lastega , ämmade ja täditütardega me naljalt ei tutvu . </s> </p>
<p> <s> Tõestan maailmas osalemist sellega , et püüan tuppa paistva õhtupäikese raamatukapi ukseklaasile ja suunan selle üle hoovi vastasmaja aknasse . </s> <s> Kombinee väel ringitammuv prouake tõmbab vihaselt kardina ette . </s> </p>
<p> <s> Maailm on meist igaühe jaoks valmis seadnud vitriini , me elame klaaskastides . </s> <s> Aeg-ajalt tuleb keegi väljaspoolne ja asetab käe klaasile . </s> <s> Me paneme oma käe teiselt poolt samale kohale ja arvame , et oleme teda puudutanud . </s> <s> Tuul peksab vahtralehti vastu klaasi ja me arvame tundvat õhu liikumist oma põskedel . </s> <s> Helid , mida tekitame , võimenduvad klaasseintelt ja me arvame , et need ongi maailma hääled . </s> <s> See , mis meie silme ette tõstetakse , on põnev , tükati salapärane ning tingimusteta vaatamisväärne . </s> <s> Samas võib see olla vaid maalitud tagasein , mille ees näitleme oma näidendeid . </s> <s> Tookord ma veel ei tajunud , et maailma eraldab minust kuulikindel ollus , millest vaid harva õnnestub läbi astuda . </s> <s> Me ise seda läbiastumise õnnehetke tavaliselt ei märka , me pole selleks koolitatud . </s> <s> Olles välja pääsenud , ütleme vaid , et " oli hea olla " . </s> <s> On tarvis , et avanemine toimuks pasunate ja simblite saatel , siis me ärkame ja märkame , et midagi on toimunud . </s> </p>
<p> <s> Rängalt räsituna sõitsin Muhumaale , panin vähekäidavas rannas telgi püsti ja viskusin siruli . </s> <s> Hulkusin ringi , tegin lõket , magatasin naabruses suvitavat linnapreilit ning sõin räimekonserve . </s> <s> Olin liialt väsinud , et sobitada tutvust kaluritega , linnapreili veel mahtus haardeulatusse . </s> <s> Möödusid päevad , rahulik hingamine hakkas taastuma , varsti võisin juba ustest sisse ja välja käia , teha taludes piima- ja suitsuangerjakaupa . </s> <s> Kolmas nädal lõppes , oli kumisev , tuuline augustiõhtu , pilveräbalad tõttasid üle taeva , siin-seal ilmusid esimesed tähed , et kohe saada kaetud pilvenurgast . </s> <s> Puuladvad vonklesid . </s> <s> Oli hetk , mil päev nagu peatuks kaheldes , et kas ikka muutuda ööks . </s> <s> Läksin kadakate vahel keerlevat rada mööda telgi poole . </s> <s> Ja siis järsku sain ma teadlikuks sellest klaasseinast – sest äkki seda enam polnud . </s> <s> Äkki see kadus ja kõik oli teistsugune . </s> <s> Mingi murdumine oli tajutav peaaegu akustiliselt . </s> <s> Tühja-tähja olmekriginad kadusid ja asendusid häältega , mis tulenesid planeetidevahelisest liikumisest . </s> <s> Olin kui vang , kes hetkelise võlusõnaga oli lasknud müüridel kokku variseda ja kandunud mägede avarusse . </s> <s> Lind ( ma ei tea tema nime , aga ta häälitses ) purustas nokaga oma klaasmulli ja sisenes minu ruumi . </s> <s> Tundus , et tarvitseb mul vaid sirutada käsi välja ja ma puudutan puulatvu . </s> <s> Maailm avanes . </s> <s> Iga asi sai oma sõnulseletamatu tähenduse , igast asjast jooksid minuni nähtamatud niidid , mis liigutasid mind ja millega mina omakorda võisin liigutada neid . </s> <s> Tundsin ennast muutuvat osaks kõiksusest , ma olin sama suur ja see omakorda sama väike kui mina . </s> <s> Peas tuikas ehmatav äratundmine , et kõik on tõepoolest olemas , puuladvad , lind , minu varbad , ämblikuvõrk okstel , mina ise . </s> </p>
<p> <s> Hiljem olen paaniliselt näperdanud puulatvu , et veenduda , kas nad on ikka käega katsutavad . </s> <s> Nad pole seda sugugi alati , pigem üpris harva . </s> <s> Maailm on kitsi ennast näitama , tihti avab ta endast vaid mõne tükikese , mõne valguslaigu , mõne heli . </s> <s> Kui püüan nüüd selgeks teha , mis on minu elus olnud väärtuslikku , siis pean meenutama neid hetki . </s> <s> Avaneva maailma harvad sähvatused ongi see , mille nimel on tasunud elada . </s> <s> Õigemini : vaid nendel hetkedel olin ma tõeliselt elus , vaid nendel harvadel kordadel olin ma olemas . </s> <s> See on kibe ülestunnistus . </s> </p>
<p> <s> Munamäel oli maailm avatud , puuladvad kauguses olid käeulatuses . </s> <s> Siis korraga kõik kalestus . </s> <s> Ma ei mäleta , kuidas saime alla , kuidas istusime bussi . </s> <s> Avarus oli kaotanud tähenduse , metsatukad , künkad ja talud asusid jäigastunud ja läbitungimatus ruumis . </s> <s> Mälestus on kui punktiir . </s> <s> Hiljem , kui rikkis buss auras vihmasajus ja Maila kingade lirtsudes jooksis peatunud auto poole , suvatses maailm ootamatult taas avaneda . </s> <s> Kõik asus omale kohale ja omandas tähenduse . </s> </p>
<p> <s> Millegipärast arvan , et Maila maailm oli pidevalt avatud . </s> </p>
<p> <s> Ma ei tahaks enam rääkida eluloost , see on midagi segast ja tühist , seda on liialt palju ja oma toas ma komistan pidevalt selle tükkidele . </s> <s> See on ritta pandud sekeldamiste kirjeldus , see on jutustus kavalatest või rumalatest tegudest , mis tundusid kunagi ülitähtsad , kuid aja möödudes on muutunud tühisteks . </s> <s> Eesmärgikindlus ja tulemuslikkus – sõnad , mida trükitakse eeskuju pakkuva elulookirjelduse kaanele , on minu jaoks kaotanud tähenduse , ma ei tea enam , mis need on . </s> <s> Kuhu on jäänud minu uhked tulemused , melu ajalehtedes ja ümbritsev kadedus ? </s> <s> Kogu see elulugu ? </s> <s> Kui ma nüüd arvan kokku oma elu tulude ja kulude poole , siis märkan , et tulud ei koosne üldsegi mitte saavutustest , milleni olen jõudnud oma elulugu pidi ronides . </s> <s> Tähtsaks on osutunud hoopis need korrad , mil olen sellelt kartsalt maha astunud ja komberdanud ei tea kuhu . </s> <s> Olen olnud korilane , kes oma saagikorvi on korjanud Munamäe pilvevarje ja sülle pudenenud vanu fotosid , lauaserval istuvaid hiiri . </s> <s> Ma ei viitsi enam meenutada erutust intriigist , mis viis mind kokku Elliga . </s> <s> Ja hiljem lahku . </s> <s> Ja Ellit ennast . </s> <s> See kõik on tühi-tähi . </s> <s> ( Mis on temast saanud ? </s> <s> Vist kuulsin , et ta on sõitnud Ühendriikidesse , abiellunud kuulsa professoriga , kes Elmari instituudis loengut käis pidamas , ta on nüüd väärikas proua kusagil LA eeslinnas . </s> <s> Ah jaa , ma sain talt ju paari aasta eest jõulukaardi . </s> <s> Kuid mis mul temast ? ) </s> <s> See-eest kordub taas ja taas vahutavate pritsmete imeline teekond oimukohtadelt pakatavatele rindadele , sealt tilkadena minu sõrmedele . </s> <s> Olgu need siis kelle rinnad tahes . </s> <s> Selle vee olen talletanud , mingisse pudelisse villituna ja ajukäärude vahele pakituna olen seda korterist korterisse kaasas kandnud . </s> <s> Mul on selliseid asju veel hulganisti , nagu Peeter Suurel , kes üle kogu ilma kogus oma Kunstkamerasse igasugust träni . </s> <s> Ühenduslülid nende hetkede vahel ei oma tähendust , üks ei tulene teisest , nende järgnevuses puudub sündmuste põhjuslik seos ja nad ei sõlmu ladusaks jutustuseks . </s> <s> Need seisavad omaette . </s> <s> Ainuke siduv lüli nende vahel olen mina ise . </s> <s> Iga selline kogemus teeb mind rikkamaks ja koolitab mõistma järgmist . </s> <s> Iga järgnev tähthetk on tegelikult eksam , et kas eelmine õppetükk on omandatud . </s> <s> Häda läbikukkujale , tema elu on mõistetud kiduma . </s> </p>
<p> <s> Milliseid keerulisi teid mööda astusin Munamäe pilvede alla või pulkpoisse joonistama Pirita randa , kuhu sealt edasi läksin – pole tähtis . </s> <s> Nendesse paikadesse pole võimalik jõuda kavalate ettevalmistustega , nii , nagu liigutakse eluloo rööpmeid mööda aumärkide ja tammepuust mööbliga kabinettide poole . </s> <s> Need tähthetked lihtsalt tulevad , kui nad seda vajalikuks peavad . </s> <s> Ja kui sa neid ootad . </s> <s> Ainuke , mida inimene saab teha , on neid ära tunda , nagu kogenud seenekorjaja suudab märgata puravikku räguses metsaaluses . </s> <s> Näha , ja mitte peale astuda . </s> <s> Osata eraldada tatikatest . </s> <s> Ja üles korjata ja korvi panna . </s> <s> Ma olen olnud korilane , mitte eluloo elaja . </s> <s> Elulugu on jama , ta räägib tühjast auahnusest , mida mu elus on olnud ka üksjagu . </s> <s> Kui veab , siis on sul eluloo asemel su elu kollektsioon , seosetu kogu igasuguseid uhkeid asju . </s> <s> Sa võid siis neid oma elu õhtul kastist välja võtta ja lauale ritta laduda , kord ühes , siis teises järjekorras . </s> <s> Võid neilt pühkida tolmu , kuigi neil on kalduvus mitte tolmuda . </s> <s> Ja iga uue ülevaatusega koged midagi sellist , mida omal ajal unustasid läbi elada . </s> </p>
<p> <s> Peidan silme eest kaugemale " Eesti elulood " . </s> <s> See teatmeteos külvab vaid segadust . </s> <s> Saatus ei avaldu mitte peadpööritavas või nurjunud karjääris , vaid selles , milliseid tundeid , lõhnu ja värve on antud sulle elus kogeda . </s> <s> Või pole sulle üldse neid antud , juhtub ka seda , ja ka siis saab elu ära elatud . </s> <s> Kui pole olnud teravaid kokkupuutehetki maailmaga , asuvad nende asemele käsipidi kokkuaheldatud kalendridaatumid , see tähendab elulugu . </s> <s> Kellel juhtub nõnda , seda võib lohutada : sa oled süütu , sa ei tea ega saa eales teada teistsuguse peibutava võimaluse olemasolust . </s> </p>
<p> <s> Enamik minu kuldseid hetki kuulus noorusesse . </s> <s> Siis nende rida harvenes ja katkes . </s> <s> Nüüd on nad taas hakanud mind külastama . </s> </p>
<p> <s> Ühes õiges kollektsioonis on kindlasti asju , mis eraldatakse ja asetatakse toa keskele postamendile . </s> <s> Oleks mul selline punasest puust alus , paneksin sellele oma kivi koos nõidusliku hommikutunniga , mil ta tasku pistsin . </s> </p>
<p> <s> Elmar tuli ükskord minu juurde , oli rohkem purjus kui tavaliselt . </s> <s> Kaasas paksus kampsunis siledaks kammitud noorsand . </s> <s> See tõmbas lontivajunud pükste taskust pudeli konjakit : " Zdrastvuite ! " </s> <s> Tal käivat pea natuke ringi , vaid osaliselt alkoholist . </s> <s> " Kummalised inimesed olete siin , kummaline linn . " </s> <s> Ta võttis samast taskust veel paar ajakirja , oli märkimisväärne , kui palju sinna igasugust nodi mahtus . </s> <s> Ootasin , kunas ta sealt veel jänese välja tõmbab . </s> <s> Jäi tõmbama . </s> <s> Ajakirjades , mida ta näitas , oli trükitud tema jutustusi . </s> <s> " Sõimatakse . </s> <s> Kuid toimetuses oli paar mõistlikku inimest . </s> <s> Avaldati ! " </s> <s> Ta ütles porjadotšnõje ljudi , neid olevat hakanud Moskvas pragude vahelt välja ronima . </s> <s> Ülejäänud on svolotši . </s> <s> " Teil on siin teisiti ! " </s> <s> Tohoh ! </s> <s> Tegelikult ma nii ei öelnud . </s> <s> Olin meelitatud ja pidasin klaasitõstmiste vahel seda loomulikuks , kuidas siis muidu . </s> <s> Siis hakkaski vist kusagilt jäneseid nähtavale tulema . </s> </p>
<p> <s> Ta tuli ja kadus . </s> <s> Aeg-ajalt oli temast midagi kuulda . </s> <s> Kesktelevisioonis etendati õel paroodia ennast Läänele maha müünud grafomaanidest . </s> <s> " Pegasuses " muutus ta jutuaineks , Moskvas ilmus raamat , mis küll põhjustas toimetaja lahtilaskmise ja avaldamiskeelu . </s> <s> Ometi trükiti kimp tema jutte " Loomingu Raamatukogus " ja Draamateatris mängiti tema näidendit . </s> <s> " Ameerika Hääles " hakati kõnelema temast kui ühest ajastu suurkujust . </s> </p>
<p> <s> Paar aastat hiljem ühel päeval astusin parajasti välja Tartu maantee petrooleumipoest , kui temaga kokku põrkasin . </s> <s> " Jälle Tallinnas ? " – " A kakže ! " </s> </p>
<p> <s> Hiljem sõitis ta Ameerikasse . </s> <s> Tema kohta hakati ütlema " dissident " . </s> </p>
<p> <s> Petrooleumipoes oli müüjaks tuttav tüdruk , kellele minu tookordsed punased juuksed meeldisid . </s> <s> Temalt kuulsin , et tinakat ostsid kahte moodi tegelased . </s> <s> Sinise näoga pätid võtsid pudelhaaval , nad kallasid sinna soola sisse ja raputasid , kuni kõik see pask , mürk ja värv , kalestus ja helvestena põhja vajus . </s> <s> Peale jäi puhas piiritus . </s> <s> Peenemad härrad ( ikka vist seltsimehed tookord ) ostsid kastide kaupa ja lasid kogu partii destilleerimisaparaadist läbi . </s> </p>
<p> <s> Siinpool ja sealpool kooruva värviga kriuksuvat poeust . </s> <s> Ühel pool natuke kosutavat juttu petrooleumitüdrukuga , teisel pool kohtumine kuulsusega . </s> <s> Kumb oli olulisem ? </s> <s> Mõlemad on salvestunud võrdselt , kusjuures moskvalane salvestus eeskätt selle tõttu , et teadsin , ta on kuulsus . </s> </p>
<p> <s> Projekteerin petrooleumiplika vastasmaja tule- </s> </p>
<p> <s> müürile , nagu lahtilõikamiseks laboratooriumilauale . </s> <s> Enne kui skalpelli pihku saan , muutub ta Mailaks , siseneb vihmasattu ja jookseb maanteel peatunud auto poole . </s> </p>
<p> <s> Olen kohanud veel ühte kirjameest . </s> <s> Ma pole tema teoseid lugenud , ühte alustasin , sedagi pärast kohtumist , kuid jätsin pooleli . </s> <s> Oli augusti lõpp , suvi võttis viimast , kuigi suvitajad olid kõik juba lahkunud . </s> <s> Istusime Võsu rannas pingil , pudel starkat käeulatuses . </s> <s> Me rääkisime kirjandusest , elust ja ei tea millest kõigest . </s> <s> Millest täpselt , ei mäleta seegikord – ja polegi tähtis . </s> <s> Kuid mäletan kasvavat teineteisemõistmist , mis paisus maailmamõistmiseks . </s> <s> Kõik omandas tähenduse , loojuv päike , tüünelt loksuv meri , kajakate kisa . </s> <s> Väikluse maailm sulgus karpi , eraldus ülejäänud universumist ja ujus kaugusse . </s> <s> See tunne , see elamus on jäänud minus püsima ja kuulub minu elu plusspunktide ritta . </s> </p>
<p> <s> Maailm kõneleb meiega loendamatutes keeltes . </s> <s> Elmarile inimeste , minule hetkede keeles . </s> <s> Ka inimesed tõlgin hetkedeks , unustan nimed , kuid märgin üles pilvede asendi . </s> </p>
<p> <s> Kust küll Elmar kõik need oma tuttavad võttis ? </s> <s> Küllap ka tema kollektsioneeris , kui mitte hetki , siis inimesi . </s> <s> Isevärki inimesed nagu kleepusid ise tema külge . </s> <s> Küllap avaldus selles tema saatus , mida ennustajaproua ei suutnud märgata . </s> <s> Tema elukollektsioon oleks nagu kast tinasõduritega . </s> <s> Ta võib need välja võtta ja mitut moodi marssima panna . </s> </p>
<p> <s> Kõik ajalehed on täis kirjutisi Elmari avastusest . </s> <s> Kasutatakse sõnu : " väike Eesti teel suurde maailma " , " meie omad Pasteurid " . </s> <s> Miks just Pasteurid ? </s> <s> Vihjatakse võimalikule Nobeli preemiale . </s> <s> Tegelikult ei meeldi ma endale üldse . </s> <s> Ma ei salli enam peegleid ega soovi näha ennast peegeldumas vastutulijate silmades . </s> </p>
<p> <s> Logistan liftiga alumisele korrusele , ikka postkasti vaatama . </s> <s> Liftiust avades tunnen suitsu ja kõrbenud värvi lõhna . </s> <s> Altkorruse tšellomängija postkasti on keegi paberit täis toppinud ja siis põlema süüdanud . </s> <s> Põrandal lirtsub kustutusvesi ja vedelevad kõrbenud kirjapaberi tükid . </s> </p>
<p> <s> Minu postkastis on topeltmõõtu ümbrik , pungil paberit täis . </s> <s> Servgi natuke rebenenud . </s> <s> Elmarilt . </s> </p>
<p> <s> Tagasi oma laua taga , rebin ümbriku lahti , kuid ei hakka pabereid sealt välja võtma . </s> <s> Nagu vanasti , torkan paberipaki käest ära laualaekasse . </s> <s> Seal on mul mitmesuguseid asju . </s> <s> Alati , kui laeka avan , hüüavad nad mulle tervitusi . </s> <s> Sedapuhku viivitan kinnilükkamisega . </s> <s> Olen jõudnud märgata isa hõbeuuri tuhmilt läikivat kapslit . </s> <s> Isa oleks mind hulluks pidanud . </s> <s> Huvitav , mida oleks öelnud onu Anton ? </s> </p>
<p> <s> Vaatan graveeritud kellakapslit ühelt ja teiselt poolt . </s> <s> Ühel küljel on isa käänuline monogramm , teisel roosiõied . </s> <s> Võttes käsile mingi mõtte , olen hakanud ka seda peos veeretama , vaatlema ühest , siis teisest küljest , ilma et tekiks tahtmist seda käest ära panna ja käsile võtta midagi mõistlikumat . </s> <s> Mõte muutub käehigist libedaks . </s> <s> Nagu uurikapsel . </s> <s> Nagu peos hoitud kivi . </s> <s> Nagu Munamägi . </s> <s> Nagu minu paistes jalatallad . </s> <s> Olles kord juba pistetud tuhvlitesse ja seatud vaatleja seisusse , ei soovi nad enam haakuda põrandavaibaga – nagu ka isa uur on ammu kaotanud huvi aja näitamise vastu . </s> </p>
<p> <s> Tšellomängija jutustas kõrbenud postkasti juures mulle anekdoodi . </s> <s> Täna hommikul , kui ärkasin , nali meenus , ma naersin omaette , siis aga avastasin , et ei mäleta sellest midagi . </s> <s> See tegi veel rohkem nalja . </s> <s> Kohvi juures püüdsin lugu rekonstrueerida , kuid tulemus oli ebaveenev . </s> <s> Ometi kirgastus eilne naljatunne üha toredamaks ning ma asetasin selle kuklasisesele riiulile , kuhu tavatsen tõsta igasuguseid nipsasju . </s> <s> Mis parata , see on asjade tavaline käik . </s> <s> Kui meenutame midagi , siis konstrueerime hoopis uue loo . </s> <s> See ei kattu olnuga . </s> <s> Ainus , milles võime kindlad olla , on meid valdav tunne , mingi aroom , mis äkki kohinal voolab aknast sisse . </s> <s> Harilikult on see salvestunud autentselt . </s> <s> Uus mälluehitatu on vaid tingmärk , vaid kellavärgiga sütik , et kunagist süütesegu taas plahvatama panna . </s> </p>
<p> <s> Lifti teraspuuri eilsed mustavad varjud valgel trepikojaseinal , korteriuks , mille keegi loll oli värvinud punaseks , tõid meelde murule veereva tumepunase auto , millest koorus samasugune mustast ümbritsetud helendus . </s> <s> Kuid ikkagi oli kogu see värk nihestunud . </s> <s> Eilseid trepikoja varje kujundas enda järgi kunagine mälestus , see ise on aga samuti väändunud , rõhutamaks midagi määravat , mingit erilist fluidumit , millesse olin kunagi mähkunud ja mis oli siis olulisem kuivadest faktidest . </s> <s> Sellised mälestused sõlmuvad ja moodustavad võrgu , millest me ei suuda enam välja rabeleda . </s> <s> Kainelt mõeldes ja arvestades tookordset moepilti , ei tundu usutav , et Carla kandis juunikuus musta . </s> <s> Mustad olid juuksed , mille kleepuv tihkus voolas minu silmis üle tema nõtkete puusade ja reite ( kas olidki juuksed mustad ? ) . </s> <s> Võimalik , et kaasa aitas meenutus musta rõivastatud Kuningannast , kes mulle lasteraamatu piltidel tunduvalt rohkem meeldis kui Lumivalgeke . </s> <s> Võimalik , et hoopis siit sai kõik alguse . </s> <s> Üha rohkem olen hakanud mõistma , et moonutused mälupildis toovad esile just kunagiste sündmuste tõelise olemuse . </s> <s> Ilmselt on mälu tänu oma lünkadele targem , kui me arvame . </s> <s> Tema jõud peitub kalduvuses deformeerida . </s> <s> Ainult moondunud mälestus on tõene . </s> <s> Kuidas ka ei oleks , mind jälitab juba pikemat aega musta ja valge teineteise peituv jada . </s> <s> Ma ei tea miks , aga klaveriklahvid mõjuvad mulle erootiliselt . </s> <s> Ma olin kõik selle aastakümneteks unustanud . </s> <s> Puberteedieas külastas Carla sageli minu unenägusid . </s> </p>
<p> <s> Näen Carlat ja Tanjat käsikäes astumas tuppa . </s> </p>
<p> <s> Raamaturiiuli kõrgemad korrused on mulle kättesaamatud . </s> <s> Seal asuv tarkus on välja lülitatud minu tarbimisringist . </s> <s> Ülevalt kolmanda riiulini ma siiski hädapärast ulatun . </s> <s> Tõmban sealt välja paksu köite ning asetan lauale . </s> <s> Otsin välja klantspaberile trükitud taoistlikku yin'i ja yang'i tähistava ringkujundi . </s> <s> Tühja mul hiinlaste salatarkusest , mind huvitab praegu graafiline kujund , mis kattub silme ees viirastuva naisenäoga . </s> <s> Või mis naisenägu ! </s> <s> Nägu , mida olen ikka ja jälle näinud varisenud krohvil ja kohvitasside põhjas . </s> <s> Muidugi oli see Elmar , kes mulle esmakordselt seda musta ja valge embumist näitas . </s> <s> See oli ajal , kui sellised teadmised kuulusid kui mitte keelatute , siis vähemalt ebasoovitavate hulka . </s> <s> Mäletan täpselt , me olime elektrirongis ja sõitsime Pääskülla . </s> <s> Väljas sadas gripihaiget Eestimaa vihma ning perroonil jalutasid õlekarva olendid . </s> <s> Ta võttis portfellist mingi käsikirja – siis neid poolkeelatud tekste liikus – ja hakkas mulle seda refereerima . </s> </p>
<p> <s> Selles ringmärgis on tugev noorusaastate lõhn , võib- olla seda tahtsingi nüüd nuusutada . </s> <s> Ei tea , mis mõlkus meeles hiinlastel , kui nad oma põhisümbolisse peitsid naisenäo ? </s> <s> Või mõlgub meeles minul , et seda sealt otsin ? </s> <s> See nägu on mind aeg-ajalt külastanud – ainult temale teada oleva ajagraafiku alusel . </s> <s> Ta on tulnud alati just siis , kui olen hakanud teda unustama . </s> </p>
<p> <s> Sulen raamatu . </s> <s> Taoismi kõiksust haarava sümboli ülekandmine naisele on lapsik ning ma heidan selle kõrvale . </s> <s> Kuid ikkagi , minu arusaama Õhtumaa naisest on miksitud hiinlaste mõlemad sugualged , mehe ja naise , taeva ja maa printsiip . </s> <s> Ehk ka hiinlased mõtlesid sellele , ega nad muidu poleks niisugust pilti joonistanud ! </s> </p>
<p> <s> Elevandiluust Hiina draakon seinal kriiksatab , nagu tahaks mulle pähe kukkuda . </s> <s> See jutt talle ei meeldi . </s> <s> Panen raamatu ära . </s> <s> Tahan luua endale omad sümbolid ja tunnen õõva , kui mingi valmis märk minu kujutlustega kattub . </s> <s> Maailmas on palju toredaid tarkusi , mida kena lambivalgel uurida . </s> <s> Kuid mõte , et võiksin neist juhinduda , on naeruväärne . </s> </p>
<p> <s> Rosalind on muutunud hooletuks . </s> <s> Selja tagant õla juurest on ta kleidi õmblus rebenenud . </s> <s> Ta käib juba mitu päeva niiviisi . </s> <s> Ta pole küll kunagi olnud pedant , kõiki tema toimetusi on saatnud vana hea talupojahoiak – kõike tuleb teha niipalju , et oleks paras . </s> <s> Nüüd on aga asjad paigast ära , õmblus on hargnenud , kuid ukselinki nühib ta pool tundi . </s> <s> Samas aga jäävad porised jäljed esikus pühkimata . </s> <s> Rosalind vaatleb neid ja mõtleb . </s> </p>
<p> <s> Mõtlemisega on asjad üldse isevärki , see on kõikidest võimalikest tegevustest kõige mõnusam . </s> <s> Milleks muuks veel elada ? </s> <s> Kuid mõtlemises on ka lõks . </s> <s> Mõeldes Munamäest ma väljun tookordsest ajast ja ruumist ja , istunud tugitooli , vaatan kõike kõrvalt . </s> <s> Ma pole enam osaline , vaid kiretu kohtunik . </s> <s> Ma kaotan seose sellega , millest tahan kinni haarata . </s> <s> Kas ikka tahan ? </s> <s> Võib-olla selleks ma mõtlengi , et lõpuks ometi vabaneda . </s> <s> Et lõigata lahti , rebida katki pitsitav ümbris – nagu Rosalindi kleit – , hüpata välja liikuvast bussist , anda puulatvadele iseseisev elu ja viia nad tagasi sinna , kuhu nad kuuluvad . </s> <s> Mitte liiga kaugele , et ikka vahel külas käia . </s> <s> Ma mõtlen selleks , et saada õigus unustada . </s> </p>
<p> <s> Mõtted on peenikesed vennad . </s> <s> Mõnigi kord tähendab mõnusalt voolav mõte lihtsalt seda , et ei viitsi enam kaasa teha . </s> <s> Ma ei tea , kas ma soovingi enam istuda Elmariga Harjumäel . </s> <s> Ma meenutan vaidlusi sõpradega , kordan üle ja lihvin kunagisi väiteid , tundes rahuldust teadmisest , et need tormised ja lõppkokkuvõttes tüütavad õhtud ei kordu enam iial . </s> <s> Eile õhtul istusin ja mõtlesin , kas minna magama või mitte . </s> <s> Nõks oli aga selles , et ma ei viitsinud aset ära teha . </s> <s> Mõtlesin ka igasugustest maailmavärkidest – ikka ainult seepärast , et mul puudub õnneks igasugune võimalus nendesse sekkuda . </s> <s> Asjade üle , mida on võimalik muuta , loobume tavaliselt mõtlemast . </s> <s> Mõtlemine on üks laiskuse avaldumisviise . </s> <s> Ma peaksin kiitma laiskust , kui see poleks nii väga eneseõigustuse moodi . </s> <s> Lausa piinav on mõelda , et ma pole seda alati olnud ! </s> </p>
<p> <s> Hämardub . </s> <s> Ma joonistan kohvirõngastatud paberile pulkpoisse . </s> <s> Need hüppavad rõngast teise , võtavad käest kinni ja turnivad laualambi kupli äärel . </s> <s> Nad lasevad ennast rippu ja õõtsuvad õhuvoolus . </s> <s> Toa õhk pole kunagi rahulik , need on uitama pääsenud mõtted , mis panevad paberilehti laualt põrandale liuglema . </s> <s> Olen olnud vist sama lihavaene nagu need joonolendid . </s> </p>
<p> <s> Kuulsin tšellomängijat majast lahkumas ( teda peabki välisuks vajalikuks austada sordiiniga trompetiga ) . </s> <s> Tšello hääled jäid aga majas kõlama ja sumbusid alles poolteist tundi hiljem . </s> </p>
<p> <s> Tõstan käe , et juukseid kammida , kuid meenub , et pealagi on juba ammugi kiilas . </s> <s> Uksekell heliseb ja ma lähen avama . </s> <s> Trepikojas seisab lontkõrvadega noormees . </s> <s> Hetkeks tundub , et ta ei suuda piisavalt koordineerida oma käte ja jalgade tegevust . </s> </p>
<p> <s> " Vabandage , ma oleksin soovinud – ee – minu nimi on Valdur – Ülikool – ma kuulsin , et teie valduses on luuletaja Kirsikännu kirjavahetus . </s> <s> Ma kirjutan oma magistritööd – mul oleks väga vaja – kas te lubaksite mul sellega tutvuda ? " </s> </p>
<p> <s> Kust kurat ta seda teab ? </s> </p>
<p> <s> Tülpinult pööran selja ja kutsun ta käeviipega endale järgnema . </s> <s> Võtan kapist kausta – olin just asetanud oma kivi sellele – ja ulatan lontkõrvale . </s> <s> Peldikusse ma teda lugema siiski ei saada , nagu omal ajal Professor saatis Elmari . </s> <s> Parem lähen sinna ise . </s> <s> Võtan ajalehed ja suundun hoopis kööki . </s> <s> Asetan kohvitassi ajalehtedele ja jään mõtlema . </s> <s> Kunagistel päevadel , mis praegu tunduvad Homerose-aegsetena , oli Kirsikänd olnud Inge ema , minu tädi kavaler . </s> <s> Tädi teadis täpselt , kuidas kohvitassi näpu vahel hoida ja millist jooki millisesse kristallklaasi kallata . </s> <s> Tema tassidest rõngaid laudlinale ei jäänud . </s> <s> Inge oli ema kirjavahetuse hoolega alles hoidnud , kirjad eraldi , punase siidilindiga kokku seotud postkaardid eraldi . </s> <s> Ma pole nendest kellelegi rääkinud . </s> </p>
<p> <s> Poisi kõrvad on tõmbunud pea ligi . </s> <s> " Teil on ülimalt huvitav raamatukogu . </s> <s> Kas ma võiksin seda mõnikord lähemalt uurida ? " </s> <s> Ohkan omaette . </s> <s> Oleksid sa , vend , näinud ühte teist raamatukogu . </s> <s> Kuulsin , et see olevat pärast omaniku surma kilokaupa maha müüdud . </s> <s> Niisiis , ring on täis ja mul jääb üle veel lae alla auk raiuda ja seal hingamas käia . </s> </p>
<p> <s> Varsti tuleb Rosalind , ta on hakanud veelgi sagedamini käima , õigemini , ta on kogu aeg siin . </s> <s> Kui ta ei tee muud , siis istub lihtsalt köögis akna all , aeg-ajalt üle ukse minu tuppa vaadates . </s> <s> Ta arvab , et peab mul pidevalt silma peal hoidma . </s> <s> Täna on ta kuidagi eriliselt kõhevil . </s> <s> Ei jõua veel ringigi vaadata , kui juba küsib : " Sul on täna käinud külaline ? " </s> <s> Ei tea , kust ta selle poisi mulle ettelükkamiseks välja koukis ? </s> <s> Et ma ikka ei kaotaks kontakti maailmaga ! </s> <s> Küllap on ta käinud minu kappe sorimas . </s> </p>
<p> <s> Ma olin tookord just väljunud keemilise puhastuse uksest , kui põrkasin kokku punetava näo ja pleekinud juustega mehega . </s> <s> Ta pidurdus osava pöördega , jalad tegid kriuksu , ja jäi paariks sekundiks mulle otsa jõllitama . </s> </p>
<p> <s> " Kurat , ma tunnen sind . </s> <s> Me võtsime su auto peale , koos tüdrukuga . " </s> <s> Ta vaatas mulle kontrollimiseks veel kord otsa . </s> <s> " Jah , õige ! " </s> </p>
<p> <s> Läksime ja tõstsime endale nurga taga ette paar õlut . </s> </p>
<p> <s> " Tead , ma sain nagu serviti . </s> <s> Sinu tüdruk nagu keevitas ennast mulle silmade ette , mitte ei saanud enam lahti . </s> <s> Lõpuks võtsin endale naiseks just sama nägu tüdruku . </s> <s> Läksin sellega rängalt alt ! </s> <s> Nüüd olen tänu Jumalale lahutatud . " </s> <s> Pidi ta mulle seda päeva jälle meelde tuletama ja pidi see kohtumine praegu uuesti meenuma ! </s> </p>
<p> <s> Minu elus on siiski olnud elulugu , see oli kunagi ammu . </s> <s> Ükskord ütles ennustaja : " Hoidu aja eest , mil tulevik saab minevikuks ! " </s> <s> Siis elulugu seiskub . </s> <s> Sellest on aastakümneid , kui see juhtus , kui midagi katkes . </s> <s> Piisab vaid , kui öelda , et sellel oli mingi seos kahte liiki metallilõgina ja ühe telefonikõnega . </s> <s> Mul oli elulugu , mis jäi elamata . </s> </p>
<p> <s> Äkki tundsin igatsust millegi järele , mida olin kramplikult püüdnud endast välja juurida . </s> <s> Järsku ei tähenda elulugu mitte alati käsipidi kokku aheldatud päevi ? </s> </p>
<p> <s> Jälle uksekell heliseb . </s> <s> Minu korterist on saanud läbisõiduhoov . </s> <s> Olen muutunud kahtlustavaks – ajalehtedes kirjutatakse igasugust jälkust , postkastid süttivad – , sestap surun ennast uksesilma vastu . </s> <s> Trepikoja hämaruses seisab Elmar ja kõigutab ennast aeglaselt varvastelt kandadele . </s> <s> Ta on jäänud vanemaks , juuksed on hõrenenud , kuid nina on endiselt terav . </s> <s> Ta silmad on pilukil , ümbritsetud kortsudest , ta uurib ainiti minu uksematti . </s> <s> Püüan leida veel midagi olulist . </s> <s> Tal on käes kilekott . </s> <s> Mõneks ajaks pööran tähelepanu rõivastele . </s> <s> Püksid pole just päris värskelt triigitud , kuid seda polnud nad ka meie nooruses . </s> <s> Vahepealsetel aastatel oli ta küll alati nagu nõelasilmast tulnud , või oli ta ennast telesaadeteks üles mukkinud , mine tea . </s> <s> Lõpuks avan ukse . </s> </p>
<p> <s> " No kas jõudsid mind põhjalikult läbi uurida ? " küsib Elmar tere asemel . </s> </p>
<p> <s> Nohisen midagi , hoidun semulikult müksamast vastu õlga ning kutsun ta sisse . </s> <s> Elmar võtab kotist " Black Label'i " ja asetab lauale . </s> <s> " Kus su klaasid on ? " </s> <s> Tahan minna tooma , kuid Elmar lööb käega : </s> </p>
<p> <s> " Ole paigal ! </s> <s> Ma ise lähen ja otsin . " </s> <s> Elmar tuleb tagasi kahe kohvitassiga . </s> <s> Ta kallab tassid täis , kummutab ühe poolikuks ja ütleb : " Nüüd võib ka istuda ! " </s> <s> Tema silmad löövad naeruseks . </s> <s> " Ütle , kumb ajavahemik tundub pikem : kas meie esimesest kohtumisest kuni Lindamäel konjakivõtmiseni – mäletad ? </s> <s> Või siis sellest korrast tänaseni ? </s> <s> Vahepeal me suurt ei kohtunud , kui mitte arvesse võtta juhuslikke tänaval vastamisijooksmisi . " </s> </p>
<p> <s> Kaalun nagu kahte kivi peopesal hüpatades . </s> <s> " Esimene pool tundub pikem . </s> <s> Alles see oli . " </s> </p>
<p> <s> " Pihtas ! </s> <s> Esimene kestis tervelt kaheksa aastat , teine aga ainult kolmkümmend viis . " </s> </p>
<p> <s> " Ma siiski pidasin sul silma peal . " </s> </p>
<p> <s> " Mina sinul mitte . </s> <s> Mul oli muudki teha . " </s> </p>
<p> <s> " Geenid ? " </s> </p>
<p> <s> " Ma arvasin ka nõnda . </s> <s> Tegelikult , nagu välja tuli , hoopis kõik , mis nende ümber kilksus-kolksus . " </s> </p>
<p> <s> Mul pole mingit aimu , mis seal kolksus . </s> <s> Tegelikult mind see ei huvita . </s> <s> Võtsin lõpuks ka oma tassi kätte ja rüüpasin pisut pealt . </s> <s> Ma pole ammu kärakat proovinud . </s> <s> Minu kainest peast mõtete kilksumine-kolksumine on mulle raskelt meeldima hakanud , ma ei taha , et seal hakkaks midagi teistmoodi häälitsema . </s> <s> Tõstsin kivi laualt ja asetasin selle laekasse . </s> <s> Pole tal vaja pealt vaadata . </s> </p>
<p> <s> " Kas mäletad Munamäge ? </s> <s> See on kummaline , kuidas tookord oli kõik probleemivaba . </s> <s> Veider , et nüüd , kus kõiksugu hädad on mulle lõpprängalt kaela sadanud , tunnen endas äkki samasugust vabadust . " </s> </p>
<p> <s> Probleemivaba Munamägi ? </s> <s> Kõik minu peavalud saavad alguse sealt . </s> </p>
<p> <s> Elmar vaikib pikalt . </s> </p>
<p> <s> " Õigemini oli see mingi nullpunkt , " targutab ta edasi . </s> <s> " Selle ümber võinuks ehitada koordinaatvõrgustiku , kui oleks taibanud . </s> <s> Võtta mõni juhuslik mulje ja ehitada sellele reegel – ja see poleks halvem maailmakirjeldus kui ükskõik mis muu . " </s> </p>
<p> <s> No jah , tuul puhus kust tahtis , pumpas meid igasuguseid mõttejuppe täis . </s> <s> Pärast tuli aga alla tulla ja juhuslikud mõttekillud tegid veel kaua haiget . </s> <s> Paraku on reeglid kõige juhuslikumad asjad . </s> </p>
<p> <s> " Ma praegu mõtlen , millisest nullpunktist ma oma elu tegelikult alustasin . " </s> </p>
<p> <s> Huvitav , kas mina olen seda üldse alustanud ? </s> </p>
<p> <s> Elmar laseb edasi . </s> <s> Tal on tekst ette valmistatud . </s> <s> Usun , et ta oli sellele mõelnud aastaid . </s> </p>
<p> <s> " Kas tead , mis oli tookord teisiti ? </s> <s> Tookord oli sõprus see , mis ruulis , mida teha ja ette võtta . </s> <s> Me tegime kõike koos , me kohandasime oma huvid ja oma tegemised üksteise järgi . </s> <s> Siis saime vanemaks ja targemaks ning asi läks pahupidi . </s> <s> Me mõtlesime välja , mida me kangesti tahame teha , ja valisime sõbrad juba selle alusel . </s> <s> Igaks ettevõtmiseks omad sõbrad , igaüks neist oli natuke sõber vastavalt oma rollile , universaalsõpru polnud enam vaja . </s> <s> Viga oli selles , et need midagi teha tahtmised olid üpris toorelt välja mõeldud , enne , kui me õigupoolest taipasime , mida nad tähendavad . </s> <s> Siis aga juhtus , et me saime kõvadeks tegijateks ning sellistena püsimine ei vajanud enam sõbrateenet . </s> <s> Vahest lipitsejateenet . </s> <s> Ega polnud ka endal enam vaja mõelda , milleks kõike seda üldse vaja on . </s> <s> Ise aga olime vajalikud paljudele , need siis püüdsid olla meie sõbrad . </s> <s> Sõpru nagu raba . </s> <s> Siis aga vajusid kõik need kirjud suled seljast ja äkki ei sõpru ega midagi . " </s> </p>
<p> <s> " Kas igatsed neid sulgi tagasi ? " </s> <s> Veider kujutleda Elmarit sulelisena – ei tea , mis lind ta oleks ? </s> <s> Aga ta ei kuule mind . </s> </p>
<p> <s> " Me usume pimesi , et elu on valikute tegemine . </s> <s> See on jama , meile pole kunagi kätte antud piisavalt lähteandmeid . </s> <s> Meid endid valitakse – ikka selle nõksu abil , milline andmetepakett meist kellelegi valiku tegemiseks pihku pistetakse . </s> <s> Sellega on ju kõik ette määratud . </s> <s> Ja meie arvame , et teeme omad otsused ise ja sõltumatult ! </s> <s> Alatasa tugineme oma otsustes puudulikele või koguni valedele eeldustele ja me võime vaid imestada , et teinekord märki tabame . " </s> <s> Elmar </s> </p>
<p> <s> vaikis ja rüüpas kortsuskulmul kohvitassist . </s> <s> " Selles ongi see põrgulõks . </s> <s> Ja ometi – elada valikuid tehes on ainus väärt elustiil . </s> <s> Kõik ongi ainult stiili küsimus , selles peitub elu väärtus . </s> <s> Amorfsus , valikutest loobumine on persseminek – mitte sellepärast , et mingid kahel- </s> </p>
<p> <s> davad tulemused jäävad saavutamata , vaid lihtsalt et see pole ilus – näed , tuleb välja , et ma olen esteet ! </s> <s> Minu stiil oli vale . </s> <s> Kas tead , viimase kahekümne aasta jooksul ei tulnud mul kunagi mainida nime Schopenhauer . " </s> </p>
<p> <s> " Kas tulidki Schopenhauerist rääkima ? " </s> <s> Kõik on hetkeks nagu kunagi , ainult Elmaril pole kaenla all paksu portfelli masinakirjas paljundatud tekstidega . </s> </p>
<p> <s> " Vaata , ma loobusin valikutest ja lasin otse edasi . </s> <s> Muide , minu avastus kõrbes põhja . </s> <s> Ma aimasin seda ette juba ammu . " </s> </p>
<p> <s> Kõik see jutt valikukohustusest on väga tark , ainult et ma oleksin võinud tõestada lausa vastupidist . </s> <s> Mis ei tähenda küll midagi . </s> <s> Mul pole põhjust pidada oma tõde paremaks tema omast . </s> <s> Ühes on tal õigus – kõik on tõepoolest stiili küsimus . </s> <s> Elmari häda on see , et mingil hetkel ei suutnud ta oma stiilile truuks jääda . </s> <s> Aga mina ? </s> <s> Suurema osa elust olin ma lihtsalt stiilitu , ja see on juba tõeline patt . </s> <s> Alles nüüd olen hakanud oma stiili kujundama . </s> </p>
<p> <s> Võtan kivi uuesti laekast välja ja hõõrun seda vastu kuuerevääri , nagu tahaksin ennast täita sedaviisi sündiva elektriga . </s> <s> Elmaril on kahtlemata õigus , kuid ma ise poleks nõnda taibanud rääkida . </s> <s> Ma lihtsalt pole ammu mõelnud sellele , mis toimus ajal , mil maailm sulgus , nendel aastakümnetel , mille kohta ma praegu ei oska öelda , mida ma tõeliselt tegin . </s> <s> Eks elasin järjepanu päevast päeva . </s> <s> Elasin elulugu . </s> <s> Ainult et siis juhtus maailma avanemist väga harva . </s> </p>
<p> <s> Näen , et Elmar tahab rääkida , ega sega vahele . </s> <s> Kuid ta keerab jutu hoopis mujale : </s> </p>
<p> <s> " Tõtt-öelda kandsite te mu maha . </s> <s> Tead , viimasel ajal , kui midagi hakkas hargnema , mõtlesin , et olen ringiga tagasi Munamäe ajas . </s> <s> Et ma tegin ära selle , milleks ma tookord valmistusin . </s> <s> Kui nüüd kõik kihva läks , avastasin , et tegelikult olen ikka seesama igav pedant kes aastakümneid . </s> <s> Eks seepärast asi nässu keeraski . </s> <s> Alles praegu ma tunnen , et olen vabanenud . </s> <s> Ma lähen vist tagasi oma metsatallu . </s> <s> Ma keeran ukse lukku nagu vanaperemees omal ajal ja pole tähtis , mis ma teen , kuid midagi ma teen . " </s> </p>
<p> <s> Ta tahab ikka midagi teha . </s> <s> Ta usub , et selles on pääsemine . </s> <s> Nüüd kallasin mina tassid täis : </s> </p>
<p> <s> " Kuulipilduja terviseks . </s> <s> Ehk leiad selle nüüd üles . " </s> <s> See on muidugi maitsetus , ma ei tea , mis mul vahetevahel hakkab . </s> </p>
<p> <s> Pudel saab kuivaks ja jutt hakkab soikuma . </s> <s> Elmar on välja öelnud laused , mis tal oli minule ütlemi- </s> </p>
<p> <s> seks ette valmis mõelnud . </s> <s> Uusi ta välja mõelda ei </s> </p>
<p> <s> viitsi , järsku pole tal enam midagi lisada . </s> <s> Lõpuks ta tõuseb . </s> </p>
<p> <s> Kui uks sulgub , võtan laekast Elmari postisaadetise . </s> <s> Ma polnud sõnagagi öelnud , et sain selle kätte . </s> <s> Paksust ümbrikust pudeneb masinakirjas lehti , kirjamärkidega napilt täidetud lehepindadel vaheldumas lühemad ja pikemad read . </s> <s> Luuletused ? </s> <s> Lausa uskumatu ! </s> <s> Oli ka kaaskiri , natuke teistmoodi paberil ja käsitsi kirjutatud : " Tead , kõik need aastad , kui oli väga sitt , vaidlesin mõttes sinuga . </s> <s> Kui ma aga sinuga ei sõimelnud , siis kirjutasin luuletusi . </s> <s> Mõelda vaid – see on tõsi , nagu kooliplika ! </s> <s> Praegu tuli tuju , et mõni vanadest kärssadest neid loeks . </s> <s> Mitte nostalgia , mitte et olge nüüd toredad poisid ja mõistke mind , mul ju nii sügav </s> </p>
<p> <s> hing ! </s> <s> Minu hing teisse ei puutu , pealegi pole nendel ridadel niinimetatud hingega midagi pistmist . </s> <s> Mul on lihtsalt vaja teada , et need tekstid asuvad veel mõnes ruumipunktis peale minu lauasahtli . </s> <s> Teatavasti sirtsutavad loomad puutüvedele , et märgistada oma territooriumit . </s> <s> Ma olen oma areaali kaotanud . </s> <s> Luuletamine on tegelikult paberile sirtsutamine , ruumi loomine iseendale . </s> <s> Neid lehti sinule sitavankale saates lasen lihtsalt veidi suuremas kaares – otsejoones sinu postkasti . " </s> </p>
<p> <s> Kurat , ma pole tõepoolest mitte millestki aru saanud , Elmar ei ole kunagi oma stiili kaotanud . </s> <s> Ta ajas mulle lihtsalt pada . </s> <s> Ma oleksin tahtnud teda tagasi kutsuda , aga kus sa enam ! </s> <s> Lugesin : </s> </p>
<p> <s> " Harjasin kuubedelt koredat toredust . </s> </p>
<p> <s> Hõlmadel kurdus tosinkond oletust </s> </p>
<p> <s> ununend õhtute jahedast olekust . " </s> </p>
<p> <s> Ma pole kindel , et Elmar ei tea midagi minust ja Ellist . </s> <s> Võimalik , et ta lihtsalt kavaldab . </s> </p>
<p> <s> Kampsun on valmis . </s> <s> Rosalind viskab selle minu ette lauale : " Pane selga ! " ja loovib uksest välja . </s> </p>
<p> <s> Nüüd on ta läinud ja ma istun , kampsun seljas , oma toolis . </s> <s> Ma olen vajunud sügavale polstrisse , lõug on lauaga tasa . </s> <s> Aknad puhuvad tõepoolest läbi . </s> <s> Varem ma ei pööranud sellele tähelepanu . </s> <s> Ma tunnen kerget puhangut kuklal , sellele vastandub mõnusalt tiirlev soojus ümber selja ja rinna ( kukla taga peab olema mõni teine puhuja , see ei saa olla tuul aknast ) . </s> <s> Ometi loob kampsun turvalisuse tunde . </s> <s> Pean tunnistama , et turvalisus on olnud minu siht , olen konstrueerinud endale olemisviisi , mis peaks mind tõhusalt kaitsema tuuletõmbuse eest . </s> <s> Kuid mida maksab see turvalisus , kui piisab Elmari närvilisest käetõukest , et see hakkaks ohtlikult mõranema ? </s> </p>
<p> <s> Elmar elab tõestatavate faktide maailmas . </s> <s> Mina olen aga alati uskunud , et ühed õiged faktid pole kunagi tõestatavad . </s> <s> Nüüd hakkan aga aimama , et kramplik usk tõe mitmevalentsusesse – see on tegelikult ettekääne . </s> <s> Ma klammerdusin oma teooriahakatiste külge , et saada elus pidepunkti , samas aga eitades igasuguste pidepunktide vajalikkust . </s> <s> Tegelikult mõtlen kogu aeg välja süsteeme , millel pole mingit tähendust . </s> <s> Ma olen ehitanud enda ümber maja , ma mõtlen välja lugusid . </s> <s> Mul pole ju mingit aimu , kes oli see punasest autost rohelisele õuemurule astunud naine – naine , keda ma nägin vaid hetkeks , kuid kes on saatnud mind läbi elu . </s> <s> Ma ei tea , mis oli tegelikult tema nimi , kas ta oli üldse seotud perekond Krulliga ( onu Antoniga tal vist siiski mingi seos oli – või olen välja mõelnud sellegi ? ) . </s> <s> Mida tean ma tegelikult Antonist ? </s> <s> Mida aga teab Elmar minust ? </s> <s> Kas Carla minu teadvuses on vähem reaalne kui mina ise Elmari mõtetes ? </s> <s> Elmaril igatahes niisugustes asjades kahtlusi pole . </s> </p>
<p> <s> Ärkan häälte peale . </s> <s> Seekord ei targuta maja oma elutõdedest , hääled seostuvad millegi hetkel toimuvaga . </s> <s> Kuulen lööke uksele , siis uksevineeri purunemist ja piida raginat . </s> <s> Määran eksimatult helide suuna , nad kostavad Tanja K. korterist . </s> <s> Taban kahtesid matsuvaid samme , ühed ketsides , teised nahktaldadega . </s> <s> Paar poolihääli öeldud karedat lauset põrisevad toolipõhjadel ja diivanivedrudes , kuni mattuvad plaksatavatesse löökidesse . </s> <s> Haaran telefoni järele , kuid käsi peatub poolel teel . </s> <s> Asetan toru tagasi . </s> <s> Kuidas saan seletada , et tean täpselt , mis toimub mitu korrust kõrgemal ? </s> <s> Minu jutt tunduks kahtlane ning ma sattuksin kirja võimaliku kaasosalisena . </s> </p>
<p> <s> Hiilin ukse juurde . </s> <s> Kolina vältimiseks olen kepid jätnud voodi juurde . </s> <s> See on kindlasti liigne ettevaatus , need tüübid oma eeslikõrvadega ei suudaks nagunii välja peilida minu liikumist . </s> <s> Surun ennast vastu vaatesilma . </s> <s> Kostub terav klirin , liftikabiini lambipirn lüüakse puruks . </s> <s> Minust sõidavad mööda kaks mustavat siluetti . </s> <s> Lift pabistab ega ütle nende kohta midagi . </s> </p>
<p> <s> Alt kostab tšellomängu . </s> </p>
<p> <s> Istun laua taha ja mudin oma kivi . </s> <s> Ma ei julge tuld süüdata , seetõttu ei näe , millised kivi jooned on pööratud minu poole . </s> <s> Tüki aja pärast käändub küsivalt välisuks . </s> <s> Kiired kontsasammud ( ma pole neid varem kuulnud ) klõbisevad lifti poole . </s> <s> See käivitub rutaka sõnaohtrusega , kuid erutusele vaatamata suudab täita oma kohust . </s> <s> Mööduvad minutid , siis hakkab väljast kostma sireeni helisid , alul kaugelt , kuni katkevad koos pidurikriginaga maja ees . </s> <s> Olen jälle uksesilma juures , näen ristlevate taskulambikiirte valguses mööda sõitmas punases vormirõivas parameedikuid . </s> <s> Palju neid oligi ? </s> <s> Tükk aega ebamääraseid sahinaid , tammumist , ampulliklirinat , sulguvate riistakohvrite klõpse , siis hakatakse kummisäärikute matsudes trepist alla tulema . </s> <s> Näen oma uksest mööda libisemas kanderaami . </s> </p>
<p> <s> Seon lipsu ette , panen tumeda ülikonna selga . </s> <s> Teistsugust ülikonda mul lihtsalt pole . </s> <s> Kapis seismisest on varrukale sööbinud tolmuplekid , revääridel on peidust välja ilmunud kunagised soustijäljed . </s> <s> Lähen vanni- </s> </p>
<p> <s> tuppa ja töötlen neid niiske käterätikuga . </s> <s> Saab natuke parem . </s> </p>
<p> <s> Surun mõlemad kepid tugevamini pihku . </s> <s> Takso juba ootab . </s> <s> Taksojuht lõpetab termosest kohvi rüüpamise ja võileivasöömise . </s> <s> Ta pakib söömata jäänud võileiva koos termosega portfelli ning pühib lõualt puru : </s> </p>
<p> <s> " Nii et haiglasse , papi ? </s> <s> Lilled kaasas ? ... </s> <s> Kapitaalselt vale ! </s> <s> Sinusugune ei peaks sinna ei tea kellele lilli viima . </s> <s> Sa peaksid ise seal pidžaama väel siruli olema ja laskma lilli endale ümber ikebanaks sättida ... </s> <s> Või pole sul kedagi , kes sätiks ? </s> <s> Parem ongi ! </s> <s> Üksinda on okei . </s> <s> Teistest inimestest on ainult tüli . </s> <s> Vaata neid , kes seal tänava äärt mööda kõnnivad ! </s> <s> Kuhu nad kõlbavad ? ... </s> <s> Ma ütlesin talle , et ära jama , aga kus sa ! </s> <s> Kõige hullem , et mõni ei saa üldse aru , mis talle öeldakse ... aga mina räägin lausa ingli keeli ... tema aga ütleb – mis sa haugud ! </s> <s> No milles siis koer süüdi on ! </s> <s> Koer on inimesest iga kell parem ... </s> <s> Kuhu me pidime sõitma ? </s> <s> Ah haiglasse ! ... </s> <s> Kas sa üldse tead , miks sa sinna lähed ? </s> <s> Küllap oled kunagi kellelegi lilled andmata jätnud , nüüd tormad kohale , et mitte enam hiljaks jääda ... </s> </p>
<p> <s> Tead , ma hakkasin kirjutama raamatut . </s> <s> Sa ei kujuta ette , mida kõike võib taksojuhina näha ! </s> <s> Ma vaatan talle otsa ja kohe on näha , mis vend ta on . </s> <s> Jälle üks punkt kirjas , jälle tolgus , kes ei kõlba kuhugi ! ... </s> <s> Ja siis nad räägivad igasuguseid asju . </s> <s> Oleks veel minuga , aga omavahel . </s> <s> Mis asja neil rääkida on ! </s> <s> Vahest aga kuuleb siiski põnevat värki . </s> <s> Üks rääkis , et tahab ennast ära tappa . </s> <s> Ma viigu ta raudteeülesõidukohale . </s> <s> Rääkis , et pilved muudkui lähevad ja lähevad , aga tema muudkui istub ja istub . </s> <s> Oli vist seal veel midagi . </s> <s> Kui kohale jõudsime , oli tal tuju üle läinud . </s> <s> Vihma sadas , ei tahtnud vist ennast märjaks teha . </s> <s> Ma küsisin talt tagasiviimise eest topelt hinna ... </s> </p>
<p> <s> No kuhu sa ronid ? </s> <s> Vanamutt võiks parem kodus istuda kui autode vahel kakerdada . </s> <s> Neid kuradeid on tõesti liiga palju ! ... </s> <s> Nagunii keegi ei märka , kui üks puudu jääb . </s> <s> Loe neid nii- või teistpidi , ikka õiget arvu kätte ei saa ... </s> <s> Vahepeal vedasin ühte litsi ringi . </s> <s> Ta tõi oma kunded minu autosse . </s> <s> Mina ütlesin , viis minutit , siis olgu asi kombes , mina ootama ei hakka , või väänan kolmekordse tariifi ... </s> <s> Ma ei tea , miks ma sulle seda kõike räägin , aga see eilne lugu ajas mind tõesti vihaseks ! </s> <s> Pole minu asi igasuguseid asju kuulda ! " </s> <s> Taksojuht tõmbab suu lukku ega paota seda kuni päralejõudmiseni . </s> </p>
<p> <s> Nii ta ei öelnudki , mis eilne lugu see oli . </s> <s> Küllap temagi kuulutas tervele maailmale kõike , aga mitte seda , mida tegelikult oleks tahtnud rääkida . </s> <s> Nagu Elmargi . </s> <s> Ma pole kunagi varem märganud , et inimesed puistaksid mulle südant . </s> <s> Kui nüüd just viimane jutt Elmariga välja arvata . </s> <s> See praegune on siis teine ja sellega võib tähistada uue kombe algust . </s> <s> Maailm on kõvasti muutunud . </s> </p>
<p> <s> Elmar oli tark , kui ta ütles , mis tal öelda oli , luulekeeli . </s> <s> Luuletusi ei võta keegi tõsiselt . </s> </p>
<p> <s> Kõik need jutud väsitavad . </s> <s> Ma olen oma elus hakanud rangelt jälgima muljedieeti , ma luban endale näha ja kuulda vaid rangelt doseeritud kogustes . </s> <s> Uut ainest võib minu päevas olla parasjagu nii palju , kui jõuan läbi närida ja ära seedida , liigne inf tekitab kõhulahtisust . </s> <s> Tänane taksojuht on igal juhul üle normi . </s> <s> Ma olen hakanud vältima kohtumisi inimestega seepärast , et mõtlen liialt palju , ma ei jõua oma mõtlemistega kuidagi lõpule ega taha mõttekäiku uute asjadega häirida . </s> <s> Äkki jään keppide najal seisma ja keeran näo vingu , ma taipan , et olen tegelikult samasugune – tahan näha , kuid mitte olla seotud . </s> <s> Et mitte seotud olla , selleks on vaid üks nõks – tuleb kõike vaadata vaid põgusalt . </s> <s> Esmakordselt tajun , et nii toimides pole ma näinud tegelikult midagi . </s> <s> Et päriselt näha , tuleb vaadata ligidalt ja pikalt , jätta endale aega nii vaatamiseks kui ka mõtlemiseks . </s> <s> Ilmselt tähendab see seda , et tuleb olla ka ise vaadeldav . </s> <s> Olla vaadeldav on aga mulle olnud kõige raskem . </s> <s> Pidev vaateväljast väljarabelemine on mind ilma jätnud vaatlemisvõimalustest . </s> <s> Nii on minu elu vaid kogum muljeid juhuslikest taksosõitudest . </s> <s> Kastitäis klaasikilde , millega pole midagi peale hakata . </s> </p>
<p> <s> Kuid siiski – kuradi ilusaid klaasikilde ! </s> </p>
<p> <s> Haiglal on midagi ühist kirikuga , mõlemas kaotavad inimesed oma identiteedi . </s> <s> Vestibüüli läikimalöödud kivipõrandal liigub peegeldusi , üks neist läheneb minule , kandes enda kohal inimesekujulist varju . </s> <s> Varjul on käsi , ta sirutab selle minule : " Tere ! </s> <s> Näe , ka sina oled siin . </s> <s> Mis teha – vanadus , vanadus ! " </s> </p>
<p> <s> Vaatan talle pikalt otsa , võtan küünarnukist kinni ja viin seina äärde istuma : " Kes kurat sina oled ? " </s> <s> Viirastustega tuleb asjad klaariks teha , muidu nad jäävadki kummitama . </s> </p>
<p> <s> " Kas sa Oskarit ei mäleta ? " </s> </p>
<p> <s> Oskariks nimetatu väljub korraga haigla lummusest ja muutub katkiste hammastega vibalikuks vanahärraks . </s> <s> " Tegelikult olite te kõik parajad tõhud . </s> <s> Mina ka ! " </s> <s> Tal on lõbus , väga lõbus . </s> </p>
<p> <s> Oskar siis Oskar . </s> <s> Tõepoolest oli meil kambas kunagi Oskar . </s> <s> Selline naer pole aga haiglas vist siiski kohane , mõtlen . </s> <s> Ma kuulen kauguses oma maja katust Oskari naerust kaasa vibreerimas . </s> <s> Maja vist teab Oskarist rohkem kui mina . </s> </p>
<p> <s> " Eks see noorus ole üks tühikargamise aeg . </s> <s> Kas mäletad seda laaberdamist Munamäel ? </s> <s> Vähemalt sai kõvasti nikutud ! </s> <s> Nüüd oled sinagi oma kargamise lõpetanud ! " </s> <s> Oskar tonksab varbaga minu keppi , tema põsed on löönud läikima ning ta on jõudnud materialiseerumise kõrgpunkti . </s> <s> Ma ei oska talle seletada , millega olen kõik need aastakümned tegelenud . </s> <s> Tema on olnud maamõõtja , seisnud kahe jalaga kindlalt Eestimaa kamaral . </s> <s> Ta on oma elutöö teinud ning keegi ei saa talle näpuga näidata . </s> <s> Võtab veel praegugi vahel mõne tööotsa ette , ega pensist ära ei ela . </s> <s> Igatahes pole tal tarvidust oma väljakujunenud elustandardit madaldada . </s> <s> Naine on tal surnud , nüüd teeb iga suve mõne reisu Euroopasse . </s> <s> Ta pilgutas silma – noh , kas nüüd just iga kord üksinda ! </s> </p>
<p> <s> See on kummaline , et mõtlen kogu aeg oma elu esimesele poolele , koguni esimesele veerandile . </s> <s> Vahepealset nagu poleks ollagi , olen ellu ärganud alles nüüd . </s> <s> Aga ka sellesse esimesse olen targu kujundanud lüngad . </s> <s> Ühte sellisesse olen pistnud Oskari , võib-olla ka kõik selle , mida tema mäletab . </s> <s> Nüüd hüppas ta sellest tühemikust vupsti välja , nagu kloun karbist ( oli kunagi selline mänguasi ) , mis on kahtlemata häbematus . </s> <s> Mul pole mingit tahtmist tema pärast hakata ümber tegema oma hoolega ülesehitatud mälestustest loobumiste maja . </s> </p>
<p> <s> Kui kõlavalt väljenduda , siis nooruses olin ka mina maamõõtja – ikka pilkude ja sammudega . </s> <s> Edaspidi ma lihtsalt kirjutasin ümber teiste mõõdetud numbreid . </s> <s> Oskariga oli vist vastupidi , tookord jälgis ta meie poolt mahapandud mõõdulinte , jooksis kõikjal kaasas , kulistas veini ja viskas vaimukusi . </s> <s> Kuni sai meheks . </s> <s> Nüüd siis mõõdab mind . </s> </p>
<p> <s> Oskar pöördub , astub kahe vanaeide vahelt läbi ja lahustub valguses . </s> </p>
<p> <s> Lähen piki haiglakoridori . </s> <s> On kuulda aparaatide surinat , naksumist , summutatud hüüatusi , akende avamist ja sulgemist . </s> <s> Midagi lohistatakse teise paika . </s> <s> Kuid need helid märgistavad vaid mingite tegevuste välist kesta – enamasti needki arusaamatud . </s> <s> Nende sahinate tõeline olemus jääb minu eest varjatuks , kusjuures kõige ebamäärasemad on inimtekkelised häälitsused – kõik need summutatud naerukõõksatused , ebamääraselt veenvad sosinad , inimliku häälekõla kaotanud ägamised . </s> <s> See on maailm , mis elab oma varjatud elu ning keeldub laskmast mind oma siseringi . </s> <s> Väga kena temast . </s> </p>
<p> <s> Pilku tõstmata ( nagu ükskord varem ka minu arst ) osutab valveõde avatud uksega palatile . </s> <s> Sealt kostab kilkamist ja jutuvada . </s> <s> Kipsis ja kipsita tüdrukute siristamine katkeb hetkeks , kuid vallandub siis uuesti . </s> <s> Võin rahulikult olukorda uurida . </s> <s> Tanja on nähtavasti see kinniplaasterdatud näoga , kuna ülejäänud seitse on kindlalt teist nägu ja kogu . </s> <s> Lähen ja asetan lilled tema lauale . </s> </p>
<p> <s> Tanja ei tea , kes ma olen , kuid ei näita üles mingit üllatust . </s> <s> Alati võib ju olla , et sa oled inimesega kohtunud . </s> </p>
<p> <s> " Sadisj ! " </s> </p>
<p> <s> Istun ja vangutan pead : " Ai-ai-ai ! " </s> </p>
<p> <s> " No jah , juhtub ! </s> <s> Elus tuleb kõigeks valmis olla . " </s> <s> Ta ei tea , kelle poolt ma olen , kas lööja või löödav . </s> <s> " Küll paraneb varsti ära . </s> <s> Arst küll ütles , et silmalaule võib jääda väike arm . </s> <s> Nad võiksid teinekord ikka vaadata , kuhu löövad . </s> <s> Aga äkki saan rikkaks ja teen plastilise operatsiooni . " </s> </p>
<p> <s> " Kas sa siis pole rikas ? " </s> </p>
<p> <s> " Mis ma siis siin teen ? " </s> </p>
<p> <s> " Kustkohast sa pärit oled ? " </s> </p>
<p> <s> " Valgevenest . </s> <s> Vanemad ja õde on seal . </s> <s> Ma saadan neile iga kuu raha . </s> </p>
<p> <s> See kuu jäävad küll ilma . " </s> </p>
<p> <s> Näen tema särgikaeluses väikest draakonikujulist amuletti rippumas kassikullast keti otsas . </s> </p>
<p> <s> Ta vaatas mulle kavalalt otsa : " Kui järgmine kord tuled , too mahla ! " </s> </p>
<p> <s> No jah , kui ma tulen . </s> </p>
<p> <s> Lahkudes kuulen , kuidas palati teisest otsast küsitakse : " Klient štoli ? " </s> </p>
<p> <s> Rosalind pole minu juures käinud juba nädalaid . </s> <s> Läbi katkendliku une kuulen selgelt , et midagi naksub . </s> <s> Maja vestleb endaga , tehes ette variserliku näo , et räägib omaette , et jutt pole mõeldud kellegi teise kõrvadele . </s> <s> Ma näen tema edevuse läbi – ta eeldab , et ma kuulan pealt . </s> <s> Tal on mulle öelda midagi hirmutavat . </s> <s> Seekord ma mõistan sõnumit vaid osaliselt . </s> <s> Maja on erutunud ja manitseb mind tähelepanelikkusele . </s> <s> Naksumine võimendub ja hakkab kõrvus vasardama . </s> <s> Saabas trambib mööda sahtlipõhja . </s> <s> Ma olen unine ega suuda keskenduda järelemõtlemiseks . </s> <s> Maja vaikib solvunult ja ma jään magama . </s> </p>
<p> <s> Olen öö läbi voodis rähelnud , lina on keerdus ümber kaela , padi kleepub . </s> <s> Pööran ennast istukile ning otsin palja jalaga tuhvleid . </s> <s> Parem ja vasak lähevad vahetusse ning ma pean päkkadega sebima , et leida õiged . </s> <s> Ajan ennast selja naksudes ( äkki oli see sama ragin , mida ma öösel kuulsin ? ) püsti ning hakkan seinale toetudes ukse poole liikuma . </s> </p>
<p> <s> Juustutükid on ikka veel raamaturiiuli ees vaibal . </s> <s> Selg kühmus , näkitseb hiir nende kallal . </s> <s> Võtan laualt kivi ja viskan . </s> </p>
<p> <s> Takso toob mind maja juurde , kus Rosalind on elanud . </s> <s> Kui kunagi ammu-ammu siin käisin , siis õitsesid sirelid . </s> <s> Lahkusin tookord viirastuslikul pöördehetkel päeva hakus , kui tänaval kohtuvad viimased joodikud ja esimesed tööleminejad , endal kehas rauge mälestus ühest teisest kehast . </s> </p>
<p> <s> Kohmitsev vanamutt avab ukse ja taandub kombekalt . </s> <s> Toa keskel on toolidel kirst . </s> <s> Rosalind pole kahvatum , kui ta oli päriselt olles . </s> <s> Vahest sõrmed on pikemad ning laienevate otstega , need on rinnal risti . </s> <s> Varjates seljaga vaadet uksest , libistan kiire liigutusega kangestunud hiire pitslina serva alla . </s> <s> Kaalun hämmeldunult käes oma raudotsaga keppi . </s> <s> Ma ei vaja seda enam . </s> <s> Nagunii ei tule enam keegi minu eest hoolitsema . </s> </p>
<p> <s> Kunas see oli , kui ma hakkasin Mailat kutsuma Rosalindiks ? </s> </p></div1>
    </body>
  </text>
</TEI>
</teiCorpus>
</teiCorpus>
